<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>पुराणे विश्वासटिप्पन्यः  | ५५</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/purANam_vaiShNavam/bhAgavatam/gauDIya-prastutiH/10/50-59/55/" rel="alternate" type="application/rss+xml" title="पुराणे विश्वासटिप्पन्यः" />
    <link href="/purANam_vaiShNavam/bhAgavatam/gauDIya-prastutiH/10/50-59/55/" rel="feed" type="application/rss+xml" title="पुराणे विश्वासटिप्पन्यः" />

    <meta property="og:url" content="https://vishvAsa.github.io/purANam_vaiShNavam/bhAgavatam/gauDIya-prastutiH/10/50-59/55/">
  <meta property="og:site_name" content="पुराणे विश्वासटिप्पन्यः">
  <meta property="og:title" content="५५">
  <meta property="og:description" content="प्रद्युम्नस्य जन्म शम्बरासुर-वधश् च । ॥ १०.५५.१ ॥
श्री-शुक उवाच—
कामस् तु वासुदेवांशो दग्धः प्राग् रुद्र-मन्युना । &gt; देहोपपत्तये भूयस् तम् एव प्रत्यपद्यत ॥
श्रीधरः:
पञ्च-पञ्चाशत्तमे तु प्रद्युम्नो\ऽजनि कृष्णतः ।
शम्बरेण हतः सो\ऽथ हत्वा तं कान्तयागमत् ॥
प्रद्युम्न-हानि-लाभाद्यैः शम्बराहरणादिना ।
कुटुम्बिनाम् अपत्यादि-सुख-दुःखम् असूसुचत् ॥
जाम्बवत्य्-आदि-विवाहेभ्यः प्राग् एव प्रद्युम्न-जन्म। ततो विवाहः, ततः शम्बरागारात् प्रद्युम्न-प्रत्यागमनम् । अतः पुत्र-कथन-प्रस्तावे\ऽपि प्रथमं प्रद्युम्नस्य जात-मात्रस्य शम्बरेण हरणं निरूप्यते । प्रत्यागमनं तूत्तर-कालीनम् अपि कथा-पर्यवसानायात्रोक्तम् इति वासुदेवाधिष्ठित-चित्त-प्रभवत्वाद् वासुदेवांशः सृष्टि-हेतुत्वाच् च देहोपपत्तये देह-प्राप्तये ॥१॥">
  <meta property="og:locale" content="en_us">
  <meta property="og:type" content="article">
    <meta property="article:section" content="bhagavatam">

  <meta itemprop="name" content="५५">
  <meta itemprop="description" content="प्रद्युम्नस्य जन्म शम्बरासुर-वधश् च । ॥ १०.५५.१ ॥
श्री-शुक उवाच—
कामस् तु वासुदेवांशो दग्धः प्राग् रुद्र-मन्युना । &gt; देहोपपत्तये भूयस् तम् एव प्रत्यपद्यत ॥
श्रीधरः:
पञ्च-पञ्चाशत्तमे तु प्रद्युम्नो\ऽजनि कृष्णतः ।
शम्बरेण हतः सो\ऽथ हत्वा तं कान्तयागमत् ॥
प्रद्युम्न-हानि-लाभाद्यैः शम्बराहरणादिना ।
कुटुम्बिनाम् अपत्यादि-सुख-दुःखम् असूसुचत् ॥
जाम्बवत्य्-आदि-विवाहेभ्यः प्राग् एव प्रद्युम्न-जन्म। ततो विवाहः, ततः शम्बरागारात् प्रद्युम्न-प्रत्यागमनम् । अतः पुत्र-कथन-प्रस्तावे\ऽपि प्रथमं प्रद्युम्नस्य जात-मात्रस्य शम्बरेण हरणं निरूप्यते । प्रत्यागमनं तूत्तर-कालीनम् अपि कथा-पर्यवसानायात्रोक्तम् इति वासुदेवाधिष्ठित-चित्त-प्रभवत्वाद् वासुदेवांशः सृष्टि-हेतुत्वाच् च देहोपपत्तये देह-प्राप्तये ॥१॥">
  <meta itemprop="wordCount" content="9485">
  <meta name="twitter:card" content="summary">
  <meta name="twitter:title" content="५५">
  <meta name="twitter:description" content="प्रद्युम्नस्य जन्म शम्बरासुर-वधश् च । ॥ १०.५५.१ ॥
श्री-शुक उवाच—
कामस् तु वासुदेवांशो दग्धः प्राग् रुद्र-मन्युना । &gt; देहोपपत्तये भूयस् तम् एव प्रत्यपद्यत ॥
श्रीधरः:
पञ्च-पञ्चाशत्तमे तु प्रद्युम्नो\ऽजनि कृष्णतः ।
शम्बरेण हतः सो\ऽथ हत्वा तं कान्तयागमत् ॥
प्रद्युम्न-हानि-लाभाद्यैः शम्बराहरणादिना ।
कुटुम्बिनाम् अपत्यादि-सुख-दुःखम् असूसुचत् ॥
जाम्बवत्य्-आदि-विवाहेभ्यः प्राग् एव प्रद्युम्न-जन्म। ततो विवाहः, ततः शम्बरागारात् प्रद्युम्न-प्रत्यागमनम् । अतः पुत्र-कथन-प्रस्तावे\ऽपि प्रथमं प्रद्युम्नस्य जात-मात्रस्य शम्बरेण हरणं निरूप्यते । प्रत्यागमनं तूत्तर-कालीनम् अपि कथा-पर्यवसानायात्रोक्तम् इति वासुदेवाधिष्ठित-चित्त-प्रभवत्वाद् वासुदेवांशः सृष्टि-हेतुत्वाच् च देहोपपत्तये देह-प्राप्तये ॥१॥">
<script type="text/javascript">
    
    let baseURL = "https:\/\/vishvAsa.github.io\/purANam_vaiShNavam\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/purANam_vaiShNavam\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/purANam_vaiShNavam\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/purANam_vaiShNavam\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/purANam_vaiShNavam\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvya\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/purANam_vaiShNavam\/bhAgavatam\/gauDIya-prastutiH\/10\/50-59\/55\/".replace(basePath, "/");
  pageVars.pageParams = {};
  pageVars.pageSource = "bhAgavatam\/gauDIya-prastutiH\/10\/50-59\/55.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/purANam_vaiShNavam/webpack_dist/uiLib-bundle.js"></script>







    <link rel="stylesheet" href="/purANam_vaiShNavam/webpack_dist/uiLib.css">
<link rel="stylesheet" href="/purANam_vaiShNavam/css/uiLibPrint.css" media="print" >
<link rel="stylesheet" href="/purANam_vaiShNavam/css/fonts.css" >
<link rel="stylesheet" href="/purANam_vaiShNavam/css/@fortawesome/fontawesome-free/css/solid.min.css">

<link rel="stylesheet" href="/purANam_vaiShNavam/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/50-59/55/" />
<link rel="alternate" hreflang="sa-Deva" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/50-59/55/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/50-59/55/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/50-59/55/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/50-59/55/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/50-59/55/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/50-59/55/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/50-59/55/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/50-59/55/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/50-59/55/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/50-59/55/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/50-59/55/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/50-59/55/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/50-59/55/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/50-59/55/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/50-59/55/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/50-59/55/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/50-59/55/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/50-59/55/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/50-59/55/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/50-59/55/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/50-59/55/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/50-59/55/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/50-59/55/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/50-59/55/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/50-59/55/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/50-59/55/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/50-59/55/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/50-59/55/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/50-59/55/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/50-59/55/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/50-59/55/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/50-59/55/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/50-59/55/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/50-59/55/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/50-59/55/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/50-59/55/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/50-59/55/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/50-59/55/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/50-59/55/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/50-59/55/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/50-59/55/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/50-59/55/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/50-59/55/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/50-59/55/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">पुराणे विश्वासटिप्पन्यः <br/> ५५</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/purANam_vaiShNavam/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="५५">५५</h1>
    
    <a id="editLink" class="btn btn-primary noPrint"  href="https://github.com/vishvAsa/purANam_vaiShNavam/edit/content/bhAgavatam/gauDIya-prastutiH/10/50-59/55.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <h2 id="परदयमनसय-जनम-शमबरसर-वधश-च-">प्रद्युम्नस्य जन्म शम्बरासुर-वधश् च ।</h2>
<p><strong>॥ १०.५५.१ ॥</strong></p>
<p><strong>श्री-शुक उवाच&mdash;</strong></p>
<blockquote>
<p>कामस् तु वासुदेवांशो दग्धः प्राग् रुद्र-मन्युना । &gt;
देहोपपत्तये भूयस् तम् एव प्रत्यपद्यत ॥</p></blockquote>
<p><strong>श्रीधरः</strong>:</p>
<p>पञ्च-पञ्चाशत्तमे तु प्रद्युम्नो\ऽजनि कृष्णतः ।</p>
<p>शम्बरेण हतः सो\ऽथ हत्वा तं कान्तयागमत् ॥</p>
<p>प्रद्युम्न-हानि-लाभाद्यैः शम्बराहरणादिना ।</p>
<p>कुटुम्बिनाम् अपत्यादि-सुख-दुःखम् असूसुचत् ॥</p>
<p>जाम्बवत्य्-आदि-विवाहेभ्यः प्राग् एव प्रद्युम्न-जन्म। ततो विवाहः, ततः शम्बरागारात् प्रद्युम्न-प्रत्यागमनम् । अतः पुत्र-कथन-प्रस्तावे\ऽपि प्रथमं प्रद्युम्नस्य जात-मात्रस्य शम्बरेण हरणं निरूप्यते । प्रत्यागमनं तूत्तर-कालीनम् अपि कथा-पर्यवसानायात्रोक्तम् इति वासुदेवाधिष्ठित-चित्त-प्रभवत्वाद् <strong>वासुदेवांशः</strong> सृष्टि-हेतुत्वाच् च <strong>देहोपपत्तये</strong> देह-प्राप्तये ॥१॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> पुनः प्राप्स्यति इति पुराणान्तरे स्पष्टम् । <strong>कामस् त्व्</strong> इत्य्-आदाव् एवं विवेचनीयम्&mdash;श्रुति-पञ्चरात्रादौ खलु वासुदेव-सङ्कर्षणानिरुद्धाः, ते चेश्वराविर्भावा नित्याः । प्राकृत-कामस् त्व् इन्द्र-भृत्यत्वेनैवैकादशादौ प्रसिद्धः [११.४.७फ़्फ़्] । वासुदेवादयो\ऽपि द्विविधाः&mdash;देव-लीलाः, मनुष्य-लीलाश् च । तत्र पूर्वे&mdash;नारायण-व्यूह-स्तवादौ बहु-विधाः, अपरे च श्री-कृष्णाद्य्-आख्याः । तत्र पुराणादाव् उपासनायां तेभ्यो भेदेनोक्तास् ते च नित्याः । यथा श्री-गोपाल-तापन्यां श्री-मथुरा-प्रसङ्गे&mdash;</p>
<blockquote>
<p>यात्रासौ संस्थितः कृष्णस् त्रिभिः शक्त्या समाहितः । &gt;
रामानिरुद्ध-प्रद्युम्नै रुक्मिण्या सहितो विभुः ॥ [गो।ता।उ। २.३६] &gt; इति ।</p></blockquote>
<p>तस्मात् प्राकृत-कामस्य भगवद्-व्यूहत्वासंभवाद् अयम् अर्थः ।</p>
<p><strong>तु</strong>-शब्दो भिन्नोपक्रमे । <strong>वासुदेवस्य</strong> श्री-कृष्णादि-लक्षण्<strong>आंशः</strong> रौक्मिणेयादि-लक्षणः प्रद्युम्न-रूपो यत्रेति तस्मिन्न् असाव् अंशेन कलयाविष्ट इत्य् अर्थः । प्रद्युम्न-विभूति-रूप इत्य् अर्थः । स कामो <strong>रुद्र-मन्युना</strong> <strong>पूर्वं दग्धो</strong>\ऽतो <strong>देहोपपत्तये तम् एव</strong> प्रद्युम्नम् एव <strong>प्रत्यपद्यत</strong> । देहस्योपपत्तिर् नाम रुद्रेणानङ्गता-विधानेन स्वतः प्राप्त्य्-असंभवात् । सामीप्येनान्य-प्रसङ्गतो\ऽपि तत्-प्राप्तिस् तद्-अर्थं तम् उपास्य तत्-सायुज्यं प्राप्तवान् इत्य् अर्थः । <strong>भूयः</strong>-शब्देन स कामाख्यो जीवस् तस्माद् एवाविर्भूत इति गमितम् । अर्थान्तरं तु न सङ्गच्छते वासुदेवांशो दग्ध इति श्री-भागवत-मत-विरोधात् । सङ्कल्प-विकल्पकात्मकान् मनस एव काम-प्रभवात्, न तु धारण-मात्रात्मकाच् चित्तात् । तथा स च कामो मनो-विकार-रूप एव, स तु तद्-देवता-रूप इति विचारणा सिद्धेः कष्टतापत्तेश् च ॥१॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) : तु</strong>-शब्दो भिन्नोपक्रमे । श्री-भगवत्-पुत्रेत्य्-आदिना रस-भेदात् । यद् वा, विशेषे\ऽनङ्गस्याप्य् अङ्गोत्पादनेन श्री-भगवतो माहात्म्य-विशेषात्, वासुदेवस्य चतुर्व्यूहादि-भूतस्यावेशावतारत्वाद् <strong>वासुदेवांशः</strong> कामः । प्रद्युम्नांश इति वक्तव्ये वासुदेवांश इति तयोर् अभेदाभिप्रायेण । <strong>रुद्रस्य मन्युना</strong> <strong>काम एव प्राग् दग्धः</strong>, तम् अंशिनं तृतीय-व्यूहं प्रद्युम्नम् एव <strong>भूयः</strong> पुनः <strong>प्रत्यपद्यत</strong>, तस्मिन् लयं प्राप्त इत्य् अर्थः । किम्-अर्थम् ? स्व-<strong>देहोपपत्तये</strong> । स एव प्रद्युम्न एव कामस्य लय-स्थान-भूतो वैदर्भ्यां जात [१०.५५.२] इत्य् अग्रे वक्ष्यते । अन्यत् तैर् व्याख्यातम् ।</p>
<p>यद् वा, श्री-वसुदेव-नन्दनस्यांशो रूप-गुणादिना परम-महा-मादकस्य तस्य तच्-छक्ति-महार्णवैक-बिन्दु-मात्रावेशेन कामस्य जगन्-मादकता-सिद्धेः । अतो वस्तुतः श्री-भगवान् एवायं महा-मदनः । अत एव ध्यायेन् मदन-गोपालम् इत्य्-आदिना त्रैलोक्य-सम्मोहन-तन्त्रादौ श्री-भगवान् अयं मदन-गोपाल उच्यते । अन्यत् समानम् ॥१॥</p>
<hr>
<p><strong>जीव-गोस्वामी (लघु-वैष्णव-तोषणी) : कामस् त्व्</strong> इत्य्-आदाव् एवं विवेचनीयं&mdash;श्रुति-पञ्चरात्रादौ खलु वासुदेव-सङ्कर्षण-प्रद्युम्नानिरुद्धाः प्रसिद्धाः । ते चेश्वराविर्भावा नित्याः । प्राकृत-कामस् त्व् इन्द्र-भृत्यत्वेनैकादशादौ प्रसिद्धः [११.४.७] । वासुदेवादयस् तु द्विविधाः&mdash;देव-लीला-मनुष्य-लीलाश् च । तत्र पूर्वे नारायण-व्यूह-स्तवादि-बहु-विधाः, अपरे च श्री-कृष्णाद्य्-आख्याः । तत्र पुराणादाव् उपासनायां तेभ्यो भेदेनोक्ताः । ते च नित्याः, यथा श्री-गोपाल-तापन्यां श्री-मथुरा-प्रसङ्ग&mdash;</p>
<blockquote>
<p>यत्रासौ संस्थितः कृष्णस् त्रिभिः शक्त्या समाहितः । &gt;
रामानिरुद्ध-प्रद्युम्नै रुक्मिण्या सहितो विभुर् इति ॥ [गो।ता।उ। &gt; २.३६] इति ।</p></blockquote>
<p>तस्मात् प्राकृत-कामस्य भगवद्-व्यूहत्वासम्भवाद् अयम् अर्थः । <strong>तु</strong>-शब्दो भिन्नोपक्रमे । <strong>वासुदेवस्य</strong> श्री-कृष्णादि-लक्षणस्य <strong>अंशः</strong> रौक्मिणेयादि-लक्षणः प्रद्युम्न-रूपो यत्रेति तस्मिन्न् असाव् अंशेन कलयाविष्ट इत्य् अर्थः । प्रद्युम्न-विभूति-रूपः स <strong>कामो</strong> <strong>रुद्र-मन्युना</strong> <strong>पूर्वं दग्धः,</strong> अतो <strong>देहोपपत्तये तं</strong> श्री-वासुदेवांशं श्री-प्रद्युम्नम् <strong>एव प्रत्यपद्यत</strong> । देहस्य उपपत्तिर् नाम रुद्रेणानङ्गता-विधानेन स्वतः प्राप्त्य्-असम्भवात् सामीप्येनान्य-प्रसङ्गतो\ऽपि तत्-प्राप्तिः तद्-अर्थं तम् उपास्य तत्-सायुज्यं प्राप्तवान् इत्य् अर्थः । <strong>भूयः</strong>-शब्देन स कामाख्यो जीवस् तस्माद् आविर्भूत इति गमितम् । अर्थान्तरं तु न सङ्गच्छते वासुदेवांशो दग्ध इति श्री-भागवत-मत-विरोधात् । सङ्कल्प-विकल्पात्मकान् मनस एव कामस्य प्रभवो, न तु धारण-मात्रात्मकात् चित्तात् । तथा च कामो मनो-विकार-रूप एव स तु तद्-देवता-रूप इति विचारणासिद्धेः कष्टतापत्तेश् च ॥१॥</p>
<hr>
<p><strong>जीव-गोस्वामी (क्रम-सन्दर्भः) : कामस् त्व्</strong> इति द्वयम् ॥ १-२६ ॥</p>
<hr>
<p><strong>जीव-गोस्वामी (बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong></p>
<p>पञ्चपञ्चाशत्तमे तु प्रद्युम्नो रुक्मिणी-सुतः ।</p>
<p>शम्बरेण हृतस् तं स हत्वागात् स प्रियः पितॄन् ॥</p>
<p>जाम्बवत्य्-आदि-विवाहेभ्यः प्राग् एव प्रद्युम्न-जन्म, ततो विवाहः, ततः शम्बरागारात् प्रद्युम्न-प्रत्यागमनम् इति क्रमो ज्ञेयः । अत्र तु प्रद्युम्नस्य जन्मनि कथिते तच्-चरितम् अपि सर्वं कथनीयम् इति कथितम् । अत्र स्वयं भगवतो नित्य-लीला-परिकराणां प्रपञ्चे प्राकट्यं खलु भगवद्-इच्छया स्वस्मिन् प्रविष्टानां स्व-स्व-विभूतीनाम् एव प्रथाम् आश्रित्य दृश्यते, न तु साक्षात् स्व-स्व-प्रथया । बहिर्-मुखानां नाना-वादानाम् उत्थानाभावार्थं भक्ति-योग-सिद्धान्तस्य रहस्यत्व-रक्षणार्थं च परोक्ष-वादा ऋषयः परोक्षं च मम प्रियम् [भा।पु। ११.२१.३५] इति भगवद्-उक्तेः । यथा द्रोण एव नन्दो\ऽभूत्, धरैव यशोदा, वसुदेव उद्धवः, इन्द्र एवार्जुनः, यम एव विदुरः, गुह एवं शाम्ब इत्य् एवं । किं बहुना, स्वयं भगवतो\ऽपि स्व-प्रविष्ट-स्वांश-प्रथयैव जन्म यथा वैकुण्ठ-नाथ एवागत्य वसुदेव-गृहे जातः । क्वचिद् वामन एव, क्वचिद् ऋषि-नरायण एवं क्षीरोद-नाथ एवेत्य् एवं तस्य तृतीयो व्यूहो यः प्रद्युम्नः, तस्यापि स्व-प्रविष्ट-प्राकृत-कन्दर्पाख्य-स्व-विभूति-प्रथयैवाविर्भावम् आह&mdash;<strong>कामस् त्व्</strong> इति ।</p>
<p><strong>वासुदेवांशः</strong> प्रजनश् चास्मि कन्दर्प [गीता १०.२८] इति गीतोक्तेर् वासुदेव-विभूतिर् इत्य् अर्थः । <strong>देहस्य उपपत्तिः</strong> स्वाश्रय-श्री-प्रद्युम्न-देह-प्रविष्टत्वेनैव या प्राप्तिः, तस्यै तम् एव विचित्र-लीला-निधेस् तस्यैवेच्छया तं <strong>प्रत्यपद्यत</strong>, न तु स्व-शक्त्यैव <strong>तं प्राप</strong> इत्य् अर्थः ॥१॥</p>
<hr>
<p><strong>॥ १०.५५.२ ॥</strong></p>
<blockquote>
<p>स एव जातो वैदर्भ्यां कृष्ण-वीर्य-समुद्भवः । &gt;
प्रद्युम्न इति विख्यातः सर्वतो\ऽनवमः पितुः ॥</p></blockquote>
<p><strong>श्रीधर-स्वामी (भावार्थ-दीपिका) : अनवमो</strong>\ऽन्यूनः ॥२॥</p>
<hr>
<p><strong>वंशीधरः (भावार्थ-दीपिका-प्रकाशः) : स एव</strong> यो रुद्रेण दग्धः । न्यूने नीचे\ऽवमो मतः इति निरुक्तिः । <strong>स एव</strong> काम एव । <strong>प्रद्युम्न इति विख्यातो</strong> लोके प्रथाम् एव प्राप्तः, वस्तुतस् तु सच्चिदानन्द-विग्रहः प्रद्युम्नः प्रद्युम्न एव तृतीयो व्यूहः, न तु कामो नाम केवलं जीव-विशेष एव । तद् उक्त श्री-गोपाल-तापिन्याम् यत्रासौ [गो।ता।उ। २.३६] इति । प्रथमे नारदोपास्य-मन्त्रो\ऽपि । यथा&mdash;</p>
<blockquote>
<p>नमस् तस्मै भगवते कृष्णायाकुण्ठ-मेधसे ।<sup id="fnref:1"><a href="#fn:1" class="footnote-ref" role="doc-noteref">1</a></sup> &gt;
प्रद्युम्नायानिरुद्धाय नमः सङ्कर्षणाय च ॥ [भा।पु। १.५.३७] &gt; इति ।</p></blockquote>
<p>अत्रापि श्लोके <strong>पितुः</strong> श्री-कृष्णात् <strong>सर्वतः</strong> सर्व-प्रकारेणैव <strong>अन्यूनः,</strong> न हीन्द्र-भृत्यः प्राकृतः काम एवं व्याख्यातुम् उचितः । तस्मात् तस्मिन् प्रद्युम्ने तद्-इच्छया संप्रविश्य स्थिते भगवति जगद् इवेत्य् एव श्री-नन्दादिष्व् अपि श्री-द्रोणादीनां स्थितिर् व्याख्येया ॥२॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) : स एव</strong> साक्षात्, न त्व् अंशेनेत्य् अर्थः । यतः <strong>कृष्णस्य</strong> साक्षाद् भगवतो <strong>वीर्यात्</strong> <strong>सम्यग् उद्भवो</strong> यस्य सः, औरसः पुत्र इत्य् अर्थः । यद् वा, <strong>वीर्यं</strong> शक्ति-विशेषः । अयं श्री-रुद्र-मन्यु-दग्धस्यापि तथा वासुदेवे लीनस्यापि पुनः प्रादुर्भावे हेतुः । एवं तस्यापि पूर्वतो\ऽत्र माहात्म्य-भरः सूचितः । अत एव <strong>सर्वतः</strong> सर्वथा <strong>अनवमः</strong> । तत्त्वतस् तु चतुर्-व्यूहैकतमो\ऽयं भगवान् श्री-प्रद्युम्नः । काम-देवे\ऽस्यैव शक्त्य्-आवेशो लीला-विशेषार्थम् । श्री-भगवतस् तस्य पृथक् प्रादुर्भवतस् तद्वन् निजांशेन काम-देवेन सह सम्पूर्णतयावतरणात् तेन च तस्य दग्धस्यापि देहोत्पत्त्या स एव जात इत्य् उक्तम् । अतः श्री-प्रद्युम्नस्यैव तस्य मुख्यतया तन्-नाम्नैव विशेषतः प्रसिद्धत्वाद् उक्तम्, <strong>विशेषेण ख्यात</strong> इति सिद्धान्तश् चायं श्री-भागवतामृतोत्तर-खण्डे विवृतो\ऽस्त्य् एव ॥२॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> तद् एवं यः <strong>कृष्ण-वीर्य-समुद्भवः</strong> प्रतिकल्पं श्री-कृष्णांशाविर्भवी <strong>प्रद्युम्न इति विख्यातश्</strong> चतुर्-व्यूहे प्रसिद्धः, <strong>स एव वैदर्भ्यां जातः</strong> प्रादुर्भूतः । प्राकृत-कामस्य तु तत्र सायुज्यम् एवेति भावः । तत्र हेतुः&mdash;<strong>सर्वत</strong> इति ॥२॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>जीव-गोस्वामी (बृहत्-क्रम-सन्दर्भः) : कृष्ण-वीर्य-समुद्भव</strong> इत्य्-आदि । कृष्णस्य वीर्यम् इव वीर्यं यस्य मध्य-पद-लोपी समासः । <strong>समुद्भवः</strong> सम्यक् प्रादुर्भावो यस्य स तथा, पुनः कर्मधारयः । अत एव <strong>पितुर् अनवमः,</strong> अन्यथा चिद्-आनन्द-विग्रहस्य वीर्यम् अनुचितम् इति ॥ २-२६ ॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) : स एव</strong> । काम एव <strong>प्रद्युम्न इति विख्यातः</strong> लोके प्रथाम् एव प्राप्तः । वस्तुतस् तु सच्-चिद्-आनन्द-विग्रहः प्रद्युम्न एव तृतीयो व्यूहः, न तु कामो नाम केवल-जीव-विशेष एव । यद् उक्तं श्री-गोपाल-तापनी-श्रुतौ&mdash;</p>
<blockquote>
<p>यत्रासौ संस्थितः कृष्णस् त्रिभिः शक्त्या समाहितः । &gt;
रामानिरुद्ध-प्रद्युम्नै रुक्मिण्या सहितो विभुर् ॥ [गो।ता।उ। २.३६] &gt; इति ।</p></blockquote>
<p>प्रथमे नारदोपास्य-मन्त्रो\ऽपि । यथा&mdash;</p>
<blockquote>
<p>नमस् तस्मै भगवते कृष्णायाकुण्ठ-मेधसे । &gt;
प्रद्युम्नायानिरुद्धाय नमः सङ्कर्षणाय च ॥ [भा।पु। १.५.३७] &gt; इति ।</p></blockquote>
<p>अत्रापि श्लोके <strong>पितुः</strong> कृष्णात् <strong>सर्वतः</strong> सर्व-प्रकारेणैव <strong>अनवमः</strong> अन्यूनः । नहीन्द्र-भृत्यः प्राकृतः काम एवं व्याख्यातुम् उचितः । तस्मात् तस्मिन् प्रद्युम्ने तद्-इच्छया स प्रविश्य स्थितो भगवति जगद् इवेत्य् एवं श्री-नन्दादिष्व् अपि श्री-द्रोणादीनां स्थितिर् व्याख्येया ॥२॥</p>
<hr>
<p><strong>॥ १०.५५.३ ॥</strong></p>
<blockquote>
<p>तं शम्बरः काम-रूपी हृत्वा तोकम् अनिर्दशम् । &gt;
स विदित्वात्मनः शत्रुं प्रास्योदन्वत्य् अगाद् गृहम् ॥</p></blockquote>
<p><strong>श्रीधर-स्वामी (भावार्थ-दीपिका) : स</strong> प्रसिद्धः काम-शत्रुः <strong>शम्बरस्</strong> <strong>तम् आत्मनः शत्रुं विदित्वा</strong> हृत्वा [<strong>उदन्वति</strong>] समुद्रे <strong>प्रास्य</strong> प्रक्षिप्य <strong>गृहम् अगाद्</strong> इति ॥३॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> <em>तं</em> प्रद्युम्नम् । <strong>तोकम्</strong> सद्यो-जात-शिशौ, तोको\ऽपत्ये तुच्छे तथा ध्वनौ इति धरणिः । <strong>उदन्वति</strong> समुद्रे । अत्र श्री-कृष्णस्य लीला-कौतुकं वर्णयति&mdash;<strong>तम्</strong> इत्य्-आदिना यावद्-अध्याय-समाप्ति । <strong>काम-रूपी</strong> इति मायया धात्र्यादिरूपेणेत्य् अर्थः । अनिर्दशमिति&mdash;षष्ठेह्रीत्य् अर्थः । तद्-उक्तं वैष्णवे&mdash;</p>
<blockquote>
<p>षष्ठे\ऽह्नि जात-मात्रं तु प्रद्युम्नं सूतिका-गृहात् । &gt;
म मैष हन्तेति मुने हृतवान् काल-शम्बरः ॥ [वि।पु। ५.२७.३]</p></blockquote>
<p>इति विदित्वा दुष्ट-शम्बर-वधेच्छोर् नारद-च्छत्रुं हनिष्यन्तम् । अत्रायम् अभिसन्धिर् हरि-वंशे&mdash;</p>
<blockquote>
<p>विदितं तच् च कृष्णस्य देव-मायानुवर्तिनः । &gt;
ततो न निगृहीतः स दानवो युद्ध-दुर्मदः ॥ [ह।वं। २.१०४.४] &gt; इति ॥३॥</p></blockquote>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) : कृष्ण-वीर्य-समुद्भवः</strong>, कृष्ण-वीर्यम् इव वीर्यं यस्य मध्य-पद-लोपी समासः । कृष्ण-वीर्यः <strong>समुद्भवः</strong> प्रादुर्भाव यस्य, अत एव <strong>पितुर् अनवमः</strong>, अन्यथा चिद्-आनन्द-विग्रहस्य वीर्यम् अनुचितम् इति ॥ ३-२६ ॥</p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> तन्-माहात्म्यम् एव दर्शयति&mdash;<strong>तम्</strong> इत्य् -आदिना यावत्-समाप्ति । शं स्मरण-मङ्गलं स्वयम् एव वृणोतीति <strong>शम्बरः</strong>, अत एव <strong>तं</strong> प्रद्युम्नं <strong>हृत्वा</strong>, <strong>काम-रूपी</strong> इति मायया धात्र्य्-आदि-रूपेणेत्य् अर्थः, हरण-सामर्थ्यम् उक्तम्, <strong>अनिर्दशम्</strong> अनिर्गत-दश-दिनम्, अत एव लोकम् अतिबालकम्, तथा च श्री-विष्णु-पुराणे&mdash;</p>
<blockquote>
<p>षष्ठे\ऽह्नि जात-मात्रं तु प्रद्युम्नं सूतिकागृहात् । &gt;
म मैष हन्तेति मुने हृतवान् कालशम्बरः ॥ [वि।पु ५.२७.२] इति &gt; ।</p></blockquote>
<p><strong>विदित्वा</strong> इति दुष्ट-शम्बर-वधेच्छोः श्री-नारदात् कस्माच्चिद् आदेशिनो वा, <strong>प्रास्य</strong> दूरतो\ऽतिगभीरे यत्नतो बलात् क्षिप्त्वा, इत्य्-आदिकं सर्वं श्री-प्रद्युम्न-माहात्म्यार्थं श्री-भगवद्-इच्छयैवेति ज्ञेयम् । अन्यथा कथम् अपि तद् असम्भवः, अत एवोक्तं श्री-हरिवंश&mdash;</p>
<blockquote>
<p>विदितं तच् च कृष्णस्य देव-मायानुवर्तिनः । &gt;
ततो न निगृहीतः स दानवो युद्ध-दुर्मदः ॥ [ह।वं। २.१०४.४] &gt; इति ॥३॥</p></blockquote>
<hr>
<p><strong>जीव-गोस्वामी (लघु-वैष्णव-तोषणी) :</strong> अत्र श्री-कृष्ण-लीला-कौतुकं वर्णयति&mdash;<strong>तम्</strong> इत्य्-आदिना यावत्-समाप्ति । <strong>काम-रूपी</strong> इति मायया धात्र्य्-आदि-रूपेणेत्य् अर्थः । <strong>अनिर्दशम्</strong> इति षष्ठे\ऽह्नीत्य् अर्थः । तथा च श्री-विष्णु-पुराणे&mdash;</p>
<blockquote>
<p>षष्ठे\ऽह्नि जात-मात्रं तु प्रद्युम्नं सूतिकागृहात् । &gt;
म मैष हन्तेति मुने हृतवान् कालशम्बरः ॥ [वि।पु ५.२७.२] इति &gt; ।</p></blockquote>
<p><strong>विदित्वा</strong> इति दुष्ट-शम्बर-वधेच्छोः श्री-नारदात् कस्माच्चिद् आदेशिनो वा शत्रुं हनिष्यन्तम् । अत्रायम् अभिसन्धिः श्री-हरि-वंशे&mdash;</p>
<blockquote>
<p>विदितं तच् च कृष्णस्य देव-मायानुवर्तिनः । &gt;
ततो न निगृहीतः स दानवो युद्ध-दुर्मदः ॥ [ह।वं। २.१०४.४] &gt; इति ॥३॥</p></blockquote>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) : अनिर्दशम्</strong> इति विष्णु-पुराण-दृष्ट्या षष्ठे\ऽह्नि [वि।पु ५.२७.२] इत्य् अर्थः । <strong>विदित्वा</strong> इति तद्-वधेच्छोः श्री-नारदात् ॥३॥</p>
<hr>
<p><strong>॥ १०.५५.४ ॥</strong></p>
<blockquote>
<p>तं निर्जगार बलवान् मीनः सो\ऽप्य् अपरैः सह । &gt;
वृतो जालेन महता गृहीतो मत्स्य-जीविभिः ॥</p></blockquote>
<p><strong>श्रीधर-स्वामी (भावार्थ-दीपिका) : निर्जगार</strong> गिलितवान् ॥४॥</p>
<hr>
<p><strong>वंशीधरः (भावार्थ-दीपिका-प्रकाशः) : तं</strong> प्रद्युम्नम् । <strong>स</strong> येन निर्गरितः । <strong>जालेन</strong> सिचा <strong>वृतः</strong> संस्यूतः । <strong>मत्स्य-जीविभिर्</strong> दाशैः । विचित्र-लीला-चिकीर्षोर् भगवत इच्छयैव गिलितवान्, न तु प्रद्युम्नान् <strong>मीनो बलवान्</strong> इति ॥४॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) : बलवान्</strong> इति श्री-भगवद्-इच्छयैव, शक्त्य्-अतिशयोदयाद् इत्य् अर्थः । एवम् अग्रे । <strong>महता</strong> इति च । <strong>स</strong> च <strong>मीनः</strong>, न च मीन-गर्भे\ऽपि स्थित इत्य् अभिप्रायेण <strong>अपि</strong>-शब्दः, उक्त-समुच्चये वा । किं वा, तादृश-बलवान् अपि अपरैर् मीनैः सहेति तस्य शम्बरोपायनार्थत्वम् उक्तम्, अन्यथैकलत्वे मीनाहारैर् धीवरैस् तैः स एव भक्षितः स्यात् । अत एवोक्तं <strong>मत्स्य-जीविभिर्</strong> इति ॥४॥</p>
<hr>
<p><strong>जीव-गोस्वामी (लघु-वैष्णव-तोषणी) : बलवान्</strong> इति । श्री-भगवद्-इच्छयैव तदानीं प्रकाशिताल्प-शक्ति श्री-प्रद्युम्नम् अतिक्रम्यापि शक्त्य्-अतिशयोदयाद् इत्य् अर्थः । एवम् अग्रे। <strong>महता</strong> इति च <strong>स मीनः</strong> । <strong>अपि</strong>-शब्देन तादृशैर् बलवान् अपि ॥४॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) : निर्जगार</strong> गिलितवान् इति । विचित्र-लीला-चिकीर्षोर् भगवत एवेच्छया, न तु प्रद्युम्नाद् अपि <strong>मीनो बलवान्</strong> इति ॥४॥</p>
<hr>
<p><strong>॥ १०.५५.५ ॥</strong></p>
<blockquote>
<p>तं शम्बराय कैवर्ता उपाजह्रुर् उपायनम् । &gt;
सूदा महानसं नीत्वावद्यन् सुधितिनाद्भुतम् ॥</p></blockquote>
<p><strong>श्रीधर-स्वामी (भावार्थ-दीपिका) : स्वधितिना</strong> शस्त्रिकया <strong>अवद्यन्</strong> अवाद्यन् खण्डितवन्तः ॥५॥</p>
<hr>
<p><strong>वंशीधरः (भावार्थ-दीपिका-प्रकाशः) : तं</strong> मत्स्यम् । <strong>कैवर्ता</strong> धीवराः कैवर्ते दाश-धीवरौ इति कोशात् । <strong>उपायन</strong>-भूतं ददुः । <strong>सूदा</strong> आन्धसिकाः सूदस् तु कथितः सूप-कारे च व्यञ्जनान्तरे इति मेदिनी ।</p>
<blockquote>
<p>बहु-शर्करके ग्रामे गेहे पाक-स्थले पुमान् । &gt;
महानस इति प्रोक्ते इति निरुक्तिः ।</p></blockquote>
<p>कुठारे छरिकायां च स्वधितिः परिकीर्तिता इति कोशान्तरात् । <strong>द्रुतं</strong> शीघ्रम् । अव-पूर्वात् दो अवखण्डने अता लङ्, अड्-अभावस् त्व् आर्षः । <strong>तम्</strong> इत्य् अर्थकम् । <strong>उपजह्रुर्</strong> इत्य् उक्ते\ऽप्य् <strong>उपायनम्</strong> इति पौनरुक्त्यं तद्-वैशिष्ट्यापेक्षया । <strong>अद्भुतत्वं</strong> बृहत्वादि । तस्यैवोपायनत्वे हेतुर् अयम् एव । तत्र तन्-निज-विद्या-प्रकाशनेन तन्-नाम्नैव ख्यातायै रत्यै अर्पयामासुः, तस्याः सूदाधिपत्वात् ॥५॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) : द्रुतम्</strong> इति सद्यः शम्बर-भोग-सुखार्थम् । पाठान्तरे बृहत्त्व-बलवत्त्वादिनान्य-मीनतो विलक्षणम् ॥५॥</p>
<hr>
<p><strong>जीव-गोस्वामी (लघु-वैष्णव-तोषणी) : तम्</strong> इत्य् अर्धकम् । <strong>उपाजह्रुर्</strong> इत्य् उक्ते\ऽपि <strong>उपायनम्</strong> इति पौनरुक्त्यं तद्-वैशिष्ट्यापेक्षया । <strong>अद्भूतत्वं</strong> बृहत्त्वादिना तस्यैवोपायनत्वे च हेतुर् अयम् एव मायावत्यै तत्र तन्-निज-विद्या-प्रकाशनेन तन्-नाम्नैव ख्यातायै रत्यै अर्पयामासुः, तस्याः सूदाधिपत्यात् ॥५॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) : अवद्यन्</strong> अवाद्यन् खण्डितवन्तः ॥५॥</p>
<hr>
<p><strong>॥ १०.५५.६ ॥</strong></p>
<blockquote>
<p>दृष्ट्वा तद्-उदरे बालं मायावत्यै न्यवेदयन् । &gt;
नारदो\ऽकथयत् सर्वं तस्याः शङ्कित-चेतसः ॥ &gt;
बालस्य तत्त्वम् उत्पत्तिं मत्स्योदर-निवेशनम् ।</p></blockquote>
<p><strong>श्रीधर-स्वामी (भावार्थ-दीपिका) : तत्त्वं</strong> &quot;कामो\ऽयं तव भर्ता ते&quot; । <strong>उत्पत्तिं</strong> श्री-कृष्णाद् रुक्मिण्याम् उत्पन्न इति ॥६॥</p>
<hr>
<p><strong>वंशीधरः (भावार्थ-दीपिका-प्रकाशः) : मायावत्यै</strong> महादेव-प्रसादावाप्तानेक-माया-ज्ञानवत्यै रत्य्-अपर-पर्यायायै । <strong>तस्या</strong> रत्याः । <strong>तत्त्वं</strong> याथार्थ्यम् । <strong>शङ्कित-चेतसः</strong> &quot;बालो\ऽयम् अतिसुन्दरो मत्-पति-तुल्य-रूपः कथं मत्स्य-गर्भे जातः ? अन्य एवोत्पन्नश् चेत् कथम् अत्र न मृतः ? अतो देव-वरो\ऽयं कश्चिन् मद्-भर्तैव वा स्यात्&quot; इत्य्-आद्य् आशङ्का-युक्तं चेतो यस्याः, तस्याः । <strong>सर्वम्</strong> इत्य् एव विवृणोति&mdash;<strong>बालस्य</strong> इति, <strong>मत्स्योदर-निवेशनं</strong> च प्रवेश-कारणम् ।</p>
<p>अत्र तस्या भर्तुः कामस्य तृतीय-व्यूहेनाभेदोक्तिः, किरणस्य सूर्येणेव । सा च मायावत्याः शोकापनोदय मेलनाय च । सापि निज पत्य्-अभेदेन श्री-प्रद्युम्नम् उपासितवत्य् अस्ति गोपीनां तत्-पतीनां च [भा।पु। १०.३३.३५] इत्य्-आदि-रीत्या । न च तस्या व्रत-भङ्गः, अयं च स्पर्श-मणि-न्यायेन ताम् आत्म-योग्यां चकार स्वीचकार च । श्रीमद्-अनिरुद्ध-मातैव तु तस्य साक्षाच्-छक्तिर् इति ज्ञेयम् ॥६॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) : मायावत्यै</strong> मायया शम्बर-मोहनाद् विविधाद्भुत-मायावित्वाद् वा तन्-नाम्नैव ख्यातायै रत्यै न्यवेदयन् अर्पयामासुः तस्याः सूदाधिपत्यात् । शङ्कितम्&mdash;&quot;बालो\ऽयम् अतिसुन्दरो मत्-पति-तुल्यरूपः कथं मत्स्य-गर्भे जातः ? अन्यत्र वोत्पन्नश् चेत् कथम् अत्र न मृतः ? अतो देव-वरो\ऽयं कश्चिन् मद्-भर्तैव वा स्यात्&quot; इत्य्-आद्य्-आशङ्का-युक्तं चेतो यस्यास् तस्याः । <strong>सर्वम्</strong> इत्य् एव विवृणोति&mdash;<strong>बालस्य</strong> इति । <strong>मत्स्योदरे निवेशनं</strong> च प्रवेश-कारणम् ॥६॥</p>
<hr>
<p><strong>जीव-गोस्वामी (लघु-वैष्णव-तोषणी) : शङ्कित-चेतसः</strong>&mdash;&quot;बालो\ऽयम् अतिसुन्दरः मत्-पति-तुल्य-रूपः कथं मत्स्य-गर्भे जातः ? अन्यत्र वोत्पन्नश् चेत्, कथम् अत्र न मृतः ? अतो देव-वरो\ऽयं कश्चिन् मद्-भर्तैव वा स्यात्&quot; इत्य् आशङ्का-युक्तं चेतो यस्याः, तस्याः । <strong>सर्वम्</strong> इत्य् एव विवृणोति&mdash;<strong>बालस्य</strong> इति । <strong>मत्स्योदरे निवेशनं</strong> प्रवेश-कारणम् । अन्यत् तैः ।</p>
<p>अत्र तस्या भर्तुः कामस्य तृतीय-व्यूहेनाभेदोक्तिः, किरणस्य सूर्येणेव । <strong>सा च</strong> मायावत्याः शोकापनुत्तये मेलनाय च, अतः सापि निज-पत्य्-अभेदेन श्री-प्रद्युम्नम् उपासितवत्य् अस्ति, गोपीनां तत्-पतीनां च [भा।पु। १०.३३.३५] इत्य्-आदि-रीत्या न च तस्या व्रत-भङ्गः । अयं च स्पर्शमणि-न्यायेन ताम् आत्म-योग्यां चकार स्वीचकार च श्रीमद्-अनिरुद्ध-मातैव तु तस्य साक्षाच्-छक्तिर् इति ज्ञेयम् ॥६॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) : सर्वं</strong> &quot;कामो\ऽयं तव भर्ता&quot; इति ॥६॥</p>
<hr>
<p><strong>॥ १०.५५.७-८ ॥</strong></p>
<blockquote>
<p>सा च कामस्य वै पत्नी रतिर् नाम यशस्विनी । &gt;
पत्युर् निर्दग्ध-देहस्य देहोत्पत्तिं प्रतीक्षती ॥ &gt;
निरूपिता शम्बरेण सा सूदौदन-साधने । &gt;
काम-देवं शिशुं बुद्ध्वा चक्रे स्नेहं तदार्भके ॥</p></blockquote>
<p><strong>श्रीधर-स्वामी (भावार्थ-दीपिका) : यशस्विनी</strong> पतिव्रता भर्तृ-देह-प्राप्तिं <strong>प्रतीक्षमाणा</strong> ॥७॥ तं <strong>शिशुं</strong> <strong>काम-देवं बुद्ध्वा</strong> विज्ञाय ॥८॥</p>
<hr>
<p><strong>वंशीधरः (भावार्थ-दीपिका-प्रकाशः) : सा च</strong> इति युग्मकम् । अत्रेयम् आख्यायिका मात्स्ये&mdash;शिवेन भस्मीकृते कामे रतिस् तद्-देहोत्पादनाय चिरं तम् उपासितवती । शंबरो\ऽपि तम् उपासीन आसीत् । तत्र दृष्टायां तस्यां शम्बरेण मुहुः शिवात् सैव वव्रे । ततश् चोपासना-वशेन तेन रतिर् ऊचे&mdash;&quot;याह्य् अस्य सदनं, तत्रैव तवेष्ट-सिद्धिर् भविष्यति, मद्-दत्त-महा-विद्या-प्रभावेण तव व्रत-भङ्गो\ऽपि न भविष्यति&quot; इति । तथा विष्णु-पुराणे रुक्मिणीं प्रति नारदः&mdash;</p>
<blockquote>
<p>इयं मायावती भार्या तनयस्यास्य ते सती । &gt;
शम्बरस्य न भार्येयं श्रूयताम् अत्र कारणम् । &gt;
मन्मथे तु गते नाशं तद्-उद्भव-परायणा । &gt;
शंबरं मोहयामास माया-रूपेण मोहिनी । &gt;
व्यवायाद्य्-उपभोगेषु रूपं माया-मयं शुभम् । &gt;
दर्शयामास दैत्यस्य तस्येयं मदिरेक्षणा ॥ [वि।पु ५.२७.२६-२८] &gt; इति ।</p></blockquote>
<p>इत्थं हरि-वंशे\ऽपि ॥७॥</p>
<p><strong>सूपौदनस्य साधने</strong> संस्कारे । आधिपत्ये वा संस्कारे ह्य् आधिपत्ये\ऽपि साधनं परिकीर्तितम्, रूपो व्यञ्जन-सूदयोः इति मेदिनी । <strong>तदा</strong> नारद-कथनावसराद् आरभ्य । <strong>सूपौदन-साधने</strong> तद्-आधिपत्ये । तद्-उक्तं वैष्णवे&mdash;कारयामास सूदा-नामाधिपत्यम् अनिन्दिता [वि।पु ५.२७.६] इति । <strong>स्नेहं</strong> प्रेम-विलासम् । स्नेहाचरण-प्रकारश् च हरि-वंशे धात्र्यास् तं सा समर्पयत् [ह।वं। २.१०४.१३] इति । शीघ्रम् एव व्यवर्धयत् [ह।वं। २.१०४.१३] इति । एवं तस्या एव मायया शंबरो\ऽपि तं बालं न परिचितवान् इति ज्ञेयम् । &quot;तदा सदा&quot; इति वा पाठः ॥८॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> त्व्-अर्थे <strong>च</strong>-शब्दः । शम्बरतो भेदात्, <strong>वै</strong> प्रसिद्धौ । <strong>यशस्विनी</strong> इति शम्बर-पत्नीत्वादिकं निरस्तम् । <strong>निः</strong>शेषेण भस्मसात्तया <strong>दग्ध-देहस्य</strong> अपि <strong>देहस्योत्पत्तिम्</strong>, आत्मनो दाहाभावात्, काम-देवत्वेन सदा सर्वेषां हृद्य् अनङ्ग-रूपेण वर्तमानत्वाच् च । प्रतीक्षमाणा शम्बर-गृहे\ऽवसद् इति शेषः । तच् च श्री-नारदस्य श्री-रुद्रस्य वा प्रसादात्, देवतात्वेन स्व-ज्ञान-प्रभावाद् एव वेति ज्ञेयम् । यशस्विनीत्वाद् एव केवल-<strong>सूपस्य ओदनस्य</strong> च भक्त-<strong>साधने</strong> पाचन एव <strong>निरूपिता</strong> नियुक्ता, तयोः सदा परमोत्तमतयापेक्ष्यत्वात् । किं वा, उपलक्षणम् एतत्, सर्व-पाकाधिकार एव निरूपिता । तथा च श्री-विष्णु-पुराणे&mdash;कारयामास सूदानाम् आधिपत्यम् अनिन्दिता [वि।पु। ५.२७.६] इति श्री-पराशरादि-मते च शम्बरस्य भार्यत्वेन स्थितापि तत्-सङ्ग-रहितैवासीत् । तथा च श्री-विष्णु-पुराणे श्री-रुक्मिणी-देवीं प्रति श्री-नारदोक्तौ&mdash;</p>
<blockquote>
<p>इयं मायावती भार्या तनयस्यास्य ते सती । &gt;
शम्बरस्य न भार्येयं श्रूयताम् अत्र कारणम् । &gt;
मन्मथे तु गते नाशं तद्-उद्भव-परायणा । &gt;
शंबरं मोहयामास माया-रूपेण मोहिनी । &gt;
व्यवायाद्य्-उपभोगेषु रूपं माया-मयं शुभम् । &gt;
दर्शयामास दैत्यस्य तस्येयं मदिरेक्षणा ॥ [वि।पु। ५.२७.२६-२८] &gt; इति ।</p></blockquote>
<p>ईदृशं श्री-हरि-वंशे\ऽपि । <strong>स्नेहं</strong> प्रेम-विलासम्, स्नेहाचरण-प्रकारश् चोक्तः श्री-हरि-वंशे&mdash;</p>
<blockquote>
<p>॥।धात्र्यास् तं सा समर्पयत् । &gt;
रसायन-प्रयोगैश् च शीघ्रम् एव व्यवर्धयत् ॥ [ह।वं। &gt; २.१०४.१३] इति ॥८॥</p></blockquote>
<hr>
<p><strong>जीव-गोस्वामी (लघु-वैष्णव-तोषणी) : सा च</strong> इति युग्मकम् । अत्रेयम् आख्यायिका मात्स्ये&mdash;श्री-शिवेन भस्मीकृते कामे, रतिस् तद्-देहोत्पादनाय चिरं तम् उपासितवती । शम्बरश् च वरान्तराय तम् उपासीन आसीत् । तत्र दुष्टायां तस्यां तेन श्री-शिवान् मुहुः सैव वव्रे । ततश् चोपासना-वशेन तेन रतिर् ऊचे&mdash;&quot;याह्य् अस्य सङ्गे तत्रैव तव सिद्धिर् भविष्यति&quot; इति। <strong>यशस्विनी</strong> इति पुनस् तथा निज-पति-प्राप्ति-शम्बर-वञ्चनादिना । तथा च विष्णु-पुराणे श्री-रुक्मिणी-देवीं प्रति श्री-नारदोक्तौ&mdash;</p>
<blockquote>
<p>इयं मायावती भार्या तनयस्यास्य ते सती । &gt;
शम्बरस्य न भार्येयं श्रूयताम् अत्र कारणम् । &gt;
मन्मथे तु गते नाशं तद्-उद्भव-परायणा । &gt;
शंबरं मोहयामास माया-रूपेण मोहिनी । &gt;
व्यवायाद्य्-उपभोगेषु रूपं मायामयं शुभम् । &gt;
दर्शयामास दैत्यस्य तस्येयं मदिरेक्षणा ॥ [वि।पु ५.२७.२६-२८]</p></blockquote>
<p>ईदृशं हरि-वंशे\ऽपि ॥७॥</p>
<p><strong>सूपौदन-साधने</strong> तदाधिपत्ये । तथा च श्री-विष्णु-पुराणे कारयामास सूदानामाधिपत्यमनिन्दिते\ऽति । स्नेहं प्रेम-विलासं स्नेहाचरण-प्रकारश् चोक्तः श्री-हरि-वंशे&mdash;धात्र्यास् तं सा समर्पयद् इति रसायनोपयोगैश् च शीघ्रम् एव व्यवर्धयत् इति एवं तस्या एव मायया शम्बरो\ऽपि तं बालं न परिचितवान् इति ज्ञेयं । तदा सदेति वा पाठः ॥८॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) : देहोपपत्तिम्</strong> इति । मात्स्ये कथा&mdash;</p>
<p>भस्मी-भूते देहे सति रतिस् तद्-देह-प्राप्त्य्-अर्थं शिवम् आराधयामास । शम्बरश् चागतौ वरान्तराय शिवस् तुष्टः प्रथमं &quot;वरं वृणु[&quot;]{दिर्=&ldquo;र्त्ल्&rdquo;} इति शम्बरं प्रत्य् आह स्म । स च रतिं दृष्ट्वा कामार्तस् ताम् एव वव्रे । ततः शिवो रुदतीं रतिं साश्वासम् आह&mdash;&quot;याह्य् अस्य सङ्गे तत्रैव ते वाञ्छित-सिद्धिर् भाविनी&quot; इति । ततो रतिर् माययैव शम्बरं मोहयित्वा स्पर्श-रहितैव तद्-गृहे मायावत्य्-अभिधाना तस्थौ ॥ ७-९ ॥</p>
<hr>
<p><strong>॥ १०.५५.९ ॥</strong></p>
<blockquote>
<p>नातिदीर्घेण कालेन स कार्ष्णी रूढ-यौवनः । &gt;
जनयामास नारीणां वीक्षन्तीनां च विभ्रमम् ॥</p></blockquote>
<p><strong>श्रीधर-स्वामी (भावार्थ-दीपिका) : विभ्रमं</strong> सम्मोहम् ॥९॥</p>
<hr>
<p><strong>वंशीधरः (भावार्थ-दीपिका-प्रकाशः) : स</strong> प्रद्युम्नः । कृष्णस्यापत्यं <strong>कार्ष्णिः</strong> । <strong>रूढं</strong> प्रादुर्भूतं <strong>यौवनं</strong> यस्य, स तथा । <strong>विभ्रमं</strong> मनो\ऽधिकारम्, देवाद्य्-अन्यतमो\ऽयम् इति विशिष्ट-भ्रमं वा । <strong>नातिदीर्घेण</strong> इति&mdash;पौगण्ड एवेत्य् अर्थः । रूढम् उद्भिन्नं यौवनं यस्य सः, यतः कार्ष्णिः श्री-कृष्णस्यैव पुत्रः । तस्यापि तथैव तारुण्याद् इति भावः । च अपि <strong>वीक्ष्यमाणानाम्</strong> अपि किम् पुनः संभाषणादि कुर्वतीनाम् इत्य् अर्थः । <strong>विभ्रमं</strong> भाव-विशेषम् । किं वा&mdash;विशिष्टं भ्रमम् उन्मादम् इत्य् अर्थः ॥९॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> नातिदीर्घण बाल्य एवेत्य् अर्थः । रूढमुद्भिन्नं यौवनं यस्य सः, यतः कार्ष्णिः श्री-कृष्णस्य पुत्रः, तस्यापि बाल्य एव तारुण्यात्, च अपि, वीक्षमाणानाम् अपि, किं पुनः सम्भाषणादि कुर्वतीनाम् इत्य् अर्थः । विभ्रमं भावविशेषम् । किं वा, विशिष्टभ्रममुन्मादम् इत्य् अर्थः ॥९॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> नातिदीर्घेणेति । पौगण्ड एवेत्य् अर्थः । रूढमुद्भिन्नं यौवनं यस्य सः यतः कार्ष्णिः श्री-कृष्णस्य पुत्रः तस्यापि तथैव तारुण्याद् इति भावः । च अपि वीक्षमाणानाम् अपि किं पुनः सम्भाषणादिकुर्वती नाम् इत्य् अर्थः । विभ्रमं भावविशेषं किं वा विशिष्टभ्रममुन्मादम् इत्य् अर्थः ॥९॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> <em>न व्याख्यातम्।</em></p>
<hr>
<p><strong>॥ १०.५५.१० ॥</strong></p>
<blockquote>
<p>सा तं पतिं पद्म-दलायतेक्षणं &gt;
प्रलम्ब-बाहुं नर-लोक-सुन्दरम् । &gt;
स-व्रीड-हासोत्तभित-भ्रुवेक्षती &gt;
प्रीत्योपतस्थे रतिर् अङ्ग सौरतैः ॥</p></blockquote>
<p><strong>श्रीधर-स्वामी (भावार्थ-दीपिका) : अङ्ग</strong> हे राजन् । <strong>सौरतैर्</strong> भावैर् <strong>उपतस्थे</strong>\ऽभजत् ॥ १०-११ ॥</p>
<hr>
<p><strong>वंशीधरः (भावार्थ-दीपिका-प्रकाशः) : सा</strong> मायावती । <strong>तं</strong> प्रद्युम्नम् । <strong>सौरतैः</strong> सुरतोद्दीपकैर् आत्म-सर्वस्वैः सेवयामास । कानि तत्-सर्वस्वानि ? इत्य् अत आह&mdash;<strong>स-व्रीड-</strong> इति । पूर्वतो विशिष्टताभिप्रायेण तं पद-त्रयेण वर्णयति । तत्र <strong>पद्म</strong>- इति सर्व-सौन्दर्योपलक्षणम् । <strong>प्रलम्ब</strong>- इति महाबलिष्ठत्व-सूचकम् । इत्य् उभयथा <strong>नर-लोके</strong> भू-लोके, जीव-लोके वा <strong>सुन्दरम्</strong>, अत एव <strong>प्रीत्या</strong> <strong>उपतस्थे</strong> । कैः ? <strong>स-व्रीड-हासेन उत्तभिता</strong> नर्तिता या <strong>भ्रूः</strong>, तयोपलक्षितैः <strong>सौरतैर्</strong> भावैः । अत्रेदं तत्त्वम्&mdash;&quot;अद्य वा श्वो वा सर्वं तत्त्वम् अस्मै ज्ञापयित्वैव सौरतान् भावान् प्रकाशयिष्यामि&quot; इति विचारवत्या एव तस्या दैवाद् रहसि विज्ञापनात् पूर्वम् एव काम-वैवश्यात् ते भावाः स्वयम् एवोद्भूता इति ॥१०॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) : पतिं</strong> पति-भावेन ईक्षमाणा, पूर्वतो विशिष्टताभिप्रायेण तं विशिनष्टि पद-त्रयेण । तत्र <strong>पद्म-</strong> इति सर्व-सौन्दर्योपलक्षणार्थम्, <strong>प्रलम्ब</strong>- इति च महा-बलिष्ठत्वं सूचितम् । इत्य् उभयथा <strong>नर-लोके</strong> मर्त्ये जीव-लोके वा <strong>सुन्दरम्</strong>, अत एव <strong>प्रीत्या</strong> हर्षेण प्रेम्णा वा <strong>उपतस्थे</strong> । कैः ? <strong>स-व्रीडेन</strong> <strong>हासेन उत्तम्भिता</strong> नर्तिता या <strong>भ्रूः,</strong> तया सह <strong>सौरतैः</strong>, यतो <strong>रतिः</strong> कामदेव-पत्नी परम-विदग्धा साक्षाद् रति-रूपा । अन्यत् तैर् व्याख्यितम् । यद् वा, <strong>रतौ</strong> काम-क्रीडायां <strong>रङ्गो</strong> रागो येभ्यः, तैः <strong>सौरतैः</strong> सुरतानुगुण-व्यापारैः ॥१०॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> पूर्वतो विशिष्टताभिप्रायेण तं वर्णयति पद-त्रयेण । तत्र <strong>पद्म</strong>- इति सर्व-सौन्दर्योपलक्षणं, <strong>प्रलम्ब-</strong> इति महा-बलिष्ठत्व-सूचकम् इत्य् उभयथा <strong>नर-लोके</strong> भूर्-लोके जीव-लोके वा <strong>सुन्दरम्</strong> । अत एव <strong>प्रीत्या उपतस्थे</strong> । कैः ? <strong>स-व्रीडेन हासेन उत्तम्भिता</strong> नर्तिता या <strong>भ्रूः,</strong> तयोपलक्षितैः <strong>सौरतैः</strong> । अत्र स-व्रीडेत्य् अनेन हासस्य मन्दत्वम् अप्य् उक्तम् ॥१०॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) : उत्तम्भिता</strong> नर्तिता या <strong>भ्रूः</strong>, तया उपलक्षितैः <strong>सौरतैर्</strong> भावैः । अत्रेदं तत्त्वं&mdash;&quot;अद्य वा श्वो वा सर्वं तत्त्वम् अस्मै ज्ञापयित्वैव सौरतान् प्रभावान् प्रकाशयिष्यामि&quot; इति विचारितवत्या एव तस्या दैवाद् रहसि विज्ञापनात् पूर्वम् एव काम-वैवश्यात् ते भावाः स्वयम् एवोद्भूता इति ॥१०॥</p>
<hr>
<p><strong>॥ १०.५५.११ ॥</strong></p>
<blockquote>
<p>ताम् आह भगवान् कार्ष्णिर् मातस् ते मतिर् अन्यथा । &gt;
मातृ-भावम् अतिक्रम्य वर्तसे कामिनी यथा ॥</p></blockquote>
<p><strong>श्रीधर-स्वामी (भावार्थ-दीपिका) :</strong> <em>न व्याख्यातम्।</em></p>
<hr>
<p><strong>वंशीधरः (भावार्थ-दीपिका-प्रकाशः) : तां</strong> मायावतीम् । यतो <strong>मातृ-भावम् अतिक्रम्य</strong> कामिनीव पत्नीव त्वं <strong>वर्तसे</strong>\ऽ<strong>तस्</strong> <strong>ते मतिर् अन्यथा ।</strong> <strong>मा</strong> नेत्य् अर्थः श्रेयान्। उत्तानार्थ्-अस्वीकारे तु <strong>भगवान्</strong> इति पदम् अनर्थकं स्यात्, त्रिकालज्ञेष्व् एव भगवत्-प्रयोग-दर्शनाद् इति भावः । <strong>भगवान्</strong> सर्वज्ञानादि-सम्पन्नो\ऽपि तद्-विपरीतवद् आह ऊचे । यतः <strong>कार्ष्णिः</strong> कृष्ण-पुत्रत्वात् तद्-अभिरुचित-नर-लीला इत्य् अर्थः । <strong>मातर्</strong> इति मातृत्व-बुद्धेः । तथा च हरि-वंशे&mdash;</p>
<blockquote>
<p>धात्र्याः सकाशात् स च तां शृण्वन् रूक्मिणी-नन्दनः । &gt;
मायावतीम् अविज्ञानान् मेने ताम् एव मातरम् ॥ [ह।वं। २.१०४.१४] इति &gt; ।</p></blockquote>
<p>एवं <em>धात्र्या</em> एव तादृशं मतं, न तु तस्या इत्य् एकान्त एव धात्र्या जात-बुद्धये तस्मै तत् कथितम् । ततो बाल्याभासं विना पूर्वं तु <strong>मातर्</strong> इति सम्बोधनं तेन नाचरितं, ततः संप्रति क्रोधाद् एवाचरितम् इति ज्ञेयम् । वास्तवार्थस् तु&mdash;अतो भावात् ते\ऽन्यथा मतिर् मा भवत्व् इति शेषः । यतस् त्वं <strong>मातृ-भावम् अतिक्रम्यैव वर्तसे</strong> <strong>यथा</strong> यथावद् एव <strong>कामिनी</strong> मत्-कान्तैवेति ॥११॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) : भगवान्</strong> परमाभिज्ञ इति, तस्या भाव-विशेषं लक्षयन्न् इत्य् अर्थः । <strong>कार्ष्णिर्</strong> इति तादृश-भाववत्याम् अपि तस्यां कामो न जातं, पितृवत् सद्-धर्म-परत्वाद् इति भावः । यद् वा, <strong>भगवान्</strong> तस्यास् तादृग्-भावे\ऽपि धैर्य-युक्तः, यतः <strong>कार्ष्णिः</strong> । <strong>मातर्</strong> इति स्नेह-पालनादिना तस्याम् एव तस्य मातृत्व-बुद्धेः । तथा च श्री-हरि-वंशे&mdash;</p>
<blockquote>
<p>धात्र्याः सकाशात् स च तां शृण्वन् रुक्मिणी-नन्दनः । &gt;
मायावतीम् अविज्ञानान् मेने स्वाम् एव मातरम् ॥ [ह।वं। २.१०४.१४] &gt; इति ।</p></blockquote>
<p>अन्यथा अन्य-प्रकाश दृश्यते, लज्जयादौ ताम् अनभिव्यज्य पश्चाद् विवृणोति&mdash;<strong>मात्र्</strong> इति । <strong>कामिनी</strong> पत्नी, कामेन भजमाना स्त्री वा ॥११॥</p>
<hr>
<p><strong>जीव-गोस्वामी (लघु-वैष्णव-तोषणी) : भगवान्</strong> सर्व-ज्ञानादि-सम्पन्नो\ऽपि तद्-विपरीतवद् <strong>आह</strong> ऊचे इत्य् अर्थः । यतः <strong>कार्ष्णिः</strong> कृष्ण-पुत्रत्वात् तद्वद् एवाभिरुचित-नर-लील इत्य् अर्थः । <strong>मातर्</strong> इति मातृत्व-बुद्धेः । तथा च हरि-वंशे&mdash;</p>
<blockquote>
<p>धात्र्याः सकाशात् स च तां शृण्वन् रुक्मिणि-नन्दनः । &gt;
मायावतीम् अविज्ञानान् मेने स्वाम् एव मातरम् ॥ [ह।वं। २.१०४.१४] &gt; इति ।</p></blockquote>
<p>एवं <em>धात्र्या</em> एव तादृशं मतं, न तु तस्या इत्य् एकान्त एव धात्र्या जात-बुद्धये तस्मै तत्-कथितं ततो बाल्याभ्यासं विना पूर्वं तु मातर् इति सम्बोधनं तेन नाचरितं । ततः सम्प्रति क्रोधाद् एवाचरितम् इति ज्ञेयम् । <strong>अन्यथा</strong> अन्य-प्रकारेण <strong>वर्तसे</strong> लज्जयादौ तां मतिम् अनभिव्यज्य पश्चाद् विवृणोति&mdash;<strong>मात्र्</strong> इति । वास्तवार्थस् तु अतो भावात् ते तवान्यथा मतिर् मा भवत्व् इति शेषः । यतः <strong>कामिनी</strong> मत्-कान्तैव त्वं <strong>मातृ-भावम् अतिक्रम्य</strong> यद् <strong>वर्तसे,</strong> तद् यथावद् एवेति ॥११॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) : भगवान्</strong> इति सार्वज्ञ्यादि-गुण-युक्तो\ऽपि लीला-निधेः कृष्णस्यैवेच्छया सार्वज्ञ्याद्य्-आवरणात् तथोवाच इत्य् अर्थः । वास्तवार्थस् तु <strong>अतो</strong> भावात् ते**\ऽन्यथा मतिर् मा** भवत्व् इति शेषः, यतस् त्वं <strong>मातृ-भावम् अतिक्रम्यैव वर्तसे</strong> । <strong>यथा</strong> यथावत् । <strong>कामिनी</strong> मत्-कान्तैवेति ॥११॥</p>
<hr>
<p><strong>॥ १०.५५.१२ ॥</strong></p>
<p><strong>रतिर् उवाच&mdash;</strong></p>
<blockquote>
<p>भवान् नारायण-सुतः शम्बरेण हृतो गृहात् । &gt;
अहं ते\ऽधिकृता पत्नी रतिः कामो भवान् प्रभो ॥</p></blockquote>
<p><strong>श्रीधर-स्वामी (भावार्थ-दीपिका) :</strong> अधिकृता पत्नी इत्य् अत्र हेतुः रतिर् अहं भवान् काम इति ॥ १२-१३ ॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> तद् एवाह&mdash;<strong>भवान्</strong> इति । <strong>अधिकृता</strong> पूर्व-देहे स्वीकृता वधूत्तमा इत्य् अर्थः । तत् स्फुटयति&mdash;<strong>रतिर् अहम्</strong> इति । [तोषणी]॥१२॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) : नारायण-</strong> इति श्री-कृष्णस्य साक्षाद् भगवत्त्वं बोधयति । <strong>गृहात्</strong> सूतिकागारात् । <strong>अधिकृता</strong> कामाधिकार-प्राप्ता, इत्य् आत्मनस् तन्-नित्य-पत्नीत्वं द्योतितम्, अत एव सम्बोधयति&mdash;<strong>प्रभो</strong> ! हे स्वामिन् ! इति ॥१२॥</p>
<hr>
<p><strong>जीव-गोस्वामी (लघु-वैष्णव-तोषणी) : नारायण-</strong> इति तस्य सर्वाश्रयत्वं व्यनक्ति । <strong>गृहात्</strong> सूतिकागारात् । <strong>अधिकृता</strong> त्वद्-अधिकार-तुल्या इत्य् आत्मनस् तन्-नित्य-पत्नीत्वं द्योतितम् ॥१२॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) : अहं पत्नी</strong> तं कामदेवम् एव मत्वोक्तिस् तेन प्रद्युम्नेनापि स्पर्शमणि-न्यायेनैव स्व-स्पर्शेन सा स्व-कान्ता कृता । वस्तुतस् तु अनिरुद्ध-मातेव तस्य स्व-शक्तिर् इति श्री-वैष्णव-तोषणी [१०.५५.६] ॥१२-१८॥</p>
<hr>
<p><strong>॥ १०.५५.१३ ॥</strong></p>
<blockquote>
<p>एष त्वानिर्दशं सिन्धाव् अक्षिपच् छम्बरो\ऽसुरः । &gt;
मत्स्यो\ऽग्रसीत् तद्-उदराद् इतः प्राप्तो भवान् प्रभो ॥</p></blockquote>
<p><strong>श्रीधर-स्वामी (भावार्थ-दीपिका) :</strong> <em>न व्याख्यातम्।</em></p>
<hr>
<p><strong>वंशीधरः (भावार्थ-दीपिका-प्रकाशः) : एष</strong> यद्-गृहे\ऽहम् अधुना तिष्ठामीत्य् एष पदार्थः । <strong>तद्-उदरान्</strong> मत्स्योदरात् । कथं हृतः? इत्य् अपेक्षायां तं प्रकारं कथयन्ती कोपं जनयति&mdash;<strong>एष</strong> इति ॥१३॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> कथं हृतः ? इत्य् अपेक्षायां तत्-प्रकारं कथयन्ती कोपं जनयति&mdash;<strong>एष</strong> इति । ननु कुतो\ऽक्षिपत् ? तत्राह&mdash;<strong>असुरः</strong> स्वभावतो देव-शत्रुत्वाद् इत्य् अर्थः । तत्र च <strong>शम्बरो</strong> महामायित्वेन दैत्येषु श्रेष्ठः। किं वा, काम-शत्रुतया प्रसिद्ध इत्य् अर्थः । इह महानसे अन्तः-पुरे वा, <strong>प्रभो</strong> इति पुनर् अपि सम्बोधनं स्वामित्व-दार्ढ्यार्थम् । किं वा, प्रार्थ्य-शम्बर-वध-सामर्थ्यम् उद्भावयति ॥१३॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> कथं हृतः ? इत्य् अपेक्षायां तत्-प्रकारं कथयन्ती कोपं जनयति&mdash;<strong>एष</strong> इति ॥१३॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः), विश्वनाथ-चक्रवर्ती (सारार्थ-दर्शिणी) :</strong> <em>न व्याख्यातम्।</em></p>
<hr>
<p><strong>॥ १०.५५.१४ ॥</strong></p>
<blockquote>
<p>तम् इमं जहि दुर्धर्षं दुर्जयं शत्रुम् आत्मनः । &gt;
माया-शत-विदं तं च मायाभिर् मोहनादिभिः ॥</p></blockquote>
<p><strong>श्रीधर-स्वामी (भावार्थ-दीपिका) :</strong> दुर्जयत्वे हेतुः&mdash;<strong>माया-शत-विदम्</strong> इति । कथं तर्हि ह्न्तब्यस्तत्राह&mdash;मायाभिर् इति ॥१४॥</p>
<hr>
<p><strong>वंशीधरः (भावार्थ-दीपिका-प्रकाशः) : तं</strong> शंबरम् । <strong>इमं</strong> साक्षाद् अत्रैव वर्तमानम् । <strong>दुर्धर्षं</strong> कृच्छ्रेणैव व्यग्रयितुं शक्यम्, अतः सुतरां <strong>दुर्जयम्</strong> । हननं च योग्यम् एव शत्रुत्वाद् इत्य् आह&mdash;<strong>आत्मनः</strong> स्वस्य <strong>शत्रुं</strong> क्लेष्टारम् । <strong>आदिना</strong> शोषणादय आग्नेयादयो वा ॥१४॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) : इमं</strong> साक्षाद् अत्रैव वर्तमानं दुर्धर्षम् अभिभवितुम् अशक्यम्, यतो <strong>दुर्जयम्</strong>, हननं च योग्यम् एवेत्य् आह&mdash;<strong>आत्मनः शत्रुम्</strong> इति । <strong>आदि</strong>-शब्दात् शोषणादय आग्नेयादयो वा ॥१४॥</p>
<hr>
<p><strong>जीव-गोस्वामी (लघु-वैष्णव-तोषणी) : इमं</strong> साक्षाद् अत्रैव वर्तमानं <strong>दुर्धर्षं</strong> कृच्छ्रेणैव व्यग्रयितुं शक्यम् । अतः सुतरां <strong>दुर्जयं</strong> हननं च योग्यम् एवेत्य् आह । <strong>आत्मनः शत्रुम्</strong> इति । <strong>आदि</strong>-शब्दाच् छोषणादयः आग्नेयादयो वा ॥१४॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः), विश्वनाथ-चक्रवर्ती (सारार्थ-दर्शिणी) :</strong> <em>न व्याख्यातम्।</em></p>
<hr>
<p><strong>॥ १०.५५.१५ ॥</strong></p>
<blockquote>
<p>परिशोचति ते माता कुररीव गत-प्रजा<sup id="fnref:2"><a href="#fn:2" class="footnote-ref" role="doc-noteref">2</a></sup> । &gt;
पुत्र-स्नेहाकुला दीना विवत्सा गौर् इवातुरा ॥</p></blockquote>
<p><strong>श्रीधर-स्वामी (भावार्थ-दीपिका) :</strong> न चात्र विलम्बः कार्य इत्य् आह&mdash;<strong>परिशोचति</strong> रोदितीत्य् अर्थः ॥ १५-१८ ॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> उत्क्रोश-<strong>कुररौ</strong> समौ इत्य् अमरः । <em>इत्य् अर्थ</em> इति&mdash;<strong>पर्य्</strong>-उपसर्ग-वशाच् <strong>छोचते</strong> रोदनार्थत्वं परस्मैपदित्वं चेति भावः । पुत्र-स्नेहोत्थो मातुः प्रसिद्धो यश् चित्त-द्रव-विशेषः, तेनाकुला&mdash;&quot;किं कर्तव्यं कथं मे पुत्र-दर्शनं स्यात् ?&quot; इत्य् एवं मूढा, अत एव <strong>आतुरा</strong> व्याधितैव शोक-रोग-ग्रस्ता तत एव दीना परिक्षीणा । तत एव <strong>परितः</strong> सर्वत्रैव <strong>शोचति</strong> स-रोदनं विलपतीत्य् अर्थः । तत्र हताशत्वांशे दृष्टान्तः&mdash;<strong>गत-प्रजा कुररी</strong> <strong>इव</strong> इति । कुररी पक्षि-विशेष-भार्या । धृताशत्वांशे गौरिवेति । पूर्वा हि स्व-बालक-नाशे पूर्ववत् तद्-आहारं नाहरति किन्तु रोदित्य् एव, उत्तरा तु मृतम् अपि स्तनं पाययितुम् उद्यच्छतीति ॥१५॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) : गता</strong> नष्टा <strong>त्रपा</strong> लोक-लज्जा यस्याः सा, पाठान्तरे\ऽपगत-पुत्रा । ननु तादृशे भर्तरि विराजमाने तादृश-शोचनम् अयुक्तम्, तत्राह&mdash;<strong>पुत्र-</strong> इति । अत एव <strong>दीना</strong> त्यक्त-भोग-सुखा, आतुरा च विचारादि-रहिता । तत्र दृष्टान्तः&mdash;नष्ट**-वत्सा गौर् इव** इति । <strong>कुररी इव</strong> इति च <strong>परिशोचने</strong> । अन्यत् तैर् व्याख्यातम्। यद् वा, <strong>परितः</strong> सदा सर्वत्र महत्या करुण-स्वरेण <strong>शोचति</strong> विलपति, न केवलं परिशोचति परम-दुरवस्थां च प्राप्तेत्य् आह&mdash;<strong>पुत्र-</strong> इति । <strong>आतुरा</strong> रोदन-परवशाभूद् इत्य् एवं वाक्य-द्वये दृष्टान्त-द्वयम् इत्य् अत्यन्तम् उत्तेजितः ॥१५॥</p>
<hr>
<p><strong>जीव-गोस्वामी (लघु-वैष्णव-तोषणी) : पुत्र-स्नेहाख्यो</strong> मातुः प्रसिद्धो यश् चित्त-द्रव-विशेषः, तेन <strong>आकुला</strong>&mdash;किं कर्तव्यम् इति मूढा तत एवातुरा व्याधितेव । तत एव <strong>दीना</strong> अतिदुःखिता, तत एव <strong>परितः</strong> सर्वत्रैव <strong>शोचति</strong> स-रोदनं विलपतीत्य् अर्थः । तत्र हताशत्वांशे दृष्टान्तः&mdash;<strong>गत-प्रजा</strong> <strong>कुररीव</strong> इति । धृताशत्वांशे <strong>गौर् इव</strong> इति । पूर्वा हि स्व-बालक-नाशे पूर्ववत् तद्-आहारं नाहरति, किन्तु रोदित्य् एव । []{दिर्=&ldquo;र्त्ल्&rdquo;}उत्तरा तु मृतं गतम् अपि स्तनं पाययितुम् उद्यच्छतीति ॥१५॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः), विश्वनाथ-चक्रवर्ती (सारार्थ-दर्शिणी) :</strong> <em>न व्याख्यातम्।</em></p>
<hr>
<p><strong>॥ १०.५५.१६ ॥</strong></p>
<blockquote>
<p>प्रभाष्यैवं ददौ विद्यां प्रद्युम्नाय महात्मने । &gt;
मायावती महामायां सर्व-माया-विनाशिनीम् ॥</p></blockquote>
<p><strong>श्रीधर-स्वामी (भावार्थ-दीपिका) :</strong> <em>न व्याख्यातम्।</em></p>
<hr>
<p><strong>वंशीधरः (भावार्थ-दीपिका-प्रकाशः) : एवम्</strong> उक्त-विधया । <strong>महा-मायाम्</strong> अतिप्रबलां विद्याम्, तद्-अर्थम् एव तत्-पार्श्वे रुद्रेण न्यस्ता, न तु ततो विद्या-स्वीकारेण तत्र गुरुत्वं संभावनीयं निज-न्यासादाने\ऽपि तत्-स्वीकारे\ऽतिप्रसङ्गात् । <strong>प्र</strong>कर्षेण सोत्साहोत्तेजनादिना <strong>भाषित्वा</strong> । तस्यास् तद्-दित्सायां हेतुः&mdash;<strong>महात्मने</strong>, अल्प-वयस्त्वे\ऽपि प्रकाशित-बल-बुद्धित्वेन तद्-योग्यायेत्य् अर्थः । यद् वा, गंभीराय प्रकाशित-निज-प्रभावाय । <strong>विनाशिनीम्</strong> इति णिन्य्-अन्तः पाठः, क्वचिल् ल्युड्-अन्तो\ऽपि ॥१६॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<hr>
<p>सनातन-गोस्वामी (बृहद्-वैष्णव-तोषणी) : एवम्** ईदृशं <strong>प्र</strong>कर्षेण स्वभावोत्तेजनादिना <strong>भाषित्वा</strong>, <strong>महात्मने</strong> महा-बुद्धय इति तद्-अविद्या-योग्यतोक्ता । मायावतीति शम्बरतो\ऽप्य् अधिक-मायावित्वाभिप्रायेण, अत एव महा-मायाख्याम् । अत एव <strong>सर्वासां</strong> शम्बरादि-ज्ञातानां <strong>मायानां</strong> <strong>विनाशन</strong>-शीलाम् इति । पाठान्तरे\ऽपि स एवार्थः । यद् वा, <strong>महात्मने</strong>\ऽपरिच्छिन्न-शक्तये, माया मोहस् तद्वती, सर्व-विद्यावते\ऽपि केवलं प्रेम-मोहेन ददाव् इत्य् अर्थः । अन्यत् समानम् ॥१६॥</p>
<hr>
<p><strong>जीव-गोस्वामी (लघु-वैष्णव-तोषणी) : प्र</strong>कर्षेण उत्साहोत्तेजनादिना <strong>भाषित्वा</strong> तस्यास् तद्-दित्सायां हेतुः । <strong>महात्मने</strong> अल्प-वयस्त्वे\ऽपि प्रकाशित-बल-बुद्धित्वेन तद्-योग्यायेत्य् अर्थः । यद् वा, गम्भीराय अप्रकाशित निज-प्रभावायेत्य् अर्थः । <strong>विनाशिनीम्</strong> इति णिज्-अन्तः पाठः, क्वचिल् ल्युङ्-अन्तो\ऽपि ॥१६॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः), विश्वनाथ-चक्रवर्ती (सारार्थ-दर्शिणी) :</strong> <em>न व्याख्यातम्।</em></p>
<hr>
<p><strong>॥ १०.५५.१७ ॥</strong></p>
<blockquote>
<p>स च शम्बरम् अभ्येत्य संयुगाय समाह्वयत् । &gt;
अविषह्यैस् तम् आक्षेपैः क्षिपन् सञ्जनयन् कलिम् ॥</p></blockquote>
<p><strong>श्रीधर-स्वामी (भावार्थ-दीपिका) :</strong> <em>न व्याख्यातम्।</em></p>
<hr>
<p><strong>वंशीधरः (भावार्थ-दीपिका-प्रकाशः) : स च</strong> ज्ञात-विद्यः प्रद्युम्नः । <strong>तं</strong> शंबरम् । <strong>आक्षेपैर्</strong> भर्त्सना-वाक्यैः । आक्षेपो भर्त्सनाकृष्टि-काव्यालङ्कृतिषु स्मृतः इति मेदिनी । <strong>क्षिपंस्</strong> तिरस्कुर्वन् । <strong>सम्यग्</strong> उच्चत्वादिना <strong>आह्वयत्</strong> । <strong>आक्षेपैर्</strong> निन्दा-वाक्यैः । <strong>सम्यक्</strong> तन्-मरण-पर्यन्ततया <strong>जनयन्</strong> जनयितुम् ॥१७॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) : च</strong> अपि, सो\ऽपि, अभिमुखम् एत्य <strong>सम्यग्</strong> उच्च-तीक्ष्ण-स्वरादिना <strong>आह्वयत्</strong> । <strong>अविषह्यैः</strong> परमासह्यैर् इत्य् अर्थः, <strong>क्षिपन्</strong> दुर्वाक्यैर् गालिं ददत् । किम्-अर्थम् ? <strong>कलिं</strong> कलहम् । <strong>सम्यङ्</strong> मरण-पर्यवसानतया <strong>जनयन्</strong> जनयितुम् ॥१७॥</p>
<hr>
<p><strong>जीव-गोस्वामी (लघु-वैष्णव-तोषणी) : सम्यग्</strong> उच्चत्वादिना <strong>आह्वयत्</strong> <strong>आक्षेपैर्</strong> निन्दा-वाक्यैः <strong>क्षिपन्</strong> तिरस्कुर्वन् । <strong>सम्यक्</strong> तन्-मरण-पर्यन्ततया <strong>जनयन्</strong> जनयितुम् ॥१७॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः), विश्वनाथ-चक्रवर्ती (सारार्थ-दर्शिणी) :</strong> <em>न व्याख्यातम्।</em></p>
<hr>
<p><strong>॥ १०.५५.१८ ॥</strong></p>
<blockquote>
<p>सो\ऽधिक्षिप्तो दुर्वाचोभिः पदाहत इवोरगः । &gt;
निश्चक्राम गदा-पाणिर् अमर्षात् ताम्र-लोचनः ॥</p></blockquote>
<p><strong>श्रीधर-स्वामी (भावार्थ-दीपिका) :</strong> <em>न व्याख्यातम्।</em></p>
<hr>
<p><strong>वंशीधरः (भावार्थ-दीपिका-प्रकाशः) : स</strong> शंबरः ॥१८॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) : पदेन हतः</strong> प्रहृत <strong>उरग इव</strong>, <strong>अमर्षात्</strong> क्रोधात् <strong>ताम्रे</strong> संरक्ते <strong>लोचने</strong> यस्य सः । यद् वा, <strong>पदा हतो</strong>\ऽहिर् यथा क्रोधाद् उन्नमित-फणो रक्ताक्षो बिलान् निष्क्रामति, तथा गृहान् निश्चक्रामेत्य् अर्थः ॥१८॥</p>
<hr>
<p><strong>जीव-गोस्वामी (लघु-वैष्णव-तोषणी) : सो\ऽधि</strong> इति स्पष्टं । सो\ऽभीति पाठः क्वचित् ॥१८॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः), विश्वनाथ-चक्रवर्ती (सारार्थ-दर्शिणी) :</strong> <em>न व्याख्यातम्।</em></p>
<hr>
<p><strong>॥ १०.५५.१९ ॥</strong></p>
<blockquote>
<p>गदाम् आविध्य तरसा प्रद्युम्नाय महात्मने । &gt;
प्रक्षिप्य व्यनदन् नादं वज्र-निष्पेष-निष्ठुरम् ॥</p></blockquote>
<p><strong>श्रीधर-स्वामी (भावार्थ-दीपिका) : वज्रस्य</strong> <strong>निष्पेष</strong>-निर्घाते यथा <strong>निष्ठुरस्</strong> तीव्रो <strong>नादो</strong> भवति, तथा-भूतं <strong>नादं व्यनदत्</strong> सामान्य-विशेषतया व्याप्य व्यापकत्व-भावेन पाकं पचतीतिवत् अतिनिष्ठुरं नादम् अकरोद् इत्य् अर्थः ॥१९-२०॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> स्फूर्जथुर् वज्र-निष्पेषः इति हलायुधः। <em>इत्य् अर्थ</em> इति&mdash;सामान्यं पाको बहु-व्यापकत्वात्, विशेष ओदनम् अल्प-व्यापकत्वात् । तत्र यथौदनस्य व्याप्यत्वं पाकस्य व्यापकत्वम्, एवम् अत्राप्य् अतिनिष्ठुरस्य व्याप्यत्वं, नादस्य व्यापकत्वम् इति भावः । वज्र-निष्पेषस्य <strong>नादम्</strong> इव निष्ठुरं <strong>वज्र-निष्पेष-निष्ठुरम्</strong> । मध्यम-पद-लोपी समासः । व्यापकत्वं क्रियाया व्याप्यत्वं तु कर्मणः । <em>अकरोद्</em> इति&mdash;सर्वेषां धातूनाम् अन्तर्-भूत-कृञ्-अर्थत्वात् &quot;उक्तार्थानाम् अप्रयोगः&quot; इति न्यायेन कृञ्-अर्थ-मात्र-पर्यवसानाच् च ॥१९॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) : आविध्य</strong> भ्रामयित्वा । <strong>प्र</strong>कर्षेण बलादिना <strong>क्षिप्त्वा</strong>, <strong>महान् आत्मा</strong> धृतिर् यस्य तस्मा इति निर्भयत्वादिकं सूचितम् । <strong>वि</strong>शेषण <strong>आनदत्</strong> । वि-शब्दार्थम् एव व्यञ्जयति&mdash;<strong>वज्र-</strong> इति । अन्यत् तैर् व्याख्यातम् । यद् वा, <strong>वज्रस्य निष्पेषाद्</strong> अपि <strong>निष्ठुरम्</strong> ॥१९॥</p>
<hr>
<p><strong>जीव-गोस्वामी (लघु-वैष्णव-तोषणी) : आविध्य</strong> भ्रामयित्वा । <strong>महान् आत्मा</strong> धृतिर् यस्य, तस्मै । <strong>वि</strong>शेषेण <strong>नदनम्</strong> एव व्यञ्जयति&mdash;<strong>वज्र-</strong> इति अन्यत् तैः । तत्र वज्र-निष्पेष-निष्ठुरम् इत मध्य-पद-लोपी समासः । <strong>वज्र-निष्पेषस्य नादम्</strong> इव <strong>निष्ठुरम्</strong> इति तथा व्यापकत्वं क्रियाया व्याप्यत्वं तु कर्मणः तथा अकरोद् इति सर्वेषां धातूनाम् अन्तर्-भूत-कृञ्-अर्थत्वात् उक्तार्थानाम् अप्रयोग इति न्यायेन कृञ्-अर्थ-मात्र-पर्यवसानाच् चेति ज्ञेयं निष्पेष-शब्देन कथञ्चिन् निर्घोषो वा वाच्यते ॥१९॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) : निष्पेषो</strong> निर्घातः । वचनम् अवोचद् इतिवन् नादम् <strong>अनदद्</strong> इति सिद्धम् ॥१९-२०॥</p>
<hr>
<p><strong>॥ १०.५५.२० ॥</strong></p>
<blockquote>
<p>ताम् आपतन्तीं भगवान् प्रद्युम्नो गदया गदाम् । &gt;
अपास्य शत्रवे क्रुद्धः प्राहिणोत् स्व-गदां नृप<sup id="fnref:3"><a href="#fn:3" class="footnote-ref" role="doc-noteref">3</a></sup> ॥</p></blockquote>
<p><strong>श्रीधर-स्वामी (भावार्थ-दीपिका) :</strong> <em>न व्याख्यातम्।</em></p>
<hr>
<p><strong>वंशीधरः (भावार्थ-दीपिका-प्रकाशः) : तां गदाम्</strong> । <strong>अपास्य</strong> निवर्त्य । अपास्य प्रत्यक् क्षिप्त्वा । <strong>नृप</strong> इति यथा त्वं नृ-पालनार्थं दुष्टान् गदा-पातैर् हंसि, तथायम् अपि । तस्माद् दुष्ट-दैत्यान् लोक-रक्षार्थम् एव वस्तुतस् तस्मै <strong>गदां प्राहिणोद्</strong> इति भावः ॥२०॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) : भगवान्</strong> सर्व-शक्तिमान् । <strong>अपास्य</strong> पश्चात् क्षिप्त्वा ॥२०॥</p>
<hr>
<p><strong>जीव-गोस्वामी (लघु-वैष्णव-तोषणी) : अपास्य</strong> प्रत्यक् क्षिप्त्वा । अत्र <strong>नदन्न्</strong> इत्य् अत्र <strong>नृप-</strong> इति क्वचित् पाठः ॥२०॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः), विश्वनाथ-चक्रवर्ती (सारार्थ-दर्शिणी) :</strong> <em>न व्याख्यातम्।</em></p>
<hr>
<p><strong>॥ १०.५५.२१ ॥</strong></p>
<blockquote>
<p>स च मायां समाश्रित्य दैतेयीं मय-दर्शिताम् । &gt;
मुमुचे\ऽश्म-मयं<sup id="fnref:4"><a href="#fn:4" class="footnote-ref" role="doc-noteref">4</a></sup> वर्षं कार्ष्णौ वैहायसो\ऽसुरः ॥</p></blockquote>
<p><strong>श्रीधर-स्वामी (भावार्थ-दीपिका) : वैहायस</strong> आकाशे स्थितः ॥२१॥</p>
<hr>
<p><strong>वंशीधरः (भावार्थ-दीपिका-प्रकाशः) : स च</strong> शंबरः । <strong>दैतेयीं</strong> दैत्य-कुल-देवताम् इव वर्तमानाम् । <strong>मायां</strong> परोक्षत्वादिम् आश्रित्य <strong>वैहायसः</strong> सन्न् एव प्रद्युम्न-गदाम् अवञ्चयद् इति सूचितम् । अश्म-मयं शिला-प्रचुरम् । तद् उक्तं हरि-वंशे&mdash;भस्मीभूते वृक्ष-वर्गे शिला-सङ्घान् अवर्षयत् [ह।वं। २.१०६.१४] इति ॥२१॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> त्व्-अर्थे <strong>च</strong>-शब्दः । श्री-प्रद्युम्न-प्रहित-गदा-वञ्चनं सूचयति&mdash;<strong>मयेन दर्शितां</strong> प्रकटिताम् इति माहात्म्यं तस्याः सूचितम्, <strong>सम्यक्</strong> परोक्षत्वादिना <strong>आश्रित्य</strong>, अत एव <strong>वैहायसः</strong> सन् <strong>अश्म-मयं</strong> <strong>वर्षं</strong> वृष्टिवद् असङ्ख्यं शिला-जातं <strong>मुमुचे</strong>\ऽक्षिपत् । तथा च श्री-हरि-वंशे&mdash;भस्मीभूते वृक्ष-वर्षे शिला-सङ्घान् अवर्षयत् [ह।वं। २.१०६.१४] इति । अतः पाठान्तरम् असङ्गतम् इव, शिला-वर्षस्यैव मायिकत्वात् ॥२१॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> त्व्-अर्थे <strong>च</strong>-शब्दः मयेन <strong>दर्शितां</strong> प्रवर्त्तितां <strong>सम्यक्</strong> परोक्षत्वादिना <strong>आश्रित्य,</strong> अत एव <strong>वैहायसः</strong> सन् एवं श्री-प्रद्युम्न-गदा-वञ्चनं सूचितम् । <strong>अश्ममयं</strong> शिला-प्रचुरम् । तथा च श्री-हरि-वंशे&mdash; भस्मीभूते वृक्ष-वर्षे शिला-सङ्घान् अवर्षयत् [ह।वं। २.१०६.१४] इति । अतो\ऽस्त्र-मयम् इति पाठो\ऽसम्मतः ॥२१॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) : वैहायसः</strong> आकाश-चारी ॥२१॥</p>
<hr>
<p><strong>॥ १०.५५.२२-२३ ॥</strong></p>
<blockquote>
<p>बाध्यमानो\ऽस्त्र<sup id="fnref:5"><a href="#fn:5" class="footnote-ref" role="doc-noteref">5</a></sup>-वर्षेण रौक्मिणेयो महारथः । &gt;
सत्त्वात्मिकां महा-विद्यां सर्व-मायोपमर्दिनीम् ॥ &gt;
ततो गौह्यक-गान्धर्व-पैशाचोरग-राक्षसीः । &gt;
प्रायुङ्क्त शतशो दैत्यः कार्ष्णिर् व्यधमयत् स ताः ॥</p></blockquote>
<p><strong>श्रीधर-स्वामी (भावार्थ-दीपिका) : सत्त्वात्मिकां</strong> सत्त्व-गुण-मयीं <strong>प्रायुङ्क्त</strong> इत्य् उत्तरस्यानुषङ्गः ॥२२॥ <strong>ता</strong> मायाः <strong>व्यधमयत्</strong> स नाशयत् ॥२३॥</p>
<hr>
<p><strong>वंशीधरः (भावार्थ-दीपिका-प्रकाशः) : सत्त्व</strong>-गुण-मयीं बल-ज्ञान-निधिं विष्णु-देवताकाम् । <strong>महा-विद्यां</strong> विज्ञानास्त्र-सज्ज्ञाम् । उत्तरस्याग्रिम-श्लोकस्थ-क्रिया-पदस्य । अनुषङ्ग आनयनम् । <strong>बाध्य्</strong>अ- इति युग्मकम् । <strong>महारथो</strong> वीर-वर्ग-श्रेष्ठः ॥२२॥</p>
<p><strong>ततो</strong> रौक्मिणेय-कर्तृकास्त्र-सन्धानोत्तरम् । <strong>स</strong> कार्ष्णिः । <strong>गौह्यकेअ-</strong> इत्य्-आदौ प्रथमं सामान्यतो निर्दिष्टानां स्त्री-प्रत्ययं विनैव द्वन्द्वः, पश्चान् माया-विशेषणत्वेन स्त्रीत्वे विवक्षिते समस्तात् स्त्री-प्रत्ययो ज्ञेयः । <strong>शतश</strong> इति गौह्यकादीनाम् एवावृत्तिर् व्यक्ता । यद् वा, अन्या अपि शतशो मायाः । ताश् च हरि-वंशे&mdash;</p>
<blockquote>
<p>ततो मायां परां चक्रे देव-शत्रुः प्रतापवान् । &gt;
सिंहान् व्याघ्रान् वराहांश् च तरक्षून् ऋक्ष-वानरान् ॥ &gt;
वारणान् वारिद-प्रख्याह्वयान् उष्ट्रान् विशां पते । [ह।वं। &gt; २.१०६.१५-१६]</p></blockquote>
<p>इत्य्-आदिना <strong>गौह्यकादीनां</strong> यथोत्तरं हिंस्रत्वेन श्रैष्ठ्यम् । <strong>स्म</strong> प्रसिद्धौ । <strong>ताः</strong> सर्वाः, यतः <strong>कार्ष्णिः</strong> मायि-मायिनि इत्य् उक्तेर् मायावि-व्यामोहक-श्री-कृष्णात्मजे का प्राकृत-माया-गणनेति भावः । अस्याग्रे\ऽप्य् अनुवृत्तिर् ज्ञेया ॥२३॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p>बाध्यमानो\ऽस्त्र-वर्षेण रौक्मिणेयो महारथः ।</p>
<p>सत्त्वात्मिकां महा-विद्यां सर्व-मायोपमर्दिनीम् ॥</p>
<p><strong>सनातन-गोस्वामी (बृहद्-वैष्णव-तोषणी) : महारथो</strong> वीर-वर्ग-श्रेष्ठः, यतो <strong>रुक्मिणी-गर्भ-जातः</strong>, आत्माश्म-वर्ष-बाधा परिहृता, सर्वसाम् एव मायानाम् <strong>उपमर्दिनीम्</strong> इति तयाश्म-वर्ष-माया निरस्तेति बोधयति&mdash;<strong>शतश</strong> इति । <strong>गौह्यकादीनां</strong> प्रत्येक बहुधा बहुशः प्रयोगं च । यद् वा, अन्या अपि मायाः शतश इत्य् अर्थः, ताश् चोक्ताः श्री-हरि-वंशे&mdash;</p>
<blockquote>
<p>ततो मायां परां चक्रे देव-शत्रुः प्रतापवान् । &gt;
सिंहान् व्याघ्रान् वराहांश् च तर नृक्ष-वानरान् ॥ &gt;
वारणान् वारिद-प्रख्या हयान् उष्ट्रान् विशास्यते । [ह।वं। &gt; २.१०६.१५-१६]</p></blockquote>
<p>इत्य्-आदिना गौह्यकादीनां यथोत्तरं हिंस्रत्वे श्रैष्ठ्यम् । <strong>स्म</strong> प्रसिद्धौ, ताः सर्वाः, यतः कार्ष्णिः, अस्याग्रे\ऽपि पद्य-त्रये\ऽनुवृत्तिः ॥ २२-२३ ॥</p>
<hr>
<p><strong>जीव-गोस्वामी (लघु-वैष्णव-तोषणी) : बाध्य-</strong> इति युग्मकम् । <strong>महारथः</strong> वीर-वर्ग-श्रेष्ठः ॥२२॥</p>
<p><strong>गौह्यक</strong>- इत्य् आदौ प्रथमं सामान्यतो निर्दिष्टानां स्त्री-प्रत्ययं विनैव द्वन्दः पश्चान् माया-विशेषणत्वेन स्त्रीत्वे विवक्षित समस्तात् स्त्री-प्रत्ययो ज्ञेयः <strong>शतशः</strong> इति गौह्यकादीनाम् एवावृत्तिर् व्यक्ता । यद् वा, अन्या अपि मायाः शतश इत्य् अर्थः । ताश् चोक्ताः श्री-हरि-वंशे&mdash;</p>
<blockquote>
<p>ततो मायां परां चक्रे देव-शत्रुः प्रतापवान् । &gt;
सिंहान् व्याघ्रान् वराहांश् च तरक्षून् ऋक्ष-वानरान् ॥ &gt;
वारणान् वारिद-प्रख्यान् हयान् उष्ट्रान् विशाम्पते । [ह।वं। २.१०६.१५] &gt; इत्य्-आदिना ॥</p></blockquote>
<p>गौह्यकादीनां यथोत्तरं हिंसकत्वेन श्रैष्ठ्यस्य प्रसिद्धौ ताः सर्वाः यतः <strong>कार्ष्णिः</strong> अस्याग्रे\ऽप्य् अनुवृत्तिः ॥२३॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) : सत्त्वात्मिकां विद्यां</strong> <strong>प्रायुङ्क्त</strong> इत्य् उत्तरस्यानुषङ्गः ॥ २२-२७ ॥</p>
<hr>
<p><strong>॥ १०.५५.२४ ॥</strong></p>
<blockquote>
<p>निशातम् असिम् उद्यम्य स-किरीटं स-कुण्डलम् । &gt;
शम्बरस्य शिरः कायात् ताम्र-श्मश्र्व्-ओजसाहरत् ॥</p></blockquote>
<p><strong>श्रीधर-स्वामी (भावार्थ-दीपिका) : ताम्राणि श्मश्रूणि</strong> यस्मिंस् तत् । <strong>ओजसा</strong> बलेन ॥२४-२५॥</p>
<hr>
<p><strong>वंशीधरः (भावार्थ-दीपिका-प्रकाशः) : श्मश्रूणि</strong> मुख-रोमाणि । <strong>आहरत्</strong> दूरीचकार ॥२४॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) : कायाद्</strong> <strong>अहरत्</strong>, दूरत उच्चैः पातयामास इत्य् अर्थः । <strong>ताम्र-श्मश्र्व्</strong> इति महा-दैत्यत्वेन घोरत्वादिकं सूचितम् । <strong>किरीटादि</strong>-सहितम् इति हरणे महा-वेगादिकं च, अन्यथा तस्य तत्रैवादूरे पात-सम्भवात् । यद् वा, <strong>शम्बरस्य</strong> महा-वीरत्वं युद्धोत्साह-भरेणैव तत्-तत्-परिधानात् ॥२४॥</p>
<hr>
<p><strong>जीव-गोस्वामी (लघु-वैष्णव-तोषणी) : कायाद् अहरत्</strong> दूरीचकार <strong>ताम्र-श्मश्र्व्</strong> इति घोरत्वादिकं सूचितम् । <strong>किरीटादि</strong>-सहितम् इति हरणे लाघवं कौतूकं च ॥२४॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः), विश्वनाथ-चक्रवर्ती (सारार्थ-दर्शिणी) :</strong> <em>न व्याख्यातम्।</em></p>
<hr>
<p><strong>॥ १०.५५.२५ ॥</strong></p>
<blockquote>
<p>आकीर्यमाणो दिविजैः स्तुवद्भिः कुसुमोत्करैः । &gt;
भार्ययाम्बर-चारिण्या पुरं नीतो विहायसा ॥</p></blockquote>
<p><strong>श्रीधर-स्वामी (भावार्थ-दीपिका) :</strong> <em>न व्याख्यातम्।</em></p>
<hr>
<p><strong>वंशीधरः (भावार्थ-दीपिका-प्रकाशः) : दिविजैः</strong> देवैः । <strong>भार्यया</strong> रत्या निज-माया-बलेन <strong>पुरं</strong> द्वारकां <strong>नीतः</strong> प्रापितः ॥२५॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) : दिविजैः</strong> कर्तृभिः, पुष्प-समूहैः कृत्वा <strong>आ</strong> सम्यक् <strong>कीर्यमाणो</strong> व्याप्यमानः, <strong>भार्यया</strong> मायावत्या, <strong>अम्बर-चारिण्या</strong> इति देव-स्वभाव उक्तः, अतो <strong>विहायसा</strong> आकाश-मार्गेण <strong>पुरं</strong> द्वारकां <strong>नीतः</strong> ॥२५॥</p>
<hr>
<p><strong>जीव-गोस्वामी (लघु-वैष्णव-तोषणी) : दिविजैर्</strong> देवैः कर्तृभिः पुष्प-समूहैः करणैः <strong>आकीर्यमाणः</strong> व्याप्यमानः <strong>भार्यया</strong> मायावत्या <strong>अम्बर-चारिण्या</strong> इति देव-स्वभाव उक्तः । अतो <strong>विहायसा</strong> आकाश-मार्गेण <strong>पुरं</strong> द्वारकां <strong>नीतः</strong> ॥२५॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः), विश्वनाथ-चक्रवर्ती (सारार्थ-दर्शिणी) :</strong> <em>न व्याख्यातम्।</em></p>
<hr>
<p><strong>॥ १०.५५.२६ ॥</strong></p>
<blockquote>
<p>अन्तः-पुर-वरं राजन् ललना-शत-सङ्कुलम् । &gt;
विवेश पत्न्या गगनाद् विद्युतेव बलाहकः ॥</p></blockquote>
<p><strong>श्रीधर-स्वामी (भावार्थ-दीपिका) : विद्युता</strong> सह <strong>बलाहको</strong> मेघ <strong>इव</strong> ॥२६-२७॥</p>
<hr>
<p><strong>वंशीधरः (भावार्थ-दीपिका-प्रकाशः) : अन्तः-पुरेषु</strong> <strong>वरं</strong> श्रेष्ठम् । अन्तः-पुरेषु वरं श्री-पट्ट-महिषी-प्रधान-रुक्मिणी-गृहम् । हे <strong>राजन्</strong> इति यथा भवादृश-राज-गृहम् अतीव-सुन्दर-स्त्री-<strong>शत-सङ्कुलं</strong> भवति, तद्वत् तद् अपीति भावः ॥२६॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>जीव-गोस्वामी (लघु-वैष्णव-तोषणी) : अन्तः-पुरेषु वरं</strong> श्रेष्ठं भगवदीयत्वात् सर्व-महिषी-वर-श्री-रुक्मिणी-सम्बन्धात् तत्रापि विशिष्टं <strong>पत्न्या</strong> रत्या सह ॥२६॥</p>
<hr>
<p><strong>सनातन-गोस्वामी (बृहद्-वैष्णव-तोषणी) : अन्तः-पुरेषु वरं</strong> श्रेष्ठं श्री-भगवदीयत्वात् । किं वा, सर्व-महिषी-श्रेष्ठ-श्री-रुक्मिणी-सम्बन्धात्, अत एव <strong>ललनानां</strong> परम-सुन्दराङ्गनानां श्री-कृष्ण-महिषीणाम् अन्यासां वा श्री-रुक्मिणी-सख्यादीनां <strong>शतैः सङ्कुलं</strong> व्याप्तम्, <strong>पत्न्या</strong> रत्या सह । हे <strong>राजन्न्</strong> ! इति प्रहर्षोदयात् । किं वा, राजमानः सन् श्याम-गौर-वर्णयोस् तयोर् आकाशतः सहसा प्रवेशे दृष्टान्तः&mdash;<strong>विद्युतेव</strong> इति ॥२६॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः), विश्वनाथ-चक्रवर्ती (सारार्थ-दर्शिणी) :</strong> <em>न व्याख्यातम्।</em></p>
<hr>
<p><strong>॥ १०.५५.२७ ॥</strong></p>
<blockquote>
<p>तं दृष्ट्वा जलद-श्यामं पीत-कौशेय-वाससम् । &gt;
प्रलम्ब-बाहुं ताम्राक्षं सुस्मितं रुचिराननम् ॥</p></blockquote>
<p><strong>श्रीधर-स्वामी (भावार्थ-दीपिका) :</strong> <em>न व्याख्यातम्।</em></p>
<hr>
<p><strong>वंशीधरः (भावार्थ-दीपिका-प्रकाशः) : तं</strong> प्रद्युम्नम् । <strong>तम्</strong> इति युग्मकम् । श्री-कृष्ण-मननाय तत्-सादृश्यं <strong>जलद</strong>- इत्य्-आदि-सप्त-पदैर् आह । <strong>ताम्रे</strong> रक्त-वर्णे <strong>अक्षिणी</strong> यस्य तम् । अब्ज-दलवत् प्रान्त-रक्त-नेत्रम् पद्म-दलायतेक्षणम् [१०.५५.१०] इति प्राग्-उक्तेः ॥२७॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) : तं दृष्ट्वा जलद-श्यामम्</strong> इत्य्-आदि । कृष्णाकारं कृष्ण-सदृशम्, यतो <strong>जलद-श्यामम्</strong>, अत एव <strong>तं</strong> &quot;कृष्ण एष&quot; इति मत्वा <strong>ह्रीता</strong> लज्जिताः सत्यः <strong>स्त्रियः</strong> श्री-रुक्मिणी-परिचारिकास् तु तत्रैव <strong>निलिल्युः</strong> । एतेन श्री-कृष्णस्य सदा-किशोरत्वं व्यज्यते ॥ २७-२८</p>
<hr>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> श्री-कृष्ण-मननाय तत्-सादृश्यम् आह&mdash;<strong>जलद-</strong> इत्य्-आदि-सप्त-पदैः । तत्र <strong>जलद</strong>-शब्देन सजल-नव-मेघो\ऽभिप्रेतः, तेन सुश्यामतोक्ता, <strong>ताम्राक्षं</strong> प्रान्त-रक्ताब्ज-पत्र-तुल्याक्षम् इति ज्ञेयम्, पद्म-दलायतेक्षणम् इति प्राग्-उक्तेः, <strong>रुचिराननम्</strong> इत्य् अनेन श्री-नासाद्य्-अवयवानां सौन्दर्यं, तथा सुकोमल-गण्डत्वादिना पूर्वोक्त-रूढ-यौवनानुसारेण नव-यौवनोद्भेदश् च सूचित एव ।</p>
<p>तथा च श्री-विष्णु-पुराणे श्री-रुक्मिणी-देव्य्-उक्तौ&mdash;धन्यायाः खलु पुत्रो\ऽयं वर्तते नव-यौवने [वि।पु। ५.२७.२१] इति । ईदृशं श्री-हरि-वंशे\ऽपि सुष्ठु कुण्डलादिभ्यो\ऽपि विशेषेणालङ्कृतं मुखाम्भोजे यस्य तम्, अम्भोजालि-रूपकाभ्यां भृङ्ग-व्याप्ताब्जवच् छोभा ध्वनिता । विशेषणानाम् एषां यथोत्तरं श्री-कृष्ण-मननेन श्रैष्ठ्यम् । श्री-कृष्ण-मननाय तादृशान्य-सौन्दर्यादौ वर्णयितुम् अपेक्ष्ये\ऽप्य् एतावद् एव वर्णनं श्री-कृष्णेन तस्यासाधारणत्वात् ।</p>
<p>किं वा, एतावतैव तन्-मनन-पूर्तेः । यद् वा**, जलद** इति वर्णादेः शोभा व्यञ्जितैव, <strong>पीत</strong> इति सर्वस्यालङ्कारस्य, <strong>प्रलम्ब</strong>- इत्य्-अवयव-वर्ग-सौष्ठवस्य, <strong>ताम्र</strong>- इति सौन्दर्यस्य, <strong>सुस्मितम्</strong> इति माधुर्यस्य, <strong>रुचिर</strong>- इति साङ्ग-श्री-मुख-सहज-सौन्दर्य-विशेषस्य वयसश् चोपलक्षणम् ॥२७॥</p>
<hr>
<p><strong>जीव-गोस्वामी (लघु-वैष्णव-तोषणी) : तं दृष्ट्वा</strong> इति युग्मकम् । श्री-कृष्ण-मननाय तत्-सादृश्यम् आह&mdash;<strong>जलद-</strong> इत्य्-आदि सप्तभिः पदैः । <strong>ताम्रे</strong> रक्त-वर्णे <strong>अक्षिणी</strong> यस्य तम् अब्ज-दलवत् प्रान्त-रक्त-नेत्रम् इत्य् अर्थः ॥२७॥</p>
<hr>
<p><strong>जीव-गोस्वामी (क्रम-सन्दर्भः) :</strong> <strong>ताम्रे</strong> रक्त-वर्णे <strong>अक्षिणी</strong> यस्य तम् अब्जवत् प्रान्त-रक्त-वर्णाक्षम् इत्य् अर्थः ॥ २७-३९ ॥</p>
<hr>
<p><strong>जीव-गोस्वामी (बृहत्-क्रम-सन्दर्भः) : तं दृष्ट्वा</strong> इत्य्-आदि कृष्णाकारत्वात्, अतः श्री-कृष्णो द्वारकायाम् अन्तः-पुरे द्विभुज एवेति । कृष्ण-भानत्वे हेतुः&mdash;<strong>जलद-श्यामम्</strong> इत्य्-आदि-विशेषणानि ॥२७॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> <em>न व्याख्यातम्।</em></p>
<hr>
<p><strong>॥ १०.५५.२८ ॥</strong></p>
<blockquote>
<p>स्वलङ्कृत-मुखाम्भोजं नील-वक्रालकालिभिः । &gt;
कृष्णं मत्वा स्त्रियो ह्रीता निलिल्युस् तत्र तत्र ह ॥</p></blockquote>
<p><strong>श्रीधर-स्वामी (भावार्थ-दीपिका) : नीलाश्</strong> च <strong>वक्राश्</strong> च ये\ऽ<strong>लकास्</strong> त एव <strong>आलयः,</strong> तैः <strong>ह्रीता</strong> लज्जिताः ॥२८॥</p>
<hr>
<p><strong>वंशीधरः (भावार्थ-दीपिका-प्रकाशः) : तत्र तत्र</strong> इतस् ततः । <strong>निलिल्युर्</strong> अन्तर्हिता बभूवुः । <strong>निलिल्युर्</strong> निलीना बभूवुः, गृह-कोणादिषु गुप्ता बभूवुर् इति यावत् ॥२८॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) : तं दृष्ट्वा जलद-श्यामम्</strong> इत्य्-आदि । कृष्णाकारं कृष्ण-सदृशम्, यतो <strong>जलद-श्यामम्</strong>, अत एव <strong>तं</strong> &quot;कृष्ण एष&quot; इति मत्वा <strong>ह्रिता</strong> लज्जिताः सत्यः <strong>स्त्रियः</strong> श्री-रुक्मिणी-परिचारिकास् तु तत्रैव <strong>निलिल्युः</strong> । एतेन श्री-कृष्णस्य सदा-किशोरत्वं व्यज्यते ॥ २७-२८</p>
<hr>
<hr>
<p><strong>जीव-गोस्वामी (लघु-वैष्णव-तोषणी) :</strong> पद्म-दलायतेक्षणम् इति प्रायुक्तः । <strong>ह</strong> विस्मये ॥२८॥</p>
<hr>
<p><strong>सनातन-गोस्वामी (बृहद्-वैष्णव-तोषणी) : स्वलङ्कृत-</strong> इति <strong>अलक</strong>-कुण्डलादि-द्वारा श्री-मुख-शोभा-विशेषापेक्षयेति, <strong>स्त्रियः</strong> श्री-महिष्य्-आद्यास् <strong>तत्र तत्र</strong> स्थाने स्थाने <strong>नि</strong>तरां <strong>लिल्युः</strong> । कुतः ? <strong>ह्रीता</strong> लज्जिताः । <strong>ह</strong> विस्मये स्फुटम् इति वा ॥२८॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) : ह्रिताः</strong> लज्जितः ॥२८॥</p>
<hr>
<p><strong>॥ १०.५५.२९ ॥</strong></p>
<blockquote>
<p>अवधार्य शनैर् ईषद् वैलक्षण्येन योषितः । &gt;
उपजग्मुः प्रमुदिताः स-स्त्री-रत्नं सुविस्मिताः<sup id="fnref:6"><a href="#fn:6" class="footnote-ref" role="doc-noteref">6</a></sup> ॥</p></blockquote>
<p><strong>श्रीधर-स्वामी (भावार्थ-दीपिका) :</strong> श्री-कृष्णो न भवतीत्य् <strong>अवधार्य</strong> <strong>स्त्रीषु रत्नं</strong> श्रेष्ठा रतिः, तत्-सहितम् ॥ २९-३०॥</p>
<hr>
<p><strong>वंशीधरः (भावार्थ-दीपिका-प्रकाशः) : वैलक्षण्येन</strong> कृष्ण-लक्षण-विपरीत-लक्षणेन । <strong>ईषद्</strong> वैलक्षण्यं वर्णादि-शोभातः किञ्चिन् न्यूनत्वम्, वयसश् च तादृश-भाव-निरीक्षणादि-राहित्यैर् विनयि-दृष्टत्वादिकं च, तेन <strong>अवधार्य</strong> <strong>उप</strong> समीप <strong>आजग्मुः</strong> । <strong>प्र</strong>कर्षेण <strong>मुदिताः</strong> श्री-कृष्ण-स्वरूप-स्वाभाव्यात् । <strong>सुविस्मिताश्</strong> चान्यत्र तद्-असंभवात् । <strong>स्त्री</strong> इति सामान्य-निर्देशस् तत्-पत्नीत्व-ज्ञान-रहितानां तासाम् अभिप्रायेण । <strong>रत्नत्व</strong>-निर्देशस् तत्-स्पर्शेन तादृशीत्व-प्राप्तेः ॥२९॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>जीव-गोस्वामी (लघु-वैष्णव-तोषणी) : ईषद् वैलक्षण्यं</strong> वर्णादि-शोभातः किञ्चिन् न्यूनत्वं वयश् च तथा तादृश-भाव-निरीक्षणादि-राहित्यै विनयि-दृष्टित्वादिकं च तेन <strong>अवधार्य</strong> <strong>उप</strong> समीपे <strong>जग्मुः</strong> <strong>प्र</strong>कर्षेण <strong>मुदिताः</strong> श्री-कृष्ण-सारूप्य-स्वाभाव्यात् <strong>शुचि-स्मिताश्</strong> च अन्यत्र तद्-असम्भवात् स्त्रीति सामान्य-निर्देशस् तत्-पत्नीत्व-ज्ञानोदय-रहितानां तासाम् अभिप्रायेण रत्न त्व् अनिर्देशः तत्-स्पर्शेन तादृशीत्व-प्राप्तेः ॥२९॥</p>
<hr>
<p>अवधार्य शनैर् ईषद् वैलक्षण्येन योषितः ।</p>
<p>उपजग्मुः प्रमुदिताः स-स्त्री-रत्नं सुविस्मिताः ॥</p>
<p><strong>सनातन-गोस्वामी (बृहद्-वैष्णव-तोषणी) : ईषद् वैलक्षण्यं</strong> श्री-भगवतो वर्णादि-शोभायाः सकाशात् किञ्चिन् न्यूनत्वम्, पुत्रत्वे\ऽपि प्रतिबिम्ब-रूपत्वात् । यद् वा, तद्वत् । सभाव-निरीक्षणादि-राहित्यं विशेषतस् तासु विनयादि-दृष्ट्या नम्र-मुखत्वादिकं च तेन <strong>अवधार्य</strong>, <strong>शनैर्</strong> इति प्रायो द्वयोः सम-रूपतया धैर्यादिना शीघ्र-तदीय-भावानभिव्यक्त्या वा । किं वा, तासाम् एव सहज-वात्सल्य-लज्जादिना सुबुद्ध्य्-अस्फूर्त्या सद्यो निश्चयाशक्तेः, <strong>उप</strong> समीपे <strong>जग्मुः</strong>, <strong>प्र</strong>कर्षेण <strong>मुदिताः</strong>&mdash;वात्सल्य-भाव-विशेषोदयात् श्री-कृष्ण-सारूप्य-दर्शनाद् वा । <strong>सुविस्मिताश्</strong> च, अकस्मात् तत्रागमनात्, स्व-प्रभु-सारूप्याच् च । <strong>स्त्री-रत्नम्</strong> इति तदानीं तासु तस्यास् तत्-पत्नीत्व-ज्ञानाभिप्रायेण ॥२९॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>जीव-गोस्वामी (बृहत्-क्रम-सन्दर्भः) :</strong> अतः &quot;कृष्ण एष&quot; इति मत्वान्तःपुर-स्थिताः <strong>स्त्रियो</strong> दासी-प्रभृतयस् तत्र तत्र निलिल्युर् []{दिर्=&ldquo;र्त्ल्&rdquo;}ल्[इ]{दिर्=&ldquo;र्त्ल्&rdquo;}ना बभूवुः । कुतः ? इत्य् आह&mdash;<strong>ह्रीता</strong>
लज्जिताः । एतेन श्री-कृष्णस्य नित्य-किशोरत्वम् ॥ २९-३९ ॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> कृष्णो न भवतीत्य् <strong>अवधार्य तम्</strong> इति पूर्वस्यानुषङ्गः ॥२९-३०॥</p>
<hr>
<p><strong>॥ १०.५५.३० ॥</strong></p>
<blockquote>
<p>अथ तत्रासितापाङ्गी वैदर्भी वल्गु-भाषिणी । &gt;
अस्मरत् स्व-सुतं नष्टं स्नेह-स्नुत-पयोधरा ॥</p></blockquote>
<p><strong>श्रीधर-स्वामी (भावार्थ-दीपिका) :</strong> <em>न व्याख्यातम्।</em></p>
<hr>
<p><strong>वंशीधरः (भावार्थ-दीपिका-प्रकाशः) : अथ</strong> स्त्री-समागमोत्तरम् । <strong>तत्र</strong> स्त्रीषु । <strong>असितापाङ्गी</strong> नील-रुचि-नेत्रान्ता ।</p>
<p>अथ समागमोत्तरम् एव । तत्र तासु पश्यन्तीषु मध्ये । <strong>असितापाङ्गी</strong> इति विलोकन-सौन्दर्यस्य, <strong>वल्गु-भाषिणी</strong> इति भाषण-सौन्दर्यस्याभिप्रायेण । <strong>अस्मरत्</strong> सारूप्य-दर्शनेनानुसन्दधे । स्व-शब्देन स्नेहाधिक्यम् उक्तम् । तद् एवाह&mdash;<strong>स्नेह</strong>- इति । चिरातीतत्वे\ऽपि <strong>स्नुत-पयोधरा</strong> अभूत् ॥३०॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) : अथ</strong> समीप-गमनानन्तरम् एव, तत्र तासु मध्ये, तस्मिन् वा स्थाने, <strong>असितापाङ्गी</strong> इति स्नेहेन इत्य्-आदीक्षणस्य, <strong>वल्गु-भाषिणी</strong> इति च सुन्दर-भाषणस्याभिप्रायेण, तच् च को न्व् अयम् इत्य्-आदिना व्यक्तं भावि । स्व-शब्देनात्यन्त-स्नेह-विषयतोक्ता, अत एव चिर-कालातीते\ऽपि स्नेहेन <strong>स्नुत-पयोधरा</strong> सती स्मरणेनैव स्नुत-पयोधरत्वे जाते\ऽपि तथा-भूता <strong>अस्मरद्</strong> इति स्मरण-क्षरणयोर् एक-कालता स्नेह-भर-विवक्षयाभिप्रेता । यद् वा, दर्शन-मात्रेणैव <strong>स्नेह-स्नुत-पयोधरा</strong> सती । यद् वा, ततश् च स्नेह-स्नुत-पयोधराभूद् इति पृथग् वाक्यम् ॥३०॥</p>
<hr>
<p><strong>जीव-गोस्वामी (लघु-वैष्णव-तोषणी) : अथ</strong> समागमाद् अनन्तरम् एव <strong>तत्र</strong> तासु पश्यन्तीषु मध्ये । <strong>असितापाङ्गी</strong> इति विलोकन-सौन्दर्यस्य <strong>वल्गु-भाषिणी</strong> इति भाषण-सौन्दर्यस्य अभिप्रायेण <strong>अस्मरत्</strong> सारूप्य-दर्शनेन अनुसन्दधे । स्व-शब्देन अत्यन्त-स्नेह-विषयतोक्ता । अत एव चिर-काले\ऽतीते\ऽपि <strong>स्नेह-स्नुत-पयोधरा</strong> सती ॥३०॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः), विश्वनाथ-चक्रवर्ती (सारार्थ-दर्शिणी) :</strong> <em>न व्याख्यातम्।</em></p>
<hr>
<p><strong>॥ १०.५५.३१ ॥</strong></p>
<blockquote>
<p>को न्व् अयं नर-वैदूर्यः कस्य वा कमलेक्षणः । &gt;
धृतः कया वा जठरे केयं लब्धा त्व् अनेन वा ॥</p></blockquote>
<p><strong>श्रीधर-स्वामी (भावार्थ-दीपिका) :</strong> सुतं स्मरन्त्य् आह&mdash;<strong>को\ऽन्व् अयम्</strong> इति <strong>नर-वैदूर्यः</strong> पुरुष-श्रेष्ठः ॥३१॥</p>
<hr>
<p><strong>वंशीधरः (भावार्थ-दीपिका-प्रकाशः) : अनेन</strong> नर-श्रेष्ठेन, नराकार-वैदूर्य-मणिवद् दीप्यमानेन वा ॥३१॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>जीव-गोस्वामी (लघु-वैष्णव-तोषणी) : नर-वैदूर्यः</strong> नरेषु स इव श्रेष्ठः कस्य पुत्रो वा ॥३१॥</p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> एतच् चाशेष-महापुरुष-लक्षणस्य उपलक्षणम्, <strong>कस्य</strong> पुत्रो वा <strong>जठरे</strong> <strong>धृत</strong> इति पितुः सकाशान् मातुः स्नेहाधिक्येन विशेषं सूचयति ॥३१॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) : नर-वैदूर्यः</strong> पुरुष-श्रेष्ठः <strong>कस्य</strong> पुत्रः ॥३१॥</p>
<hr>
<p><strong>॥ १०.५५.३२ ॥</strong></p>
<blockquote>
<p>मम चाप्य् आत्मजो नष्टो नीतो यः सूतिका-गृहात् । &gt;
एतत् तुल्य-वयो-रूपो यदि जीवति कुत्रचित् ॥</p></blockquote>
<p><strong>श्रीधर-स्वामी (भावार्थ-दीपिका) : एतेन</strong> <strong>तुल्यं वयो रूपं</strong> च यस्य स भवेद् इति ॥३२॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> प्रकारान्तरेण शङ्कते&mdash;<strong>मम</strong> इति । <strong>नष्टो</strong>\ऽदर्शनं गतः । अपि संभावनायाम् । <strong>तुल्य-वयो-रूपो</strong> भवेद् इत्य् अर्थः ॥३२॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> तुल्यतया स्व-पुत्रस्य स्मरणेन स्नेहाकृष्ट-चित्तोद्भावयति&mdash;<strong>मम</strong> इति । <strong>नष्टो</strong>\ऽदर्शनं गतः, यतो <strong>नीतः</strong>, केनचित् नेतुर् अज्ञानात् तद्-अनिर्देशः । <strong>अपि</strong> सम्भावनायाम्, स यदि कुत्रापि जीवेत्, तदैव <strong>तुल्य-वयो-रूपो</strong> भवेद् इत्य् अर्थः ॥३२॥</p>
<hr>
<p><strong>जीव-गोस्वामी (लघु-वैष्णव-तोषणी) : नष्टः</strong> अदर्शनं गतः । <strong>अपि</strong> सम्भावनायां यदि कुत्रापि जीवेत्, तद् एतत् <strong>तुल्य-वयो</strong> भवेद् इत्य् अर्थः ॥३२॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) : नीतो</strong> बाल-ग्रहेण ॥३२-३९॥</p>
<hr>
<p><strong>॥ १०.५५.३३ ॥</strong></p>
<blockquote>
<p>कथं त्व् अनेन<sup id="fnref:7"><a href="#fn:7" class="footnote-ref" role="doc-noteref">7</a></sup> सम्प्राप्तं सारूप्यं शार्ङ्गधन्वनः । &gt;
आकृत्यावयवैर् गत्या स्वर-हासावलोकनैः ॥</p></blockquote>
<p><strong>श्रीधर-स्वामी (भावार्थ-दीपिका) :</strong> तस्य स्व-पुत्रत्वं संभावयन्तीत्य् आह&mdash;<strong>कथं त्व्</strong> इति ॥३३॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> <em>तस्य</em> समागत-नर-श्रेष्ठस्य । <em>भावयन्ती</em> चिन्तयन्ती । <strong>सारूप्यं</strong> सादृश्यम् । <strong>स्वरो</strong>\ऽत्र शब्दः । <strong>आकृत्या</strong> अनुरूप-पुष्टि-शोभिताखिल-देहाकार-विशेषेण, <strong>अवयवैस्</strong> तद्-अनुरूपैर् एव चरणाद्य्-अङ्गैः, <strong>गत्या</strong> आकाशाद् उत्तीर्य कियत् पद-न्यासात्, <strong>स्वरैर्</strong> गम्भीर-शब्दैः, <strong>हासावलोकने</strong> प्रसिद्ध एव। समीपागतान् मात्रादीन् प्रति प्रश्नादिभिः स्वरादयो\ऽप्य् अवगता इत्य् ऊह्यम् ॥३३॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) : तु</strong> विस्मये । पाठान्तरे&mdash;&quot;नु&quot; वितर्के, <strong>सम्</strong>यक् <strong>प्राप्तम्</strong>, सम्यक्त्वम् एव दर्शयति&mdash;<strong>आकृत्या</strong> इति । प्रांशुतानुरूप-पुष्टि-शोभिताकारेण अवयवैस् तद्-अनुरूपैर् एव श्री-चरणाद्य्-अङ्गैः, गत्येति शनैर् ईषद् अग्रे\ऽभिसरणात् । किं वा, अत्राकाशाद् आगमने लीलया भूमौ कियत् पाद-न्यासात्, स्वरेति च पत्नी प्रति मात्रादि-तत्त्व-प्रश्नाद् इत्य् ऊह्यम् । <strong>शार्ङ्गधन्वन</strong> इति तस्यापि शार्ङ्ग-पाणित्वम् अभिप्रैति । यद् वा, महा-वीरत्वं तेन च तस्यापि महा-बलिष्ठत्वादिकम् ॥३३॥</p>
<hr>
<p><strong>जीव-गोस्वामी (लघु-वैष्णव-तोषणी) : तु</strong> विस्मये । <strong>सम्यक् प्राप्तिम्</strong> एव दर्शयति&mdash;<strong>आकृत्या</strong> इति । प्रांशुतानुरूप-पुष्टि-शोभिताखिल-देहाकार-विशेषेण अवयवैस् तद्-अनुरूपैर् एव श्री-चरणाद्य्-अङ्गैः <strong>गत्या</strong> इति आकाशाद् उत्तीर्य कियत् पद-न्यासात् । <strong>स्वर</strong>- इति समीप-गतान् प्रति मात्रादि-तत्त्व-प्रश्नाद् इत्य् ऊह्यम् ॥३३॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः), विश्वनाथ-चक्रवर्ती (सारार्थ-दर्शिणी) :</strong> <em>न व्याख्यातम्।</em></p>
<hr>
<p><strong>॥ १०.५५.३४ ॥</strong></p>
<blockquote>
<p>स एव वा भवेन् नूनं यो मे गर्भे धृतो\ऽर्भकः । &gt;
अमुष्मिन् प्रीतिर् अधिका वामः स्फुरति मे भुजः ॥</p></blockquote>
<p><strong>श्रीधर-स्वामी (भावार्थ-दीपिका) :</strong> तद् एव अधिकं संभावयति&mdash;<strong>स एव</strong> इति ॥३४॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> <em>तद् एव</em> स्व-पुत्रत्वम् । <strong>नूनं</strong> निश्चयः । निश्चय-द्योतक-शकुनम् आह&mdash;<strong>वाम</strong> इति । <strong>अधिका</strong> इति&mdash;स्वस्य जगन्-मातृत्वेन सर्वेष्व् अप्य् अर्भकेषु सामान्यतः <strong>प्रीतिं</strong> द्योतयति ॥३४॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) : वा</strong> वितर्के । <strong>नूनं</strong> निश्चयेनेत्य् अर्थः । <strong>प्रीतिर्</strong> वात्सल्यम् । <strong>अधिका</strong> इति जगन्-मातृत्वेन सर्वेष्व् अप्य् <strong>अर्भकेषु</strong> सामान्यतः प्रीतिं द्योतयति । किं च, <strong>वाम</strong> इति । एतत् सर्वं हृद्य् एवाभाषतेति ज्ञेयम्, अन्यथा तच्-छ्रवणात् तेनाभिगम्य स्व-परिचयं दत्त्वा मातृ-पाद-वन्दनादिकं कृतं स्यात् । यद् वा, व्यक्तम् उक्ते\ऽपि सहसागन्तुकत्वेन शङ्कादिना सद्यः किम् अपि वक्तुं कर्तुं च न शक्तम् इति बोद्धव्यम् ॥३४॥</p>
<hr>
<p><strong>जीव-गोस्वामी (लघु-वैष्णव-तोषणी) : अधिका</strong> इति । स्वस्य जगन्-मातृत्वेन सर्वेष्व् अप्य् <strong>अर्भकेषु</strong> सामान्यतः प्रीतिं द्योतयति ॥३४॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः), विश्वनाथ-चक्रवर्ती (सारार्थ-दर्शिणी) :</strong> <em>न व्याख्यातम्।</em></p>
<hr>
<p><strong>॥ १०.५५.३५ ॥</strong></p>
<blockquote>
<p>एवं मीमांसमानायां वैदर्भ्यां देवकी-सुतः । &gt;
देवक्यानकदुन्दुभ्याम् उत्तमःश्लोक आगमत् ॥</p></blockquote>
<p><strong>श्रीधर-स्वामी (भावार्थ-दीपिका) : देवक्य्-आनकदुन्दुभ्यां</strong> देवक्य्-आनकदुन्दुभिभ्याम् इत्य् अर्थः ॥ ३५-३६ ॥</p>
<hr>
<p><strong>वंशीधरः (भावार्थ-दीपिका-प्रकाशः) : एवम्</strong> इत्थम् । <strong>मीमांसमानायां</strong> विचारयन्त्याम् । <strong>श्री-देवक्य्-आदिभ्यां</strong> सह <strong>आगमनं</strong> प्रायस् तदानीं तद्-गृह-गमनात् । <strong>उद्</strong>गतं <strong>तमो</strong>\ऽज्ञानं यस्मात् तादृशः <strong>श्लोको</strong> यशो यस्य । श्री-रुक्मिण्य्-आदीनां तद्-विषयकाज्ञान-निरासार्थम् इति भावः ॥३५॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) : एवम्</strong> ईदृशं <strong>मीमांसमानायां</strong> विचारयन्त्यां देवकी-सुतत्वाद् एव <strong>देवक्य्-आनकदुन्दुभिभ्यां</strong> सह तयोः प्रहर्षार्थम्, यत <strong>उत्तमः श्लोको</strong> बन्धु-वात्सल्यादि-यशो यस्य सः । यद् वा, <strong>उद्</strong>गतं <strong>तमो</strong>\ऽज्ञानं यस्मात् तादृशः <strong>श्लोको</strong> यस्य, श्री-रुक्मिण्य्-आदीनाम् अज्ञान-निरासार्थम् इति भावः ॥३५॥</p>
<hr>
<p><strong>जीव-गोस्वामी (लघु-वैष्णव-तोषणी) : श्री-देवक्य्-आदिभ्यां</strong> सह <strong>आगमनं</strong> प्रायस् तदानीं तद्-गृह-गमनात् <strong>उद्</strong>गतं <strong>तमः</strong> अज्ञानं यस्मात् तादृशः <strong>श्लोको</strong> यस्य श्री-रुक्मिण्य्-आदीनाम् अज्ञान-निरासार्थम् इति भावः ॥३५॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः), विश्वनाथ-चक्रवर्ती (सारार्थ-दर्शिणी) :</strong> <em>न व्याख्यातम्।</em></p>
<hr>
<p><strong>॥ १०.५५.३६ ॥</strong></p>
<blockquote>
<p>विज्ञातार्थो\ऽपि भगवांस् तूष्णीम् आस जनार्दनः । &gt;
नारदो\ऽकथयत् सर्वं शम्बराहरणादिकम् ॥</p></blockquote>
<p><strong>श्रीधर-स्वामी (भावार्थ-दीपिका) :</strong> <em>न व्याख्यातम्।</em></p>
<hr>
<p><strong>वंशीधरः (भावार्थ-दीपिका-प्रकाशः) : विज्ञातार्थः</strong> ज्ञात-सर्व-तत्त्वः । माता-पितृ-समक्षं स्वयं लज्जया नाकथयद् इति भावः । <strong>आदिना</strong> कथान्तर-ग्रहः ।</p>
<p>तथा हि&mdash;रुद्रेण कामे दग्धे तत्-प्राप्त्य्-अर्थं रतिस् तपसा रुद्रम् आराधयामास । शंबरो\ऽपि कामं दग्धम् आकर्ण्य रति-लिप्सया रुद्रम् आराधयामास । युगपत् तयोस् तपः समाप्तौ रुद्रो वरं दातुम् उभयत्र जगाम । रत्या तु &quot;मत्-पतिर् मा प्राप्नोतु&quot; इति प्रार्थितो महा-देवस् तस्यै &quot;कृष्ण-पुत्रो भूत्वा त्वत्-पतिस् त्वां प्राप्स्यति&quot; इत्य् उवाच । शंबरस् तु &quot;रतिर् मा प्राप्नोतु&quot; []{दिर्=&ldquo;र्त्ल्&rdquo;} इति प्रार्थितवान्, तस्मै &quot;तथास्तु&quot; इत्य् उक्त्वा गन्तुकामं रुद्रं रतिर् उवाच&mdash;&quot;भगवन् ! कथं वैपरीत्यं कृतम् ? एवं मास्तु&quot; इत्य् उक्तः पुनस् तस्यै नाना-विद्या मोहवतीर् उपदिदेश&mdash;&quot;त्वम् आभिर् मयाभिर् एनं मोहयिष्यसि, न त्व् अनेन तव संयोगो भविष्यति, त्वत्-पतिर् एव त्वां प्राप्स्यतीति न तु मद्-उक्तिर् व्यर्था&quot; इति पुराणान्तराद् अवसेयम् । एतां च विद्यां प्राप्ताय निज-पतये उपदेक्ष्यत्य् अनयैव विद्यया स एनं मारयिष्यतीति</p>
<hr>
<p>इतः परं सार्ध-श्लोक-त्रयं नारद उवाच&mdash;एष ते तनयः [भा।पु। ५.२७.२६] इत्य् आरभ्य, स्नुषेयं तव शोभन [भा।पु। ५.२७.३०] इत्य्-अन्तं प्रक्षिप्तम् अप्य् अस्ति क्वचित् पुस्तकेषु ।<sup id="fnref:8"><a href="#fn:8" class="footnote-ref" role="doc-noteref">8</a></sup></p>
<p><strong>विज्ञातार्थत्वे</strong>\ऽपि <strong>तूष्णीम् आसने</strong> हेतुः&mdash;<strong>जनान् अर्दयति</strong> याचयति लीला-वैचित्र्येण सर्वेषां सुख-प्रदः । लज्जया मातृ-पितृ-सन्निधौ स्वयं न किञ्चिद् ऊचे नर-लीलत्वाद् इति भावः । अन्यथा चिरं शोचन्त्याः श्री-रुक्मिणी-देव्यास् तस्मिन्न् असूयापि संभवेत् । अकस्मान् नारदागमनं श्री-कृष्णेच्छयैव ज्ञेयम् ॥३६॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> विशेषेणापरोक्षत्वादिना ज्ञातो\ऽर्थस् तत् तत्त्वं येन सः, वर्तमाने\ऽप्य् अतीतत्वं तत्-पूर्व-कालस्य तन्-निर्धरस्य वापेक्षया, यतो <strong>भगवान्</strong> । किं च, <strong>जनान्</strong> दुष्ट-दैत्यादीन् <strong>अर्दयति</strong> हिनस्तीति तथा सः शम्बर-वधार्थं तेनैव तथा कृतत्वाद् इति भावः । तथापि <strong>तूष्णीम् आस</strong>, स्वस्य तत्-तत्त्वाज्ञान-बोधनार्थम्, अन्यथा चिरं शोचन्त्याः श्री-रुक्मिणी-देव्यास् तस्मिन्न् असूया-सम्भवात्, प्राग्-अनुक्तागमनो\ऽपि <strong>नारदः</strong> सर्वज्ञत्वेन श्री-कृष्ण-प्रियत्वेन च काले स्वयम् एवाकाश-मार्गेणागत इति ज्ञेयम् । किं वा&mdash;</p>
<blockquote>
<p>गोविन्द-भुज-गुप्तायां द्वारकायां कुरूद्वह । &gt;
अवात्सीन् नारदो\ऽभीक्ष्णं कृष्णोपासन-लालसः ॥ [भा।पु। ११.२.१]</p></blockquote>
<p>इत्य्-उक्त्या सदैव तस्य श्री-कृष्ण-साहित्य-प्रसिद्धया पृथग् आगमनं नोक्तम् । <strong>शम्बरेणाहरणं</strong> नयनम् । यद् वा, आ सम्यक् समुद्रान्तः-प्रक्षेपणादिना हरणम्, आदि-शब्दात् तद्-वधं मायावती-तत्त्व-वृत्तादिकं च ॥३६॥</p>
<hr>
<p><strong>जीव-गोस्वामी (लघु-वैष्णव-तोषणी) : विज्ञातार्थत्वे\ऽपि तूष्णीम् आसने</strong> हेतुः&mdash;<strong>जनान् अर्दयति</strong> याचयतीति लीला-वैचित्र्येण सर्वेषां सुख-प्रद इत्य् अर्थः । अन्यथा चिरं शोचन्त्याः श्री-रुक्मिणी-देव्यास् तस्मिन्न् असूयापि सम्भवेत् अकस्मान् नारदास्यागमनं श्री-कृष्णेच्छयैव ज्ञेयम् ॥३६॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः), विश्वनाथ-चक्रवर्ती (सारार्थ-दर्शिणी) :</strong> <em>न व्याख्यातम्।</em></p>
<hr>
<p><strong>॥ १०.५५.३७ ॥</strong></p>
<blockquote>
<p>तच् छ्रुत्वा महद् आश्चर्यं कृष्णान्तः-पुर-योषितः । &gt;
अभ्यनन्दन् बहून् अब्दान् नष्टं मृतम् इवागतम् ॥</p></blockquote>
<p><strong>श्रीधर-स्वामी (भावार्थ-दीपिका) :</strong> <em>न व्याख्यातम्।</em></p>
<hr>
<p><strong>वंशीधरः (भावार्थ-दीपिका-प्रकाशः) : तन्</strong> नारदोक्तम् । <strong>बहून् अब्दान्</strong> इति कालाध्वनोर् अत्यन्त-संयोगे इति द्वितीया । <strong>अभ्यनन्दन्</strong> प्रीणयामासुः । <strong>महद् आश्चर्यं</strong> महाश्चर्यम् । <strong>अभ्यनन्दन्</strong> वक्ष्यमाण-रीत्या सच् चक्रुः, प्रद्युम्नम् इति शेषः ॥३७॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> कृष्णस्य साक्षात्-परमेश्वरस्य <strong>अन्तःपूरे</strong> या <strong>योषितस्</strong> ताः सर्वा इति सखी-दास्यादीनाम् आनन्त्यम् उक्तम्, <strong>अभ्यनन्दन्</strong> प्रद्युम्नं साधु साध्व् इत्य्-आदिना प्रशशंसुः । यद् वा, प्राप्येति शेषः । अभितो\ऽनन्दन् अहृष्यन् ॥३७॥</p>
<hr>
<p><strong>जीव-गोस्वामी (लघु-वैष्णव-तोषणी) : महद् आश्चर्यं</strong> महाश्चर्यम् इत्य् अर्थः । <strong>अभ्यनन्दन्</strong> वक्ष्यमाण-रीत्या सच् चक्रुः प्रद्युम्नम् इति शेषः । तं च <strong>मृतम् इव</strong> <strong>नष्टम्</strong> अदर्शनं <strong>प्राप्तं</strong> सन्तं पुनर् आगतं मत्वेत्य् अर्थः । कृष्णेति तत्-सम्बन्धित्वेन तासां महिमानं दर्शयित्वा तद्-अभिनन्दनं चमत्कारितम् ॥३७॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः), विश्वनाथ-चक्रवर्ती (सारार्थ-दर्शिणी) :</strong> <em>न व्याख्यातम्।</em></p>
<hr>
<p><strong>॥ १०.५५.३८ ॥</strong></p>
<blockquote>
<p>देवकी वसुदेवश् च कृष्ण-रामौ तथा स्त्रियः । &gt;
दम्पती तौ परिष्वज्य रुक्मिणी च ययुर् मुदम् ॥</p></blockquote>
<p><strong>श्रीधर-स्वामी (भावार्थ-दीपिका) :</strong> <em>न व्याख्यातम्।</em></p>
<hr>
<p><strong>वंशीधरः (भावार्थ-दीपिका-प्रकाशः) : तौ</strong> <strong>दम्पती</strong> रति-प्रद्युम्नौ । <strong>देवक्याः</strong> प्राग्-उक्तिः पितामहीत्वेन स्नेह-विशेषात् । <strong>रामस्य</strong> पश्चाद्-उक्तिः पश्चाद् एवागमनात् । <strong>स्त्रियः</strong> श्री-महिष्यः । <strong>श्री-रुक्मिण्याः</strong> सर्वान्ते निर्देशश् चिर-परिष्वङ्गार्थां पश्चात् स्थितत्वात् । किं वा, स्नेह-विवशत्वे न किञ्चिद् विलम्बात् ॥३८॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) : देवक्याः</strong> प्राग् उक्तिः पितामहीत्वेन वसुदेवतो\ऽपि स्नेहे विशेषात्, <strong>रामस्य</strong> पश्चाद्-उक्तिः पश्चाद् एव तेभ्यस् तद्-आगमनात् <strong>स्त्रियः</strong> श्री-महिष्यः, <strong>रुक्मिण्याः</strong> सर्वान्ते निर्देशश् चिर-परिष्वङ्गार्थं पश्चात् स्थितत्वात् । किं वा, स्नेह-विवशत्वेन आशक्त्या किञ्चिद् विलम्बात्, किं वा स्नेह-भर-स्वभावाद् एवेति ॥३८॥</p>
<hr>
<p><strong>जीव-गोस्वामी (लघु-वैष्णव-तोषणी) : देवक्याः</strong> प्राग्-उक्तिः पितामहित्वेन स्नेह-विशेषात् । <strong>रामस्य</strong> पश्चाद्-उक्तिः पश्चाद् एवागमनात् । <strong>स्त्रियः</strong> श्री-महिष्यः । श्री-<strong>रुक्मिण्याः</strong> सर्वान्ते निर्देशश् चिर-परिष्वङ्गार्थं पश्चात् स्थितत्वात् । किं वा, स्नेह-विवशत्वेनाशक्त्या किञ्चिद् विलम्बनात् । किं वा, तौ प्रति पुरतः सर्वेषां प्रसादनेच्छयेति ॥३८॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः), विश्वनाथ-चक्रवर्ती (सारार्थ-दर्शिणी) :</strong> <em>न व्याख्यातम्।</em></p>
<hr>
<p><strong>॥ १०.५५.३९ ॥</strong></p>
<blockquote>
<p>नष्टं प्रद्युम्नम् आयातम् आकर्ण्य द्वारकौकसः । &gt;
अहो मृत इवायातो बालो दिष्ट्येति हा ब्रुवन् ॥</p></blockquote>
<p><strong>श्रीधर-स्वामी (भावार्थ-दीपिका) :</strong> <em>न व्याख्यातम्।</em></p>
<hr>
<p><strong>वंशीधरः (भावार्थ-दीपिका-प्रकाशः) :</strong> इति ह इत्थम् । <strong>अहो</strong> आनन्दे । <strong>हा</strong> इति पुरातन-कथा-परामर्शकम् ॥३९॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) : द्वारका-वासिनश्</strong> च सर्व एव लोकाः परम-हृष्टा बभूवुर् इत्य् आह&mdash;<strong>नष्टम्</strong> इति । <strong>अहो</strong> आश्चर्ये, <strong>ह</strong> हर्षे, <strong>दिष्ट्या</strong> अहो भाग्यम् अस्माकम् इत्य् अर्थः । <strong>बाल</strong> इति नव-तरुणे\ऽपि तस्मिन् तेषां स्नेह-भरेण शिशुता-दृष्टेः । यद् वा, बाल्ये नष्टत्वाभिप्रायेण ॥३९॥</p>
<hr>
<p><strong>जीव-गोस्वामी (लघु-वैष्णव-तोषणी) : द्वारका-वासिनश्</strong> च सर्वे एव परम-हृष्टा बभूवुर् इत्य् आह&mdash;<strong>नष्टम् इति</strong> इति । <strong>ह</strong> इत्य् अव्ययं पुरातन-कथा-परामर्षकम् ॥३९॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः), विश्वनाथ-चक्रवर्ती (सारार्थ-दर्शिणी) :</strong> <em>न व्याख्यातम्।</em></p>
<hr>
<p><strong>॥ १०.५५.४० ॥</strong></p>
<blockquote>
<p>यं वै मुहुः पितृ-सरूप-निजेश-भावास् &gt;
तन्-मातरो यद् अभजन् रह-रूढ-भावाः । &gt;
चित्रं न तत् खलु रमास्पद-बिम्ब-बिम्बे &gt;
कामे स्मरे\ऽक्ष-विषये किम् उतान्य-नार्यः ॥</p></blockquote>
<p><strong>श्रीधर-स्वामी (भावार्थ-दीपिका) :</strong> अतिसौन्दर्येण प्रद्युम्नं वर्णयति&mdash;<strong>यम्</strong> इति । <strong>पिता</strong> श्री-कृष्णस् तत्-सदृशे प्रद्युम्ने <strong>निज</strong> आत्मीय <strong>ईशे</strong> भर्तरि <strong>भावो</strong> भावना यासां तास् तन्-मातरः कृष्ण-पत्न्यो\ऽपि <strong>रहसि</strong> <strong>निरूढ-भावाः</strong> सत्यो <strong>यम्</strong> <strong>अभजन्न्</strong> इति यत्, <strong>तन्</strong> <strong>न खलु चित्रं</strong> । कथं सति ? <strong>स्मरे</strong> स्मयमाणत्वेनैव क्षोभके <strong>कामे\ऽक्षि-विषये</strong> सति । किं च, <strong>रमास्पदं</strong> श्री-कृष्णस् तस्य <strong>बिम्बं</strong> श्री-मूर्तिः, तस्य <strong>बिम्बे</strong> प्रतिबिम्बे पुत्रे तदा किं नु वक्तव्यम् <strong>अन्य-नार्यो</strong> भेजुर् इति ॥४०॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> तत्-<em>सरूपे</em> तत्-समान-रूपे । <em>भर्ता</em> श्री-कृष्ण इति । <strong>तन्-मातरः</strong> प्रद्युम्न-मातरः, बहुत्वं स-मात्र्-अपेक्ष्यम् । <em>रहसि</em> एकान्ते। <em>निरूढो</em> जातो <strong>भावः</strong> सात्त्विक-संज्ञः स्तम्भः स्वेदोत्थ-रोमाञ्च इत्य्-आद्य्-उक्त-लक्षणा याः, तास् तथा । अन्यच् चित्राभाव-कारणम् आह&mdash;<em>किं च</em> इति ।</p>
<blockquote>
<p>बिम्बो\ऽस्त्री मण्डल-सम-प्रतिमा-मुख-लक्ष्मसु । &gt;
प्रतिरूपे प्रतिकृतौ तथा स्याद् विबिका-फले ॥ इति यादवः ।</p></blockquote>
<p>मम त्व् इत्थं प्रतिभाति&mdash;तन्-मातरो रुक्मिण्य्-आद्या यं वीक्ष्य यच्-चित्रम् आश्चर्यम् अभजंस् तन् मुहुर् न किं त्व् एक-वारं तद्-दर्शन-क्षण एव । क्व सति ? <strong>स्मरे</strong> स्मर्यमाण-शरीरे\ऽ<strong>क्ष-विषये</strong> सति । अहो स्मरण-शरीरो\ऽयं <strong>कामः</strong> कथम् अस्मद्-<strong>दृग्-विषयो</strong> जातः ? इत्य् आश्चर्यं प्रापुर् इत्य् अर्थः । किम्-भूताः ? रहस्- त्यक्तो<sup id="fnref:9"><a href="#fn:9" class="footnote-ref" role="doc-noteref">9</a></sup> <strong>रूढो भावः</strong> &quot;कृष्णो\ऽयम्&quot; इत्य् एवं-रूपो\ऽभिप्रायो याभिः, ता <strong>रह-रूढ-भावाः</strong></p>
<hr>
<p>यद् वा, <strong>यं</strong> वीक्ष्य रूढ-भावा जात-प्रीतयः सत्यो रह ऐकान्त्यम् अभजन् निलीना बभूवुः । रह इह स-लोप आर्षः । यथा-श्रुतार्थस् तु विगीत इव प्रतिभातीति । प्रद्युम्न-सौन्दर्यं वर्णयति&mdash;<strong>यं मुहुर्</strong> विलोक्य <strong>पितृ-सरूपात्</strong> पितुः श्री-कृष्णस्य समान-सौन्दर्याद् धेतोर् निजेशस्य श्री-कृष्णस्य <strong>भावो</strong> भावना ।</p>
<blockquote>
<p>कथं त्व् अनेन सम्प्राप्तं सारुप्यं शर्ङ्गधन्वना । &gt;
आवृत्यावयवैः [भा।पु। १०.५५.३३] इत्य्-आदि चिन्तनं यासां ताः ।</p></blockquote>
<p><strong>तन्-मातरः</strong> श्री-रुक्मिण्य् एव, गौरवेण बहुत्वम् । <strong>तद्</strong> अन्तः-पुरे । कृष्ण-पत्नीनाम् अन्यासाम् आगमनायोग्यत्वात् । <strong>रहे</strong> रहसि तत्-परिचयात् पूर्वम् एव <strong>रूढ</strong> उद्भूतो <strong>भावो</strong> वात्सल्यमयी प्रीतिर् यसां ताः, अमुष्मिन् प्रीतिर् अधिका इत्य् उक्तेः । स एव वा भवेन् नूनं॥। वामः स्फुरति मे भुजः [भा।पु। १०.५५.३४] इति निश्चयान्ते सति सन्देहे <strong>यत्</strong> <strong>अभजन्</strong> गात्रावलोकन-मस्तकाघ्राण-पाणि-तल-करणक-गात्र-मार्जनादिनानुवृत्तिम् अकुर्वंस् तर्ह्य् असां मातृणां तस्मिन् प्रद्युम्ने न चित्रम् । कीदृशे ? <strong>रमास्पदं</strong> सर्व-शोभा-निकेतनं यद् <strong>बिम्बं</strong> श्री-कृष्ण-गात्रं, तस्य <strong>बिम्बे</strong> प्रतिबिम्ब-रूपे, तथा-भूतस्यान्यस्य त्रिभुवने\ऽप्य् अभावाद् एव तस्य कृष्ण-पुत्रत्व-निश्चयात्, तथा-भूत-स्वानुभवां चेति भावः ।</p>
<p>किं च, <strong>तन्-मातृणाम्</strong> एव तस्मिंस् तादृशो भावो न त्व् अन्यासाम् इत्य् आह&mdash;<strong>कामे स्मरे</strong> स्मरत्य् अस्माद् इति स्मरस् तस्मिन् । कान्त-स्मरण-हेतुर् यस्य परोक्षत्वे\ऽपि कामोद्भावकत्वं तस्मिन्न् <strong>अक्षि-विषये</strong> तु सति, <strong>उत</strong> तथार्थे\ऽन्य-नार्यस् तथा <strong>किं</strong> भवितुं शक्नुवन्ति ? अपि नैव, यतः क्षोभम् एव प्राप्नुवन्तीत्य् अर्थः ॥४०॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) : यं वै मुहुर्</strong> इत्य्-आदि । <strong>यं</strong> प्रद्युम्नं वीक्ष्य इत्य् अध्याहार्यम् । <strong>तन्-मातरः</strong> कृष्णो\ऽयम् इति मत्वा <strong>यद्</strong> <strong>रहः</strong> रह-स्थलम् <strong>अभजन्</strong>, <strong>तन् न चित्रम्</strong> निर्लिल्युस् तत्र तत्र ह [भा।पु। १०.५५.२८] इत्य्-आदि यद् उक्तम्, तस्यायं प्रपञ्चः । <strong>रूढ-भावा</strong> जात-व्रीडादि-व्यभिचारि-भावाः । कुतः ? इत्य् आह&mdash;<strong>पितृ-सरूप-निजेश-भावाः</strong>, पितुः श्री-कृष्णस्य समानं रूपं सारूप्यं तन्-निजेशः श्री-कृष्ण एष इति भावो यासाम् । <strong>रह</strong> इति विसर्ग-लोपश् छन्दसः । <strong>तन् न चित्रम्</strong> । कुतः ? तत्राह&mdash;<strong>रमास्पद-बिम्बे</strong> रमाया आश्रय-भूतं बिम्बं प्रतिबिम्बो लक्ष्म यत्र, तस्य श्री-कृष्णस्य <strong>बिम्ब</strong> इव छायेव यस् तस्मिन् । अन्य-नार्यो रहसि यद् विलयन्ति तत् किम् इति ।</p>
<p>यद् वा, यं प्रद्युम्नं निरीक्ष्य तन्-मातरः सत्यभामाद्या यद्-व्रीडादि अभजन्, <strong>तन् न चित्रम्</strong> इति <strong>रह-रूढ-भावाः</strong>&mdash;रहो विरहः, रह त्यागे इत्य् अस्मात् सिद्धेः, तेन रूढ-भावा यासां कृष्णादर्शनेन तं प्रद्युम्नं दृष्ट्वा अनिभालनेन &quot;कृष्ण एवागतो\ऽयम्&quot; इति कृत्वा या यथा-स्थितात्मा एव सङ्कोचेन व्रीडादि अभजन् । <strong>यद्</strong> इति व्रीडया सङ्कोचेन चानिर्वाच्यं यत् किम् अपि ।</p>
<p>यद् वा, <strong>यं</strong> प्रद्युम्नं <strong>पितृ-सरूप-निजेश-भावा</strong> निजैश्वर्याणि <strong>यद् अभजन्</strong>, <strong>तन्मातरः</strong> तन्मा तल्-लङ्घ्येः, तॄ प्लवन-तरणयोः इति सौरूपम्, तत्राप्रतीतिं मा गा इति परीक्षितं प्रति शुकोक्तिः । हे पितृ-सरूपः ! अभिमन्यु-सदृश इति परीक्षित्-सम्बोधनं वा । <strong>निजेश-भावा</strong> उच्चाटनादि-पञ्चेषु न तदृशान्य् ऐश्वर्याणि । कीदृशाः ? <strong>रहस्</strong> त्यागो रहे अनङ्गत्व-त्यागे <strong>रूढा</strong> या <strong>भाः</strong> कान्तयः, ता <strong>अवन्ति</strong> इति तथा तस्मिन् <strong>कामे</strong> <strong>तन् न चित्रम्</strong> ।</p>
<p>तत्र निदर्शनाम् आह&mdash;<strong>स्मरे</strong> <strong>अक्षि-विषये</strong> <strong>अन्य-नार्या</strong> अन्य-पुरुषः <strong>किम् उत</strong> आश्चर्य आदरणीयो भवति, नैवेत्य् अर्थः । <strong>स्मरे</strong> स्मर्यमाणे अनङ्गत्वेन प्रतीयमाने अक्षि-विषये साक्षाद्-भूते सतीति वा ॥४०॥</p>
<hr>
<p><strong>सनातन-गोस्वामी (बृहद्-वैष्णव-तोषणी) : यम्</strong> इत्य् अस्य <strong>तं</strong> प्रद्युम्नम् इति पूर्वेण । किं वा, तम् अन्य-नार्यो भजेयुर् इति <strong>किम् उत</strong> इत्य् अन्वयः । <strong>वै</strong> प्रसिद्धौ । मुहुर् इति संशयादिना पुनः पुनश् चित्ते निवर्त्तिते\ऽपि । निज-भतृ-सारूप्य-दर्शने । पुनः पुनस् तत्-प्रवृत्तेः, रहेत्य्-अदन्तत्वम् आर्षम् । <strong>अभजन्</strong> कामयामासुः, प्राग्-अनुक्तम् अपीदं ह्रीता इति पूर्वोक्त-लज्जया काम-सूचनात् । किं वा, प्रमुदिततयोपगमनाद् ऊह्यम्। किं वा, अत्रोक्ति-प्रामाण्येन तन् मन्तव्यम् इति दिक् । <strong>खलु</strong> निश्चये । <strong>अक्ष-विषये</strong> चक्षुर्-इन्द्रिय-गोचरे सति, अक्ष-शब्देन दर्शने\ऽभिनिवेशः सूचितः । &quot;अक्षि&quot; इति पाठो वा । एवम् अपि तासां पातिव्रत्या-हानिम्, <strong>पितरि</strong> रमेत च बोधयत्य् एव, इति तासां परम-माहात्म्यम् उक्तम्, तथा श्री-भगवतश् च तत्-<strong>सारूप्येण</strong> अपि तासाम् अपि भावोत्पादनात् । तथा श्री-प्रद्युम्नस्यापि, तच् च स्पष्टम् एव, तत्र च मुख्ये । हेतुः&mdash;<strong>रमा</strong> इत्य् एव, अत एव तैर् अपि । <em>किं च</em> इत्य्-आदिना तत्-पश्चाद् व्याख्यातम् । अन्यत् तैर् व्यञ्जितम् एव ।</p>
<p>यद् वा, अ-कार-प्रश्लेषेण <strong>काम</strong>-रहिते\ऽपि <strong>स्मरे</strong> । अथवा श्री-प्रद्युम्न-माहात्म्य-द्वारा श्री-महिषीणाम् एव धैर्यादि-माहात्म्यम् अन्ते\ऽनुवर्णयति&mdash;<strong>यम्</strong> इति । अ-कार-प्रश्लेषेण न तिष्ठति स्मरः स्मरण-भद्राभद्रानुसन्धानं यस्मात् तादृशे <strong>कामे</strong>, तत्रापि <strong>रमास्पद-बिम्ब-बिम्बे</strong> श्री-कृष्ण-सदृश-रूपे <strong>अक्ष-विषये</strong> दष्टे सति <strong>पितृ-सरूप-निजेश-भावा</strong> अपि । यद् वा, तादृश-कामे\ऽक्ष-विषये सत्य् अपि, तथा तत एव पितृ-स्वरूप-निजेश-भावा अपि <strong>रहसि रुढ-भावाः</strong> सत्यो <strong>नाभजन्न्</strong> इति <strong>यत्,</strong> तत् <strong>किं खलु चित्रम्</strong> ? अपि तु नैव, यतस् <strong>तन्-मातरः</strong>, <strong>उत</strong> अपि, <strong>अन्य-नार्यो</strong>\ऽपि यन् न भेजुः, तद् अपि किं चित्रम् ? अपि तु नैव, मातृणां सखीत्वादिना मातृ-तुल्यत्वाद् इत्य् अर्थः । अन्यत् समानम् ॥४०॥</p>
<hr>
<p><strong>जीव-गोस्वामी (लघु-वैष्णव-तोषणी) : यम्</strong> इति तैर् व्याख्यातं । तत्र <strong>रहो</strong> भजनं नाम भ्रान्त्या तन्-निकट-गमन-मात्रं विवक्षितं श्री-सङ्कर्षणस्य पुनः श्री-वृन्दावन-गतस्य विहारे गोपीनाम् अन्यासाम् एव स्वीकरिष्यमाणत्वात् श्री-प्रद्युम्नस्य भ्रमाद्य्-अभावान् मातृ-भ्रान्त्या मायावत्या अपि परित्यागाच् च । ततश् चायम् एवार्थः&mdash;<strong>यं</strong> प्रद्युम्नं <strong>विरहेण</strong> श्री-कृष्ण-विरहेण <strong>रूढो</strong> विवृद्धो भावस् तत्-प्रेमा यासां तथा-भूताः सत्यस् <strong>तन्-मातरः</strong> तस्य सपत्नी-मातरो <strong>मुहुर् अभजन्</strong> द्रष्टुम् आगच्छन्, मातृ-शब्देन तावन्-मात्र-पर्यवसानात् । तद् एवं <strong>यद् अभजन् तन् न चित्रं</strong> । कथं <strong>पितुः</strong> श्री-कृष्णस्य <strong>सारूप्येण निजेशस्य</strong> श्री-कृष्णस्यैव <strong>भावः</strong> स्फूर्तिर् यासां, <strong>तास्</strong> तथा तत्-साक्षात्कार-सादृश्य-लालसयेत्य् अर्थः । अत्र कान्तादि-शब्दम् अदत्त्वा ईश-शब्द-प्रदानं, तेन हेतुना स्फुरत्य् अपि श्री-कृष्णे ईश-भाव एवास्फुरत्, न तु कान्त-भावः, तद्-उद्दीपनतायाम् अयोग्यत्वात् पुत्रस्येति द्योतयति । तद् एवम् <strong>अन्या नार्यो</strong> <strong>यद् अभजन्, तत् किम् उत</strong> ? सुष्ठ्व् एव कान्त-भावेनैवेत्य् अर्थः । बलवत् सुष्ठु किम् उत इत्य् अमरः । अत्र हेतवो <strong>रमा</strong> इत्य्-आदीनि पदानीति ।</p>
<p>अथवा, कृष्णं मत्वा स्त्रियो ह्रीता निलिल्युः तत्र तत्र ह [भा।पु। १०.५५.२८] इत्य् एव योजयति <strong>यम्</strong> इति । नवमस्य चतुर्थे यविष्ठं व्यभजन् दायं [भा।पु। ९.४.१] इतिवद् द्वितीयया प्रति इत्य् अध्याहार्यं प्राप्येति वा <strong>पितृ-सरूप-निजेश-भावाः</strong> सत्यस् <strong>तन्-मातरो रहो\ऽभजन्</strong> ह्रिया निलिल्युर् इत्य् अर्थः । <strong>रह</strong> इत्य् आर्षं पदं । रह-रूढ-भावा इत्य् अपि क्वचित् ईश-शब्दः पूर्ववत् ।</p>
<p>ननु, कथं कान्त-भावो न जातः ? तत्राह&mdash;<strong>रूढ-भावाः</strong> अव्यभिचारि श्री-कृष्ण-रतयः । तद् एवं <strong>यद् रहो\ऽभजन् तन् न चित्रं</strong> । यद्य् एवं तद् अप्य् एकांशेन सवलित-मतयो जाताः, तदा रामेत्य्-आदि-लक्षणे <strong>अक्ष-विषये</strong> सति उत अपि अन्यनार्यः तद्-भाव-रहित-स्त्रियो\ऽपि किं किं रहो\ऽभजन्, किन्तु तम् एवाभजन् भाव-हावादिभिर् असेवन्तेति । अक्षेति अक्षीति वा पाठः ॥४०॥</p>
<hr>
<p><strong>जीव-गोस्वामी (क्रम-सन्दर्भः) :</strong> यं वे इत्य्-आदि ॥४०॥</p>
<hr>
<p><strong>जीव-गोस्वामी (बृहत्-क्रम-सन्दर्भः) : यं वै</strong> इत्य्-आदि । <strong>यं</strong> प्रद्युम्नं वीक्ष्येत्य् अध्याहार्यम् । दास्यो\ऽपि यं दृष्ट्वा कृष्णं मत्वा तत्र तत्र निलिल्युः, तं दृष्ट्वा <strong>तन्-मातरस्</strong> तद्-विमातरो यद् <strong>रहो</strong> निर्जन-स्थलम् <strong>अभजन्</strong>, आत्मानं गोपयामासुः । <strong>रूढ-भावाः</strong> &quot;कृष्णो\ऽयम् आगतः&quot; इति जात-व्रीडादि-भवाः । कुतः ? इत्य् आह&mdash;<strong>पितृ-सरूप-निजेश-भावाः</strong> पितुः श्री-कृष्णस्य समानं रूपं, तेन या निजेश इति भा भानं, ताम् अवन्तीति तथा । अव रक्षण-पालने, कर्मण्य् अण् कृष्णो\ऽयम् आगत इति वा । यत्र यथा-स्थिता असन्, तास् तथा-स्थिता एव । ततः सकाशाद् व्रीडया रहसि लीना इत्य् अर्थः । तन्न चित्रं । कुतः ? इत्य् आह&mdash;<strong>रमास्पद-बिम्ब-</strong> इत्य्-आदि । रमास्पदं रमा-चिह्नं <strong>बिम्बं</strong> यस्य स तथा, लक्ष्मीरक्षा इत्य् अर्थः । <strong>तस्य</strong> श्री-कृष्णस्य <strong>बिम्बे</strong> प्रतिबिम्बे <strong>किम् उतान्य-नार्यः</strong> पूर्वोक्ताः स्त्रियो दासी-प्रभृतयो यं दृष्टा तद्-विमातरो\ऽपि कृष्ण-बुद्ध्या सङ्कोचेनाभ्यन्तरं गत्वा लीना अभूवन्, तं दष्ट्वा दास्यादयो यत् तत्र तत्र निलिल्युः तत् <strong>किम् उत</strong> इति पूर्व-श्लोकार्थ-समावेशः । रह इति विसर्ग-लोपश् छान्दसः । यद् वा, <strong>पितृ-सरूप-निजेश-भावाः</strong> पितृ-सदृशाः श्री-कृष्ण-सदृशा निजा आत्मीया ये ईश-भावा ऐश्वर्याणि <strong>यं भजन्</strong>, <strong>तन् मा चित्रम्</strong> । <strong>तन्-मातरः</strong> जन्मा उल्लङ्घ्य तत्राप्रतीतिं मा गा इति परीक्षित प्रति श्री-शुकदेवोक्तिः । तृ प्लवन-तरणयोः इति छिपि रूपम्, मा-योगे\ऽड्-आगमाभावः । कीदृशाः ? <strong>रह-रूढ-भावाः</strong> रहस्-त्यागः रह-त्यागे इति पचाद्य् अच् । रहेण अनङ्गत्व-त्यागेन रूढाः पुनः प्ररूढा या भा शोभा ताम् अवन्तीति तथा ।</p>
<p>यद् वा, हे <strong>पितृ-सरूप</strong> ! अभिमन्यु-सदृश ! हे परीक्षित् ! <strong>निजेश-भावा</strong> उच्चाटनादि-पञ्चेषुत्वादीन्य् ऐश्वर्यादीनि । तत्र निदर्शनम् आह&mdash;<strong>स्मरे\ऽक्षि-विषये अक्षि</strong> गोचरे\ऽन्यना अन्य-पुरुषः <strong>किम् उत नार्य</strong> आदरणीयः नैवदरणीय इत्य् अर्थः । <strong>कामे</strong> कमनीये, अथवा, <strong>काम</strong> इति विशेष्यं पदम्, <strong>स्मर</strong> इति विशेषणम्, स्मृति-विषये सतीत्य् अर्थः ॥४०॥</p>
<hr>
<p><strong>जीव-गोस्वामी (प्रीति-सन्दर्भः २२२) : यं</strong> प्रद्युम्नं <strong>तन्-मातरो मुहुर् अभजन्</strong> द्रष्टुम् आगताः, पुनर् लज्जया <strong>रह</strong> एकान्त-देशं च <strong>अभजन्</strong> निलिल्युर् इत्य् अर्थः । तद् एवं यद् अभजन्, तत् खलु <strong>रमास्पद-बिम्बस्य</strong> लक्ष्मी-विलास-भूमि-मुर्तेर् <strong>बिम्बे</strong> प्रतिमूर्तौ तस्मिन् <strong>न चित्रम्</strong>, बालकस्य पितृ-सादृश्ये मातॄणां वात्सल्योद्दीप्ति-सम्भवात् । तत्र यच् च <strong>रहः अभजन्</strong>, तद् अपि न चित्रम् इत्य् आह&mdash;<strong>पितृ-स्वरूप-निजेश-भावाः</strong> । तद्-अनन्तरं पितुः श्री-कृष्णस्य स-रूपेण सारूप्यातिशयेन निजेशस्य आत्मीय-प्रभु-मात्र-बुद्ध्यावगतस्य, न तु रमण-बुद्ध्यावगतस्य श्री-कृष्णस्य भावः स्फूर्तिर् यासु ताः । ततो लज्जा-हेतुकं रहो-भजन-लक्षणं पलायनम् अप्य् उचितम् एवेति भावः। तथोक्तम् एतत् प्राग् एव&mdash;तं दृष्ट्वा जलद-श्यामम् [भा।पु। १०.५५.२७] इत्य्-आदौ कृष्णं मत्वा स्त्रियो ह्रीता निलिल्युस् तत्र तत्र ह [भा।पु। १०.५५.२८] इति । तत्र प्रभुत्व-मात्र-स्फूर्तौ हेतुः&mdash;<strong>रूढ-भावाः,</strong> रूढः श्री-कृष्णे बद्ध-मूलः भावः कान्त-भावो यासां ताः । कदाचिद् अन्यत्र चेतने तत्-सादृश्यातिशयेनेश्वर-भावः स्फुरतु नाम, रमण-भावस् तु न सर्वथेत्य् अर्थः । श्री-रुक्मिण्यास् तत्-सदृश-वत्सलाया अन्यस्याश् चेश्वर-भावोऽपि नोदयते, किन्तु सर्वथा पुत्र-भाव एव तत्-सारूप्येणोद्दीप्तः स्यात् । यथोक्तं श्री-रुक्मिणी-देव्यैव&mdash;कथं त्व् अनेन सम्प्राप्तम् [भा।पु। १०.५५.३३] इत्य्-आद्य्-अनन्तरं&mdash;</p>
<blockquote>
<p>स एव वा भवेन् नूनं यो मे गर्भे धृतोऽर्भकः । &gt;
अमुष्मिन् प्रीतिर् अधिका वामः स्फुरति मे भुजः ॥ [भा।पु। &gt; १०.५५.३४]</p></blockquote>
<p>तद् एवं तासाम् अपि यत्र रमास्पद-बिम्ब-बिम्बत्वेन तादृशी भ्रान्तिः, तत्र परम-मोहने रमास्पद-बिम्बस्यैवाप्राकृत-<strong>काम</strong>-रूपांशे जगद्-गत-निजांशेन <strong>स्मरे</strong> स्मरण-पथं गत्वापि क्षोभके सम्प्रति तु स्वयम् एव <strong>अक्ष-विषयतां</strong> प्राप्ते सति <strong>अन्य-नार्यः किम् उत</strong> सुष्ठ्व् एव मोहं प्राप्तम् उचिता इत्य् अर्थः ॥४०॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> प्रद्युम्नस्य सौन्दर्यं वर्णयति&mdash;<strong>यं मुहुर्</strong> विलोक्य <strong>पितृ-सरूपात्</strong> पितुः श्री-कृष्णस्य समान-सौन्दर्याद् धेतोर् निजेशस्य श्री-कृष्णस्य भावो भावना</p>
<blockquote>
<p>कथं त्व् अनेन सम्प्राप्तं सारूप्यं शार्ङ्गधन्वनः । &gt;
आकृत्यावयवैः [भा।पु। १०.५५.३३]</p></blockquote>
<p>इत्य्-आदि चिन्तनं यासां, ताः <strong>तन्-मातरः</strong> श्री-रुक्मिण्य् एव गौरवेण बहुत्वं तद्-अन्तः-पुरे कृष्ण-पत्नीनाम् अन्यासाम् आगमनायोगात् रहो रहसि तत्-परिचयात् पूर्वम् एव रूढ उद्भूतो भावो वात्सल्यमयी प्रीतिर् यां ताः यद् उक्त अमुष्मिन् प्रीतिर् अधिका इति तदा च स एव वा भवेन्नान वामः स्फुरति मे भुजः इति निश्चयान्ते सन्देहे सति यत् अभजन् गात्रावलोकनम् अस्तकाघ्राण-पाणि-तल-करणक-गात्र-मार्जनाद् इत्य् अनुवृत्तिम् अकुर्वन् तत् तासां मातृणां तस्मिन् प्रद्युम्ने न चित्रं कीदृशे रमास्पदं सर्व-शोभा-निकेतनं यद् <strong>बिम्बं</strong> श्री-कृष्ण-गात्रं, तस्य <strong>बिम्बे</strong> प्रतिबिम्ब रूपे, तथा भूतस्यान्यस्य त्रिभुवने\ऽप्य् अभावाद् एव तस्य कृष्ण-पुत्रत्व-निश्चयात् तथा-भूत-स्वानुभवाच् चेति भावः । किं च, तन्-मातृणाम् एव तस्मिंस् तादृशो भावो न त्व् अन्यासाम् इत्य् आह&mdash;कामे स्मरे स्मरत्य् अस्माद् इति स्मरस् तस्मिन् कान्त-स्मरण-हेतोर् यस्य परोक्षत्वे\ऽपि कामोद्भावत्वं तस्मिन्न् अक्षि-विषये तु सति उतेति तथेत्य् अर्थे <strong>अन्य-नार्यः,</strong> किं तथा भवितुं शक्नुवन्ति अपि तु नैव यतः क्षोभम् एव प्राप्नुवन्तीत्य् अर्थः ॥४०॥</p>
<hr>
<p>इति श्रीमद्-भागवते महा-पुराणे ब्रह्म-सूत्र-भाष्ये पारमहंस्यं</p>
<p>संहितायां वैयासिक्यां दशम-स्कन्धे प्रद्युन्मोत्पत्ति-</p>
<p>नाम पञ्चपञ्चाशत्तमोऽध्यायः ।</p>
<p>॥ १०.५५ ॥</p>
<p>(१०.५६)</p>
<div class="footnotes" role="doc-endnotes">
<hr>
<ol>
<li id="fn:1">
<p>ॐ नमो भगवते तुभ्यं वासुदेवाय धीमहि इति प्रथम-स्कन्धे
पाठः । &quot;नमस् तस्मै भगवते कृष्णायाकुण्ठ-मेधसे&quot; इति
पाठः १०.८४.२२[-]{दिर्=&ldquo;र्त्ल्&rdquo;}श्लोके प्राप्यते ।&#160;<a href="#fnref:1" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:2">
<p>गत-त्रपा&#160;<a href="#fnref:2" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:3">
<p>नदन्&#160;<a href="#fnref:3" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:4">
<p>मुमुचे\ऽस्त्र-मयं&#160;<a href="#fnref:4" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:5">
<p>\ऽश्म-&#160;<a href="#fnref:5" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:6">
<p>शुचि-स्मिताः&#160;<a href="#fnref:6" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:7">
<p>न्व् अनेन&#160;<a href="#fnref:7" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:8">
<p>एष ते तनयः सुभ्रु हत्वा शम्बरम् आगतः । हृतो येनाभवत्
बालो भवत्याः सूतिका-गृहात् ॥</p>
<p>इयं मायावती भार्या तनयस्यास्य ते सती । शम्बरस्य न भार्येयं
श्रूयताम् अत्र कारणम् ॥</p>
<p>मन्मथे तु गते नाशं तद्-उद्भव-परायणा । शम्बरं मोहयामास
माया-रूपेण रुक्मिणि ॥</p>
<p>विहाराद्य्- उपभोगेषु रूपं माया-मयं शुभम् । दर्शयामास
दैत्यस्य तस्येयं मदिरेक्षणा ॥</p>
<p>कामोऽवतीर्णः पुत्रस् ते तस्येयं दयिता रतिः । विशङ्का नात्र
कर्तव्या स्नुषेयं तव शोभने ॥&#160;<a href="#fnref:8" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:9">
<p>रहसि इत्य् उक्ते&#160;<a href="#fnref:9" class="footnote-backref" role="doc-backlink">&#x21a9;&#xfe0e;</a></p>
</li>
</ol>
</div>

  </div>
</article>


        

        



    <aside class="card border noPrint" id="section-tree-item-bhAgavatam_gauDIya-prastutiH_10_50-59_55_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/purANam_vaiShNavam/bhAgavatam/gauDIya-prastutiH/10/50-59/55/">५५ </a>
            <a data-toggle="collapse" href="#section-tree-item-body-bhAgavatam_gauDIya-prastutiH_10_50-59_55_md" role="button" aria-expanded="false" aria-controls="section-tree-item-body-bhAgavatam_gauDIya-prastutiH_10_50-59_55_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-bhAgavatam_gauDIya-prastutiH_10_50-59_55_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: ५५</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/purANam_vaiShNavam/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/purANam_vaiShNavam/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/purANam_vaiShNavam/actions/workflows/build.yml"><img src="https://github.com/vishvAsa/purANam_vaiShNavam/actions/workflows/build.yml/badge.svg"> Built </a> on 2025 Aug 25 05:46:07 UTC. (<a href="http://google.com/search?q=05%3a46%3a07%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
