<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>पुराणे विश्वासटिप्पन्यः  | ५०</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/purANam_vaiShNavam/bhAgavatam/gauDIya-prastutiH/10/50-59/50/" rel="alternate" type="application/rss+xml" title="पुराणे विश्वासटिप्पन्यः" />
    <link href="/purANam_vaiShNavam/bhAgavatam/gauDIya-prastutiH/10/50-59/50/" rel="feed" type="application/rss+xml" title="पुराणे विश्वासटिप्पन्यः" />

    <meta property="og:url" content="https://vishvAsa.github.io/purANam_vaiShNavam/bhAgavatam/gauDIya-prastutiH/10/50-59/50/">
  <meta property="og:site_name" content="पुराणे विश्वासटिप्पन्यः">
  <meta property="og:title" content="५०">
  <meta property="og:description" content="राम-कृष्णयोर् जरासन्धेन सह युद्धं द्वारका-दुर्ग-निर्माणं च । ॥ १०.५०.१ ॥
श्री-शुक उवाच——
अस्तिः प्राप्तिश् च कंसस्य महिष्यौ भरतर्षभ । &gt; मृते भर्तरि दुःखार्ते ईयतुः स्व1-पितुर् गृहान् ॥
श्रीधर-स्वामी (भावार्थ-दीपिका) :
ततः पञ्चाशत्तमे तु जरासन्ध-भयाद् इव ।
कारयित्वाम्बुधौ दुर्गं तन् निनाय निजं जनम् ॥*॥
कपटान् कपटैर् एव हत्वा दैत्यान् अयत्नतः ।
अजयच् च जरासन्धं धर्मेणैव तु धार्मिकम् ॥**॥
अस्ति-प्राप्ति-सञ्ज्ञिके ईयतुर् जग्मतुः ॥१.२॥
वंशीधरः (भावार्थ-दीपिका-प्रकाशः) :
श्री-कृष्णं राधिका-नाथं वृन्दावन-निकुञ्जगम् ।
गोप-गोपी-गवां सेव्यं वन्दे सर्वार्थ-सिद्धये ॥
ततोऽक्रूरागमनोत्तरम् । इव-पदं भयाभावम् आह । दुर्गं शत्रुभिः दुःखेन गम्यं राज्ञाम् आवास-योग्यं स्थल-विशेषे प्रासाद-विशेषम् दुर्गो ना नीलि [ली] कठिन-दुर्गमेषु च वाच्यवत् इति धरणिः ।">
  <meta property="og:locale" content="en_us">
  <meta property="og:type" content="article">
    <meta property="article:section" content="bhagavatam">

  <meta itemprop="name" content="५०">
  <meta itemprop="description" content="राम-कृष्णयोर् जरासन्धेन सह युद्धं द्वारका-दुर्ग-निर्माणं च । ॥ १०.५०.१ ॥
श्री-शुक उवाच——
अस्तिः प्राप्तिश् च कंसस्य महिष्यौ भरतर्षभ । &gt; मृते भर्तरि दुःखार्ते ईयतुः स्व1-पितुर् गृहान् ॥
श्रीधर-स्वामी (भावार्थ-दीपिका) :
ततः पञ्चाशत्तमे तु जरासन्ध-भयाद् इव ।
कारयित्वाम्बुधौ दुर्गं तन् निनाय निजं जनम् ॥*॥
कपटान् कपटैर् एव हत्वा दैत्यान् अयत्नतः ।
अजयच् च जरासन्धं धर्मेणैव तु धार्मिकम् ॥**॥
अस्ति-प्राप्ति-सञ्ज्ञिके ईयतुर् जग्मतुः ॥१.२॥
वंशीधरः (भावार्थ-दीपिका-प्रकाशः) :
श्री-कृष्णं राधिका-नाथं वृन्दावन-निकुञ्जगम् ।
गोप-गोपी-गवां सेव्यं वन्दे सर्वार्थ-सिद्धये ॥
ततोऽक्रूरागमनोत्तरम् । इव-पदं भयाभावम् आह । दुर्गं शत्रुभिः दुःखेन गम्यं राज्ञाम् आवास-योग्यं स्थल-विशेषे प्रासाद-विशेषम् दुर्गो ना नीलि [ली] कठिन-दुर्गमेषु च वाच्यवत् इति धरणिः ।">
  <meta itemprop="wordCount" content="12993">
  <meta name="twitter:card" content="summary">
  <meta name="twitter:title" content="५०">
  <meta name="twitter:description" content="राम-कृष्णयोर् जरासन्धेन सह युद्धं द्वारका-दुर्ग-निर्माणं च । ॥ १०.५०.१ ॥
श्री-शुक उवाच——
अस्तिः प्राप्तिश् च कंसस्य महिष्यौ भरतर्षभ । &gt; मृते भर्तरि दुःखार्ते ईयतुः स्व1-पितुर् गृहान् ॥
श्रीधर-स्वामी (भावार्थ-दीपिका) :
ततः पञ्चाशत्तमे तु जरासन्ध-भयाद् इव ।
कारयित्वाम्बुधौ दुर्गं तन् निनाय निजं जनम् ॥*॥
कपटान् कपटैर् एव हत्वा दैत्यान् अयत्नतः ।
अजयच् च जरासन्धं धर्मेणैव तु धार्मिकम् ॥**॥
अस्ति-प्राप्ति-सञ्ज्ञिके ईयतुर् जग्मतुः ॥१.२॥
वंशीधरः (भावार्थ-दीपिका-प्रकाशः) :
श्री-कृष्णं राधिका-नाथं वृन्दावन-निकुञ्जगम् ।
गोप-गोपी-गवां सेव्यं वन्दे सर्वार्थ-सिद्धये ॥
ततोऽक्रूरागमनोत्तरम् । इव-पदं भयाभावम् आह । दुर्गं शत्रुभिः दुःखेन गम्यं राज्ञाम् आवास-योग्यं स्थल-विशेषे प्रासाद-विशेषम् दुर्गो ना नीलि [ली] कठिन-दुर्गमेषु च वाच्यवत् इति धरणिः ।">
<script type="text/javascript">
    
    let baseURL = "https:\/\/vishvAsa.github.io\/purANam_vaiShNavam\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/purANam_vaiShNavam\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/purANam_vaiShNavam\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/purANam_vaiShNavam\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/purANam_vaiShNavam\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvya\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/purANam_vaiShNavam\/bhAgavatam\/gauDIya-prastutiH\/10\/50-59\/50\/".replace(basePath, "/");
  pageVars.pageParams = {};
  pageVars.pageSource = "bhAgavatam\/gauDIya-prastutiH\/10\/50-59\/50.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/purANam_vaiShNavam/webpack_dist/uiLib-bundle.js"></script>







    <link rel="stylesheet" href="/purANam_vaiShNavam/webpack_dist/uiLib.css">
<link rel="stylesheet" href="/purANam_vaiShNavam/css/uiLibPrint.css" media="print" >
<link rel="stylesheet" href="/purANam_vaiShNavam/css/fonts.css" >
<link rel="stylesheet" href="/purANam_vaiShNavam/css/@fortawesome/fontawesome-free/css/solid.min.css">

<link rel="stylesheet" href="/purANam_vaiShNavam/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/50-59/50/" />
<link rel="alternate" hreflang="sa-Deva" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/50-59/50/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/50-59/50/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/50-59/50/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/50-59/50/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/50-59/50/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/50-59/50/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/50-59/50/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/50-59/50/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/50-59/50/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/50-59/50/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/50-59/50/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/50-59/50/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/50-59/50/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/50-59/50/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/50-59/50/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/50-59/50/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/50-59/50/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/50-59/50/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/50-59/50/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/50-59/50/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/50-59/50/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/50-59/50/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/50-59/50/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/50-59/50/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/50-59/50/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/50-59/50/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/50-59/50/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/50-59/50/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/50-59/50/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/50-59/50/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/50-59/50/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/50-59/50/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/50-59/50/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/50-59/50/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/50-59/50/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/50-59/50/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/50-59/50/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/50-59/50/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/50-59/50/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/50-59/50/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/50-59/50/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/50-59/50/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/50-59/50/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/50-59/50/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">पुराणे विश्वासटिप्पन्यः <br/> ५०</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/purANam_vaiShNavam/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="५०">५०</h1>
    
    <a id="editLink" class="btn btn-primary noPrint"  href="https://github.com/vishvAsa/purANam_vaiShNavam/edit/content/bhAgavatam/gauDIya-prastutiH/10/50-59/50.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <h2 id="रम-कषणयर-जरसनधन-सह-यदध-दवरक-दरग-नरमण-च-">राम-कृष्णयोर् जरासन्धेन सह युद्धं द्वारका-दुर्ग-निर्माणं च ।</h2>
<p><strong>॥ १०.५०.१ ॥</strong></p>
<p><strong>श्री-शुक उवाच&mdash;</strong>&mdash;</p>
<blockquote>
<p>अस्तिः प्राप्तिश् च कंसस्य महिष्यौ भरतर्षभ । &gt;
मृते भर्तरि दुःखार्ते ईयतुः स्व<sup id="fnref:1"><a href="#fn:1" class="footnote-ref" role="doc-noteref">1</a></sup>-पितुर् गृहान् ॥</p></blockquote>
<p><strong>श्रीधर-स्वामी (भावार्थ-दीपिका) :</strong></p>
<p>ततः पञ्चाशत्तमे तु जरासन्ध-भयाद् इव ।</p>
<p>कारयित्वाम्बुधौ दुर्गं तन् निनाय निजं जनम् ॥*॥</p>
<p>कपटान् कपटैर् एव हत्वा दैत्यान् अयत्नतः ।</p>
<p>अजयच् च जरासन्धं धर्मेणैव तु धार्मिकम् ॥**॥</p>
<p><strong>अस्ति-प्राप्ति</strong>-सञ्ज्ञिके <strong>ईयतुर्</strong> जग्मतुः ॥१.२॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong></p>
<p>श्री-कृष्णं राधिका-नाथं वृन्दावन-निकुञ्जगम् ।</p>
<p>गोप-गोपी-गवां सेव्यं वन्दे सर्वार्थ-सिद्धये ॥</p>
<p><em>ततो</em>ऽक्रूरागमनोत्तरम् । <em>इव</em>-पदं भयाभावम् आह । <em>दुर्गं</em> शत्रुभिः दुःखेन गम्यं राज्ञाम् आवास-योग्यं स्थल-विशेषे प्रासाद-विशेषम् दुर्गो ना नीलि [ली] कठिन-दुर्गमेषु च वाच्यवत् इति धरणिः ।</p>
<blockquote>
<p>राज्ञां स्थानं भवेद् दुर्गं बह्व्-अम्बु-तृण-धान्यकम् । &gt;
सर्व-साङ्ग्रामिकोपेतं वीर्य-संयुतम् ॥ &gt;
वर्तुलं चतुरस्रं वा भूमिष्ठं वातितुङ्गकम् । &gt;
वार्क्ष-पर्वत-यौयादि-भेदेन बहुधा मतम् ॥ &gt;
वीर्यं वर्तुलम् अत्युच्चं गोलोत्क्षेपण-रन्ध्र-युक् । &gt;
निरन्तीरक्षं दुर्गागं कथितं युधि कोविदैः ॥</p></blockquote>
<p>इति संहितायां दुर्ग-लक्षणम् । <em>तत्</em> तत्र । <em>निनाय</em> प्रापयामास</p>
<hr>
<p><em>कपटांस्</em> तृणावर्तकादीन् । <em>धर्मेण</em> युद्ध-धर्मेन । <em>धार्मिकं</em> युद्ध-धर्म-विदं वा ।**।</p>
<p>सच्-छास्त्रस्यासच्-छास्त्रेणेव श्री-कृष्णस्य जरासन्धेन सह सङ्ग्रामं वर्णयति । सद्-असत्तां तत्त्व-निर्णयेन भक्ति-द्वेषाभ्याम् उद्वृद्धाभ्यां विहित-मोक्षावाप्तिर् भवति, तत्र कथं प्रसञ्जयितुम् आह&mdash;<strong>अस्ति-प्राप्ति</strong>-शब्दाभ्याम् अविद्याया द्वे रूपे संशय-[विपरति-]{।मर्क्}नामनी कथ्येते । <strong>कंसस्य</strong> &quot;कसि हिंसायाम्&quot; हिंसात्मनोऽधर्मस्य <strong>महिष्यौ</strong> महि महिमानं धर्मस्य सिनुत इति <strong>महिष्यौ</strong> षिज् बन्धने अस्माद् औणादिको इट्, संबन्धिन्यौ । <strong>भर्तरि</strong> स्व-निर्वाहके कंस्[अनाग्न्य]{।मर्क्}-धर्मे कृष्ण-नाम्ना धर्मेण <strong>मृते</strong> मारिते । निपातनाण् णिजो लोपः । <strong>स्व-पितुः</strong> स्व-पोषकस्य जरान्धस्य&mdash;<em>जरा</em> व्यर्थ-वयो-हानि-हेतु-भूता कौलिक-मार्गेण शैवत्वावेश-रूपा, तस्यां <em>सन्धा</em> मरणापत्ताव् अपि न मुञ्चामीति प्रतिज्ञा यस्य तस्य । <strong>गृहान्</strong> प्रमिति-विषयान् <strong>ईयतुः</strong> प्राप्य स्थिते । शब्द-शक्ति-निपुणैर् अयम् अर्थोऽध्यात्म-विषयतया ज्ञातव्यः । एवम् अन्यत्रापि ध्येयं ग्रन्थ-विस्तर-भिया न प्रदर्श्यत इति । <strong>भरतर्षभ</strong> इति भरत-वंश्यत्वात् तवैतद् ब्रवीमीत्य् अभिप्रायः ॥१॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong></p>
<p>महाब्धि-मध्ये पतितं व्याकुलं शरणागतम् ।</p>
<p>चैतन्य-देव भगवन् पारं प्रापय सत्वरम् ॥</p>
<p>भक्त-वात्सल्येन स-पुत्रां श्री-कुन्तीं सान्त्वयितुं विशेषतश् च आयास्यामि इति स्वोक्ति-प्रतिपालनाद्य्-अर्थं गन्तुम् अर्हस्यापि श्री-भगवतः प्रयाणे विघ्न-रूपं महा-युद्धादिकं वक्तुम् आरभते&mdash;<strong>अस्तिर्</strong> इत्य्-आदिना । हे <strong>भरतर्षभ</strong> इति खलु क्सात्रिय-स्त्रीणां स्वभावस् त्वया ज्ञायत एवेत्य् अर्थः । <strong>दुःखेन</strong> <strong>आर्ते</strong> व्यग्रे, अतः &quot;सर्वेषाम् एव भूतानाम्&quot; इत्य्-आदि स्वोक्तस्यापि विमर्शो न वृत्त इति ज्ञेयम् । अत एव भर्तृ-गेहाद् अपि <strong>पितृ-गृहेषु</strong> मोहाधिक्येन <strong>स्व</strong>-शब्दः ॥१॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong></p>
<p>महाब्धि-मध्ये पतितं व्याकुलं शरणागतम् ।</p>
<p>चैतन्य-देव भगवन् पारं प्रापय सत्वरम् ॥</p>
<p>गोकुलं पाण्डव-कुलं च सान्त्वयितुम् उभयत्र गन्तुम् अर्हेऽपि श्री-भगवति नर-लीलत्वाद् अन्तराय-प्रायं महा-युद्धादिकं वक्तुम् आरभते&mdash;<strong>अस्तिर्</strong> इत्य्-आदिना । हे <strong>भरतर्षभ</strong> ! इति खलु क्सात्रिय-स्त्रीणां स्वभावस् त्वया ज्ञायत एवेति भावः । <strong>दुःखेनार्ते</strong> व्यग्रे <strong>स्व</strong>-शब्देन सम्प्रति <strong>पति-गृहे</strong> ममत्वाभावः सूचितः । &quot;स्म&quot; इति क्वचित् पाठः ॥१॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong></p>
<p>दशमस्यैव पूर्वार्धोऽनुगृह्नान् मे धियं यथा ।</p>
<p>परार्धो\ऽप्य् अनुगृह्नातु तथा श्री-गुरवे नमः ॥</p>
<p>पञ्चाशत्तम ईशोऽपि विजित्यापि जरा-सुतम् ।</p>
<p>द्वारकां स्वजनं निन्ये तद्-भीत्याष्टादशे मृधे ॥१॥</p>
<hr>
<p><strong>बलदेव-विद्यभूषणः (वैष्णवानन्दिनी) :</strong> <em>न व्याख्यातम्।</em></p>
<p><strong>॥ १०.५०.२ ॥</strong></p>
<blockquote>
<p><strong>पित्रे मगध-राजाय जरासन्धाय दुःखिते ।</strong> &gt;
<strong>वेदयाञ्चक्रतुः सर्वम् आत्म-वैधव्य-कारणम् ॥</strong></p></blockquote>
<p><strong>श्रीधर-स्वामी (भावार्थ-दीपिका) :</strong> <em>न व्याख्यातम्।</em></p>
<hr>
<p><strong>वंशीधरः (भावार्थ-दीपिका-प्रकाशः) : मगध-राजाय</strong> द्विजाति-निषिद्ध-कुल-धर्मेण राजमानय मगधस् त्यक्त-नीवृतोः इति कोशात् । <strong>आत्मनो वैधव्यस्य</strong> वैरूप्यस्य प्रतिपादनासामर्थ्य-लक्षणं <strong>कारणम्</strong> ॥२॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) : [+++]{।मर्क्}</strong></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> किम्-अर्थम् ? तद् आह&mdash;<strong>पित्रे</strong> इति । कुत्र तस्य गृहम् ? इत्य् अपेक्षायाम् आह&mdash;<strong>मागध-</strong> इति, मगध-देशे तत्रापि राजगृह इति ज्ञेयम्, तस्य तद्-राजधानीत्वात् । तथा च श्री-हरि-वंशे राजा राजगृहेश्वरः [ह।वं। २.३४.३] इति । <strong>दुःखिते</strong> इति पितुः स्नेह-विवर्धनेन शोकामर्षार्थम् आर्त-नाद-रोदनादिकं कुर्वत्याव् इत्य् अर्थः ॥२॥</p>
<hr>
<p><strong>जीव-गोस्वामी (लघु-वैष्णव-तोषणी) : मगध</strong>-देशस्य <strong>राज्ञ</strong> इति तावद् दूर-गमनं बोधयति । <strong>दुःखिते</strong> दुःखाभिव्यञ्जक-रोदनादि-युक्ते ॥२॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः), विश्वनाथ-चक्रवर्ती (सारार्थ-दर्शिणी), बलदेव-विद्यभूषणः (वैष्णवानन्दिनी) :</strong> <em>न व्याख्यातम्।</em></p>
<p><strong>॥ १०.५०.३ ॥</strong></p>
<blockquote>
<p><strong>स तद् अप्रियम् आकर्ण्य शोकामर्ष-युतो नृपः</strong><sup id="fnref:2"><a href="#fn:2" class="footnote-ref" role="doc-noteref">2</a></sup> <strong>।</strong> &gt;
<strong>अयादवां</strong><sup id="fnref:3"><a href="#fn:3" class="footnote-ref" role="doc-noteref">3</a></sup> <strong>महीं कर्तुं चक्रे परमम् उद्यमम् ॥</strong></p></blockquote>
<p><strong>श्रीधर-स्वामी (भावार्थ-दीपिका) :</strong> कंसे <strong>शोकः</strong> कृष्णे च <strong>आमर्षः</strong>, ताभ्यां <strong>युतः</strong> ॥३॥</p>
<hr>
<p><strong>वंशीधरः (भावार्थ-दीपिका-प्रकाशः) : स</strong> जरासन्धः । <strong>तद् अप्रियं</strong> जामातृ-मृति-रूपम् अमङ्गलम् । नॄन् कौलिकान् नयान् पिबति, नरान्-पातीति <strong>नृपः</strong> । अयः शुभावहः सताम् अदो नाशकोऽसताम् इत्य् अयादः श्री-कृष्णस् तं वान्ति शरणं गच्छन्तीत्य् <strong>अयादवा</strong> वैष्णवास् तद्-रहिताम् । नृपः सर्व-नरपतिः, सम्राड् इत्य् अर्थः । नृपेति क्वचित् पाठः । न विद्यन्ते यादवा यस्यां ताम् अयादवाम् । क्वचित् अयादवीम् इति पत्तिः ॥३॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) : ?</strong></p>
<hr>
<p><strong>सनातन-गोस्वामी (बृहद्-वैष्णव-तोषणी) : नृप</strong> इति&mdash;तदानीं तस्य साम्राज्येन सर्व-नर-नरपतित्वं सूचयति । <strong>अयादवीं</strong> न विद्यन्ते यादवा यस्यां तादृशीम्, अत एव <strong>परमोद्योगं चक्रे</strong> ॥३॥</p>
<hr>
<p><strong>जीव-गोस्वामी (लघु-वैष्णव-तोषणी) : नृपः</strong> सर्व-नरपतिः सम्राड् इत्य् अर्थः । &quot;नृप&quot; इति क्वचित् पाठः । <strong>अयादवां</strong> न विद्यन्ते यादवा यस्यां तादृशीं, &quot;अयादवीम्&quot; इति पाठः क्वचित् ॥३॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः), विश्वनाथ-चक्रवर्ती (सारार्थ-दर्शिणी), बलदेव-विद्यभूषणः (वैष्णवानन्दिनी) :</strong> <em>न व्याख्यातम्।</em></p>
<hr>
<p><strong>॥ १०.५०.४ ॥</strong></p>
<blockquote>
<p><strong>अक्षौहिणीभिर् विंसत्या तिसृभिश् चापि संवृतः ।</strong> &gt;
<strong>यदु-राजधानीं मथुरां न्यरुधत् सर्वतो दिशम् ॥</strong></p></blockquote>
<p><strong>श्रीधर-स्वामी (भावार्थ-दीपिका) : न्यरुणद्</strong> रूरोध ॥४॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> अक्षौहिणी-लक्षणार्थम् अवान्तर-सञ्ज्ञाप्य् अमरेणोक्ता&mdash;</p>
<blockquote>
<p>एकम् एकरथा त्र्यश्वा पत्तिः पञ्चपदातिका । &gt;
पत्त्य्-अङ्गैस् त्रि-गुणैः सर्वैः क्रमाद् आख्या यथोत्तरम् ॥ &gt;
सेना-मुखं गुल्म-गणौ वाहिनी पृतना चमूः । &gt;
अनीकिनी दशानीकिन्योऽक्षौहिणी ॥ इत्य् अमरः ।</p></blockquote>
<p>एको गज एको रथस् त्रयोऽश्वाः प[ञ्]{दिर्=&ldquo;र्त्ल्&rdquo;}च पदातय इति दश-सङ्ख्या पत्तिः, त्रिगुणिता पत्तिः सेना-मुखम्, तत्-त्रिगुणितं गुल्मः, गुल्मं त्रिगुणितं गणः, त्रिगुणो गणो वाहिनी, त्रिगुणिता वाहिनी पृतना, त्रिगुणिता पृतना चमूः, त्रिगुणा चमूरनीकिनी, दशानीकिन्योऽक्षौहिणीति विवेकः । सर्व-सङ्कलने २१८७० गजाः, २१८७० रथाः, ६५६१० हयाः, १०९३५० पदातय इति । विंशत्याद्याः सदैकत्वे इत्य् अमरार्द्विशत्येत्य् एकत्वम् ॥ अक्षौहिणी-सःयेयम्&mdash;</p>
<blockquote>
<p>ख-बाणाग्नि-नव-व्योम-चन्द्र-सङ्ख्याः १०९३५० पदातयः । &gt;
खेन्दु-षट्-शर-षट्-सङ्ख्या ६५६१० अश्वा नागा रथा अपि ॥ &gt;
खाद्रि-नागेन्दु-दृक्-सङ्ख्या २१८७० इत्य् एषाक्षौहिणी स्मृता ॥ इति ।</p></blockquote>
<p><strong>यदु-राजधानीम्</strong> इति तस्या निरोधस्य च महत्त्वे हेतुः । सर्व-दिङ्-निरोध-विशेषो हरि-वंशे जरासन्धोक्तौ&mdash;</p>
<blockquote>
<p>सर्वतो नगरी चेयं जनौघैः परिवार्यताम् । &gt;
अयो-यन्त्राणि युञ्ज्यन्तां क्षेपणीयाश् च मुद्गराः ॥ &gt;
ऊर्ध्वं चापि निवार्यन्तां प्राप्ता वै तोमरास् तथा । इति ।</p></blockquote>
<p>किं च,</p>
<blockquote>
<p>मल्लः कलिङ्गाधिपतिश् चेकितान-सवाह्लिकः । &gt;
काश्मीर-राजो गोनर्दः केकयाधिपतिस् तथा ॥ &gt;
द्रुमः किंपुरुषश् चैव पार्वतीयो ह्य् अनामयः । &gt;
नगर्याः पश्चिम-द्वारं शीघ्रम् आरोधयन्तु वै ॥ &gt;
पौरवो वेणुदारश् च वैदर्भः सोमकस् तथा । &gt;
रुक्मी च भोजाधिपतिः सूर्याक्षश् चैव गालवः ॥ &gt;
विन्दानुविन्दाव् आवन्त्यौ दन्तवक्रश् च वीर्यवान् । &gt;
छागलिः पुरुमित्रश् च विराटश् च महोपतिः ॥ &gt;
कौशल्यो मालवश् चैव शतधन्वा विदूरथः । &gt;
भूरिश्रवास् त्रिगर्तश् च बाणः पञ्चनदस् तथा ॥ &gt;
उत्तरं नगर-द्वारम् एते दुर्ग-सहा नृपाः । &gt;
आरुह्य चापि मर्दन्तां वज्र-प्रतिम-गौरवाः ॥ &gt;
उलूकः कैतवेयश् च वीरश् चांशुमतः सुतः । &gt;
एकलव्यो बृहत्क्सात्रः क्षत्र-धर्मा जयद्रथः ॥ &gt;
उत्तमौजाश् च शल्यश् च कौरवाः केकयास् तथा । &gt;
वैदेहो वामदेवश् च शाकल्यश् च सिनीपतिः । &gt;
पूर्वं नगर-निर्व्यूहम् एतेष्व् आयत्तमस् तु नः ॥ &gt;
अहं च वरदश् चैव चेदिराजेन सङ्गताः । &gt;
दक्षिणं नगर-द्वारं वारयिष्यामो दंशिताः ॥ [ह।वं। &gt; २.३४.३९-४८] इति ॥४॥</p></blockquote>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) : +++</strong></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> अक्षौहिणी सङ्ख्येयं । खबाणाग्नि नवव्योम चन्द्र-सङ्ख्याः पदातयः । [१०९३५०] खेन्दु षट्शर षट्-सङ्ख्या अश्वाः [६५६१०] नागा रथा अपि । खाद्रि नागेन्दु दृक् सङ्ख्या [२१८१०] इत्य् एषाक्षौहिणी स्मृतेति । <strong>यदु-राजधानीम्</strong> इति तस्या निरोधस्य च महत्त्वे हेतुः सर्व-दिङ्-निरोधे विशेषः श्री-हरि-वंशे जरासन्धोक्तौ&mdash;</p>
<blockquote>
<p>सर्वतो नगरी चेयं जनौघैः परिवार्यताम् । &gt;
अयोयन्त्राणि युञ्ज्यन्तां क्षेपणीयाश् च मुद्गराः ॥ &gt;
ऊर्ध्व चापि निवार्यन्तां प्राप्ता वै तोमरास् तथा । इति ।</p></blockquote>
<p>किं च&mdash;</p>
<blockquote>
<p>मद्रः कलिङ्गाधिपतिश् चेकितान-सवाह्लिकः । &gt;
काश्मीर-राजो गोनर्दः केकयाधिपतिस् तथा ॥ &gt;
द्रुमः किं पुरुषश् चैव पार्वतीयो ह्य् अनामयः । &gt;
नगर्याः पश्चिमद्वारं शीघ्रम् आरोधयन्तु वै ॥ &gt;
पौरवो वेणुदारश् च वैदर्भः सोमकस् तथा । &gt;
रुक्मी च भोजाधिपतिस् सूर्याक्षश् चैव गालवः ॥ &gt;
विन्दानुविन्दाव् आवन्त्यौ दन्तवक्रश् च वीर्यवान् । &gt;
छागलिः पुरुमित्रश् च विराटश् च महोपतिः ॥ &gt;
कौशल्यो मालवश् चैव शतधन्वा विदूरथः । &gt;
भूरिश्रवास् त्रिगर्तश् च बाणः पञ्चनदस् तथा ॥ &gt;
उत्तरं नगरद्वारम् एते दुर्ग-सहा नृपाः । &gt;
आरुह्य चापि मर्दन्तां वज्र-प्रतिम-गौरवाः ॥ &gt;
उलूकः कैतवेयश् च वीरश् चांशुमतः सुतः । &gt;
एकलव्यो बृहत्क्सात्रः क्षत्र-धर्मा जयद्रथः ॥ &gt;
उत्तमौजाश् च शल्यश् च कौरवाः केकयास् तथा । &gt;
वैदेहो वामदेवश् च शाकल्यश् च सिनीपतिः । &gt;
पूर्वं नगर-निर्व्यूहम् एतेष्व् आयत्तमस् तु नः ॥ &gt;
अहं च वरदश् चैव चेदिराजेन सङ्गताः । &gt;
दक्षिणं नगर-द्वारं वारयिष्याम दंशिताः ॥ [ह।वं। &gt; २.३४.३९-४८] इति ॥४॥</p></blockquote>
<hr>
<p><strong>जीव-गोस्वामी (लघु-वैष्णव-तोषणी) :</strong> तद् एवाह&mdash;अक्षौहिणीभिर् इति । तत्-सङ्ख्या चेयम्&mdash;</p>
<blockquote>
<p>खराणाग्नि नवव्योम चन्द्र-सङ्ख्याः पदातयः । &gt;
[१०९३५०] खेन्दु षट्शर षट्-सङ्ख्या अश्वाः [६५६१०] नागा रथा अपि &gt; । &gt;
खाद्रि नागेन्दु दृक् सङ्ख्या [२१८७०] इत्य् एषाक्षौहिणी स्मृतेति ॥ इति &gt; ।</p></blockquote>
<p>अपि एव, सम्यग् वृतो वेष्टित एव, यदुभ्यो भयात् महाराजस्य सर्व-सैन्यान्तर्वीत्तत्वाच् च, नितराम् अरुणत् रुरोध ।</p>
<p>ननु, धार्मिकोऽसौ सर्व-तीर्थ-शिरोमणिं श्री-मथुरां कुतो न्यरुधत् ? तत्राह&mdash;यद्वद् इति । तदानीं सर्वेषाम् अपि यदुनां तत्रैवैकत्र निवासात् । सर्व-दिङ्-निरोधे विरोधे विशेषः श्री-हरि-वंशे जरासन्धोक्तौ [ह।वं। २.३५.३६]&mdash;</p>
<blockquote>
<p>सर्वतो नगरी चेयं जनौधैः परिवार्यताम् । &gt;
अयोयन्त्राणि युञ्ज्यन्तां क्षेपणीयाश् च मुद्गराः ॥ &gt;
ऊर्ध्व चापि निवार्यन्तां प्राप्ता वै तोमरास् तथा । इति ।</p></blockquote>
<p>किं च&mdash;</p>
<blockquote>
<p>मद्रः कलिङ्गाधिपतिश् चेकितान-सवाह्लिकः । &gt;
काश्मीर-राजो गोनर्दः केकयाधिपतिस् तथा ॥ &gt;
द्रुमः किं पुरुषश् चैव पार्वतीयो ह्य् अनामयः । &gt;
नगर्याः पश्चिम-द्वारं शीघ्रम् आरोधयन्तु वै ॥ &gt;
पौरवो वेणुदारश् च वैदर्भः सोमकस् तथा । &gt;
रुक्मी च भोजाधिपतिः सूर्याक्षश् चैव गालवः ॥ &gt;
विन्दानुविन्दाव् आवन्त्यौ दन्तवक्रश् च वीर्यवान् । &gt;
छागलिः पुरुमित्रश् च विराटश् च महोपतिः ॥ &gt;
कौशल्यो मालवश् चैव शतधन्वा विदूरथः । &gt;
भूरिश्रवास् त्रिगर्तश् च बाणः पञ्चनदस् तथा ॥ &gt;
उत्तरं नगरद्वारम् एते दुर्ग-सहा नृपाः । &gt;
आरुह्य चापि मर्दन्तां वज्र-प्रतिम-गौरवाः ॥ &gt;
उलूकः कैतवेयश् च वीरश् चांशुमतः सुतः । &gt;
एकलव्यो बृहत्क्सात्रः क्षत्र-धर्मा जयद्रथः ॥ &gt;
उत्तमौजाश् च शल्यश् च कौरवाः केकयास् तथा । &gt;
वैदेहो वामदेवश् च शाकल्यश् च सिनीपतिः । &gt;
पूर्वं नगर-निर्व्यूहम् एतेष्व् आयत्तमस् तु नः ॥ &gt;
अहं च वरदश् चैव चेदिराजेन सङ्गताः । &gt;
दक्षिणं नगरद्वारं वारयिष्याम दंशिताः ॥ [ह।वं। २.३४.३९-४८] &gt; इति ॥४॥</p></blockquote>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः), विश्वनाथ-चक्रवर्ती (सारार्थ-दर्शिणी), बलदेव-विद्यभूषणः (वैष्णवानन्दिनी) :</strong> <em>न व्याख्यातम्।</em></p>
<hr>
<p><strong>॥ १०.५०.५-६ ॥</strong></p>
<blockquote>
<p><strong>निरीक्ष्य तद्-बलं कृष्ण उद्वेलम् इव सागरम् ।</strong> &gt;
<strong>स्व-पुरं तेन संरुद्धं स्व-जनं च भयाकुलम् ॥</strong> &gt;
<strong>चिन्तयामास भगवान् हरिः कारण-मानुषः ।</strong> &gt;
<strong>तद्-देश-कालानुगुणं स्वावतार-प्रयोजनम् ॥</strong></p></blockquote>
<p><strong>श्रीधर-स्वामी (भावार्थ-दीपिका) : तस्य बलं</strong> सैन्यम् <strong>उद्वेलं</strong> लङ्घित-मर्यादं <strong>सागरम् इव</strong> । <strong>तेन</strong> तस्य बलेन <strong>संरुद्धम्</strong> ॥५॥ &quot;किं बलम् एव हन्मि, न मागधम् ? मागधं वा हत्वा बलं गृह्नामि ? यद् वा, स-मागधं सर्वं हन्मि?&quot; इति चिन्तयामास । ननु, प्रथमं कथं जेष्यामीत्य् एवं चिन्तयितुं युक्तं ? तत्राह&mdash;<strong>कारण-मानुष</strong> इति भू-भारावतार-कारणेन मानुषो न तु तत्त्वत इति ॥६॥</p>
<hr>
<p><strong>वंशीधरः (भावार्थ-दीपिका-प्रकाशः) : तस्य</strong> जरासन्धस्य । <strong>उत्</strong> त्यक्ता <strong>वेला</strong> येन स तथा । वेला काले च सीमायाम् अब्धेः कूल-विकारयोः इति मेदिनी । <strong>निरीक्ष्य</strong> इति युग्मकम् ॥५॥</p>
<p>असम्भाव्यम् आशङ्कते&mdash;<em>नन्व्</em> इति । तत्राक्षेपे । तद् देशेति&mdash;तस्मिन् देशे काले च यद् अनुगुणम् उचितम्, इहाधुना किं कार्यम् इति विचारितवान्, स्ववतार-प्रयोजनां भू-भार-हरण-रूपं च चिन्तयामासेति चानुकर्षोऽत्र । कारणं सर्व-कारणं यत्तत्त्वं तद्-रूप एव मानुषस् तद् आकारो न तु प्राकृत-रूप इति तल्-लीलत्वेऽपि सर्व-ज्ञानादि-शक्ति-सत्त्वम् । तस्य देशस्य कालस्य चणुरूपं महासैन्येन श्री-मधुपुर्या निरोधाद् अवश्यम् अत्रैव तद्धन्तुं योग्यम् । तत्रात्य् अधुना, विलम्बं विनैवेत्य् अर्थः । किं चात्र केचिद् आशङ्कन्ते&mdash;अष्टादशाक्षौहिणीक-महाभारतीय युद्धस्य श्री-व्यास-देवेन बहुमहत्त्वं वर्णितम् इह चतुर्दशोत्तर-चतुःशताक्षौहिणी काहवस्य न किम् अपि तद्-वर्णितम् अत्र को हेतुर् इति । अत्रेदम् अवधेयम्&mdash;तत्र श्री-कृष्न-भक्तानां श्री-भीष्म-युधिष्ठिरादीनां महद् उद्धनीत्य् आदिक-कौशल-वर्णनं श्रोतृजनोद्धारायैव न तु पौत्र-संबन्धेनेति, जरासन्धादीनां कृष्ण-भक्ति-हीनत्वात्त दीय-सङ्ग्रामस्य प्रचुर-सैन्यत्वेऽपि न तन्महत्त्व-वर्णनम् इति । अत एवोक्तम्&mdash;</p>
<blockquote>
<p>श्रुतस्य पुंसां सुचिर-श्रमस्य &gt;
नन्व् अञ्जसा सूरिभिर् ईडितो ऽर्थः &gt;
तत्-तद्-गुणानुश्रवणं मुकुन्द- &gt;
पादारविन्दं हृदयेषु येषाम् ॥ [भा।पु। ३.१३.४] इति ।</p></blockquote>
<p>यद् वा, अक्षाणां रथ-चक्राधाराणाम् ऊहः समूहो यस्यां सेनायां साक्षौहिणीति सेना-बाहुल्यम् एवावयव-शक्त्या ज्ञेयं, न तु वाचनिकम् । अत एवोक्तम्&mdash;आजगाम जरासन्धस् त्रयोविंशत्य्-अनीकपः [भा।पु। १०.५२.६] इति । अनीकश् चाक्षौहिण्य्-अवयव एव । तद् उक्तम् अमर-सिंहेन&mdash;दशानीकिन्योऽक्षौहिणी इति ॥६॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) : हरिः कारण-मानुष</strong> इति कारण-रूपो मानुषो मानुषाकारो द्वि-भुज-विग्रह इत्य् अर्थः । अत एव यस्यावयव-संस्थाने [भा।पु १.३.३] इति प्रथमे व्याख्यान्तरम् । <strong>स्वावतार-प्रयोजनं चिन्तयामास</strong> इति भावः ॥६.९॥</p>
<hr>
<p><strong>सनातन-गोस्वामी (बृहद्-वैष्णव-तोषणी) : उद्वेलम्</strong> इति पारावार-निमज्जनेन सागरस्य आनन्त्यम्, तेन बलस्यापि तद् उक्तम् ॥५॥ <strong>हरिर्</strong> इति भू-भार-हरणाभिप्रायेण । <strong>भगवान्</strong> सर्वैश्वर्य-युक्तो\ऽप्य् <strong>अचिन्तयत्</strong> । कुतः ? कारणेन भू-भार-हरणादि-प्रयोजनेन मानुषस् तच्-चेष्टित इत्य् अर्थः । किं चिन्तयामास ? तद् आह&mdash;<strong>तद्</strong> इति । तस्य कालस्य चानुरूपं महा-सैन्येन सर्वतः श्री-मधुपुर्या निरोधाद् अवश्यम् अत्रैव तद् धन्तुं योग्यम्, तत्राप्य् अधुनाविलम्बेनैवेत्य् अर्थः ॥६॥</p>
<hr>
<p><strong>जीव-गोस्वामी (लघु-वैष्णव-तोषणी) : निरीक्ष्य</strong> इति युग्मकम् । <strong>कारणं</strong> सर्व-कारणं यत् तत्त्वं तद्-रूप एव <strong>मानुषस्</strong> तद्-आकारः, न तु प्राकृत-रूप इति तल्-लीलत्वे सर्व-ज्ञानादि शक्तिमत्त्वं तस्य देशस्य कालस्य चानुरूपं महा-सैन्येन सर्वतः श्री-मधु-पुर्या निरोधाद् अवश्यम् अत्रैव योग्यं, तत्राप्य् अधुना विलम्बं विनैवेत्य् अर्थः ॥५-६॥</p>
<hr>
<p><strong>जीव-गोस्वामी (क्रम-सन्दर्भः) : कारणं</strong> सर्व-कारणं यत्त्वं तद्-रूप एव <strong>मानुषस्</strong> तद्-आकारः न तु प्राकृत-रूप इति तल्-लीलत्वेऽपि सर्व-ज्ञानादि-शक्तिमत्त्वं दर्शितम् ॥६॥</p>
<hr>
<p><strong>जीव-गोस्वामी (बृहत्-क्रम-सन्दर्भः) : चिन्तयामास</strong> इत्य्-आदि । <strong>हरिः</strong> <strong>कारण-मानुष</strong> इति कारण-रूपः सर्वस्य हेतु-रूपः, मानुषो मानुषाकारो द्विभुज इत्य् अर्थः ॥६.९॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) : उद्वेलं</strong> वेलातस् तीराद् अप्य् उद्गतं लङ्घित-मर्यादम् इत्य् अर्थः । ननु, किम् अनेन चिन्तयामास ? तत्र नहि नहीत्य् आह&mdash;<strong>कारणं</strong> सर्व-कारण-स्वरूपो महा-महेश्वरश् चासौ <strong>मानुषश्</strong> चेति सः ॥५॥</p>
<hr>
<p><strong>बलदेव-विद्यभूषणः (वैष्णवानन्दिनी) :</strong> <em>न व्याख्यातम्।</em></p>
<hr>
<p><strong>॥ १०.५०.७ ॥</strong></p>
<blockquote>
<p>हनिष्यामि बलं ह्य् एतद् भुवि भारं समाहितम् । &gt;
मागधेन समानीतं वश्यानां सर्व-भूभुजाम् ॥</p></blockquote>
<p><strong>श्रीधर-स्वामी (भावार्थ-दीपिका) :</strong> एवं त्रिविधा विचिन्त्य प्रथमं पक्षं निर्धारितवांस् तद् आह चतुर्भिः&mdash;<strong>हनिष्यामि</strong> इति ॥७॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> <em>एवम्</em> उक्त-विधया । <em>प्रथमं पक्षं</em> बल-हनन-रूपम् । <em>तत्</em> बल-हननम् । <strong>एतद्</strong> उपस्थितम् । <strong>वश्यानां</strong> निजायत्तानाम् <strong>समाहितं</strong> सम्यक् सर्वतः <strong>सम्</strong>आहृत्य प्रोत्साद्य <strong>चानीतम्</strong> । <strong>वंश्यानां</strong> वंशे स्थितानाम्, अत एव श्री-भीष्मः पाण्डवाश् च नायाता इति ज्ञेयम् ॥७॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> तद् एवाभिव्यञ्जयति&mdash;<strong>हनिष्यामि</strong> इति । <strong>हि</strong> यतः <strong>सम्यग् आहितम्</strong> अर्पितं भार-स्वरूपं <strong>सम्यक्</strong> सर्वतः समाहृत्य प्रोत्साह्य <strong>चानीतम्</strong>, <strong>वश्यानाम्</strong> इति तदा तस्य महा-प्रतापेन सर्व-राज-वर्ग-वशीकरणात्, तथा च श्री-हरि-वंशे&mdash;</p>
<blockquote>
<p>प्रतापावनता ये च जरासन्धस्य पार्थिवाः । &gt;
मित्राणि ज्ञातयश् चैव संयुक्ताः सुहृदस् तथा ॥ &gt;
तम् एवानुययुः सर्वे सैन्यैः समुदितैर् नृपाः । &gt;
महेष्वासा महावीर्या जरासन्ध-हितैषिणः ॥ [ह।वं। २.३४.११-१२] &gt; इति ।</p></blockquote>
<p>त एव पाण्डवाः श्री-भीष्मश् च नायाता इति ज्ञेयम् ॥७॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> तद् एवाभिव्यञ्जयति&mdash;<strong>हनिष्यामि</strong> इति सार्धेकेन । <strong>बलं</strong> सैन्यं <strong>हि</strong> यतः <strong>सम्यक् आहितम्</strong> अर्पितं भार-स्वरूपं <strong>सम्यक्</strong> सर्वतः समाहृत्य प्रोत्साह्य <strong>चानीतं</strong> <strong>वश्यानां</strong> वशे स्थितानाम्, अत एव पाण्डवाः श्री-भीष्मश् च नायाता इति ज्ञेयम् ॥७॥</p>
<hr>
<p><strong>जीव-गोस्वामी (क्रम-सन्दर्भः) : वश्यानां</strong> वशे स्थितानाम् अत एव भीष्म-पाण्डवाश् च नायातान् इति ज्ञेयम् ॥७.१०॥</p>
<hr>
<p><strong>जीव-गोस्वामी (बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) : बलं</strong> सैन्यं तद्-अर्थम् <strong>उद्यमं कर्ता</strong> करिष्यति ॥७.८॥</p>
<hr>
<p><strong>बलदेव-विद्यभूषणः (वैष्णवानन्दिनी) :</strong> <em>न व्याख्यातम्।</em></p>
<hr>
<p><strong>॥ १०.५०.८ ॥</strong></p>
<blockquote>
<p>अक्षौहिणीभिः सङ्ख्यातं भटाश्व-रथ-कुञ्जरैः । &gt;
मागधस् तु न हन्तव्यो भूयः कर्ता बलोद्यमम् ॥</p></blockquote>
<p><strong>श्रीधर-स्वामी (भावार्थ-दीपिका) : बलोद्यमं कर्ता</strong> करिष्यतीति ॥८॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> भटाश्व-रथ-कुञ्जरैर् उपलक्षिताभिर् <strong>अक्षौहिणीभिः सङ्ख्यातं</strong> कृत-सङ्ख्याम् इति पूर्वान्वयि । भटः परम-जातौ स्यात् पदातौ वीर-विज्ञयोः इति निरुक्तिः । बलाय सेनानयनाय । यद् वा, त्रयोविंशत्य्-अनीकाख्याम् इति वक्ष्यमाणत्वात् त्रयोविंशतिधा-विभक्त-सेना-पटलैर् इति । सेना-पटलेऽपि यौगिकोऽक्षाणां रथ-चक्रावयवानाम् ऊहः समूहो यस्यां सेनायां साक्षौहिणीति प्रयोगो नासङ्गत इति ध्येयम्, अष्टादश-कृत्वो लक्षणिक-सैन्यानयनस्य दौर्घट्य-प्रतीतेः । भटादिभिर् उपलक्षिताक्षौहिणीभिस् सङ्ख्यातं कथितम्, न तत्र घटना-पठीयस् त्वान्मायया यथा-श्रुतम् अपि सम्भाव्यत एवेति तत्त्वम् ॥८॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> भटदिभिर् या अक्षौहिण्यस् ताभिर् एव, न तु तेषां प्रत्येकं सङ्ख्यया सङ्ख्यातम् इत्य् अत्यन्तं बाहुल्यम् उक्तम्, बलेन निज-साम्राज्य-शक्त्या उद्यमम् एतावत् सैन्यानयने युद्धोद्योगम् ॥८॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> भटादिभिर् या अक्षौहिण्यः, आभिर् एव, न तु तासां प्रत्येकं सङ्ख्यातम् इत्य् अन्तं बाहुल्यम् उक्तं मागधस् त्व् इत्य् अर्धकम् ॥८॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः), विश्वनाथ-चक्रवर्ती (सारार्थ-दर्शिणी), बलदेव-विद्यभूषणः (वैष्णवानन्दिनी) :</strong> <em>न व्याख्यातम्।</em></p>
<hr>
<p><strong>॥ १०.५०.९ ॥</strong></p>
<blockquote>
<p>एतद्-अर्थो\ऽवतारो\ऽयं भू-भार-हरणाय मे । &gt;
संरक्षणाय साधूनां कृतो \ऽन्येषां वधाय च ॥</p></blockquote>
<p><strong>श्रीधर-स्वामी (भावार्थ-दीपिका) :</strong> नन्व् अत एव हन्तव्यः ? तत्राह&mdash;<strong>एतद् अर्थ</strong> इति । <strong>एतच्</strong>-छब्धार्थं स्पष्टयति&mdash;<strong>भू-भार-हरणाय</strong> इति ॥९॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> <em>ननु</em>, निश्चयेन यतः पुनर् आनयिष्यतीत्य् अत एव हेतोर् <strong>हन्तव्यो भूभार</strong> इति । यद् वा, &quot;न त्व् अतः&quot; इति पाठः स्वामिनां, लेखक-प्रमादान् &quot;ननु&quot; इति जातः, तत्-पक्षे, अत एव यतः पुनर् बलम् आनयिष्यति जरासन्धो ऽतो ऽयं न हन्तव्य इति व्याख्येयम् । एषोऽर्थः प्रयोजनं यस्य स <strong>एतद्-अर्थः</strong> । एतद्-अर्थम् एतस्मा इत्य् अर्थः । कस्मै ? तत्राह&mdash;<strong>भू-भार-हरणाय</strong> इत्य्-आदि । अवतारः प्रपञ्चे प्राकट्यम् । &quot;अयम्&quot; इति पाठः स्वामि-सम्मतः । &quot;हि&quot; इति क्वचित् पाठः । भू-भार-हरणं स्पष्टयति&mdash;<strong>संरक्षणाय</strong> इति । स शब्देन स्व-भक्ति-प्रवर्तनादिना लोक-द्वयेऽपि रक्षा सूचिता ॥९॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> अवतारः श्री-वैकुण्ठ-लोकाद् अवरणम्, स मया । ननु, भू**-भार-हरणार्थं** साधवोऽपि किं हन्तव्याः ? न, साधवः परिपाल्याः, असाधव एव हन्तव्या इत्य् आह&mdash;<strong>सर्व-रक्षणाय</strong> इति । <strong>सं</strong>-शब्देन भक्ति-प्रवर्तनादिना लोक-द्वयेऽपि रक्षा सूचिता । अन्यत् तैर् व्याख्यातम् ।</p>
<p>यद् वा, ननु साक्षात् त्वया हतस्य सतो नाधिकारिणोऽपि मोक्षो भविता ? इत्य् आशङ्क्याह&mdash;<strong>एतद्</strong> इति । भू-भार-रूपाणां प्राणिनाम् अपि मोक्ष-प्रदानेन <strong>भू-भार-हरणाय</strong> । तत्-प्रकारम् एवाह&mdash;<strong>साधुनां संरक्षणाय</strong> योऽ<strong>साधूनां</strong> वधस् तस्मै चिरान् मोक्ष-दानाय च, किं वक्तव्यम् अशेषैश्वर्य-प्रकटनावतारेऽस्मिन् साधवः संरक्ष्या असाधवश् च हन्तव्या इति ॥९॥</p>
<hr>
<p><strong>जीव-गोस्वामी (लघु-वैष्णव-तोषणी) : एतद्-अर्थ</strong> इति एतस्मा इत्य् अर्थः । कस्मै ? तत्र&mdash;<strong>भू-भार-हरणाय</strong> इत्य्-आदि अवतारः प्रपञ्चे प्राकट्यं । &quot;अयम्&quot; इति तैः सम्मतः पाठः, उत्तरावतारिकानुरोधात् । हीति क्वचित् <strong>मे</strong> मया भू-भार-हरणं स्पष्टयति&mdash;<strong>संरक्षणाय</strong> इति । <strong>सं</strong>-शब्देन स्व-भक्ति-प्रवर्तनादिना लोक-द्वयेऽपि रक्षा सूचिता ॥९॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) : एतद्-अर्थोऽवतारः</strong> कृतः । अर्थं विवृणोति&mdash;<strong>भू-भार-</strong> इति । <strong>अन्येषाम्</strong> असाधूनाम् ॥९॥</p>
<hr>
<p><strong>बलदेव-विद्यभूषणः (वैष्णवानन्दिनी) :</strong> <em>न व्याख्यातम्।</em></p>
<hr>
<p><strong>॥ १०.५०.१० ॥</strong></p>
<blockquote>
<p>अन्यो\ऽपि धर्म-रक्षायै देहः सम्भ्रियते मया । &gt;
विरामायाप्य् अधर्मस्य काले प्रभवतः क्वचित् ॥</p></blockquote>
<p><strong>श्रीधर-स्वामी (भावार्थ-दीपिका) :</strong> अयम् एतद्-अर्थोऽवतार इत्य् उपलक्षणम् इत्य् आह&mdash;<strong>अन्योऽपि</strong> इति । <strong>प्रभवतः</strong> उद्भवतः ॥१०॥</p>
<hr>
<p><strong>वंशीधरः (भावार्थ-दीपिका-प्रकाशः) : अन्यो\ऽपि</strong> रामादिर् अपि <strong>विरामाय</strong> विनाशाय । <strong>अन्योऽपि</strong> किम् उत सर्वैश्वर्यादि-पूर्णोऽयम् इत्य् अर्थः । <strong>संभ्रियते</strong> प्रकाश्यते इत्य् अर्थः। तथा च श्री-गीतासु यदा यदा हि धर्मस्य ग्लानिर् भवति भारत [गीता ४.७] इत्य्-आदि ॥१०॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) : धर्म-रक्षायै अन्योऽपि देहो मया</strong>श्रियते, अधुना तु स्वयम् एवावतीर्ण इत्य् अर्थः ॥११.१३॥</p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> अन्यावतारेऽपि तद् एतत् क्रियत इति तद् आवश्यकताभिप्रायेणाह&mdash;<strong>अन्योऽपि</strong> इति । <strong>सम्भ्रियते</strong> प्रकाश्यत इत्य् अर्थः । क्वचित् काले <strong>प्रभवतो</strong> वर्धमानस्येति, यदैव प्रभवेत्, तदैवेत्य् अर्थः । तथा च यदा यदा हि धर्मस्य ग्लानिर् भवति [गीता ४.७] इत्य्-आदि । यद् वा, <strong>क्वचित् काले</strong> <strong>सम्भ्रियत</strong> इत्य् अन्वयः। एवं <strong>धर्म-रक्षया</strong> साधूनां संरक्षा, अधर्म-विरामेण चासाधूनां वधः सिद्ध एव ॥१०॥</p>
<hr>
<p><strong>जीव-गोस्वामी (लघु-वैष्णव-तोषणी) : अन्योऽपि</strong> किम् उत सर्वैश्वर्यादि-पूर्णोऽयम् इत्य् अर्थः । <strong>सम्भ्रियते</strong> प्रकाश्यते इत्य् अर्थः । तथा च श्री-गीतासु यदा यदा हि धर्मस्य ग्लानिर् भवति [गीता ४.७] इत्य्-आदि ॥१०॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>जीव-गोस्वामी (बृहत्-क्रम-सन्दर्भः) : धर्म-रक्षायै अन्योऽपि देहो</strong> मूर्तिर् <strong>मया</strong> ध्रियते । इदानीं स्वयम् एवावतीर्णो यद् धर्मं रक्षिष्यामि, तत् किम् ? इत्य् अर्थः ॥१०.१३॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) : अन्योऽपि देहो</strong> वाराहादिः ॥१०॥</p>
<hr>
<p><strong>बलदेव-विद्यभूषणः (वैष्णवानन्दिनी) :</strong> <em>न व्याख्यातम्।</em></p>
<hr>
<p><strong>॥ १०.५०.११ ॥</strong></p>
<blockquote>
<p>एवं ध्यायति गोविन्द आकाशात् सूर्य-वर्चसौ । &gt;
रथाव् उपस्थितौ सद्यः स-सूतौ स-परिच्छदौ ॥</p></blockquote>
<p><strong>श्रीधर-स्वामी (भावार्थ-दीपिका) : स-सूतौ</strong> सारथि-सहितौ । <strong>परिच्छदः</strong> परिकरो ध्वज-कवचादिस् तत्-सहितौ ॥११-१२॥</p>
<hr>
<p><strong>वंशीधरः (भावार्थ-दीपिका-प्रकाशः) : एवम्</strong> उक्त-प्रकारेण <strong>आकाशाद्</strong> वैकुण्ठात् आकाशो ब्रह्म-वैकुण्ठ-स्वर्लोक गगणेषु च इति धरणिः । <strong>सद्यश्</strong> चिन्तनावसरे । <strong>उपस्थितौ</strong> प्राप्तौ । <strong>एवम्</strong> इति सार्धकम् । मां पृथ्वीं विन्दतीति <strong>गोविन्द</strong> इति, भू-भार-हरणार्थं साक्षाद् अवतीर्णो भगवान् इत्य् अर्थः, तस्मिन् । <strong>आकाशाद्</strong> ऊर्ध्व-लोकात् तदीय-महा-वैकुण्ठाद् इत्य् अर्थः ॥११॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> गां पृथ्वीं विन्दतीति <strong>गोविन्दः</strong>, भू-भार-हरणार्थं भुवि साक्षाद् अवतीर्णो भगवान् इत्य् अर्थः । तस्मिन् भू-भार-हरणार्थम् ईदृशं चिन्तयति सति, <strong>आकाशात्</strong> ऊर्ध्व-लोकात् श्री-वैकुण्ठाद् इत्य् अर्थः ॥११॥</p>
<hr>
<p><strong>जीव-गोस्वामी (लघु-वैष्णव-तोषणी) : एवम्</strong> इति सार्धकम् । गां पृथ्वीं विन्दतीति <strong>गोविन्दः</strong> इति भू-भार-हरणार्थं साक्षाद् अवतीर्णो भगवान् इत्य् अर्थः, तस्मिन् । <strong>आकाशाद्</strong> ऊर्ध्व-लोकात् तदीय-महा-वैकुण्ठाद् इत्य् अर्थः ॥११॥</p>
<hr>
<p><strong>जीव-गोस्वामी (क्रम-सन्दर्भः) : आकाशात्</strong> ऊर्ध्व-लोकात् तदीय-महा-वैकुण्ठाद् इत्य् अर्थः ॥११॥</p>
<hr>
<p><strong>जीव-गोस्वामी (बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) : उपस्थितौ</strong> तद्-इच्छयैव वैकुण्ठाद् आगत्य निकटे स्थितौ ॥११.१२॥</p>
<hr>
<p><strong>बलदेव-विद्यभूषणः (वैष्णवानन्दिनी) :</strong> <em>न व्याख्यातम्।</em></p>
<hr>
<p><strong>॥ १०.५०.१२ ॥</strong></p>
<blockquote>
<p>आयुधानि च दिव्यानि पुराणानि यदृच्छया । &gt;
दृष्ट्वा तानि हृषीकेशः सङ्कर्षणम् अथाब्रवीत् ॥</p></blockquote>
<p><strong>श्रीधर-स्वामी (भावार्थ-दीपिका) :</strong> <em>न व्याख्यातम्।</em></p>
<hr>
<p><strong>वंशीधरः (भावार्थ-दीपिका-प्रकाशः) : पुराणानि</strong> शङ्ख-चक्र-गदादीनि । <strong>यदृच्छया</strong> अकस्माद् एव । यदृच्छानिमित्ते स्याद् अद्भुताकस्मिकेऽथवा इति धरणिः । तानि रथायुधादीनि । अथ रथाद्य्-उपस्थित्य्-उत्तरम् । <strong>दिव्यानि</strong> लोकातीतानि । यतः <strong>पुराणानि</strong> पुरापि नवानि नित्यानीत्य् अर्थः । <strong>यदृच्छया</strong> स्वैरितया, आनयनादि-पर्यन्तं विनैवोपस्थितानि, तेषां भगवद्-अभिप्रायज्ञत्वेन चेतनाभिप्रेता । यद्य् अपि&mdash;</p>
<blockquote>
<p>हलं सम्वर्तकं नाम सौनन्दं मुषलं तथा । &gt;
धनुषां प्रवरं शार्ङ्गं गदां कौमोदकीं तथा ॥ [ह।वं। &gt; २.३५.६०] इति श्री-हरिवंशात्,</p></blockquote>
<p>तथा श्री-विष्णु-पुराणे च चत्वार्य् एवायुधान्य् उक्तानि, तथाप्य् अत्र श्री-भगवच्-चक्रं श्री-बलदेवस्य धनुर्-आदिकम् अपि ज्ञेयं योग्यत्वात्, अन्यत्रागमन-श्रवणाच् च । अत एवाग्रे एष ते रथ आयातो दयितान्य् आयुधानि च [१०.५०.१३] इति बहुत्वम् । <strong>दृष्ट्वा</strong> इत्य् अर्धकम् । <strong>हृषीकेशः</strong> विनैव वचनेन सर्वं प्रवर्तयितुं समर्थोऽपि <strong>सङ्कर्षणं</strong> सर्वं दृष्टि-म्[आ]{।मर्क्}त्रेण नाशयितुं समर्थम् अपि । <strong>अथ</strong> कार्त्स्न्येन <strong>अब्रवीत्</strong> । लीला-कौतुकावेशेन युक्ति-पूर्वकम् एव बभाष इत्य् अर्थः ॥१२॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) : दिव्यानि</strong> लोकातीतानि, यतः पुराणानि पूर्व-सिद्धानि नित्यानीत्य् अर्थः । इति श्री-भगवद् अभिर् पायाभिज्ञाताभिप्रेता । अतो यदृच्छया लीलया स्वयम् एवोपस्थितानि, यद्य् अपि हरि-वंशे&mdash;</p>
<blockquote>
<p>हलं सम्वर्तकं नाम सौनन्दं मुषलं तथा । &gt;
धनुषां प्रवरं शार्ङ्गं गदां कौमोदकीं तथा ॥ [ह।वं। &gt; २.३५.६०]</p></blockquote>
<p>इति, तथा श्री-विष्णु-पुराणे च चत्वार्य् एवायुधान्य् उक्तानि, तथाप्य् अत्र श्री-भगवतश् चक्रं श्री-बलदेवस्य च धनुर्-आदिकम् अपि ज्ञेयम् । अत एवाग्रे एष ते रथ आयातो दयितान्य् आयुधानि च [१०.५०.१३] इति बहुत्वं । युद्धे चक्राद्य्-अप्रयोगश् च तुच्छत्वाद् इति ज्ञेयम् । <strong>हृषीकेशः</strong> सर्वेन्द्रिय-प्रवर्तक इति सर्वेषां तद्-अधिनत्वम् उक्तम् । किं च, <strong>सङ्कर्षणं सदा</strong> तस्माद् अपृथग्-भूतम् अग्रजं साहित्याय तेन युद्ध-क्रीडा-सुखार्थं चाह । <strong>अथ</strong> तत् तद्र्शानन्तरम् इति तं <strong>सद्यो</strong> युद्धे प्रवर्तयितुं वचनेऽविलम्बतां बोधयति ॥१२॥</p>
<hr>
<p><strong>जीव-गोस्वामी (लघु-वैष्णव-तोषणी) : दिव्यानि</strong> लोकातीतानि यतः <strong>पुराणानि</strong> पुरापि नवानि, नित्यानीत्य् अर्थः । <strong>यदृच्छया</strong> स्वैरितया आनयनादि-प्रयन्तं विनैवोपस्थितानि इति तेषां भगवद्-अभिप्रायज्ञत्वेन चेतनाभिप्रेता । यद्य् अपि&mdash;</p>
<blockquote>
<p>हलं सम्वर्तकं नाम सौनन्दं मुशलं तथा । &gt;
धनुषां प्रवरं शार्ङ्गं गदां कौमोदकीं तथा ॥ [ह।वं। &gt; २.३५.६०]</p></blockquote>
<p>इति श्री-हरि-वंशे तथा श्री-विष्णु-पुराणे चत्वार्य् एवायुधान्य् उक्तानि, तथाप्य् अत्र श्री-भगवतश् चक्रं श्री-बलदेवस्य धनुर्-आदिकम् अपि ज्ञेयं योगात्वाद् अन्यत आगमना[श्रणाच्]{।मर्क्} च अत एवाग्रे एष ते रथ आयातो दयितान्य् आयुधानि च [१०.५०.१३] इति बहुत्वं ।</p>
<p><strong>दृष्ट्वा</strong> इत्य् अर्धकं <strong>हृषीकेशः</strong> विनैव वचनेन सर्वं प्रवर्तयितुं समर्थोऽपि <strong>सङ्कर्षणं</strong> दृष्टि-मात्रेण सर्वं नाशयितुं समर्थम् अपि, <strong>अथ</strong> कार्त्स्न्येन <strong>अब्रवीत्</strong> लीला-कौतुकावेशेन युक्ति-पूर्वकम् एव बभाष इत्य् अर्थः ॥१२॥</p>
<hr>
<p><strong>जीव-गोस्वामी (क्रम-सन्दर्भः) : हृषीकेशः</strong> विनैव वाण्या सर्वं प्रवर्तयितुं समर्थोऽपि <strong>सङ्कर्षणं</strong> दृष्टि-मात्रेण सर्वं नाशयितुं समर्थम् अपि । <strong>अथ</strong> कार्त्स्न्येन <strong>अब्रवीत्,</strong> लीला-कौतुकावेशेन युक्ति-पूर्वकम् एव बभाष इत्य् अर्थः ॥१२.२९॥</p>
<hr>
<p><strong>जीव-गोस्वामी (बृहत्-क्रम-सन्दर्भः), विश्वनाथ-चक्रवर्ती (सारार्थ-दर्शिणी), बलदेव-विद्यभूषणः (वैष्णवानन्दिनी) :</strong> <em>न व्याख्यातम्।</em></p>
<hr>
<p><strong>॥ १०.५०.१३ ॥</strong></p>
<blockquote>
<p>पश्यार्य व्यसनं प्राप्तं यदूनां त्वावतां प्रभो । &gt;
एष ते रथ आयातो दयितान्य् आयुधानि च ॥</p></blockquote>
<p><strong>श्रीधर-स्वामी (भावार्थ-दीपिका) :</strong> त्वम् एवावन् रक्षकौ नाथो विद्यते येषां ते <strong>त्वावन्तः,</strong> तेषाम् ॥१३.१४॥</p>
<hr>
<p><strong>वंशीधरः (भावार्थ-दीपिका-प्रकाशः) : त्वावताम्</strong> अत्र समासे त्वद्-आदेशस्य टेर् आकारश् छान्दसः । <strong>पश्य</strong> अवधेहि । तत् किम् ? <strong>व्यसनम्</strong> इति व्यसनं विपदि भ्रंशोऽत्याशक्तौ इति कोशात् । त्वं नाथः विद्यसे येषां ते <strong>त्वावन्तः</strong> । मतुप्य् आत्वम् आर्षम् । यद् वा, त्वम् अवन् रक्षो येषाम् इति शत्र्य् अपि तथा । रक्षकोऽवस् त्राणकरो नाथः स्वाम्य् अधिपो गुरुः इति कोशात् ॥१३॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) : आर्य</strong> इति सादर-सम्बोधनं साहाय्यार्थम्, <strong>प्रभो</strong> इति युद्धादि-समर्थेति प्रोत्षहनार्थम्, <strong>दयितानि</strong> इत्य् एषाम् आगमन-साफल्यार्थम् अपि । [हन्तर्]{।मर्क्} अर्हसीति । किं वा, एतैः सुखं हननं सिध्येद् एवेति
भावः ॥१३॥</p>
<hr>
<p><strong>जीव-गोस्वामी (लघु-वैष्णव-तोषणी) : पश्य</strong> अवधेहि । तत् किं ? <strong>व्यसनम्</strong> इति । <strong>त्वावताम्</strong> इत्य् अत्र आत्वम् आर्षं । किं च, <strong>एष</strong> इति । <strong>आर्य</strong> इति सादर-सम्बोधनं स्वभावात् । <strong>प्रभो</strong> इति वक्ष्यमाण-निर्णय-समर्थ्य-बोधनाय । <strong>दयितानि</strong> इति स्वतः सामर्थे\ऽप्य् अङ्गीकारावश्यकं सूचयति ॥१३॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> त्वं नाथो विद्यसे येषां ते <strong>त्वावन्तस्</strong> तेषां द-कारस्य आत्वम् आर्षम् ॥१३॥</p>
<hr>
<p><strong>बलदेव-विद्यभूषणः (वैष्णवानन्दिनी) :</strong> <em>न व्याख्यातम्।</em></p>
<hr>
<p><strong>॥ १०.५०.१४ ॥</strong></p>
<blockquote>
<p>यानम् आस्थाय जह्य् एतद् व्यसनात् स्वान् समुद्धर । &gt;
एतद्-अर्थं हि नौ जन्म साधूनाम् ईश शर्म-कृत् ॥</p></blockquote>
<p><strong>श्रीधर-स्वामी (भावार्थ-दीपिका) :</strong> <em>न व्याख्यातम्।</em></p>
<hr>
<p><strong>वंशीधरः (भावार्थ-दीपिका-प्रकाशः) :</strong> एतद् बलम् । इशोति सम्बुद्धिः । निर्णयम् आह&mdash;यानम् इति । एतत् सैन्यं जहि । तन्-मुख-प्रयोजनम् आदिशति-व्यसनाद् इति । स्वान् सकल-साधुजनालम्बन-रूपान् परिकरान् सम्यग् अक्षतत्वादिनोद्धर । एतच् चावश्यकतार्थम् इत्य् आशयेना&mdash;<strong>एतद्-अर्थम्</strong> इति । <strong>हि</strong> यस्मात् । यत एवान्येषां च साधूनां शर्मकृद्भवेद् इत्य् अर्थः । हे ईशेति प्रोत्साहहनम् ॥१४॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> एतत् सैन्यं जहि । तन्मुख्य-प्रयोजनम् आदिशति&mdash;व्यसनाद् इति, सम्यग् अक्षतत्वादिनोद्धव । एतच्-चावश्यं कार्यम् एवेत्य् आशयेनाह&mdash;एतद् इति । हि एव, एतद् अर्थम् एव न तु केवलं क्रीडा-सुखार्थम्, एतच्-छब्दार्थम् एव पुनर् अत्यौत्सुख्येन कृत्पदार्ढ्यार्थम् अभिव्यञ्जयति&mdash;साधूनां शर्म सुखं करोतीति तथा तद् इति तत्-स्वभाव उक्तः, हे ईशेति प्रोत्साहयति ॥१४॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> निर्णयम् आह&mdash;यानम् इति । एतत् सैन्यं जहि तन्मुख्य-प्रयोजनम् आदिशति व्यसनाद् इति स्वान् सकल-साधुजनालम्बन-रूपान् परिकरान् सम्यग् अक्षतत्वादिनोद्धर । एतच्-चावश्यकार्यम् इत्य् आशयेनाह&mdash;एतद् इति यस्मात् यत एवान्येषां च साधूनां शर्मकृद्-भवेद् इत्य् अर्थः । हे ईशेति प्रोत्साहनम् ॥१४॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः), विश्वनाथ-चक्रवर्ती (सारार्थ-दर्शिणी), बलदेव-विद्यभूषणः (वैष्णवानन्दिनी) :</strong> <em>न व्याख्यातम्।</em></p>
<hr>
<p>॥ १०.५०.१५ ॥</p>
<blockquote>
<p>त्रयोविंशत्य्-अनीकाख्यं भूमेर् भारम् अपाकुरु । &gt;
एवं सम्मन्त्र्य दाशार्हौ दंशितौ रथिनौ पुरात् ॥</p></blockquote>
<p><strong>श्रीधर-स्वामी (भावार्थ-दीपिका) :</strong> दंशितौ बद्ध-कवचौ ॥१५॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> अनीकपदम् अक्षौहिणीपरम् एवम् इत्थम् । दंशितः कवचाचितः इति मेदिनी । आवशकतार्थम् एव सैन्यस्य हननस्य च वैशिष्ट्यम् आह&mdash;त्रयोविंशतिरनीकान्यक्षौहिण्योऽनीकिन्यो वा, तद् आख्यं तावत्स्-अङ्ख्यम् । यद् वा, त्रयोविशतिश् च ता अक्षौहिण्यस्त्रयोविंशत्य् अक्षौहिण्यस्ता एवानीकं सैन्यं त्रयोर् द्विवशत्यनीकम् । मध्यम-पद-लोपो समासः त्रयोविंशत्य् अनीक माक्या यस्य तथेति । भार भारभूतम् । दाशर्हाव् इति मनुष्य-लीलापरत्वम् अभिप्रेतम् । अत एव दंशितौ ॥१५॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> नौ जन्म प्रादुर्भावः ॥१५.१६॥</p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> अतस् त्रयोविंशतिर् अनीकानि अक्षौहिण्यस् तद् आख्यं तावत्-सङ्ख्यम् इत्य् अर्थः । यद् वा, त्रयोविंशतिस् त्रयोविंशत्य् अक्षौहिण्यस् तत्-सङ्ख्यकमनीकं सैन्यमित्साख्या सङ्ज्ञा-मात्रं यस्य तम्, दशार्हौ यदुकुलोद्भवाव् इति मनुष्य-लीलापरत्वम् अभिप्रेतम् । अत एव दंशितौ, अल्पीयसेति जरासन्धबलाद्-यदु-बलस्यात्यल्पताभिप्रायेण । किं वा, प्रियतमानां स्वसङ्गिनां दुस्त्यजानां कतिपयानाम् एव युद्धे नयनात्, अत एवावृतौ अवरणतया चतुर्दिक्षु परिवेष्टितौ, विशेषेण सर्वतो वैलक्षण्येफ़्न निर्गत्य, यतो दारुक-सारथिः । हरिर् इति शङ्ख-ध्वनिनैव परेषां वीर्यादि-हरणाभिप्रायेण । अत एव विशिष्टत्रासेन वेपथुः ॥१५.१६॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> आवश्यकतार्थम् एव सैन्यस्य हननस्य च वैशिष्ट्याह&mdash;अर्धकेन त्रयोविंशतिर् अनीकानि अक्षौहिण्यः तद् आख्यं तावत्-सङ्ख्यम् इत्य् अर्थः । यद् वा, त्रयोविंशतिः अक्षौहिण्यः तत् सङ्ख्याकमनीकं सैन्यम् इत्य् आख्या यस्य तं भावरूपं दाशार्हाव् इति मनुष्य-लीलापरत्वम् अभिप्रेतम् अत एव दंशितौ । अल्पीयसेति जरासन्ध बलाद्यदुर्बलस्याल्पताभिप्रायेण तत्रापि हरिवंशोक्त-विकद्रुदुर्मन्त्रणया सर्वेषाम् आगमनेन च अत-एवावृतौ आवरणतया चतुर्दिक्षु वेष्टितौ स्वैर् निजनिजायुधैर् आढ्यौ युद्धे सम्पन्नौ तत्-तद् आयुध-दर्शनायैव परसैन्यं क्षोभयन्ताव् इत्य् अर्थः । विशेषेण सर्वतो वैलक्षण्येन निर्गत्य यतो दारुक-सारथिः तत् सारथिऽत्वोपलक्षणया दिव्यातिदिव्य तद्-द्रव्यादि-सम्पत्तिमान् हरिर् इति शङ्ख-ध्वनिनैव परेषां वीर्यादि-हरणाभिप्रायेण ॥१५.१६॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>जीव-गोस्वामी (बृहत्-क्रम-सन्दर्भः) :</strong> एतद् अर्थम् इत्य्-आदि । नौ आवयोर् जन्म प्रादुर्भावः ॥१५.१६॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी), बलदेव-विद्यभूषणः (वैष्णवानन्दिनी) :</strong> <em>न व्याख्यातम्।</em></p>
<hr>
<p><strong>॥ १०.५०.१६ ॥</strong></p>
<blockquote>
<p>निर्जग्मतुः स्वायुधाढ्यौ बलेनाल्पीयसा वृतौ । &gt;
शङ्खं दध्मौ विनिर्गत्य हरिर् दारुक-सारथिः ॥</p></blockquote>
<p><strong>श्रीधर-स्वामी (भावार्थ-दीपिका) : स्वायुधाढ्यौ</strong> शोभनायुध-सम्पन्नौ ॥१६॥</p>
<hr>
<p><strong>वंशीधरः (भावार्थ-दीपिका-प्रकाशः) : अल्पीयसा</strong> अल्प-प्रमाणेन । <strong>दारुकस्</strong> तन्-नामा <strong>सारथिर्</strong> यस्य सः । तथा दारुकः कृष्ण-सारथि इति कोशात् । अल्पीयसेति जरासन्ध-बलापेक्षया, तत्रापि हरिवंशोक्त-विकद्रु-दुर्मन्त्रणया सर्वेषाम् आगमनेन च । अत एवा<strong>वृतौ</strong> आवरण-शक्त्या चतुर्-दिक्षु वेष्टितौ । <strong>स्वैर्</strong> निज्<strong>आयुधैर्</strong> <strong>आढ्यौ</strong> युद्धे सम्पन्नौ तत्-तद्-आयुध-दर्शनेनैव पर-सैन्यं क्षोभयन्ताव् इत्य् अर्थः । <strong>वि</strong>शेषेण सर्वतो वैलक्षण्येन <strong>निर्गत्य</strong>, यतो दारुक-सारथिः, तत्-सारथित्वोपलक्षणया दिव्यातिदिव्य-तत्-तद्-द्रव्यादि-शक्तिमान् । <strong>हरिर्</strong> इति <strong>शङ्ख</strong>-द्वनिनैव परेषां वीर्यादि-हरणाभिप्रायेण ॥१६॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा), सनातन-गोस्वामी (बृहद्-वैष्णव-तोषणी), जीव-गोस्वामी (लघु-वैष्णव-तोषणी, क्रम-सन्दर्भः, बृहत्-क्रम-सन्दर्भः), विश्वनाथ-चक्रवर्ती (सारार्थ-दर्शिणी), बलदेव-विद्यभूषणः (वैष्णवानन्दिनी) :</strong> <em>न व्याख्यातम्।</em></p>
<hr>
<p><strong>॥ १०.५०.१७ ॥</strong></p>
<blockquote>
<p>ततो \ऽभूत् पर-सैन्यानां हृदि वित्रास-वेपथुः । &gt;
ताव् आह मागधो वीक्ष्य हे कृष्ण पुरुषाधम ॥</p></blockquote>
<p><strong>श्रीधर-स्वामी (भावार्थ-दीपिका) : पुरुषा अधमास्</strong> तस्माद् इति वास्तवोऽर्थः । हे पुरुषोत्तम ! इति ॥१७॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> ततः शङ्ख-ध्वनेः <strong>वित्रासेन वेपथुः</strong> कम्पः । <strong>तौ</strong> राम-कृष्णौ । अत एव विशिष्ट-त्रासेन वेपथुः । श्री-कृष्णं साक्षात्-काल-रूपं मत्वा तेन साकं युद्धं परिहर्तुम् आह&mdash;ताव् इति सार्धेन ॥१७॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) : पुरुषा अधमा</strong> यस्मात् पुरुषोत्तम इत्य् अर्थः ॥१७.५७॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> अत एव <strong>वि</strong>शिष्ट-<strong>त्रासेन वेपथुः</strong> । श्री-कृष्णं साक्षात् काल-रूपं मत्वा तेन सह युद्धं परिहर्तुम् आह&mdash;<strong>ताव्</strong> इति सार्धेन ॥१७॥</p>
<hr>
<p><strong>सनातन-गोस्वामी (बृहद्-वैष्णव-तोषणी), जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) : पुरुषा अधमा</strong> यस्मात्, हे पुरुषोत्तम ! इति भवत्य् अभिमतोऽर्थः ॥१७॥</p>
<hr>
<p><strong>बलदेव-विद्यभूषणः (वैष्णवानन्दिनी) :</strong> <em>न व्याख्यातम्।</em></p>
<hr>
<p><strong>॥ १०.५०.१८ ॥</strong></p>
<blockquote>
<p>न त्वया योद्धुम् इच्छामि बालेनैकेन लज्जया । &gt;
गुप्तेन हि त्वया मन्द न योत्स्ये याहि बन्धुहन् ॥</p></blockquote>
<p><strong>श्रीधर-स्वामी (भावार्थ-दीपिका) : गुप्तेन</strong> सर्वान्तरत्वाद् दर्शनानर्हेण । हे <strong>अमन्द</strong> । बध्नातीति <strong>बन्धुर्</strong> अविद्या, तां <strong>हन्ति</strong> इति । तथा हे अविद्या-निरसन ! इति । <strong>याहि</strong> प्राप्नुहि ॥१८॥</p>
<hr>
<p><strong>वंशीधरः (भावार्थ-दीपिका-प्रकाशः) : गुप्तेन</strong> निद्येन गुप्-सोपीजारेणेत्य् अर्थः । यद् वा, <strong>गुप्तेन</strong> नन्द-गोप-पालितेन वैश्येनेत्य् अर्थः । <strong>बालेनैकेन</strong> इति &quot;बालकेनैव&quot; इति च पाठः । ननु, युद्धे शक्तिर् एवापेक्ष्यते, न तु वय इत्य् आह&mdash;<strong>गुप्तेन</strong> इत्य् अर्धकेन, कंस-सार्थेन गोकुले निवासात् । ननु, वैरि-वञ्चनार्थं काले गुप्तिर् एव सर्वान्तरत्वाद् दर्शनानर्हेन । <strong>अमन्द</strong> हे अभद्र । कुतः ? <strong>बन्धुहन्</strong> । अतो <strong>याहि</strong> धर्म-युद्धाद् इतोऽपसर । तत्त्वार्थस् तु व्याख्यातस् तैः ।</p>
<p>यद् वा, <strong>याहि</strong> स्व-गृहम्, युद्ध-श्रमेण ते प्रयोजनाभावाद् इति भावः । गतस्य तत्र वैश्य-पालित्वेन वैश्य-धर्म-प्राप्तेः ॥१८॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> महा-पराक्रमं साक्षात् काल-रूपं श्री-कृष्णं मत्वा, तेन निज-युद्धं परिहर्तुम् आह&mdash;<strong>ताव्</strong> इति द्वाभ्याम् । लज्जयैव, न तु भयादिना । कुतः ? <strong>बालकेन</strong>, तच् च निज-वयोऽपेक्षया अल्प-वयस्त्वात् ।</p>
<p>ननु, युद्धे शक्तिर् एवापेक्ष्यते, न तु वयः ? इत्य् अत आह&mdash;<strong>गुप्तेन</strong> इति, कंस-भयाद् इव गोकुले निवासात् ।</p>
<p>ननु, वैरि-वञ्चनार्थं काले गुप्तिर् अपि योग्या ? इत्य् अत आह&mdash;<strong>मन्द</strong>
! हे अभद्रेति । कुतः ? हे <strong>बन्धुहन्</strong> ! अतो <strong>याहि</strong>,
धर्म-युद्धाद् इतोऽपसर । तत्त्वार्थस् तैर् व्याख्यातः । यद् वा, <strong>याहि</strong>, स्व-गृहं याहि, युद्ध-श्रमेण ते प्रयोजनाभावाद् इति भावः ॥१८॥</p>
<hr>
<p><strong>जीव-गोस्वामी (लघु-वैष्णव-तोषणी) : बालेनैकेन</strong> इति &quot;बालकेनैव&quot; इति च वा पाठः । ननु, युद्धे शक्तिर् एवापेक्ष्यते, न तु वयः ? इत्य् आह&mdash;<strong>गुप्तेन</strong> इत्य् अर्धकेन । कंस-भयेन गोकुले निवासात् ।</p>
<p>ननु, वैरि-वञ्चनार्थं काले गुप्तिर् एव योग्या ? इत्य् अत आह&mdash;<strong>मन्द</strong>
! हे अद्भद्रेति । कुतः ? हे <strong>बन्धुहन्</strong> ! अतो <strong>याहि</strong>
धर्म-युद्धाद् इतोऽपसर । तत्त्वार्थस् तैर् व्याख्यातः।</p>
<p>यद् वा, <strong>याहि</strong> स्व-गृहं याहि, युद्ध-श्रमेण ते प्रयोजनाभावाद् इति भावः ॥१८॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>जीव-गोस्वामी (बृहत्-क्रम-सन्दर्भः) : ताव् आह</strong> इत्य्-आदि । हे कृष्ण
! पुरुषाधाम ! इति पुरुषा अधमा यस्मात् स तथा पुरुषोत्तमेत्य् अर्थः
॥१८.५७॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) : बाले</strong> बाल एव <strong>को</strong> ब्रह्मा यस्य तेन महा-महिश्वरेण । <strong>लज्जया</strong> इति मम दुर्जीवत्वेनायोग्यत्वाद् इति भावः । <strong>गुप्तेन</strong> इति कंसस्य भयाद् गोकुलं प्रति गतस्य एव वैश्य-पालितत्वेन वैश्य-साधर्म्य-प्राप्तेः पक्षे सर्वान्तरत्वाद् दर्शनानर्हेन । हे <strong>अमन्द</strong> ! <strong>बन्धुहन्</strong> ! हे मातुल-हन्तः ! पक्षे बद्नातीति बन्धुर् अविद्या, तां हन्तीति तथा ॥१८॥</p>
<hr>
<p><strong>बलदेव-विद्यभूषणः (वैष्णवानन्दिनी) :</strong> <em>न व्याख्यातम्।</em></p>
<hr>
<p><strong>॥ १०.५०.१९ ॥</strong></p>
<blockquote>
<p>तव<sup id="fnref:4"><a href="#fn:4" class="footnote-ref" role="doc-noteref">4</a></sup> राम यदि श्रद्धा युध्यस्व धैर्यम्<sup id="fnref:5"><a href="#fn:5" class="footnote-ref" role="doc-noteref">5</a></sup> उद्वह<sup id="fnref:6"><a href="#fn:6" class="footnote-ref" role="doc-noteref">6</a></sup> । &gt;
हित्वा वा मच्-छरैश् च्छिन्नं देहं स्वर् याहि मां जहि ॥</p></blockquote>
<p><strong>श्रीधर-स्वामी (भावार्थ-दीपिका) :</strong> अच्छेद्य-देहोऽसाव् इति स्वयम् एव मत्वा परितोषात् पक्षान्तरम् आह । यद् वा, <strong>मां जहि</strong> इति ॥१९॥</p>
<hr>
<p><strong>वंशीधरः (भावार्थ-दीपिका-प्रकाशः) : श्रद्धा</strong> युद्ध-श्रद्धा । &quot;त्वं च&quot; वा पाठः । च-शब्दस् त्व् अर्थे । <strong>श्रद्धा</strong> युद्धेच्छा । यदीति मद्-भयानुभवितैव यदि कथञ्चित् स्याद् इत्य् अर्थः । <strong>स्थैर्यम्</strong> उच्चैर् बहु-बलाद् आत्मानम् <strong>उद्वह</strong> प्रापय, न जातूद्विग्नो भव, न पलायस्वेत्य् अर्थः । &quot;धैर्यम्&quot; इत्य् अपि पाठे स एवार्थः । यद् वा, <strong>मत्</strong> मत्तः पापात्मनः सकाशात् स्व-वैकुण्ठं <strong>याहि ।</strong> किं कृत्वा&mdash;<strong>शरैश् छिन्नं</strong> मम <strong>देहं</strong> <strong>हित्वा</strong> त्यक्त्वा, अत्रैव प्रक्षिप्येत्य् अर्थः ॥१९॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) : श्रद्धा</strong> युद्धेच्छा । <strong>यदि</strong> इति । मद्-भयान् न भवितैव, यदि कुतोऽपि कथञ्चित् स्याद् इत्य् अर्थः । <strong>स्थैर्यम्</strong> उच्चैर् बहु-बलाद् आत्मानं प्रापय, न जातूद्विग्नो भव, न च पलायस्वेत्य् अर्थः । एषा सर्वा महा-गर्वोक्तिः । &quot;युद्धे धैर्यं समुद्वह&quot; इति पाठान्तरं सुगमम्। <strong>स्वर् याहि</strong> इति धर्म-युद्धेनैव क्षत्रियस्य स्वर्ग-सिद्धेः ॥१९॥</p>
<hr>
<p><strong>जीव-गोस्वामी (लघु-वैष्णव-तोषणी) : तव</strong> इति । &quot;त्वं च&quot; इति वा पाठः । त्व्-अर्थे <strong>च</strong>-शब्दः । <strong>श्रद्धा</strong> युद्धेच्छा । <strong>यदि</strong> इति मद्-भयानुभवितैव । यदि कथञ्चित् स्याद् इत्य् अर्थः । <strong>स्थैर्यम्</strong> उच्चैर् बहु-बलाद् आत्मानं प्रापय, न जातूद्विग्नो भव, न च पलायस्वेत्य् अर्थः । &quot;धैर्यम्&quot; इति क्वचित् पाठः ॥१९॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> अच्छेद्य-देहोऽसाव् इति । स्वयम् एव मत्वा परितोषात् । पक्षान्तरम् आह&mdash;यद् वा, <strong>मां जहि</strong> इति । श्री-स्वामिचरानाः । यद् वा, <strong>मत्</strong> मत्तः पापात्मनः सकाशात् स्व-वैकुण्ठं <strong>याहि</strong> । किं कृत्वा ? <strong>शरैश्</strong> <strong>छिन्नम्</strong> अर्थात् मम <strong>देहं हित्वा</strong> त्यक्त्वा अत्रैव प्रक्षिप्येत्य् अर्थः ॥१९.२०॥</p>
<hr>
<p><strong>बलदेव-विद्यभूषणः (वैष्णवानन्दिनी) :</strong> <em>न व्याख्यातम्।</em></p>
<hr>
<p><strong>॥ १०.५०.२० ॥</strong></p>
<p><strong>श्री-भगवान् उवाच&mdash;</strong></p>
<blockquote>
<p>न वै शूरा विकत्थन्ते दर्शयन्त्य् एव पौरुषम् । &gt;
न गृह्णीमो वचो राजन्न् आतुरस्य मुमूर्षतः ॥</p></blockquote>
<p><strong>श्रीधर-स्वामी (भावार्थ-दीपिका) :</strong> यथा-श्रुतार्थ-ग्रहणेन भगवत उत्तरम्&mdash;<strong>न वै शूरा</strong> इति । <strong>विकत्थन्ते</strong> श्लाघन्ते ॥२०॥</p>
<hr>
<p><strong>वंशीधरः (भावार्थ-दीपिका-प्रकाशः) : आतुरस्य</strong> जामातृ-मरणेन दुःखितस्य <strong>मुमूर्षतो</strong> मर्तुम् इच्छतः । गीर्-बुद्धी विपरीते स्त आसन्न-मरणस्य नुः इति शिष्टोक्तेः । आत्मना सह युद्ध-कौतुके तं प्रवर्तयितुं व्यक्तार्थम् आश्रित्य सोल्लुण्ठम् उत्तरम् आह&mdash;<strong>न</strong> इति । <strong>वै</strong> प्रसिद्धम् । न च तव गालि-प्रादानेन वयं क्षुभ्याम इत्य् आह&mdash;<strong>न</strong> इति । <strong>आतुरस्य</strong> वातादि-दोष-व्याकुलस्य, तत्रापि <strong>मुमूर्षतः</strong> सन्त्य् एव मरिष्यतः वाचो न गृह्नीमो वस्तु-बुद्ध्या न भावयामः । कुतः ? कोपं कुर्म इत्य् अर्थः । <strong>राजन्न्</strong> इति&mdash;यद्यपि राज्ञस् ते तद् अतीवानुचितम् इति भावः ॥२०॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> आत्मना सह युद्ध-कौतुके तं प्रवर्तयितुं व्यक्तार्थम् आश्रित्योत्तरम् आह&mdash;<strong>न</strong> इति । <strong>वै</strong> एतत् प्रसिद्धम् एवेत्य् अर्थः ।</p>
<p>ननु, मद्-उक्तितो लज्जादिना शूरोऽपि कथं त्वम् अहो-पौरुषं दर्शयिष्यसि ? तत्राह&mdash;<strong>न गृह्नीमः</strong>, हृदि कर्णयोर् वा, न धारयामः । कुतः ? <strong>आतुरस्य</strong> व्याकुलस्य, यतो <strong>मुमूर्षतः</strong> स्वयं मरिष्यत इत्य् अर्थः&mdash;आसन्न-मरणस्यासम्बन्ध-वाक्योत्पत्तेः । यद् वा, दुरुक्त्या मद्-रोषोत्पादनादिना स्वयं शीघ्रं मर्तुम् इच्छतः ॥२०॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> आत्मना सह युद्ध-कौतुके तं प्रवर्तयितुं व्यक्तार्थम् एवाश्रित्य सोल्लुण्ठम् उत्तरम् आह&mdash;<strong>न</strong> इति । <strong>न विकत्थन्ते</strong> नात्मानं श्लाघन्ते वै एतत् प्रसिद्धम् एवेत्य् अर्थः । न च तव गालि-प्रादानेन वयं क्षुभ्याम इत्य् आह&mdash;<strong>न</strong> इति । <strong>आतुरस्य</strong> वातादि-दोष-व्याकुलस्य, तत्रापि <strong>मुमूर्षतः</strong> सम्प्रत्य् एव मरिष्यतः वचो <strong>न गृह्नीमः</strong>, न वस्तु-बुद्ध्या भावयामः । कुतः ? कोपं कुर्म इत्य् अर्थः । <strong>राजन्न्</strong> इति यद्यपि राज्ञस् त्व् एतद् अतीवानुचितम् इति भावः ॥२०॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः), विश्वनाथ-चक्रवर्ती (सारार्थ-दर्शिणी), बलदेव-विद्यभूषणः (वैष्णवानन्दिनी) :</strong> <em>न व्याख्यातम्।</em></p>
<hr>
<p><strong>॥ १०.५०.२१ ॥</strong></p>
<p><strong>श्री-शुक उवाच&mdash;</strong>&mdash;</p>
<blockquote>
<p>जरा-सुतस् ताव् अभिसृत्य माधवौ &gt;
महा-बलौघेन बलीयसावृणोत् । &gt;
स-सैन्य-यान-ध्वज-वाजि-सारथी &gt;
सूर्यानलौ वायुर् इवाभ्र-रेणुभिः ॥</p></blockquote>
<p><strong>श्रीधर-स्वामी (भावार्थ-दीपिका) : माधवौ</strong> मधु-वंश-भवौ । <strong>महता</strong> सैन्य-समूहेन <strong>आवृतवान्</strong> । <strong>वायुर् अभ्रैः सूर्यं, रेणुभिश्</strong> <strong>चाग्निं</strong> यथा इत्य् अदर्शन-मात्रम् एवावरणम् इति सूचितम् ॥२१.२२॥</p>
<hr>
<p><strong>वंशीधरः (भावार्थ-दीपिका-प्रकाशः) : तौ</strong> राम-कृष्णौ । <strong>सैन्येन</strong> <strong>यान-ध्वजै</strong> रथ-ध्वजैः <strong>वाजिभिर्</strong> अश्वैः, <strong>सारथिभिश्</strong> च सहितौ । वाजी त्व् अश्वे शरे खगे इति हलायुधः । &quot;श्री-शुक उवाच&quot; इति क्वचित्कः । <strong>जरासुत</strong> इति जरा-राक्सास्या संहित-देहत्वात् तद्-दत्त-शक्तित्वेन मनुष्यातीत-शक्तिर् उक्ता । <strong>माधवाव्</strong> इति दाशार्हाव् इतिवत् । वस्तुतस् तु, साक्षान् माया-नाशकत्वेन, तत्-कार्य-प्रपञ्च-नाशने तु किञ्चिद् अपि प्रयासादिनेत्य् अर्थः ॥२१॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) : जरासुत</strong> इति जरा-नाम-राक्षस्या सन्धित-देहत्वात् तद्-दत्त-शक्तित्वेन मनुष्यातीत-शक्तिर् उक्ता, अतोऽ<strong>भिसृत्य</strong> आभिमुख्येनाग्रतो गत्वा प्राप्य वा, <strong>माधवौ</strong> मधु-कुलोद्भवाव् इति दाशार्हाव् इतिवत्, अत एव <strong>आवृणोत्</strong> ॥२१॥</p>
<hr>
<p>**जीव-गोस्वामी (लघु-वैष्णव-तोषणी) : &quot;**श्री-शुक उवाच&quot; इति क्वाचित्कं । <strong>जरासुत</strong> इति जरा नाम राक्षास्या संहित-देहत्वात् तद्-दत्त-शक्तित्वेन मनुष्यातीत-शक्तिर् उक्ता । <strong>माधवाव्</strong> इति । दाशार्हाव् इतिवत् अत एवावृणोत् । <strong>सूर्यानलौ</strong> प्रलय-काल-सम्बन्धिनौ ज्ञेयौ । सम्प्रति महा-योगितया तथैव भासमानत्वात् ॥२१॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) : माधवौ</strong> मधु-वंशोद्भूतौ । <strong>वायुर्</strong> यथा <strong>सूर्यम् अभ्रैर्</strong> <strong>अग्निं</strong> च <strong>रेणुभिर्</strong> आवृणोति तथा इति । अदर्शन-मात्रम् एवावरणम् इति सूचितम् ॥२१॥</p>
<hr>
<p><strong>बलदेव-विद्यभूषणः (वैष्णवानन्दिनी) :</strong> <em>न व्याख्यातम्।</em></p>
<hr>
<p><strong>॥ १०.५०.२२ ॥</strong></p>
<blockquote>
<p>सुपर्ण-ताल-ध्वज-चिह्नितौ रथाव् &gt;
अलक्षयन्त्यो हरि-रामयोर् मृधे । &gt;
स्त्रियः पुराट्टालक-हर्म्य-गोपुरं &gt;
समाश्रिताः सम्मुमुहुः शुचार्दिताः<sup id="fnref:7"><a href="#fn:7" class="footnote-ref" role="doc-noteref">7</a></sup> ॥</p></blockquote>
<p><strong>श्रीधर-स्वामी (भावार्थ-दीपिका) :</strong> <em>न व्याख्यातम्।</em></p>
<hr>
<p><strong>वंशीधरः (भावार्थ-दीपिका-प्रकाशः) : तालो</strong> वृक्ष-विशेषः । <strong>पुरं</strong> गृहम्, <strong>अट्टालकं</strong> गृहोपरीष्टकादि-विरचित-चतुरस्र-स्थलम् । <strong>हर्म्यं</strong> धनिनां वासः</p>
<hr>
<blockquote>
<p>पुरं नपुंसकं गेहं देह-पाटलि-पुत्रयोः । &gt;
पुष्पादीनां दलावृतौ ना गुग्गुलो न ना पुरि ॥ इति मेदिनी ।</p></blockquote>
<p><strong>गोपुरं</strong> द्वारि पूर्-द्वारि कैवर्ते मुस्तकेऽपि च इत्य् अपि । हर्म्यादि धनिनां वासः इत्य् अमरः ।</p>
<blockquote>
<p>इष्टकादि-विरचितं चतुरस्तं गृहोपरि । &gt;
स्थलम् अट्टालिकं प्रोक्तम् अट्टः क्षौमं तद् एव हि ॥ इति कोशात् ।</p></blockquote>
<p><strong>सुपर्ण</strong>- इति तत्-तद्-ध्वजादर्शनम् अपि सूचितम् । <strong>पुरस्य अट्टालिकं</strong> दुर्गोपरि-रचितम् उच्च-गृहम्, <strong>हर्म्यं</strong> चोच्चप्रासादः, <strong>गोपुरं</strong> पुर-द्वारम्, द्वन्द्वैक्यम् । उच्चारूढा अप्य् अलक्षयन्त्यो लक्षणैर् अप्य् अतर्कयन्त्यः <strong>शुचा</strong> शोकेनापिता व्याप्ताः । &quot;अर्दिताः&quot; इति पाठे पीडिताः सत्यः <strong>सम्मुमुहुः</strong> । स्त्रीणां स्वभावतः एव स्नेहार्द्र-चित्तत्वाद् इति भावः ॥२२॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) : सुपर्ण-</strong> इति तद्-ध्वजादर्शनम् अपि सूचितम् । <strong>हरिर्</strong> निज-मनो-हरणात्, <strong>रामो</strong> मनो-रमणात्, तयोर् इति परम-प्रियत्वं सूचितम्। <strong>पुरस्य अट्टालकं हर्म्यं</strong> च उच्च-प्रासादं, <strong>गोपुरं</strong> च द्वन्द्वैक्यम्, <strong>सम्यग् आश्रिता</strong> उपर्य् अधिरूढा अपि <strong>मृधे</strong> युद्ध-भूमौ अलक्षयन्त्यो लक्षणैर् अपश्यन्त्यः, <strong>शुचार्पिताः</strong> शोक-व्याप्ताः सत्यः, <strong>सम्यङ् मुमुहुः</strong>, यतः <strong>स्त्रियः</strong>, स्त्रीणां स्वभावतः स्नेहार्द्र-चित्तत्वात् श्री-भगवति भाव-विशेषाश् च ॥२२॥</p>
<hr>
<p><strong>जीव-गोस्वामी (लघु-वैष्णव-तोषणी) : सुपर्ण-</strong> इति तत्-तद्-ध्वजादर्शनम् अपि सूचितम्। <strong>हरिर्</strong> निज-मनोहरणात्, <strong>राम</strong> इति तन्-मनोरमणात् । तयोर् इति परम-प्रियत्वं सूचितम् । <strong>पुरस्याट्टालकं</strong> दुर्गोपरि रचितम् उच्च-गृहं, <strong>हर्म्यं</strong> []{दिर्=&ldquo;र्त्ल्&rdquo;}चोच्च-प्रसादं, <strong>गोपुरं</strong> च द्वन्दैक्यं, <strong>सम्यग्
आश्रिता</strong> उपर्य् अधिरूढा अपि <strong>मृधे</strong> युद्ध-भूमौ अलक्षयन्त्यः लक्षणैर् अप्य् अतर्कयन्त्यः <strong>शुचापिताः</strong> शोकेन व्याप्ताः सत्यः । &quot;अर्दिता&quot; इति पाठे पीडिताः सत्यः । <strong>सम्यङ् मुमुहुः</strong> यतः <strong>स्त्रियः</strong> स्त्रीणां स्वभावत एव स्नेहार्द्र-चित्तत्वाद् इति भावः ॥२२॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) : शुचापिताः</strong> शोक-व्याप्ताः &quot;शुचार्दिता&quot; इत्य् अपि पाठः । <strong>स्त्रिय</strong> इति पुम्भ्यः सकाशात् कृष्णे स्त्रीणाम् असक्त्याधिकात् ॥२२॥</p>
<hr>
<p><strong>बलदेव-विद्यभूषणः (वैष्णवानन्दिनी) :</strong> <em>न व्याख्यातम्।</em></p>
<hr>
<p><strong>॥ १०.५०.२३ ॥</strong></p>
<blockquote>
<p>हरिः परानीक-पयोमुचां मुहुः &gt;
शिलीमुखात्युल्बण-वर्ष-पीडितम् । &gt;
स्व-सैन्यम् आलोक्य सुरासुरार्चितं &gt;
व्यस्फूर्जयच् छार्ङ्ग- शरासनोत्तमम् ॥</p></blockquote>
<p><strong>श्रीधर-स्वामी (भावार्थ-दीपिका) : परस्यानीकानि</strong> सैन्यानि तान्य् एव <strong>पयो-मुचो</strong> मेघाः, तेषां <strong>शिलीमुखा</strong> बाणाः, तेषाम् <strong>अत्युल्बणं</strong> <strong>वर्षं</strong>, तेन <strong>पीडितम्</strong> । <strong>व्यस्फूर्जयद्</strong> उज्जृम्भितवान् ॥२३॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> अलि-वाणौ शिलीमुखौ इत्य् अमरः । <em>उज्जृम्भितवान्</em> उच्चैश् चकार । <strong>हरिर्</strong> इति युग्मकम्, पर-सैन्य-हरणात् । <strong>पीडनम्</strong> अत्र सम्पातेन वित्रासनम् एव, न तु छेदनं मुकुन्दोऽपि क्षत-बलः [भा।पु। १०.५०.३६] इति वक्ष्यमाणत्वात् ॥२३॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) : हरिर्</strong> इति पर-सैन्य-संहाराभिप्रायेण, <strong>सुरैर् असुरैश् चार्चितम्</strong> आदृतम्, तेषु तादृश-धनुर्-अभावात्, अत एवोक्तम् <strong>उत्तमम्</strong> इति, एवं तस्यासाधारणत्वम् उक्तम् । <strong>अथ</strong> अनन्तरं तत्-क्षणम् एवेत्य् अर्थः । अस्य वक्ष्यमाणस्य अनेकश [१०.५०.२५] इत्य् अस्यापि सर्वैर् एवान्वयः । <strong>रथान्</strong> इति तदीयांश् च ध्वजादीन्, एतच् चाग्रे व्यक्तं भावि । <strong>कुञ्जरादींश्</strong> च <strong>नि</strong>तरां <strong>घ्नन्</strong> ॥२३-२४॥</p>
<hr>
<p><strong>जीव-गोस्वामी (लघु-वैष्णव-तोषणी) : हरिर्</strong> इति युग्मकम् । तन्-नाम च पर-सैन्य-संहाराभिप्रायेण । <strong>पीडनम्</strong> अत्र सम्पातेन वित्रासनम् एव, न तु छेदनं, मुकुन्दो\ऽप्य् अक्षत बल [भा।पु। १०.५०.३६] इति वक्ष्यमाणात् । तच् च तेन स्व-विद्या-विशेषाभिव्यञ्जनात् । अहो तत्र परमाश्चर्यं शृण्व् इत्य् आह&mdash;<strong>गृह्नन्न्</strong> [२४] इत्य्-आदिना । <strong>अथ</strong> अनन्तरं तत्-क्षणम् एवेत्य् अर्थः । अस्य वक्ष्यमाणस्य अनेकश [१०.५०.२५] इत्य् अस्यापि सर्वैर् एवान्वयः ॥२३॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) : परेषां</strong> शत्रूणाम् <strong>अनीकान्य्</strong> एव <strong>पयोमुचो</strong> मेघास् तेषां <strong>शिलीमुखा</strong> बाणास् तेषाम् <strong>अत्युल्बण-वर्षेण</strong> <strong>पीडितं</strong> <strong>व्यस्फूर्जयत्</strong> उज्जृम्भयामास ॥२३॥</p>
<hr>
<p><strong>बलदेव-विद्यभूषणः (वैष्णवानन्दिनी) :</strong> <em>न व्याख्यातम्।</em></p>
<hr>
<p><strong>॥ १०.५०.२४ ॥</strong></p>
<blockquote>
<p>गृह्णन् निषङ्गाद् अथ सन्दधच् छरान् &gt;
विकृष्य मुञ्चन् शित-बाण-पूगान् । &gt;
निघ्नन् रथान् कुञ्जर-वाजि-पत्तीन् &gt;
निरन्तरं यद्वद् अलात-चक्रम् ॥</p></blockquote>
<p><strong>श्रीधर-स्वामी (भावार्थ-दीपिका) :</strong> तद् आह&mdash;<strong>गृह्नन्न्</strong> इति । <strong>निषङ्गाद्</strong> इषुधेः <strong>शरान्</strong> <strong>गृह्नन्,</strong> <strong>अथ</strong> तान् गुणे <strong>सन्धधत्,</strong> गुणम् <strong>आकृष्य</strong> <strong>निशित-बाण</strong>-समूहान् <strong>मुञ्चन्</strong> । <strong>निघ्नन्</strong> प्रहरन् । <strong>पत्तिः</strong> पदातिः । <strong>निरन्तरम्</strong> इति ग्रहणादि-क्रिया-विशेषणम् । ज्वलत्-काष्टं भ्रमणे यथा <strong>चक्रवद्</strong> भवति, तद्वद् यद् व्यस्फूर्जयद् इति ॥२४॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> तत् शरासनो [हस्तृमणम्]{।मर्क्} । निषङ्गः सङ्गते तूणे इति मेदिनी । <strong>अथ</strong>
ग्रहणोत्तरम् । <em>तान्</em> शरान् । <strong>गुणे</strong> मौर्व्याम् । <strong>अलातं</strong> दीप्त-काष्ठे स्याद् अगृहीते तु वाच्यवत् इति धरणिः ।</p>
<p>तद् विद्या-विशेषाभिव्यञ्जमं शृण्व् इत्य् आह&mdash;<strong>गृह्नन्न्</strong> इति । <strong>निषङ्गाद्</strong> इषुधेः सकाशाद् एकैक-<strong>शरान् गृह्नन्</strong> <strong>अथ</strong> अनु <strong>गुणे</strong> <strong>तान्</strong> <strong>सन्दधत्</strong> । गुणम् <strong>आकृष्य</strong> तान् <strong>मुञ्चंस्</strong> तैश् च <strong>रथादीन् निघ्नन्</strong> । <strong>निरन्तरम्</strong> इति ग्रहणादि-सर्व-क्रिया-विशेषणम् । तेन ग्रहण-योजन-कर्षण-निक्षेपण-प्रहरण-क्रियाः क्रमेणोद्भूता अपि सदैवोद्भवन्त्य एव द्रष्टॄन् प्रति ताः क्षणार्ध-मध्ये शत-कोटिकत्व उद्भवन्तीत्य् अर्थः । अत एव अलातचक्र-दृष्टान्तः ॥२४॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) : नि</strong>तरां <strong>पेतुर्</strong> मरणात् ॥२४॥</p>
<hr>
<p><strong>जीव-गोस्वामी (लघु-वैष्णव-तोषणी) : रथान्</strong> इति तदीयांश् च ध्वजादीन् एतच् चाग्रे व्यक्तं भावि । अन्यत् तैः । अत्रोज्जृम्भितवान् सटङ्कारं मुहुर् <strong>आकृष्य</strong> नमितवान् इत्य् अर्थः । <strong>चक्रवद्</strong> भवतीति मण्डलाकारतया सर्वत्र वर्तत इत्य् अर्थः । <strong>तद्वद्</strong> इति तादृशीं कृत्वेत्य् अर्थः । यद् वा, ततश् च यद्वद् <strong>अलातचक्रं,</strong> तद्वद् एव हरिः सर्वत्राप्य् अदृश्यतेति शेषः । किं कुर्वन् ? परेषां <strong>शित-बाण-पूगादिन्</strong> <strong>निघ्नन्</strong> ॥२४॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> किं कुर्वन् ? इत्य् अत आह । <strong>निषङ्गात्</strong> इषुधेः सकाशात् <strong>शरान्</strong> एकैकान् <strong>गृह्नन्</strong> । <strong>अथ</strong> तद्-अनन्तरं <strong>तान् गुणे सन्दधत्</strong> गुणम् <strong>आकृष्य</strong> <strong>तान् मुञ्चन्,</strong> तैश् च <strong>रथादीन्</strong> <strong>निघ्नन्</strong> । <strong>निरन्तरम्</strong> इति ग्रहणादि सर्व-क्रिया-विशेषणम् । तेन ग्रहण-योजन-विकर्षण-निप्ःक्षेपण-प्रहरण-क्रियाः क्रमेणोद्भूता अपि सदैवोद्भवन्त्य इव द्रष्टॄन् प्रतिभाताः क्षणार्ध-मध्ये शतकोटि-कृत्वोद्भवन्तीत्य् अर्थः । ततश् च <strong>अलात-चक्रं</strong> ज्वलत्-काष्ठं भ्रमणे यथा चक्रवद् भवति, तद्वद् एव मथुरायाश् चतुर्दिक्षु सैन्याभिमुखं भ्रमन् शार्ङ्गं व्यस्फूर्जयद् इति ॥२४.२५॥</p>
<hr>
<p><strong>बलदेव-विद्यभूषणः (वैष्णवानन्दिनी) :</strong> <em>न व्याख्यातम्।</em></p>
<hr>
<p><strong>॥ १०.५०.२५ ॥</strong></p>
<blockquote>
<p>निर्भिन्न-कुम्भाः करिणो निपेतुर् &gt;
अनेकशो<sup id="fnref:8"><a href="#fn:8" class="footnote-ref" role="doc-noteref">8</a></sup>\ऽश्वाः शर-वृक्ण-कन्धराः । &gt;
रथा हताश्व-ध्वज-सूत-नायकाः &gt;
पदायतश् छिन्न-भुजोरु-कन्धराः ॥</p></blockquote>
<p><strong>श्रीधर-स्वामी (भावार्थ-दीपिका) : हता अश्वा ध्वजाः सूता नायका</strong> रथिनश् च येषु ते ॥२५॥</p>
<hr>
<p><strong>वंशीधरः (भावार्थ-दीपिका-प्रकाशः) : निर्भिन्न-कुम्भा</strong> विदलित-मूर्धानः कुम्भो राश्य्-अन्तरे हस्ति-मूर्धांसे राक्सासान्तरे इति मेदिनी । <strong>अनीकशः</strong> राशिशः अनीकोऽस्त्री रणे सैन्ये समूहे दुर्गन्तेऽपि च इति धरणिः ॥२५॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> <em>पूर्व-श्लोकस्य तीका द्रष्टव्या।</em></p>
<hr>
<p><strong>जीव-गोस्वामी (लघु-वैष्णव-तोषणी) : निर्भिन्न-कुम्भा</strong> इत्य्-आदिना तत्रापि योग्यायोग्य-स्थान एव वेधनम् इति विशेषोक्तिः ॥२५॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> <em>पूर्व-श्लोकस्य तीका द्रष्टव्या।</em></p>
<hr>
<p><strong>बलदेव-विद्यभूषणः (वैष्णवानन्दिनी) :</strong> <em>न व्याख्यातम्।</em></p>
<hr>
<p><strong>॥ १०.५०.२६-२८ ॥</strong></p>
<blockquote>
<p>सञ्छिद्यमान-द्विपदेभ-वाजिनाम् &gt;
अङ्ग-प्रसूताः शतशो \ऽसृग्-आपगाः । &gt;
भुजाहयः पूरुष-शीर्ष-कच्छपा &gt;
हत-द्विप-द्वीप-हय-ग्रहाकुलाः ॥ &gt;
<strong>करोरु-मीना नर-केश-शैवला</strong> &gt;
<strong>धनुस्-तरङ्गायुध-गुल्म-सङ्कुलाः ।</strong> &gt;
<strong>अच्छूरिकावर्त-भयानका महा-</strong> &gt;
<strong>मणि-प्रवेकाभरणाश्म-शर्कराः ॥</strong> &gt;
<strong>प्रवर्तिता भीरु-भयावहा मृधे</strong> &gt;
<strong>मनस्विनां हर्ष-करी परस्परम् ।</strong> &gt;
<strong>विनिघ्नतारीन् मुषलेन दुर्मदान्</strong> &gt;
<strong>सङ्कर्षणेनापरिमेय-तेजसा ॥</strong></p></blockquote>
<p><strong>श्रीधर-स्वामी (भावार्थ-दीपिका) : सञ्छिद्यमाना</strong> <strong>द्विपदा इभा वाजिनश्</strong> च, तेषाम् <strong>अङ्गेभ्यः प्रसूता असृग्-आपगा</strong> रुधिर-नद्यः परस्परं प्रवर्तिता [२८] इति तृतीयेनान्वयः । प्रसिद्ध-नदी-रूपकम् आह । <strong>भुजा</strong> एव <strong>आहयो</strong> यासु ताः । <strong>पुरुषानां शीर्षाण्य्</strong> एव <strong>कच्छपा</strong> यासु ताः । <strong>हता द्विपा</strong> एव <strong>द्वीपा</strong> अन्तर्-वर्ति-तटानि <strong>हया</strong> एव <strong>ग्रहा</strong> ग्राहाः, तैश् च <strong>आकुला</strong> व्याप्ताः ॥२६॥</p>
<p><strong>करा उरवश्</strong> च <strong>मीना</strong> यासु ताः । <strong>नराणां केशा</strong> एव <strong>शैवालं</strong> यासु ताः । <strong>धनूंष्य्</strong> एव <strong>तरङ्गा आयुधान्य्</strong> एव <strong>गुल्माः,</strong> तैश् च तैश् च <strong>सङ्कुलाः</strong> । <strong>च्छूरिकाश्</strong> चर्माणि चक्राणि वा, तान्य् एव <strong>आवर्ताः,</strong> तैर् <strong>भयानकाः</strong> । <strong>महा-मणीनां</strong> <strong>प्रवेका</strong> उत्तमा <strong>आभरणानि</strong> च यथायथम् <strong>अश्मानः</strong> शर्कराश् च यासु ताः ॥२७॥</p>
<p><strong>भीरूणां भयावहाः</strong> । <strong>मनस्विनां</strong> धाराणां <strong>हर्षकर्यः</strong> । किं च, <strong>सङ्कर्षणेन</strong> अपि तद् बलं क्षयं प्रणीतम् ॥२८॥</p>
<hr>
<p><strong>वंशीधरः (भावार्थ-दीपिका-प्रकाशः) : इभः</strong> स्तम्बेरमः पद्मी इत्य् अमरः । <strong>द्वीपो</strong>ऽस्त्रियाम् अन्तरीपं यद् अन्तर्-वारिणस् तटम् इति च । <strong>ग्रहो</strong> ग्राहे च रव्य्-आदौ इति धरणिः ॥२६॥</p>
<p>जलनीली तु शेवालं शैवलोऽथ इत्य् अमरः <strong>गुल्मा</strong> लवल्यः,</p>
<blockquote>
<p>गुल्मः सेना-घट्ट-भिदोः सैन्य-रक्षण-रुग्-भिदोः । &gt;
स्तम्बे स्त्रियाम् आमलक्यां लवली-वस्त्र-वेशयोः ॥ इति मेदिनी ।</p></blockquote>
<p><strong>अच्छूरिका</strong> स्यात् पुलके वृत्त-चक्र-ध्वनिष्व् अपि इति तीर्थः । <strong>प्रवेकस्</strong> तूत्तमे पुंसि वाच्यवत् स्याद् विवेक्तरि इति निरुक्तिः । <strong>आवर्तस्</strong> त्व् अम्भसां श्रमः इति । <em>यथायथं</em> <strong>मणय</strong> आश्मानः पाषाणानि अश्मनी मणि पाषाणे इति कोशात् । अलङ्काराश् च शस्त्र-भेदनाच् छर्करावज् जाताः, <strong>शर्कराः</strong> सिकता बालुका इति यावत् ।</p>
<blockquote>
<p>शर्करा खण्ड-विकृताव् उपला-कर्पराशयोः । &gt;
शर्मरान्वित-देशेऽपि रुग्-भेदे शकलेऽपि च ॥ इति मेदिनी ।</p></blockquote>
<p><strong>अच्छुरिकाश्</strong> चर्माणि चक्राणि वा । पञ्चम-स्कन्धे अच्छूर्य्-अमृत-मणी [भा।पु। ५.३.३] इत्य् आदौ प्रयुक्तश् चक्र एव ॥२७॥</p>
<p>परस्परम् अन्योन्यम् । न केवलं श्री-कृष्णेनैव नद्यः प्रवर्तिता इत्य् आह&mdash;<em>किं च</em> इति । यद्यपीह कृष्णेति नोक्तं, तथापि क्षयं प्रनीतं वसुदेव-पुत्रयोः [२९] इत्य् अग्रिम-प्रद्योक्ति-विरोधात् तेनापीति बोध्यम् । दुर्मदान् दुष्टाहङ्कारान् । साक्षाच्-छ्री-भगवता सह युद्धात् । यद् वा, निज-बलादिना महामत्तान् इत्य् अर्थः । तेजः पराक्रमः ॥२८॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी), जीव-गोस्वामी (लघु-वैष्णव-तोषणी) : सञ्छिद्य</strong> इति सार्ध-द्वयम् । <strong>गुल्माः</strong> स्तम्बा अप्रकाण्ड-वृक्ष-जातयः । अच्छूरिका-शब्दो वैदिकः पञ्चम-स्कन्धेऽपि प्रयुक्तोऽस्ति । अच्छूर्य्य्-अमृत-मणि- [५.३.३] इत्य्-आदौ परस्परं हर्ष-करी वीर-स्वाभाव्यान् मारयतां मार्यमाणानाञ् चानन्द-प्रदाः प्रवर्तिताः श्री-भगवतैव । यद् वा, असृगापगा एव परस्परं प्रवर्तिताः मिलित्वा मर्हिता इत्य् अर्थः । तत्र प्रथम-पक्षे निर्भिन्न-कुम्भा इत्य्-आदिना तत्-पराक्रम-वर्णनस्यैव सोत्साहम् अपक्रान्तत्वात् मुकुन्दो\ऽप्य् अक्सात बल इत्य्-आदि वक्ष्यमाणात् परस्परं हर्षकरीर् इत्य् अव्यवहितान्वयाच् च । द्वितीय-पक्षे तत्रैव तात्पर्यात् ॥२६.२७॥</p>
<p>अच्छूरिकेति शब्दोऽयं वैदिकः । पञ्चम-स्कन्धेऽपि प्रयुक्तोऽस्ति अच्छूर्य्-अमृत-मणि- [भा।पु ५.३.३] इत्य् आदौ ॥२७॥</p>
<p><strong>दुर्मदान्</strong> दुष्टाहङ्कारान् साक्षात् श्री-भगवता सह युद्धात् । यद् वा, निज-बलादिना महामृतान् अपीत्य् अर्थः । <strong>तेजः</strong> पराक्रमः <strong>वि</strong>शिष्ट-<strong>क्रीडितं</strong> लीला-विशेष इत्य् अर्थः । यतः लीलया <strong>वसुदेव-पुत्रयोर्</strong> अपि अव्यभिचारि-सर्वैश्वर्ययोः <strong>परम्</strong> इत्य् अनेन तत्र भू-भार-हरण-प्रयोजस्यानुषङ्गिकत्वं व्यञ्जितम् ॥२८.२९॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> ततश् च <strong>सञ्छिद्यमानानां द्विपदानीनाम्</strong> <strong>अङ्गेभ्यः प्रसूता</strong> <strong>असृग्-आपगा</strong> रुधिर-नद्यः परस्परं कृष्ण-रामाभ्यां प्रवर्तिता इति तृतीयेनान्वयः । प्रसिद्ध-नदीप-पकम् आह&mdash;भूजा एवाहयो यासु ताः हतद्विपा एव द्वीपाः अन्तर्वन्तिन उच्च-प्रदेशाः हया एव ग्रहा ग्राहाश् चलास्तैर् आकुलाः व्याप्ताः ॥२६॥</p>
<p><strong>अच्छूरिकाश्</strong> चर्माणि चक्राणि वा ता एव <strong>आवर्ताः,</strong> तैः भयानकाः, <strong>महा-मणीनां</strong> <strong>प्रवेकाः</strong> श्रेष्ठा आभरणानि च क्रमेण <strong>अश्मानः</strong> शर्कराश् च यासु ताः ॥२७॥</p>
<p><strong>परस्परम्</strong> अन्योन्यं <strong>मृधे</strong> यादवैः परैश् च यद् युद्धं तस्मिन् <strong>प्रवर्तिता</strong> श्री-भगवतैव निर्भिन्न-कुम्भा [२५] इत्य् आदौ, तेनैव तत्-तद्-वधोक्तेः, अन्यथा अग्रे वक्ष्यमाणे अक्षत-बलः [भा।पु १०.५०.३४] इत्य् अनेन विरोधापत्तिः । <strong>दुर्मदान्</strong> दुष्टाहङ्कारान्, साक्षात् श्री-भगवता सह युद्धात् । यद् वा, निज-बलादिना महामत्तान् अपीत्य् अर्थः । <strong>अपरिमेयम्</strong> अनन्तत्वात् परिमातुम् अशक्यं <strong>तेजः</strong> पराक्रमो यस्य तेन । यतः <strong>सङ्कर्षणेन</strong> चतुर्व्युहैकतमेन भगवता <strong>क्षयं</strong> <strong>प्र</strong>कर्षेण मुक्त्या पुनर् आवृत्त्य्-अभावादिना <strong>नीतम्</strong>, <strong>वि</strong>शिष्टं <strong>क्रीडितं</strong> लीला-विशेष इत्य् अर्थः । यतो <strong>जगदीशयोर्</strong> वसुदेव-पुत्रयोर् इति क्रीडार्थम् एव तत्-पुत्रता-प्राप्त्या जगदीशत्वेऽपि सा क्रीडोचितेति भावः । <strong>परम्</strong> इत्य् अनेन तत्रायासादिकं भू-भार-हरणादि-मात्र-प्रयोजनं च निरस्तम् ॥२८.२९॥</p>
<p><strong>मनिस्विणां</strong> वीराणां हर्ष-कर्यः । <strong>अङ्ग</strong> हे राजन् ! त्वद्-<strong>बलम्</strong> अर्णववत् <strong>दुर्गं भैरवं</strong> च <strong>दुरन्त-पारं</strong> दुः-शब्दो निषेधे अन्तस्तलं पारम् अवधिः, विक्रमेणागाधं देशतश् च निरवधिकम् इत्य् अर्थः । वस्तु-विचारे तयोस् तत् कर्मं केवलं <strong>विक्रीडितं</strong>, न तु पराक्रमः ॥२८.२९॥</p>
<hr>
<p><strong>॥ १०.५०.२९ ॥</strong></p>
<blockquote>
<p>बलं तद् अङ्गार्णव-दुर्ग-भैरवं &gt;
दुरन्त-पारं मगधेन्द्र-पालितम् । &gt;
क्षयं प्रणीतं वसुदेव-पुत्रयोर् &gt;
विक्रीडितं तज् जगद्-ईशयोः परम् ॥</p></blockquote>
<p><strong>श्रीधर-स्वामी (भावार्थ-दीपिका) : अङ्ग</strong> ! हे राजन् ! <strong>अर्णववद् दुर्गं</strong> दुर्गमं <strong>भैरवं</strong> भयङ्करं च, यतो <strong>दुरन्त-पारम्</strong> । <strong>अन्तो</strong>ऽत्र तलम् । <strong>पारम्</strong> अवधिः । दुःशब्दो निषेधे । विक्रमेण अगाधं देशतश् च निरवधिकम् इत्य् अर्थः । किं च, <strong>मगधेन्द्रेण</strong> च <strong>पालितं</strong> बलम् । यद् एवं-भूतं <strong>राम-कृष्णयोः</strong> कर्मोक्तं तत्-परं केवलं तयोर् <strong>विक्रीडितं</strong> न तु पराक्रमः ॥२९॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> यतो <strong>दुरन्त-पारम्</strong> अतोऽ<strong>र्णववद्</strong> इति योज्यम् । <em>तलम्</em> इति तलं स्वरूपेऽनूर्ध्वे स्त्री इति मेदिनी । <em>इत्य् अर्थ</em> इति व्याख्येयम् इति । रक्षक-प्रबलत्वे\ऽपि नाशेनायासम् आह&mdash;<em>किं च,</em> इति । <em>ययो</em> राम-कृष्णयोः । <em><strong>विक्रीडितं</strong></em> लीला-विशेष एव <strong>परं</strong> केवलं न त्व् आवेशिकं युद्धम् इत्य् अर्थः ॥२९॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा),</strong> <strong>सनातन-गोस्वामी (बृहद्-वैष्णव-तोषणी)</strong>, <strong>जीव-गोस्वामी (लघु-वैष्णव-तोषणी, क्रम-सन्दर्भः, बृहत्-क्रम-सन्दर्भः), विश्वनाथ-चक्रवर्ती (सारार्थ-दर्शिणी), बलदेव-विद्यभूषणः (वैष्णवानन्दिनी) :</strong> <em>न व्याख्यातम्।</em></p>
<hr>
<p><strong>॥ १०.५०.३० ॥</strong></p>
<blockquote>
<p>स्थित्य्-उद्भवान्तं भुवन-त्रयस्य यः &gt;
समीहते\ऽनन्त-गुणः स्व-लीलया । &gt;
न तस्य चित्रं पर-पक्ष-निग्रहस् &gt;
तथापि मर्त्यानुविधस्य वर्ण्यते ॥</p></blockquote>
<p><strong>श्रीधर-स्वामी (भावार्थ-दीपिका) :</strong> न चैतद् आश्चर्यम् इत्य् आह&mdash;<strong>स्थित्य्-उद्भवान्तम्</strong> इति । तर्हि किम् इत्य् आश्चर्यम् इव वर्णितं ? तत्राह&mdash;<strong>तथापि</strong> इति । मर्त्यान् अनुविधत्ते ऽनुकरोतीति <strong>मर्त्यानुविधस्</strong> तस्य ॥३०॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> <em>एतद्</em> बल-नाशनम् । <strong>यः</strong> कृष्णः <strong>समीहते</strong> कुरुते । चित्राभावे तद्वत् कुतो वर्णितम् ? इत्य् आह&mdash;<em>तर्हि</em> इति । यद्यपि हरेः । <strong>पर-पक्ष-निग्रहश् चित्रं</strong> न <em><strong>तथापि</strong></em> इति । तस्य मनुष्य-धर्मम् अनुकुर्वतो हरेस् तद् युद्धं वर्ण्यते, बुद्ध्य्-अवतारार्थं प्रशस्यत इत्य् अर्थः । [विश्वनाथः] ॥३०॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> तथापि लीलया सद्यस् तद्-अनन्त-बल-मारणम् आश्चर्यम् अपि न मन्तव्यम् इति वदन् जगदीशत्वम् एव दर्शयन् केवलं विक्रीडितत्वम् एव साधयति&mdash;<strong>स्थिति-</strong> इति द्वन्द्वैक्यं, स्थित्य्-आदेर् यथोत्तरं प्रस्तावापेक्षया श्रैष्ठ्यम् ऊह्यम् । ततश् च किं वक्तव्यं ? <strong>स्थितिम् उद्भवं</strong> वा <strong>अन्तं</strong> संहारम् अपीत्य् अर्थः । अत एव स्थितेर् आदौ निर्देशः । <strong>भुवन-त्रयस्य</strong> इति श्री-ब्रह्मणः प्रतिदिनम् एव त्रिलोक्यास् तत्-तद्-आचरणात् । <strong>य</strong> इति जगदीशतया द्वयोर् ऐक्याभिप्रायेण । किं वा, प्राधान्याच् छ्री-कृष्णोद्देशेनैव <strong>सम्यक्</strong> तत्-तन्-निष्ठया <strong>ईहते</strong> करोति, यतोऽ<strong>नन्ता गुणाः</strong> सार्वज्ञ्य-चातुर्यादयो यस्य सः, तच् च <strong>स्वकीयया लीलयैव</strong>, न च तत्-तत्-साधन-प्रयासादिना, स्व-शब्देन तत्र परम-स्वाच्छन्द्यम् उक्तम्, <strong>परस्य</strong> यदु-कुल-शत्रोर् जरासन्धस्य, <strong>पक्षः</strong> सहायस् तत्-सैन्यं, तस्य <strong>निग्रहो</strong> वध इत्य् एतच् <strong>चित्रम्</strong> अद्भुतं न भवति । <strong>मर्त्यानुविधस्य</strong> इति तादृशालौकिक-कर्मण्य् अपि मनुष्य-लीलानुसारात् । एवं सर्वतो विलक्षणा पूर्ववल् लीला माधुरी दर्शिता ॥३०॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> ननु, यदि जगदीशता, तर्हि कथं क्षुद्रातिक्षुद्रैर् नीचैर् युद्धे रसः सिध्यति ? न चेत् तर्हि तद्-वर्णनया च किं ? तत्राह&mdash;<strong>स्थिति-</strong> इति । स्थितौ तस्य साक्षाल्-लीलात्वात् तस्याः प्रथमोक्तिः । <strong>य</strong> इति द्वयोर् ऐक्याभिप्रायेन</p>
<hr>
<p>ननु, कथम् एकोऽनन्तानां स्थित्य्-आदि कुरुते ? तत्राह&mdash;<strong>अनन्ता गुणाः</strong> सार्वज्ञ्य-चातुर्यादयो यस्य सः । तच् च <strong>स्वकीयया लीलयैव</strong>, न च तत्-साधन-प्रयासादिना । स्व-शब्देन तत्र परं स्वाच्छन्द्यम् उक्तम् । <strong>चित्रम्</strong> आश्चर्य-हेतुर् इत्य् अर्थः । हेतुम् इति हेतुत्वोपचारान् न लिङ्ग-त्यागः । एवं पूर्व-पक्षम् अनूद्य सिद्धान्तम् आह&mdash;<strong>मर्तानुविधस्य</strong> इति । यस् तादृशालौकिक-कर्माण्य् अपि मनुष्य-लीलयैव करोति, न त्व् ऐश्वर्याविष्कारादिना तस्येत्य् अर्थः ॥३०॥</p>
<hr>
<p><strong>जीव-गोस्वामी (क्रम-सन्दर्भः) : स्थित्य्-उद्भवः</strong> ॥३०॥ मर्त्यान् अनुविधत्तेऽनुकरोति मर्त्य-लीलोचिताम् एव शक्तिं व्यञ्जयति नाधिकां, तथापि तन्-निग्रहादिकं करोत्य् एव यत् तस्येत्य् अर्थः ॥ [लोचन-रोचनी ४.८.२॥</p>
<hr>
<p><strong>जीव-गोस्वामी (बृहत्-क्रम-सन्दर्भः), विश्वनाथ-चक्रवर्ती (सारार्थ-दर्शिणी) :</strong> ननु, जगदीशता चेत् तर्हि कथं क्षुद्रातिक्षुद्रैः स्वाननुरूपैर् जीवैः सह युद्धे रसः सिध्यति ? न चेत् तर्हि तद् वर्णने किं ? तत्राह&mdash;<strong>स्थिति</strong> इति । तर्हि किम् अत्याश्चर्यम् इव वर्णितं ? तत्राह&mdash;<strong>तथापि</strong> इति । मर्त्यः सन्न् अनुरूपम् एव विधत्त इति <strong>मर्त्यानुविधस्</strong> तस्य ।</p>
<p>अयम् अर्थः&mdash;येन स्वाकारेण जगत्-सृष्ट्य्-आदिकं करोति, तेनैव यदि जरासन्धं जयति, तदा खल्व् अननुरूपत्वान् न रसः । यदि च मर्त्यः सन् जयति, तदा मर्त्यस्य प्रतियोद्धा मर्त्य एवानुरूपस् तत्रातिप्रौढस्य जरासन्धस्य जयाच् चमत्कार इति रस एव भवति । न च मर्त्य-देहस्य अस्वरूपत्वम् इति वाच्यं&mdash;परमात्मा नराकृतिः [भा।पु। ९.२३.२०], नराकृति परं ब्रह्म [वि।पु। ४.११.४], हरिः कारण-मानुषः [भा।पु। १०.५०.६], यन्-मित्रं परमानन्दं पूर्णं ब्रह्म [भा।पु। १०.१४.३२] इत्य्-आदि-श्रवणात्, अहं परं धाम<sup id="fnref:9"><a href="#fn:9" class="footnote-ref" role="doc-noteref">9</a></sup> इति गीतोक्तेश् च ॥३०॥</p>
<hr>
<p><strong>बलदेव-विद्यभूषणः (वैष्णवानन्दिनी) :</strong> <em>न व्याख्यातम्।</em></p>
<hr>
<p><strong>॥ १०.५०.३१ ॥</strong></p>
<blockquote>
<p>जग्राह विरथं रामो जरासन्धं महा-बलम् । &gt;
हतानीकावशिष्टासुं सिंहः सिंहम् इवौजसा ॥</p></blockquote>
<p><strong>श्रीधर-स्वामी (भावार्थ-दीपिका) :</strong> किं च, <strong>जग्राह</strong> इति । <strong>हतान्य् अनीकानि</strong> यस्य <strong>अवशिष्टा असव</strong> एव यस्य, तं च तं च ॥३१॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> अन्यद् अद्भुतम् आह&mdash;<em>किं च</em> इति । <strong>ओजसा</strong> बलेन । <strong>सिंहः सिंहम्</strong> इति मर्त्यानुविधतया साम्याभिप्रायात् । <strong>महा-बलम्</strong> इति क्वचित् पाठः । तत्र महा-बलत्वम् अपि मर्त्यानुविधापेक्षयैव न तु ऐश्वर्यापेक्षया ॥३१॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> प्रस्तुतम् आह&mdash;<strong>जग्राह</strong> इति । <strong>विरथं</strong> सन्तम्, तद्-विस्तारस् तु श्री-हरिवंशाज् ज्ञेयः । <strong>ओजसा</strong> वेगेनेत्य् अर्थः । यत् <strong>महा-बलः</strong> किं च, <strong>हत</strong> इति तस्य मानुस-शरीर-शक्त्योर् हानेः, गदा-युद्धादौ लोक-दृष्ट्या द्वयोः साम्ये\ऽप्य् एकस्य बल-हान्योऽन्यं च बलातिरेकेण ग्रहणे दृष्टान्तः&mdash;<strong>सिंहः सिंहम् इव</strong> इति ॥३१॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> अतोऽन्यच् च तादृशं तच्-चरितं शृण्व् इत्य् आह&mdash;<strong>जग्राह</strong> इति । <strong>ओजसा</strong> वेगेनेत्य् अर्थः । <strong>सिंहः सिंहम्</strong> इवेति मर्त्यानुविधतया साम्याभिप्रायात् । अतो <strong>महा-बलत्वाम्</strong> अपि तद्-अपेक्षयैव न त्व् ऐश्वर्यापेक्षया महा-बलम् इति क्वचित् पाठः ॥३१॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः), विश्वनाथ-चक्रवर्ती (सारार्थ-दर्शिणी), बलदेव-विद्यभूषणः (वैष्णवानन्दिनी) :</strong> <em>न व्याख्यातम्।</em></p>
<hr>
<p><strong>॥ १०.५०.३२ ॥</strong></p>
<blockquote>
<p>बध्यमानं हतारातिं पाशैर् वारुण-मानुषैः । &gt;
वारयामास गोविन्दस् तेन कार्य-चिकीर्षया ॥</p></blockquote>
<p><strong>श्रीधर-स्वामी (भावार्थ-दीपिका) : हता</strong> बहुशोऽ<strong>रातयो</strong> येन तथा-भूतम् अपि जरासन्धं <strong>बध्यमानं</strong> <strong>वारयामासेति</strong> ॥३२.३३॥</p>
<hr>
<p><strong>वंशीधरः (भावार्थ-दीपिका-प्रकाशः) : वारुणैर्</strong> नागादि-रूपैः, <strong>मानुषै</strong> रज्वादिभिः । <strong>वारयामास</strong> मोचयामास । <strong>तेन</strong> जरासन्धेन । कार्यस्य पुनस् तदानीन्तन-सेना-वधस्य चिकीर्षया । मानुषीयैस् त्वत्यन्तापमानार्थम् । गोविन्द इति पूर्ववत् । अत एव तेन जरासन्धेन यत्-कार्यं हननार्थं भू-भार-सैन्य-सम्मेलनं तस्य कर्तुम् इच्छया । महाराजोऽयं संबन्धी च ततोऽधुना कृतापराधोऽपि त्यज्येतेति रामस् तम् अत्रायतेत्य् अर्थः । अत्र प्रकरण-प्राप्तस्य बन्धनस्य भीत्रार्थानां भय-हेतुः इत्य् अनेनापादानत्वम्, गोभ्यो यवान्वारयतीतिवत् ॥३२॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> वारुणैर् मानुषैश् च दिव्यैर् लोकिकैश् चेत्य् अर्थः । दृढ-बन्धनार्थं लोकेऽपमानार्थं च । यद् वा, वारुणवन् मानुषैर् इति तेषां महा-दार्ढ्यादिकम् उक्तम् । गोविन्द इत्य् अस्याभिप्रायः पूर्ववत् । अत एव तेन जरासन्धेन कृत्वा कार्यस्य भू-भार-हरण-प्रयोजनस्य चिकीर्षया इतस् ततस् तेनानीय तस्य स्वतो बहुतरसैन्यस्यैकत्रैवानायासेन वध-सिद्धेः । वारयामास तद्-बन्धनं न्यषेधद् इत्य् अर्थः ॥३२॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> मानुषीयैस् त्वत्य् अन्तापमानार्थम् । गोविन्द इति पूर्ववत् । अत एव तेन जरासन्धेन कृत्वा यत् कार्यं हननार्थं भू-भार-सैन्यसम्मेलनं तस्य चिकीर्षया वारयामास महाराजोऽयं सम्बन्धी च ततोऽधुना कृतापराधोऽपि त्यज्यतेति रामस् तम् अत्रातेत्य् अर्थः । प्रकरण-प्राप्तस्य भीतार्थानां भय-हेतुर् इत्य् अनेनापादानत्वं गोभ्यो यवान् वारयतीतिवत् ॥३२॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः), विश्वनाथ-चक्रवर्ती (सारार्थ-दर्शिणी), बलदेव-विद्यभूषणः (वैष्णवानन्दिनी) :</strong> <em>न व्याख्यातम्।</em></p>
<hr>
<p>॥ १०.५०.३३ ॥</p>
<blockquote>
<p>स मुक्तो लोक-नाथाभ्यां व्रीडितो वीर-सम्मतः । &gt;
तपसे कृत-सङ्कल्पो वारितः पथि राजभिः ॥</p></blockquote>
<p><strong>श्रीधर-स्वामी (भावार्थ-दीपिका) :</strong> <em>न व्याख्यातम्।</em></p>
<hr>
<p><strong>वंशीधरः (भावार्थ-दीपिका-प्रकाशः) :</strong> मुक्तो विसृष्टः । वारितो निवारितः । स मुक्त इति युग्मकम् । लोक-नाथाभ्याम् इति पूर्वोक्तरीत्या लोक-हितार्थर्थम् एवेति भावः । अथ च महाशयत्वाज् झटिति तद्धनने त्वनाग्रहश् च दर्शितः । ततो वीर-सम्मतोऽतो बन्धे ततोऽपि मोचने व्रीडितः । अत एव तपस उद्यतः, कथं यादव-बलाद् अपि पराजयो मम जातस् तत इतः क्षात्र-धर्मं न करिष्यामि किन्तु तपसैव शरीरं त्यक्ष्यामीति बहिर् अभिमानज्ञापनायान्तस् तु वीर्यातिशबलाभायेति ज्ञेयम् । पथि वनवर्त्मनि तपोऽर्थम् आश्रिते ॥३३॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> लोक-नाथाभ्याम् इति सर्व-लोक-नाथत्वेन तस्यापि हितार्थम् इति भावः । पुनः पुनः श्री-भगवद् दर्शनादि-सिद्धेः, मुक्तो बन्धनात् ग्रहणाद् वा, मुक्तत्वाद् एव व्रीडितः, यतो वीराणां सम्मतो वीर श्रेष्ठ इत्य् अर्थः । वीराणां युद्धे ग्रहणादेर् अतिनिद्यत्वात् । अत एव तपसे यदुकुलजयार्थे वानप्रस्थ-दर्मानुष्ठानाय । पथीति निज-देश-गमन-मार्गे । किं वा, , युद्ध-स्थानाद् एव तस्यात् सद्यो वनं गच्छतो वर्त्मनि ॥३३॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> स मुक्तो इति युग्मकम् । लोक-नाथाभ्याम् इति पूर्वोक्तरीत्या लोक-हितार्थम् एवेति भावः । अथ च महाशयत्वात् झटिति तद्धननेत्वनाग्रहश् च दर्शितः । यतो वीराणां सम्मतः अतो बन्धे ततोऽपि मोचने ब्रीडितः । अत एव तपस उद्यतः । कथं यादव-बलाद् अपि मम पराजयः तत इतः क्षात्र-धर्मं न करिष्यामि तपसैव शरीरं त्यक्ष्यमीति बहिर् अभिमान-ज्ञापनाय । अन्तस् तु वीर्यातिशयम् अलाभायेति ज्ञेयम् । पथि वनवर्त्मनि तपोऽर्थम् आश्रिते ॥३३॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> लज्जितत्वे हेतुः वीर-सम्मत इति ॥३३॥</p>
<hr>
<p><strong>बलदेव-विद्यभूषणः (वैष्णवानन्दिनी) :</strong> <em>न व्याख्यातम्।</em></p>
<hr>
<p>॥ १०.५०.३४ ॥</p>
<blockquote>
<p>वाक्यैः पवित्रार्थ-पदैर् नयनैः प्राकृतैर् अपि । &gt;
स्व-कर्म-बन्ध-प्राप्तो \ऽयं यदुभिस् ते पराभवः ॥</p></blockquote>
<p><strong>श्रीधर-स्वामी (भावार्थ-दीपिका) :</strong> पवित्रार्थानि धर्मोपदेशपराणि पदानि येषु तैर् वाक्यैः । नयनैर् नीतिभिः । प्राकृतैर् लोकिकैः । तत्र लौकिक-न्यायम् आहुः । स्वकर्मेति । यदुभिर् अल्पकैः कृत्वा ते महतः पराभवः केवलं कर्मबन्धेन प्राप्तोऽतस् त्वया न लज्जितव्यम् इति ॥३४॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> तत्र नाथेषु । पवित्रार्थ-पदैः क्षत्रियस्य वार्धक्य एव सति वैराग्ये तपः, युद्धादिको मुख्यो धर्मः लज्जया तत्-त्यागोऽन्ऽउचित इत्य्-आदि लक्षणैः । तवैतत्परामवदुःखं ललाटे लिखितम् एव तत्-कथम् अन्यथा भवति अवश्यम् एव भोक्तव्यम् इति स्मृतेः । अतः स्वकर्मभिर् एवैतत्परामवस् तया च प्रारब्धार्धानत्वात् तत्र का लज्जा, कः खलु बुद्धिमानतिक्षुद्राद्यादवाद् अपि दुर्बलं मस्यते । यादवेन युद्धे तव जये सति किम् अपि यशः, पराजये\ऽपि न काचिल्-लज्जा, जरासन्ध-सिंहो हि कृष्ण-सारं जित्वापि न कम् अप्य् उत्कर्षम् अजित्वापि न काम् अपि निन्दां प्राप्नोतीति वयं जानीमः । समपक्षेणापि सह युद्धे जय-पराजयाभ्यां क्सात्रियैर् न गर्वदैत्ये धार्ये, किमुत स्वतोऽतिन्युनेनेति शास्त्र्दम् ॥३४॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> पवित्रार्थ-पदैः क्षत्रियस्य वार्धक्य एव वैराग्ये सति तपो-युद्धादिकम् एव मुख्यो धर्मः । लज्जया तत्-त्यागोऽनुचित इत्य्-आदि-लक्षणैः, युद्धे कदाचिज् जयः, कदाचित् पराजयोऽपि, ते निर्वेदः क्षत्रियस्यायोग्य इत्य्-आदि-लक्षणैर् नयनैश् च, च एवार्थे, स्वकर्मबन्धत एव प्राप्तः, न तु वीर्यादि-ह्रासात् । अयम् इति पाठे अन्योन्यभावीति भावः । अन्यत् तैर् व्याख्यातम् ।</p>
<p>यद् वा, तत्र परित्रार्थं युद्धे वीरस्य मरणम् अपि श्रेयः, न तु तत्राशक्त्यादिना तप इत्य्-आदि-लक्षणैः । अन्यत् समानम् ॥३४॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> पवित्रार्थ-पदैः क्षत्रियस्य बार्धक्य एव वैराग्ये सति तपः युद्धादिकम् एव मुख्यो धर्मः लज्जया तत्-त्यागोऽनुचित इत्य्-आदि-लक्षणैः युद्धे कदाचित् जय कदाचित् पराजयोऽपि तेन निर्वेदः क्सात्रियस्यायोग्य इत्य्-आदि-लक्षणैर् नयनैश् च । च एवार्थे स्व-कर्म-बन्धत एव प्राप्तः न-तु वीर्याद्य् अभावतः अयम् इति पाठेऽन्यो न भावीति भावः । अन्यैत् तैः ।</p>
<p>यद् वा, तत्र पवित्रार्थ-पदान्याह&mdash;सेति । अवश्यम् एव भोक्तव्यं कृतं कर्म इत्य्-आदि । शास्त्रीय-न्यायानुगृहीतत्वात् पवित्रार्थपदत्वं प्राकृतैर् इति युद्धे वीरस्य मरणम् अपि श्रेयः न तु तत्राशक्त्यादिना तप इत्य्-आदि-लक्षणैः अन्यत् समम् ॥३४॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> पवित्राणि तत्त्वोपदेशपराणि अर्था पदानि च येषु तैः । नयनैः नीतिभिः प्राकृतैर् लौकिकैः तत्र तत्त्वोपदेशम् आहुः&mdash;स्वकर्मेति । तवैतत् पराभव-दुःखं ललाटे लिखितम् एव तत् कथम् अन्यथा भवति अवश्यम् एव भोक्तव्यं कृतं कर्मं इति स्मृतेः एतद्-व्यङ्ग्यनार्थेन नीतिश्चाहुः स चार्थो यथा यद्य् एष पराभवस्ते प्रारब्ध-कर्माधीन् एव तर्हि का लज्जा कः खलु बुद्धिमानतिक्षुद्रात् यादवाद् अपि त्वां दुर्बलं मंस्यते यादवेन सह युद्धे तव जये सति न किम् अपि यशः पराजयेऽपि न काचिल्-लज्जा जरासन्ध-सिंहो हि कृष्णसारं जित्वापि न कम् अप्य् उत्कर्षम् अजित्वापि न काम् अपि निन्दां प्राप्नोतीति वयं जानीमः समकक्षेणापि सह युद्धे जय-पराजयाभ्यां क्षत्रियैः न गर्मदैन्ये धार्ये किमुत स्वतोऽतिन्यूनेनेति शास्त्रम् इति ॥३४॥</p>
<hr>
<p><strong>बलदेव-विद्यभूषणः (वैष्णवानन्दिनी) :</strong> <em>न व्याख्यातम्।</em></p>
<hr>
<p>॥ १०.५०.३५ ॥</p>
<blockquote>
<p>हतेषु सर्वानीकेषु नृपो बार्हद्रथस् तदा । &gt;
उपेक्षितो भगवता मगधान् दुर्मना ययौ ॥</p></blockquote>
<p><strong>श्रीधर-स्वामी (भावार्थ-दीपिका) :</strong> बार्हद्रथो जरासन्धं ॥३५॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> नृपो बार्हद्रथस् तदा इत्य् एवापाठः सम्यक् । तीर्थस् तु&mdash;नृपतिर् वारहद्रथः इति पपाठ, तत्रार्षत्वाश्रयणमृते निर्वाहो नास्ति । हतेष्व् इति त्रिकम् । बृहद्रथः राज-चक्रवर्त्ययं तद् अपत्यम् इति तन्-नाम-विख्यापक इत्य् अर्थः । अत एव साभिमानत्वाद् उपेक्षितोऽपि दुर्मना दुःखित-चिन्त्तः ॥३५॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> नृपेति सम्राट् तथा बृहद्रथस्य महावीरस्य पुत्रः, अत एव दुर्मना दुःखित-चित्तः, पुनः श्री-भगवता सह युद्धेच्छानपगमात् ॥३५॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> हतेष्व् इति त्रिकम् । नृपेति बार्हद्रथः राज-चक्रवर्त्ययं तद् अपत्यम् इति तन्-नाम-विख्यापक इत्य् अर्थः । अत एव साभिमानत्वाद् उपेक्षितोऽपि दुर्मनाः दुःखित-चित्तः ॥३५॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> बार्हद्रर्थापि बृहद्रथोऽपि बृहद्रथ-पुत्र जरासन्धः ॥३५॥</p>
<hr>
<p><strong>बलदेव-विद्यभूषणः (वैष्णवानन्दिनी) :</strong> <em>न व्याख्यातम्।</em></p>
<hr>
<p>॥ १०.५०.३६ ॥</p>
<blockquote>
<p>मुकुन्दो \ऽप्य् अक्षत-बलो निस्तीर्णारि-बलार्णवः । &gt;
विकीर्यमाणः कुसुमैस् त्रिदशैर् अनुमोदितः ॥</p></blockquote>
<p><strong>श्रीधर-स्वामी (भावार्थ-दीपिका) :</strong> मुकुन्दोऽपि ययावित्य् अनुषङ्गः । न क्षतं बलं यस्य सः । तस्यैवामृतदृष्ट्या क्सात-प्रतिसन्धानाद् इति भावः । निस्तीर्णोऽनासेनैव तीर्णोखिलार्णवो येन । साधु-साधु इत्य् अनुमोदितश् अ ॥३६॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> अपिना पूर्व-क्रिया गृह्यते । तस्यैव मुकुन्दस्यैव । क्षत-प्रतिसन्धानं विक्सातीभवनम् । इति भावः&mdash;दृष्ट्या मृतिनाशकस्य विक्ष तीजरणं नाद्भुतम् इत्य् आशयः । अखिलार्णवः शत्र-सेनासमुद्रः । मुकुन्द इति जरासन्ध-मोचनाभिप्रायेन । निर्स्तीर्णेति मर्त्यानुविधत्वात् । मुकुन्दोऽपि मथुरां ययाव् इति । अनुमोदितः जय-जयेत्य् आदि शब्दैर् वर्धितः ॥३६॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> मुकुन्दः परमानन्दप्रदो भगवान् इति भावः । अत एव न विद्यते क्सातम् अपि तदीयामृत-दृष्ट्या यस्मिन् तथा-भूतं बलं यादव-सैन्यं यस्य सः । अत-एवोक्तं श्री-हरि-वंशे&mdash;</p>
<blockquote>
<p>जित्वा तु मागधं सङ्ख्ये जरासन्धं महीपति । &gt;
विहरन्ति स्म सुखिनो वृष्णि-सिंहा महा-रथाः ॥ [ह।वं। २.३६.४०] &gt; इति ।</p></blockquote>
<p>कुसुमैः कृत्वा विकीर्यमाणो व्याप्यमान इत्य् अर्थः ॥३६॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> मुकुन्द इति जरासन्ध-मोचनाभिप्रायेण निस्तीर्णेति मर्त्यानुविधत्वात् ॥३६॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> मुकुन्दोऽपि ययाव् इत्य् अनुषङ्गः ॥३६॥</p>
<hr>
<p><strong>बलदेव-विद्यभूषणः (वैष्णवानन्दिनी) :</strong> <em>न व्याख्यातम्।</em></p>
<hr>
<p>॥ १०.५०.३७ ॥</p>
<blockquote>
<p>माथुरैर् उपसङ्गम्य विज्वरैर् मुदितात्मभिः । &gt;
उपगीयमान-विजयः सूत-मागध-वन्दिभिः ॥</p></blockquote>
<p><strong>श्रीधर-स्वामी (भावार्थ-दीपिका) :</strong> प्रत्युतैर् मथुरावा सिभिर् जने उपसङ्गम्य मिलित्वा ॥३७॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> प्रत्युद्यातैर् आनयनार्थं सम्मुखम् आगतेः ॥३७॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> माथुरैः सूतादिभिः, उप अधिकं गीयमान-विजयः । किं वा, माथुरैर् यादवैः, कथम्भूतैः ? अभित आभिमुख्ये वा सङ्गम्यः श्री-भगवतासह मिलित्वा, विज्वरैः&mdash;विगतो ज्वरः श्री-भगवद् अदर्शनादिना ताओ येषां तैः । न च केवलं विज्वरत्वम्, प्रहर्षश् च जात इत्य् आह&mdash;मुदित आत्मा मनो देहो वा येषां तैः, उभयेषां वा विशेषणद्वयम् इदम् ॥३७॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> कुमुन्दोऽपि माथुरैः । सहाभिमुख्येन सङ्गम्य ययाव् इति पूर्वेणैवान्ययः । मधुपुरीम् इति शेषः । तादृश-वर्णित-प्रावीण्यात् परास्त्रादिभिर् न क्सातम् एव बलं यस्य सः जय-जयेत्य् आद्य् अनुमोदितः ॥३७॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः), विश्वनाथ-चक्रवर्ती (सारार्थ-दर्शिणी), बलदेव-विद्यभूषणः (वैष्णवानन्दिनी) :</strong> <em>न व्याख्यातम्।</em></p>
<hr>
<p>॥ १०.५०.३८ ॥</p>
<blockquote>
<p>शङ्ख-दुन्दुभयो नेदुर् भेरी-तूर्याण्य् अनेकशः । &gt;
वीणा-वेणु-मृदङ्गानि पुरं प्रविशति प्रभौ ॥</p></blockquote>
<p><strong>श्रीधर-स्वामी (भावार्थ-दीपिका) :</strong> तदा प्रभौ पुरं प्रविशति सति शङ्खादयो नेदुः ॥३८॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> प्रभौ सर्वेशरे श्री-कृष्णे । शङ्खेति युग्मकम् । अनेकश इत्य् अस्य सर्वेरेवान्वयः ॥३८॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> नेदुः स्वयम् एवावाद्यन्त, अनेकः इत्य् अस्य सर्वैर् अप्य् अन्वयः । प्रभौ जगदीश्वरे श्री-मथुरा-नाथे वा ॥३८॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> शङ्खेति युग्मकम् । अनेकश इत्य् अस्य सर्वैर् अप्य् अन्वयः ॥३८॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः), विश्वनाथ-चक्रवर्ती (सारार्थ-दर्शिणी), बलदेव-विद्यभूषणः (वैष्णवानन्दिनी) :</strong> <em>न व्याख्यातम्।</em></p>
<hr>
<p>॥ १०.५०.३९ ॥</p>
<blockquote>
<p>सिक्त-मार्गां हृष्ट-जनां पताकाभिर् अभिलङ्कृताम् । &gt;
निर्घुष्टां ब्रह्म-घोषेण कौतुकाबद्ध-तोरणाम् ॥</p></blockquote>
<p><strong>श्रीधर-स्वामी (भावार्थ-दीपिका) :</strong> कथम्भूतां पुरं तद् आह । सिक्त-मार्गम् इति । ब्रह्म-घोषेण वेद-घोषेण निर्घुष्टां निनादिताम् । कौतुकेनोत्सवेन आ सर्वता बद्धानि तोरणानि यस्यां ताम् ॥३९॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> रोरणानि वन्दन-मालाः । हृष्टेति दिव्यस्त्रादिधारणं सूचयति । कौतुकेनेति तृतीयालुक्छान्दसः । अतः सर्वत्रान्वेति ॥३९॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> अयं महोत्सवेन स्वयं नदने हेतुः&mdash;हृष्टा जना विप्रादयः सर्व-लोका यस्याम् इति ॥३९॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> हृष्टेति । दिव्य-वस्त्रादि-धारणं च सूचयति&mdash;कौतुकेनेत्थर्थः । तृतीयालुक् छान्दसः अतः सवत्रापि योज्यम् ॥३९॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> पुरं विशिनष्टि&mdash;सिक्त-मार्गाम् इत्य्-आदिना ॥३९॥</p>
<hr>
<p><strong>बलदेव-विद्यभूषणः (वैष्णवानन्दिनी) :</strong> <em>न व्याख्यातम्।</em></p>
<hr>
<p>॥ १०.५०.४० ॥</p>
<blockquote>
<p>निचीयमानो नारीभिर् माल्य-दध्य्-अक्षताङ्कुरैः । &gt;
निरीक्ष्यमाणः स-स्नेहं प्रीत्य्-उत्कलित-लोचनैः ॥</p></blockquote>
<p><strong>श्रीधर-स्वामी (भावार्थ-दीपिका) :</strong> निचीयमानो विकीर्यमाणः । प्रविवेशेति विपरिणतानुषङ्गः ॥४०॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> अङ्कुरैर् दुर्वाङ्कुरैः । विपरिणतस्य शत्रन्तविशेर् लिडन्तत्वेन विपरिणतस्य । अनुषङ्गः पृष्ठ-पाठत आनयनम् । उत्कलितानि प्रफुल्लानि । कीदृशः सन् प्रविवेश तत्राह&mdash;निचीयेति । प्रीत्या हर्षैणोत्कलितैर् विकसितैर् लोचनैः कृत्वा । अत्र विपरिणतानुपङ्ग इति पुरं प्रविशति प्रभौ इति पूर्वोक्त-शतृ-प्रत्ययस्य सप्तम्याश् च लिट्-त्वप्रथमत्वेन विपरिणामात्</p>
<hr>
<p>यद् वा, निचीयमान इति परेण युग्मकम् ॥४०॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> पौराणां दिव्य-वस्त्रालङ्कार-परिधानादिकं सूचयति । प्रीत्या हर्षेणोत्कलितैर् उत्फुल्लोचनैः कृत्वा ॥४०॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> कीदृशः सन् प्रविवेश ? तत्राह&mdash;निचोयेति । प्रीत्या हर्षेण उत्कलितैर् विकसितैर् लोचनैः कृत्वा अत्र टीकायां विपरिणतानुषङ्ग इति पुरं प्रविशति प्रभाव् इति पूर्वोक्त-शतृ-प्रत्ययस्य सप्तम्याश् च विपरिणामात् । यद् वा, नीचीयमानः इति परेण युग्मकम् ॥४०॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> निचीयमानः विकीर्यमाणः प्रभुः प्राविशद् इति विपरिणतानुषङ्ग इति श्री-स्वामिचरणाः । यद् वा, प्रादिशद् इति परेणान्वयः ॥४०॥</p>
<hr>
<p><strong>बलदेव-विद्यभूषणः (वैष्णवानन्दिनी) :</strong> <em>न व्याख्यातम्।</em></p>
<hr>
<p>॥ १०.५०.४१ ॥</p>
<blockquote>
<p>आयोधन-गतं वित्तम् अनन्तं वीर-भूषणम् । &gt;
यदु-राजाय तत् सर्वम् आहृतं प्रादिशत् प्रभुः ॥</p></blockquote>
<p><strong>श्रीधर-स्वामी (भावार्थ-दीपिका) :</strong> अयोधनं रण-भूमिस् तत्रस्थं वित्तम् । वीराणां भूषणम् ॥४१॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> यदु-राजायोग्रसेनाय । वीराणां भूषणं गात्रालङ्करणम्, वेषाम् अति-बहुलतयानन्तं मूल्येनाप्य् अनिरूप्यम् इत्य् अर्थः । आहृतं जनैर् आनायितम् । यदुराजाय स्वयम् एव तथात्वेन स्थापितायोग्रसेनाय । प्रकर्षेण राज-योग्याद् अरपूर्वकम् अदिशद् उपहृतवान् । यतः प्रभुः स्वयं तद् वैभवान् अपेक्षः, स्वमर्यादा-पालन-परश्चेत्य् अर्थः ॥४१॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> वीर-भूषणम् इति वित्तेनैव राज्ञां शोभा-सिद्धेः । यद् वा, वीराणां भूषणं च गात्रालङ्कारम्, जातावेकत्वम्, आहृतं जनैर् आनीतं सत्, यदु-राजाय उग्रसेनाय तद् अर्थं तस्मिन् समर्पयितुं प्रकर्षेणानन्यस्वामित्वादिना आदिशत्, यतः प्रभुस् तस्यापीश्वरः, तद् इति तेन तस्यैव तत्-सिद्धोर् इति भावः । यद् वा, स्वप्रतिज्ञा-पालन-समर्थः, अन्यथा मयि भृत्य उपासीने इत्य्-आदि-स्वोक्त-व्यभिचारः स्याद् इति ॥४१॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> वीराणां भूषणं गात्रालङ्करणम् अत एवानन्तं तेषाम् अति-बाहुल्याद्-गणनया महासम्पन्नत्वान् मूल्येन चानिरूप्यम् इत्य् अर्थः । आहृतं जनैर् आनायितं यदुराजाय स्वयम् एव तथा स्थापितायोग्रसेनायैव प्रकर्षेण राज-योग्यादरपूर्वकम् अदिशत् उपहृतवान् यतः प्रभुः स्वयं तद् वैभवान् अपेक्षः स्वमर्यादा-पालन-परश्चेत्य् अर्थः ॥४१॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> आयोधनं युद्ध-भूमिस् तत्र पतितं वीराणां भूषणं गात्रलयम् ॥४१॥</p>
<hr>
<p><strong>बलदेव-विद्यभूषणः (वैष्णवानन्दिनी) :</strong> <em>न व्याख्यातम्।</em></p>
<hr>
<p>॥ १०.५०.४२ ॥</p>
<blockquote>
<p>एवं सप्तदश-कृत्वस् तावत्य् अक्षौहिणी-बलः । &gt;
युयुधे मागधो राजा यदुभिः कृष्ण-पालितैः ॥</p></blockquote>
<p><strong>श्रीधर-स्वामी (भावार्थ-दीपिका) :</strong> तावतीति च्छेदः । तावति पराजये वर्तमाने\ऽप्य् अक्षौहिण्यो बलं यस्य सः । सप्तदशकृत्वः सप्त-दशवारान्युयुधे ॥४२॥</p>
<hr>
<p><strong>वंशीधरः (भावार्थ-दीपिका-प्रकाशः), श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> एवम् इत्य् अनेन प्रतिवारं पूर्ववत् त्रयोविंशत्य् अक्षौहिण्यो ज्ञेयाः । अन्यत् तैर् व्याख्यातम् । यद् वा, तावतीत्य् अत्र पुम्वद्-भावाभाव आर्षः, केचिद् वैयाकरणा अत्र पुम्वद् भावो न स्याद् इत्य् आहुः, तावत्यस्रयोविंशति सङ्ख्या अक्षौहिण्यो बलं सैन्यं ताभिर् वा युद्ध-सामर्थ्यं यस्य सः । कृष्णेन साक्षाद्-भगवता पालितैर् इति पूर्ववद् अक्षतत्वादिकं बोधयति ॥४२॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> एवम् इत्य् अनेन प्रतिवारं त्रयोविंशत्य् अक्षौहिण्यो ज्ञेयाः तादृशं युद्धादिकं वन-गमनोद्यमश् च अन्यत् तैः । यद् वा, तावतीत्य् अत्र पुम्वद्-भावाभाव आर्षः । तावत्यः त्रयोविंशति-सङ्ख्याः अक्षौहिण्यो बलं सैन्यं ताभिर् वा युद्ध-सामर्थ्यं यस्य सः कृष्ण-पालितैर् इति पूर्ववद् अक्षतत्वादिकं बोध्यते ॥४२॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> तावत्य त्रयोविंशति-सङ्ख्या अक्षौहिण्यो बलं सैन्यं यस्य सः पुम्वद्-भावाभाव आर्षः ॥४२॥</p>
<hr>
<p><strong>बलदेव-विद्यभूषणः (वैष्णवानन्दिनी) :</strong> <em>न व्याख्यातम्।</em></p>
<hr>
<p>॥ १०.५०.४३ ॥</p>
<blockquote>
<p>अक्षिण्वंस् तद्-बलं सर्वं वृष्णयः कृष्ण-तेजसा । &gt;
हतेषु स्वेष्व् अनीकेषु त्यक्तो \ऽगाद् अरिभिर् नृपः ॥</p></blockquote>
<p><strong>श्रीधर-स्वामी (भावार्थ-दीपिका) :</strong> अक्षिण्वनुक्षयं निन्युः ॥४३॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> तद्-बलं जरासन्ध-बलम् । अनीकेषु अरिभिः कृष्णादिभिः । वृष्णय एव न तु पूर्ववत् कृष्न-रामौ, तत्र सात्यक्यादीनां प्राधान्यं क्रमशो ज्ञेयम् । कृष्ण-तेजसा वहिना ज्वालानाम् इव श्री-कृष्णेन समवाय एव तेषां तेजो व्यवर्द्वतेत्य् अभिप्रायेण, न तु तद् अभावापेक्षया नृलोके चाप्रति-द्वन्दो वृष्णीञ्छुत्वात्म-सम्मितान् इति वक्ष्यमाणात् । अत एवारिभिर् वृष्णिभिर् ऐव त्यक्तः श्री-कृष्णाभिप्रायेणेति भावः । यद् वा, रिभिर् हतेषु पूर्ववच् छ्री-भगवता त्यक्तः सन् ॥४३॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> वृष्णय एव, न तु पूर्ववत् श्री-कृष्णो रामो वा, अत एव परिभिर् वृष्णिभिर् एव त्यक्तः । किं वा, अरिभिर् हतेषु पूर्ववत् श्री-भगवता त्यक्तः सन् ॥४३॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> वृष्णय एव न-तु पूर्ववत् श्री-कृष्णः श्री-रामो वा न-तु तत्र च सात्त्विक्यादीनां प्राधान्यं क्रमशो ज्ञेयं कृष्ण-तेजति बह्निना ज्वालानाम् इव श्री-कृष्णेन समवाय एव तेषां तेषां तेजो वर्धत इत्य् अभिप्रागेणैव न-तु तद् अभावापेक्षया नृलोके चाप्रतिदन्द्वो वृष्णीन् श्रुत्वात्मसम्मितान् इति वक्ष्यमाणात् अत एवारिमिर्बृष्णिभिर् एव त्यक्तः श्री-कृष्णाभिप्रायेणेति भावः । किं वा, अरिभिर् हतेषु पूर्ववत् । श्री-भगवता त्यक्तः सन् ॥४३॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> अक्षिण्वन् क्षयं निन्युः ॥४३॥</p>
<hr>
<p><strong>बलदेव-विद्यभूषणः (वैष्णवानन्दिनी) :</strong> <em>न व्याख्यातम्।</em></p>
<hr>
<p>॥ १०.५०.४४ ॥</p>
<blockquote>
<p>अष्टादशम-सङ्ग्राम आगामिनि तद्-अन्तरा । &gt;
नारद-प्रेषितो वीरो यवनः प्रत्यदृश्यत ॥</p></blockquote>
<p><strong>श्रीधर-स्वामी (भावार्थ-दीपिका) :</strong> अष्टादशमेऽष्टादशे सङ्ग्रामे भाव्ये तन्मधेऽकस्मात्कालयवनः प्राप्तः ॥४४॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> मडत्रार्षः । प्रत्यदृश्यत सहसैव माथुराणां दृष्टि-विषयो बभूवातिशीघ्रं प्राप्त इत्य् अर्थः । नारदेन प्रेरितोऽत्र विशेषो विष्णु-पुराणे&mdash;</p>
<p>गार्ग्यं गोष्ठे द्विजं श्यालः पण्ढ इत्य् उक्तवान् द्विज ।</p>
<p>यदूनां सन्निधौ सर्वे जहसुर्यादवा स् ततः ॥</p>
<p>ततः कोपसमाविष्टो दक्षिणापथमेत्य सः ।</p>
<p>सुतम् इच्छेस्तपस् तेपे यदुचक्रमयावहम् ॥</p>
<p>आराध-यन्-महादेवं सोयश्चूर्णम् अभक्षयत् ।</p>
<p>ददौ वरं च तुष्टोऽसौ वर्षे द्वादशमे हरः ॥</p>
<p>सभाजयामास च तं यवनेशोप्य् अनात्मजः ।</p>
<p>तद्योषित्-सङ्गमाच्चास्य पुत्रोऽभूद् अलिसम्प्रभः ॥</p>
<p>तं काल-यवनं नाम राष्ट्रे स्वे यवनेश्वरः ।</p>
<p>अभिषिच्य वनं यातो वज्राग्र-कठिनोरसम् ॥</p>
<p>स च वीर्य-बलोन्मत्तः पृथिव्यां बलिनो नृपान् ।</p>
<p>पप्रच्छ नारदश्चास्मै कथयामास यादवान् ॥इति।</p>
<p>प्रेषितः इति पाठेऽपि स एवार्थः ॥४४॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> प्रत्यदृश्यत सहसैवाभिमुखे ददृशे वृष्णिभिः । यद् वा, स्वयम् एव प्रत्यक्षोऽभूद् इत्य् अर्थः, नारदेन प्रेरित इत्य् आदौ विशेषः श्री-विष्णु-पुराणे&mdash;</p>
<blockquote>
<p>गार्ग्यं गोष्ठे द्विजं श्यालः पण्ढ इत्य् उक्तवान् द्विज । &gt;
यदूनां सन्निधौ सर्वे जहसुर्यादवा स् ततः ॥ &gt;
ततः कोपसमाविष्टो दक्षिणापथमेत्य सः । &gt;
सुतम् इच्छेस्तपस् तेपे यदुचक्रमयावहम् ॥ &gt;
आराध-यन्-महादेवं सोयश्चूर्णम् अभक्षयत् । &gt;
ददौ वरं च तुष्टोऽसौ वर्षे द्वादशमे हरः ॥ &gt;
सभाजयामास च तं यवनेशोप्य् अनात्मजः । &gt;
तद्योषित्-सङ्गमाच्चास्य पुत्रोऽभूद् अलिसम्प्रभः ॥ &gt;
तं काल-यवनं नाम राष्ट्रे स्वे यवनेश्वरः । &gt;
अभिषिच्य वनं यातो वज्राग्र-कठिनोरसम् ॥ &gt;
स च वीर्य-बलोन्मत्तः पृथिव्यां बलिनो नृपान् । &gt;
पप्रच्छ नारदश् चास्मै कथयामास यादवान् ॥ [वि।पु। ५.२३.१-६] &gt; इति ।</p></blockquote>
<p>अप्रतिद्वन्द्वः प्रतियोध-रहितः स्वतुल्य-हीनः, श्रुत्वा श्री-नारअदाद् एव ॥४४.४५॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> प्रत्यदृश्यत सहसैवाभिमुख्येन माथुराणां दृष्टि-विषयो बभूव अतिशीघ्रं प्राप्त इत्य् अर्थः । नारदेन प्रेरित इत्य् आदौ विशेषः श्री-विष्णु-पुराणे&mdash;</p>
<blockquote>
<p>गार्ग्यं गोष्ठे द्विजं श्यालः पण्ढ इत्य् उक्तवान् द्विज । &gt;
यदूनां सन्निधौ सर्वे जहसुर्यादवा स् ततः ॥ &gt;
ततः कोपसमाविष्टो दक्षिणापथमेत्य सः । &gt;
सुतम् इच्छेस्तपस् तेपे यदुचक्रमयावहम् ॥ &gt;
आराध-यन्-महादेवं सोयश्चूर्णम् अभक्षयत् । &gt;
ददौ वरं च तुष्टोऽसौ वर्षे द्वादशमे हरः ॥ &gt;
सभाजयामास च तं यवनेशोप्य् अनात्मजः । &gt;
तद्योषित्-सङ्गमाच्चास्य पुत्रोऽभूद् अलिसम्प्रभः ॥ &gt;
तं काल-यवनं नाम राष्ट्रे स्वे यवनेश्वरः । &gt;
अभिषिच्य वनं यातो वज्राग्र-कठिनोरसम् ॥ &gt;
स च वीर्य-बलोन्मत्तः पृथिव्यां बलिनो नृपान् । &gt;
पप्रच्छ नारदश् चास्मै कथयामास यादवान् ॥ [वि।पु। ५.२३.१-६] &gt; इति ।</p></blockquote>
<p>प्रेषित इति पाठः क्वचित् ॥४४॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> नारद-प्रेरित इति विष्णु-पुराणे कथ । यथा, कदाचिद्-गार्ग्यः स्वश्यालेन षण्ड इति परि-हसितः श्रुत्वा यदवो बहु जहसुः ततस् तेषां हास्येन बहु कुपितो गार्ग्यो दक्षिणा-पथं गत्वा यादव-भयङ्करो मे पुत्रो भवत्व् इति सङ्कल्प्य अयश्चूर्णाम् भुञ्जानो महादेवम् आराध्य द्वादश-वर्षान्ते तस्मात् स्वाभीष्टं वरं प्राप्य हृष्यन् स्वगृहम् आगच्छन्नपुत्रकेण यवनेश्वरेण पुत्रार्थं स वृतस् तद्-भार्यायां कालयवनं पुत्रं जनयामास स च कालयवनः महाबलोन्मत्तः पृथिव्यामिदानीं के बलिनो नृपा इति नारदं पप्रच्छ स-च यदून् प्राह एवं नारद-प्रेषितो मथुरायां दृष्टो बभूव ॥४४.४५॥</p>
<hr>
<p><strong>बलदेव-विद्यभूषणः (वैष्णवानन्दिनी) :</strong> <em>न व्याख्यातम्।</em></p>
<hr>
<p>॥ १०.५०.४५ ॥</p>
<blockquote>
<p>रुरोध मथुराम् एत्य तिसृभिर् म्लेच्छ-कोटिभिः । &gt;
नृ-लोके चाप्रतिद्वन्द्वो वृष्णीन् श्रुत्वात्म-सम्मितान् ॥</p></blockquote>
<p><strong>श्रीधर-स्वामी (भावार्थ-दीपिका) : आत्म-सम्मितान्</strong> स्व-तुल्यान् ॥४५॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> न प्रतिद्वन्दः प्रतियोद्धा यस्य सतथा । अप्रतिद्वन्द्वः प्रतियोध-रहितः । श्रुत्वा श्री-नारदाद् एव ॥४५॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>जीव-गोस्वामी (लघु-वैष्णव-तोषणी) :</strong> अप्रतिद्वन्द्वः प्रतियोध-रहितः श्रुत्वा श्री-नारदाद् एव ॥४५॥</p>
<hr>
<p><strong>सनातन-गोस्वामी (बृहद्-वैष्णव-तोषणी), जीव-गोस्वामी (क्रम-सन्दर्भः, बृहत्-क्रम-सन्दर्भः), विश्वनाथ-चक्रवर्ती (सारार्थ-दर्शिणी), बलदेव-विद्यभूषणः (वैष्णवानन्दिनी) :</strong> <em>न व्याख्यातम्।</em></p>
<hr>
<p>॥ १०.५०.४६ ॥</p>
<blockquote>
<p>तं दृष्ट्वाचिन्तयत् कृष्णः सङ्कर्षण-सहायवान् । &gt;
अहो यदूनां वृजिनं प्राप्तं ह्य् उभयतो महत् ॥</p></blockquote>
<p><strong>श्रीधर-स्वामी (भावार्थ-दीपिका) :</strong> वृजिनं दुःखम् । उभयतो यवनाज्-जरासन्धाच् च ॥४६॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> तं पवनम् । सङ्कर्षण-सहायवान् इति मथुरातो दूर-गमने तस्य सम्प्रति ग्रहणार्थ तेन सहेत्य् अर्थः । मत्यानुविधत्वाद् एवेति भावः । अत एवाह&mdash;अहो इत्य्-आदि । अहो खेदे । हि निश्चितम् ॥४६॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> श्री-मथुरातो दुर-गमने तस्य सम्मति-ग्रहणार्थं तेन सहेत्य् अर्थः । अहो खेदे, हि निश्चितम् ॥४६॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> सङ्कर्षण-सहायवान् इति मथुरातो दूर-गमने तस्य सम्मति-ग्रहणार्थं तेन सहेत्य् अर्थः । मर्त्यानुविधत्वाद् एवेति भावः । अत एवाह&mdash;अहो इत्य्-आदि अहो खेदे हि निश्चितम् ॥४६॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> कृष्णो यादव-स्नेहाविष्टत्वाद् अचिन्तयत् उभयतो यवनात् जरासन्धाच् च ॥४६.४७॥</p>
<hr>
<p><strong>बलदेव-विद्यभूषणः (वैष्णवानन्दिनी) :</strong> <em>न व्याख्यातम्।</em></p>
<hr>
<p>॥ १०.५०.४७ ॥</p>
<blockquote>
<p>यवनो \ऽयं निरुन्धे \ऽस्मान् अद्य तावन् महा-बलः । &gt;
मागधो \ऽप्य् अद्य वा श्वो वा परश्वो वागमिष्यति ॥</p></blockquote>
<p><strong>श्रीधर-स्वामी (भावार्थ-दीपिका) :</strong> तद् आह द्वयेन । निरुन्धे निरुणद्धि ॥४७॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> तद् वृजिनम् । तावद् अधुना । श्व आगामि-दिने । परश्वस् ततः पर-दिने । नितरां रुन्धे आवृणोति । यतो महा-बलोऽतोऽपसर्तुम् अपि न शक्यत इति भाव ॥४७॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> नितरां रुन्धे आवृणोति, वर्तमानया नित्यं निरोधस्याविच्छेदो दार्ढ्यं च बोध्यते, यतो महा-बलः अत इतोऽपसर्तुम् अपि न शक्यत इति भावः । सर्वज्ञस्यापि अद्य वेत्य् आदि-विकल्पोक्तिरियं कथनरीति-स्वभावात् ॥४७॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> नितरां रुन्धे आवृणोति यतो महा-बलः अत इत्य् अतोऽपसर्तुम् अपि न शक्यत भावः ॥४७॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः), विश्वनाथ-चक्रवर्ती (सारार्थ-दर्शिणी), बलदेव-विद्यभूषणः (वैष्णवानन्दिनी) :</strong> <em>न व्याख्यातम्।</em></p>
<hr>
<p>॥ १०.५०.४८ ॥</p>
<blockquote>
<p>आवयोर् युध्यतोर् अस्य यद्य् आगन्ता जरा-सुतः । &gt;
बन्धून् हनिष्यत्य् अथ वा नेष्यते स्व-पुरं बली ॥</p></blockquote>
<p><strong>श्रीधर-स्वामी (भावार्थ-दीपिका) :</strong> अस्य अनेन ॥४८.४९॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> छन्दसि बहुलम् इति तृतीयार्थे षष्ठी । तद् एवाह&mdash;अनेनेति । आवयोः सगणयोर् इति शेषः । बन्धून् अयोद्धृस् तत्रत्य-वृद्धबालादीन् इति भावः । व्रस्थ-गोपांश् च तेषाम् अवध्यत्वम् अनुसन्धाय नेष्यत इति ॥४८॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> बन्धुनाम् अबध्यत्वम् अनुसन्धाय स्वयम् एव पक्षान्तरम् आह&mdash;नेष्यत इति । यतो बली, एतच् च स्नेह-विशेषोदय-स्वभावात् । किं वा, न्यत्र तेषां नयनाय भयोत्पादनार्थम् ॥४८॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> अवयोः सगणयोर् इति शेषः । बन्धून् अयोद्धृन् तत्रत्य् अवृद्ध-बालादीन् व्रज-स्थ-गोपांश् च तेषाम् अवध्यत्वम् अनुसन्धायाह्&mdash;नेष्यत इति ॥४८॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> अत्त्य अनेन ॥४८.४९॥</p>
<hr>
<p><strong>बलदेव-विद्यभूषणः (वैष्णवानन्दिनी) :</strong> <em>न व्याख्यातम्।</em></p>
<hr>
<p>॥ १०.५०.४९ ॥</p>
<blockquote>
<p>तस्माद् अद्य विधास्यामो दुर्गं द्विपद-दुर्गमम् । &gt;
तत्र ज्ञातीन् समाधाय यवनं घातयामहे ॥</p></blockquote>
<p><strong>श्रीधर-स्वामी (भावार्थ-दीपिका) :</strong> <em>न व्याख्यातम्।</em></p>
<hr>
<p><strong>वंशीधरः (भावार्थ-दीपिका-प्रकाशः) :</strong> यतो जरासन्ध आयास्यति <strong>तस्माद्</strong> धेतोः । <strong>दुर्गमं</strong> मनुष्यागम्यम् । <strong>तत्र</strong> दुर्गे । <strong>समाधाय</strong> स्थापयित्वा । अद्यैव <strong>विधास्यामः</strong>, बहुत्वं श्री-रामस्य महत्त्वापेक्षम् । सम्यक् स्थिरतयाधाय स्थापयित्वा । <strong>घातयामह</strong> इति अन्य-कर्त्र्-अपेक्षया, रुद्र-वचन-पालनार्थम् । अत्र हरि-वंशे त्व् इयम् अपि भगवतो हेतूक्तिः&mdash;</p>
<blockquote>
<p>इयं च माथुरी भूमिर् अत्यगम्या परस्य तु । &gt;
वृद्धिश् चैव परास्माकं बलतो मित्रतस् तथा ॥ &gt;
कुमार-कोट्यो याश्चेमाः पदातीनां गणाश् च ये । &gt;
एषाम् अपीह वसतां सम्मर्दम् उपलक्षये ॥ [ह।वं। २.५६.५-६] &gt; इत्य्-आदि ।</p></blockquote>
<p>अत्रेदं विमृशामः&mdash;यादवावासन्तः-पुर-योग्य-समुद्रान्तःस्थ-द्वादश-योजनात्मक-परागम्य-द्वारकातो मथुरा-भूमेर् विस्तीर्णत्वान्नायं केवल-यादवान् अधिकृत्य श्री-भगवतः परामर्शः, किन्तु निगूढोऽयम् अभिप्रायः&mdash;सम्प्रति यादव-जातिकतया तदादि-साहाय्येन लीलान्तरम् आरब्धाः स्मः । अतः श्री-गोपानां स्वस्मिन्न् एव निश्चितमज्जाति-भावानां नित्यम् एव वर्धमानैर् यादवैर् भाविनी सङ्कीर्णता नयुक्ता । दुष्टोपद्रवाशङ्का च तेषाम् अप्य् उपस्थिता स्यात् । श्री-मद् उद्धव-द्वारा मदीय-तत्रत्य-लीलास्फोरणेन विरह-दुःख-समाधान-प्रायं च कृतवान् अस्मि तेषाम् । अतो दुष्टान् प्रति तेष्वौदासीन्य-व्यञ्जनाय यादवानां गोपालकैर् अनैक्य-प्रदर्शनाय च मर्त्यानुविधस्य मम विदूर-गमनम् एव युक्तम् इति ॥४९॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>जीव-गोस्वामी (लघु-वैष्णव-तोषणी) :</strong> अद्यैव विधास्यामः बहुत्वं विनयेन श्री-रामाद्य् अपेक्षया सम्यक् स्थिरतया सुखम् आधाय स्थापयित्वा घातयामहे इत्य् अन्यकर्त्रपेक्षया रुद्र-धर-पालनार्थम् अत्र श्री-हरिवंशोत्वियम् अपि भगवतो हेतुक्तिः&mdash;</p>
<blockquote>
<p>इयं च माथुरी भूमिर् अत्यगम्या परस्य तु । &gt;
वृद्धिश् चैव परास्माकं बलतो मित्रतस् तथा ॥ &gt;
कुमार-कोट्यो याश्चेमाः पदातीनां गणाश् च ये । &gt;
एषाम् अपीह वसतां सम्मर्दम् उपलक्षये ॥ [ह।वं। २.५६.५-६]</p></blockquote>
<p>इत्य्-आदि अत्रेदं विमृशामः यादवा-वासान्तःपुरीयोग्य-समुद्रान्तः स्थ द्वादश-योजनात्मक-परागम्य-द्वारकातो मथुरा-भूमेर् विस्त्र्णत्वान्नायं केवलयादबान् अधिकृत्य श्री-भगवतः परामर्शः किन्त्व् अयं निगूढोऽभिप्रायः सम्प्रति यादव-ज्ञातिकतया तदादिसाहाय्येन भू-भार-हरणाय लीलान्तरम् आरब्धाः स्मः अतः श्री-गोपानां स्वस्मिन्न् एव निश्चितम् अज्ज्ञाति-भावानां नित्यम् एव वर्धमानैर् यादवैर् भाविनी सङ्कीर्णता न युक्ता दुष्टोपद्रवाशङ्का च तेषाम् अप्य् उपस्थिता श्री-मद् उद्धव-द्वारा मदीय-तत्रत्य् अनित्य-लीलास्फोरणेन विरह-दुःख-समाधान प्रायं च तेषां कृतवान् अस्ति ततो दुष्टान् प्रति तेषु निजौदासीन्य् अञ्जनाय यादवानां गोपालकेन ये च मर्त्यानुविधस्य मम विदूर-दुर्गगमनम् एव युक्तम् इति ॥४९॥</p>
<hr>
<p><strong>सनातन-गोस्वामी (बृहद्-वैष्णव-तोषणी), जीव-गोस्वामी (क्रम-सन्दर्भः, बृहत्-क्रम-सन्दर्भः), विश्वनाथ-चक्रवर्ती (सारार्थ-दर्शिणी), बलदेव-विद्यभूषणः (वैष्णवानन्दिनी) :</strong> <em>न व्याख्यातम्।</em></p>
<hr>
<p><strong>॥ १०.५०.५० ॥</strong></p>
<blockquote>
<p>इति सम्मन्त्र्य भगवान् दुर्गं द्वादश-योजनम् । &gt;
अन्तः-समुद्रे नगरं कृत्स्नाद्भुतम् अचीकरत् ॥</p></blockquote>
<p><strong>श्रीधर-स्वामी (भावार्थ-दीपिका) :</strong> समुद्र-मध्ये दुर्गं तन्-मध्ये नगरम् । कृत्स्नाद्भुतं सर्वाश्चर्यमयम् । अचीकरत्कारयामास ॥५०॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> इतीत्थम् ॥ [वै।तो।] समुद्रस्य्षन्तर् द्वादश-योजनं, बहिश् चाष्टदश-योजनम् अन्यत्र ज्ञेयम् । एवं त्रिंशद् योजनं श्री-द्वारकापुरख्यातम् । योजत्रञ्चोक्तम्&mdash;</p>
<blockquote>
<p>अष्टभिर् यवमध्यैस् स्याद् अङ्गुलं द्वादशाङ्कुलम् । &gt;
तालं त्रितालको हस्तो हस्तौ द्वौ किष्कुर् उच्यते ॥ &gt;
किष्कु-द्वयं धनुर् ज्ञेयं धनुषो हि सहस्रकम् । &gt;
क्रोशः क्रोशौ तु गव्यूतिर् गव्यूती द्वे तु योजनम् ॥ इति ।</p></blockquote>
<p><strong>अचीकरत्</strong> विश्वकर्मणा कारितवान् आविर्भावयामास ॥५०॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> अद्यैव विधास्यामः, बहुत्वं विनयेन श्री-रामाद्य् अपेक्षय सम्यक् स्थिरतया सुखमाधाय स्थापयित्वा घातयामहे, श्री-रुद्र-दत्त-वरपालनार्थम् अन्येन मारयिष्याम इत्य् अर्थः । अत्रेदं तत्त्वम्&mdash;श्री-मथुरेयं विंशति-योजन-मण्डला, तत्रापि श्री-गोपेन्द्र-महा-व्रज-श्री-वृन्दावनादिमयी, वयं च धन-परिवार-विभूतिभिर् महा-वृद्धिं नित्यं प्राप्नुमः । तथा श्री-हरि-वंशे श्री-भगवद् उक्तौ&mdash;</p>
<blockquote>
<p>इयं च माथुरी भूमिर् अत्यगम्या परस्य तु । &gt;
वृद्धिश् चैव परास्माकं बलतो मित्रतस् तथा ॥ &gt;
कुमार-कोट्यो याश्चेमाः पदातीनां गणाश् च ये । &gt;
एषाम् अपीह वसतां सम्मर्दम् उपलक्षये ॥ [ह।वं। २.५६.५-६]</p></blockquote>
<p>इत्य्-आदि । अतो बहु-योजनं वसती-स्थानम् अपेक्ष्यते, अत्रैव निवासेन व्रज-भूमि-व्याप्तिः स्याद् इति सुदूरैः विकद्रूक्त-प्रामाण्यैर् न श्री-मथुरा-सम्बन्धवत्याम् एव कुशस्थल्यां वसतिः कार्येति श्री-भगवद् इच्छा जाता, तद् अर्थम् एव तत्-तन्-मन्त्रणादिकम् इति अत एवोक्तं भगवान् सर्व-विचार-कुशल इति । समुद्रस्यान्तर् द्वदश-योजनं बहिश् चाष्टादश योजनम् एव त्रिंशद्-योजनं श्री-दारकापुरं ख्यातम् । योजनञ्चोक्तम्&mdash;</p>
<blockquote>
<p>अष्टभिर् यव-मध्यैः स्याद् अङ्गुलं द्वादशाङ्गुलम् । &gt;
तालं त्रितालको हस्तो हस्तौ द्वौ किष्कुर् उच्यते ॥ &gt;
किष्कु-द्वयं धनुर् ज्ञेयं धनुषो हि सहस्रकम् । &gt;
क्रोशः क्रोशौ तु गव्यूतिर् गव्यूती द्वे तु योजनम् ॥ इति ।</p></blockquote>
<p><strong>अचीकरत्</strong> विश्वकर्मणा कारितवान् ॥५०॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> समुद्रस्यान्तर् द्वादश-योजनं, बहिश् चाष्टादश-योजनम् । अन्यत्र ज्ञेयम् एवं त्रिंशद्-योजनं श्री-द्वारका-पुरं ख्यातम् । योजनं चोक्तम्&mdash;</p>
<blockquote>
<p>अष्टभिर् यवमध्यैस् स्याद् अङ्गुलं द्वादशाङ्गुलम् । &gt;
तालं त्रितालको हस्तो हस्तौ द्वौ किष्कुर् उच्यते ॥ &gt;
किष्कु-द्वयं धनुर् ज्ञेयं धनुषो हि सहस्रकम् । &gt;
क्रोशः क्रोशौ तु गव्यूतिर् गव्यूती द्वे तु योजनम् ॥ इति ।</p></blockquote>
<p><strong>अचीकरत्</strong> विश्वकर्मणा कारितवान् कृत्स्नाद्भुतम् इति कृत्स्नम् अपि वस्त्वद्भुतं यत्रः ॥५०॥</p>
<hr>
<p><strong>जीव-गोस्वामी (क्रम-सन्दर्भः) : अचीकरत्</strong> अविर्भावयामास ॥५०॥</p>
<hr>
<p><strong>जीव-गोस्वामी (बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> समुद्र-मध्ये द्वादश-योजनम् इति ।</p>
<blockquote>
<p>अष्टभिर् यवमध्यैः स्याद् अङ्गुलं द्वादशाङ्गुलम् । &gt;
तालं त्रि-तालको हस्तो हस्तौ द्वौ किष्कुर् उच्यते ॥ &gt;
किष्कु-द्वयं धनुर् ज्ञेयं धनुषो हि सहस्रकम् । &gt;
क्रोशः क्रोशौ तु गव्यूतिर् गव्यूती द्वे तु योजनम् ॥ इति ।</p></blockquote>
<p>इति तन्-मध्ये नगरम् ॥५०॥</p>
<hr>
<p><strong>बलदेव-विद्यभूषणः (वैष्णवानन्दिनी) :</strong> <em>न व्याख्यातम्।</em></p>
<hr>
<p>॥ १०.५०.५१ ॥</p>
<blockquote>
<p>दृश्यते यत्र हि त्वाष्ट्रं विज्ञानं शिल्प-नैपुणम् । &gt;
रथ्या-चत्वर-वीथीभिर् यथा वास्तु विनिर्मितम् ॥</p></blockquote>
<p><strong>श्रीधर-स्वामी (भावार्थ-दीपिका) : त्वष्टा</strong> विश्वकर्मा, तदीयं <strong>शिल्प-नैपुणं</strong> च क्रिया-कौशलम् । तद् आह&mdash;</p>
<p>सार्धैस् त्रिभिः&mdash;रथ्येति । <strong>रथ्या</strong> राज-मार्गाः पुरतः, <strong>वीथ्य</strong> उपमार्गाः पश्चिमतः, उभयतोऽपि <strong>चत्वराण्य्</strong> अङ्गणानि । तन्-मध्ये कोष्ठाः, ततो\ऽप्य् अन्तः सुवर्ण-भवनानि । तद्-उपरि स्फाटिकाट्टालिकाः, तद्-उपरि हेम-कुम्भा इति बहु-भूमिकम् । <strong>यथा-वास्तु</strong> वास्तु गृहादि-निर्माण-स्थानं तद् अनतिक्रम्य <strong>विनिर्मितम्</strong> ॥५१॥</p>
<hr>
<p><strong>वंशीधरः (भावार्थ-दीपिका-प्रकाशः) : यत्र</strong> नगरे । त्वष्टरि विश्वकर्मणि स्थितं त्वाष्ट्रम् । शिल्पनैपुणं शिल्प-विद्यापटुत्वम् । रथ्या राज-मार्गः, <strong>चत्वरम्</strong> अङ्गणं चत्वरं स्थडिलेङ्गणे इति मेदिनी । वीथी आपणः पण्यवीथी च द्वयं वीथीति शब्दितम् इति शाश्वतः । आपणो हट्ट-शून्य-विरय-मार्गः, पाण्यवीथी हट्टयुत-विक्रय-मार्ग इति भेदः । स्वामिचरणास्तु-पुरतः पूर्व-भागे राज-मार्गाः, पश्चिमतः पश्चाद् भागे उप-मार्गाः, उभयतोऽपि पार्श्व-द्वयेऽपि अङ्गणानि, तन्-मध्ये गणयोर् मध्ये, ततो\ऽप्य् अन्तः कोष्ठेषु मध्ये, सुवर्ण-रसलिप्तानि गृहाणि, तद् उपरि स्वर्ण-गृहोपरि, तदुपरि स्फाटिकाट्टालिकोपरि स्वर्ण-कलशा इति वह्व्यो भूमिका रचना-विशेष यत्र तत्-तथेति । यथावास्त्व् इति वास्तु-शास्त्रानुसारेण गृह-रचना-युतम् । तथा हि&mdash;</p>
<blockquote>
<p>द्वात्रिंशद् अष्टाधिक-विंशतिश् च सिद्धा नखा भूमिपते द्विजातेः । &gt;
दशांश-युक्तान्य् अपि क्षत्रियस्य वैश्यस्य वस्त्रङ्गुल उज्जितानि । &gt;
शूद्रस्य चस्व-स्वचतुर् विभागयुक्तानि चेत्थं प्रवन्ति भेदाः । &gt;
कश्चिज् जनो भूपसमान-धर्मो गृहं विदध्याद् विधिनाप्य् अनेन । &gt;
अष्टाधिकं हस्तशतं शतं वा यन्नेत्र-नन्द-प्रमितं पृथुत्वे । &gt;
वेदाष्ट-हस्तं रस-सप्तकं च दैर्घ्ये सपादानि भवन्ति भेदाः ।</p></blockquote>
<p>इत्य् एवं गृह-शुद्धि-पूर्वं गृहाणि कुर्यात् ।</p>
<blockquote>
<p>प्राच्यां दिशि स्नान-गृहम् आग्नेय्यां पचनालयम् । &gt;
शयनं याम्य-दिग्-भागे नैऋत्यां शस्त्र-मन्दिरम् । &gt;
प्रतीच्यां भोजन-गृहं वायु-भागे\ऽन्न-सङ्ग्रहम् । &gt;
भाण्डार-सदनं सौम्ये त्व् ऐशान्मां देवढालयम् । &gt;
पूर्वस्यां श्री-गृहं कुर्याद् वायव्यां पशु-मन्दिरम् । &gt;
इन्द्राग्र्योर् मथनं मध्ये याम्याग्र्योर् घृत-मन्दिरम् । &gt;
यम-राक्षसयोर् मध्ये पुरीष-त्याग-मन्दिरम् । &gt;
राक्सासाम्बुपयोर् मध्ये विद्याभ्यासस्य मन्दिरम् । &gt;
तोयेशानिलयोर् मध्ये रौदनं मन्दिरं स्मृतम् । &gt;
वायव्योत्तरयोर् मध्ये सम्भोगस्यैव मन्दिरम् । &gt;
उत्तरैशानयोर् मध्ये त्व् औषधागारम् उच्यते । &gt;
पुरन्दरेशयोर् मध्ये सर्व-वस्तु-सुसङ्ग्रहम् । &gt;
सदनं कारयेद् एव क्रमाद् उक्तानि षोडश ।</p></blockquote>
<p>इत्य् एवम् उक्त-प्रकारेण गृहादि-रचनाढ्यम् इत्य् अर्थः ।</p>
<p>[वै।तो।] कृत्स्नाद्भुतत्वम् एव दर्शयति&mdash;<strong>दृश्यत</strong> इति चतुष्केण । <strong>हि</strong> एव । विज्ञानं शिल्प-धीः, शिल्पाभिज्ञतेत्य् अर्थः । तन्-नैपुण्यं हस्त-क्रिया-सौष्ठवं दृश्यते पराकाष्ठापन्नतया विभाव्यते, इदानीं भगवत्-प्रसादेन परम-शक्ति-लाभाद् इति भावः ॥५१॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> कृत्स्नाद्भुतत्वम् एव दर्शयति&mdash;दृश्यत इति चतुर्भिः । हि एव यत्रैव विज्ञानं शिल्पे धीः शिल्पाभिज्ञातेत्य् अर्थः । शिल्प-नैपुण्यं हस्त-क्रिया-कौशलं च, विशेषेण निर्मितम् इति वि-शब्दऋथस् तैर् व्यञ्जित एव । उद्यानोपवनयोः पुष्प-फल-प्रधानत्वेन भेदः ॥५१॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> कृत्स्नाद्भुतत्वम् एव दर्शयति&mdash;<strong>दृश्यत</strong> इति चतुष्केण । <strong>हि</strong> एव । यत्रैव विज्ञानं शिल्प-धीः शिल्पाभिज्ञातेत्य् अर्थः । शिल्प-नैपुण्यं हस्त-क्रिया-कौशलं च दृश्यते परा काष्टापन्नतया विभाव्य्सते तदानीं भगवत्-प्रसादेन परम-शक्तिलाभाद् इति भावः । अन्यत् तैः तत्र तन्-मध्ये कोष्टा इत्य्-आदिकं वक्ष्यमाणश्लोकोक्तानाम् संस्थानं ज्ञेयम् उद्यानोपवनयोः पुष्प-फल-प्रधानत्वेन भेदः आरकुटैर् इति हृस्वत्वम् आर्षं चतुर्वर्ण्यं चत्वारो वर्णाः यदुदेवा यादव-श्रेष्ठा, श्री-कृष्ण-बलदेव-सुदेवोग्रसेणाः अत्रेदं वासस्थानां ज्ञेयम् । परितस्तावत्-समुद्रः पुरतः सङ्क्रमार्थमालिः समुद्राभ्यान्तरे तीरे सुख-विहारार्थं परितश् चत्वराणि तद् अन्तर्दुर्ग-प्राचीरालिः तत्-कोणेषु तन्-मध्येषु च यथाशोभं रत्न-कूटाः तद् उपरिः हेम-शृङ्गाः तद् उपरि हेम-कुम्भाः पताकाश् अ ज्ञेयाः दुर्ग-चतुर्दिक्षु गोपुराणि बहिर् अवलोकाय तद्-उपरि स्वच्छ-स्फटिक-भित्ति-मयाट्टालिकाः दुर्गान्तः पुरश् चत्वराणि तद्-अन्तर् उद्यानोपवनानि तद् उपलक्षितानि वापीकूपादीनि च तद् अन्तर्वास्तोष्पति-गृहाः तद् अन्तर्यथाभ्यन्तरम् अश्वान्न-गृहादयः कोष्ठा तद् अन्तः-पुर-भागे ब्राह्मण-गृहाः पश्चात् शूद्र-गृहाः पश्चात् शूद्र-गृहाः वामे वैश्य-गृहाः दक्षिणे क्षत्रिय-गृहाः मध्ये सुधर्माम् अग्रे विधाय श्री-कृष्ण-बलदेवोग्रसेन-गृहाः गृहाणामधो मरकत-स्थलीः उपरि वलभ्यो हेम-कुम्भादयश् च यथा-शोभं सुधर्माम् आरभ्य रथ्या वीथयः तद् उप-मार्गाश् च तत् इति ॥५१.५४॥</p>
<hr>
<p><strong>जीव-गोस्वामी (क्रम-सन्दर्भः) :</strong> दृश्यते यत्रेति ब्रह्म-ज्ञानेन सर्व-विज्ञानवत् यद्धर्मसूनार्वत राजसूये इत्य्-आदि-वच्चेति भावः ॥५१॥</p>
<hr>
<p><strong>जीव-गोस्वामी (बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> त्व् आर्ष्ट्रं विज्ञानं विश्वकर्मणः पाण्डित्यं शिल्पे शिल्प-कर्मणि नैपुण्याम् यतस् तत्, नगरं विशिनष्टि&mdash;सार्धैस्त्रिभिः । रथ्याराज-मार्गाः चत्वराण्यङ्गणानि वीथ्य उप-मार्ग्याः वास्तु-गृहादिदि-निर्माण-स्थानं तम् अनतिक्रम्य निर्मितं राजतं चआरकुटं पीतं लोदं च ताभ्यां निर्मितैः रत्नकूटै पद्मरागादि-शिखरैः वास्तोष्पतीनां देवानां वलभीभिश् चन्द्रशालाभिः यदुदेवः श्री-कृष्णः तस्य गृहैर् उत्कर्षेण लसत् ॥५१.५४॥</p>
<hr>
<p><strong>बलदेव-विद्यभूषणः (वैष्णवानन्दिनी) :</strong> <em>न व्याख्यातम्।</em></p>
<hr>
<p>॥ १०.५०.५२ ॥</p>
<blockquote>
<p>सुर-द्रुम-लतोद्यान- विचित्रोपवनान्वितम् । &gt;
हेम-शृङ्गैर् दिवि-स्पृग्भिः स्फटिकाट्टाल-गोपुरैः ॥</p></blockquote>
<p><strong>श्रीधर-स्वामी (भावार्थ-दीपिका) :</strong> सुराणां द्रुमा लताश् च येषु तान्य् उद्यानानि विचित्रोपवनानि च तैर् अन्वितम् । हेममयानि शृङ्गाणि येषु तैः । दिविस्पृग्भिर् अत्युच्चैः स्फाटिका अट्टाला उपरिभूमिका गोपुराणि द्वाराणि च तैर् निर्मितम् इत्य् उत्तरेणान्वयः ॥५२॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> सुरद्रुमाः&mdash;सन्तान-कल्प-वृक्ष-हरिचन्दन-मन्दार-पारिजाताख्याः</p>
<blockquote>
<p>सन्तानः कल्प-वृक्षश् च पुम्सि वा हरि-चन्दनम् । &gt;
पञ्चैते देवतरवो मन्दारः पारिजातकः ॥ इत्य् अमरः ।</p></blockquote>
<p>यद् वा,</p>
<blockquote>
<p>आम्र-जम्बू-कदम्बादयो देव-तरवः &gt;
आम्रो जम्बूः कदम्बश् च बोधिः पालाश-बिल्वकौ । &gt;
प्लक्षोदुम्बरमाधूकौ बहुपात्पिचु-मन्दकौ । &gt;
एते चन्ये च बहवी देव-वृक्षाः स्मृता बुधैः । इति ।</p></blockquote>
<p>तथा सुरलताः&mdash;स्वर्णवल्लीम् उक्तावल्लीविद्रुमवल्यादयो विष्णुक्रान्तादयो वा ।</p>
<blockquote>
<p>मुक्तावल्ली स्वर्णवल्ली तथा कल्पलतादयः । &gt;
देववल्ल्यो बुधैः प्रोक्ता विष्णुकान्तादयस् तथा ।</p></blockquote>
<p>इति संहितोक्तेश् च । उद्यानोपवनयोः पुष्प-फल-प्रधानत्वेन भेदः । यदुदेवा यदुश्रेष्ठाः श्री-कृष्ण-बलदेव-वसुदेवोग्रसेनादयः । अत्रेवं वास-स्थानं ज्ञेयम्&mdash;परितस् तावत्-समुद्रः, पुरतः सङ्क्रमार्थमालिः, समुद्राभ्यन्तरे सुख-विहारार्थं परितश् चत्वराणि, तद् अन्तर्दुर्गप्राचीरालिः, तत्-कोणेषु तन्-मध्येषु च रत्नकूटा यदुपरि हेम-कूटाः, तद् उपरि हेम-कुन्ताः पताकाश् च ज्ञेयाः ।</p>
<p>दुर्गचतुर्दिक्षु गोपराद् बहिर् अवलोकाय तदुपरि स्वच्छस्फाटिकाट्टालिकाः, दुर्गान्तःपुरश् चत्वराणि, तद् अन्तरुद्यानोपवनानि, तद् उपलक्षित-कूपादीइ च, तद् अन्तर्वास्तोष्पतिगृहाः । तद् अन्तर्यथाभ्यन्तरम् अश्वान्नगृहादयः, कोष्ठाः, तद् अन्तः पुरोभागे ब्राह्मण-गृहाः, पणाच्-छूद्र-गृहाः, वामे च वैश्याः, दक्षिणे क्षत्रिय-गृहाः, मध्ये सुधर्माम् अग्रे विधाय श्री-कृष्ण-बलदेव-वसुदेवोग्रसेन-गृहाः, गृहाणां मरकत-स्थाली, उपरि वलभ्यो हेम-कुन्तादयश् च यथा-शोभं सुधर्माम् आरभ्य यथा वीथय उपमार्गाश् च तत इति । पारिजात-प्रस्थापनं तु तत्-त्याग एव ।</p>
<p>यद् वा, अग्रे स्वयं भगवद् आनीतपारिजाताद् अस्य न्यूनत्वेन भेदः कल्प्यः, सुरद्रूमलतोद्यानेति वर्णितत्वात् । सुधर्मायास्त्वेकत्वेन नान्या गतिर् इतीन्द्रस् तथा नाकरोद् इति ज्ञेयम् ।</p>
<p>हरेर् हरये, अन्यथा प्रसह्य स्वयम् एव हरेद् इति विभाव्यैवेति भावः । [इति सार्धत्रयान्वयः ॥५२॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा), जीव-गोस्वामी (लघु-वैष्णव-तोषणी) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> आरकुटैर् इति हृस्वत्वम् आर्षम् । महान्ति मरकतानि येषु तानि स्थलानि येषु तैर् गृहैः, चातुर् वर्ण्यं चत्वारो वर्णास् तैर् आकीर्णं व्याप्तम्, अतीन्त्यजानां बहिर् वासो ज्ञेयः । यदुदेवः श्री-भगवान्, तस्य यदुदेवत्वेन सर्वयदु-वर्गः गेहेभ्यः परमोत्तमा गृहाः अत एव तैर् उल्लसत् ॥५२.५३॥</p>
<hr>
<p><strong>जीव-गोस्वामी (क्रम-सन्दर्भः) :</strong> अत एव नित्य-स्थितस्यैव तस्याविर्भाव इति दर्शितः अत एव वक्ष्यते चातुर्वणजनाकीर्णम् इति ॥५२॥</p>
<hr>
<p><strong>जीव-गोस्वामी (बृहत्-क्रम-सन्दर्भः), विश्वनाथ-चक्रवर्ती (सारार्थ-दर्शिणी), बलदेव-विद्यभूषणः (वैष्णवानन्दिनी) :</strong> <em>न व्याख्यातम्।</em></p>
<hr>
<p>॥ १०.५०.५३ ॥</p>
<p>राजतारकुटैः कोष्ठैर् हेम-कुम्भैर् अलङ्कृतैः ।</p>
<p>रत्न-कूटैर् गृहैर् हेमैर् महा-मारकत-स्थलैः ॥</p>
<p><strong>श्रीधर-स्वामी (भावार्थ-दीपिका) :</strong> रजतारकुटैः रजतं च आरकुटं च पीतलोहं ताभ्यां निर्मितैः कोष्ठैःरश्वशालान्नशालादिभिः । कथम्भूतैः । हेम-कुम्भैर् अलङ्कृतैः तथा रत्नकूटैः पद्म-रागादि-शिखरैः । हैमैः सौवर्णैः । महा-मरकत-मयानि स्थालानि येषु तैर् गृहैश् च ॥५३॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong></p>
<blockquote>
<p>कोष्ठः कुसूले चात्मीये मध्ये कुक्षौ गृहस्य च । &gt;
सङ्ग्रह-स्थापन-स्थाने तृणागारादिकेऽपि च ॥ इति धरणिः &gt; ॥५३॥</p></blockquote>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा), सनातन-गोस्वामी (बृहद्-वैष्णव-तोषणी), जीव-गोस्वामी (लघु-वैष्णव-तोषणी, क्रम-सन्दर्भः, बृहत्-क्रम-सन्दर्भः), विश्वनाथ-चक्रवर्ती (सारार्थ-दर्शिणी), बलदेव-विद्यभूषणः (वैष्णवानन्दिनी) :</strong> <em>न व्याख्यातम्।</em></p>
<hr>
<p>॥ १०.५०.५४ ॥</p>
<blockquote>
<p>वास्तोष्पतीनां च गृहैर् वलभीभिश् च निर्मितम् । &gt;
चातुर्-वर्ण्य-जनाकीर्णं यदु-देव-गृहोल्लसत् ॥</p></blockquote>
<p><strong>श्रीधर-स्वामी (भावार्थ-दीपिका) :</strong> किं च, नगर-गृहादौ वास्तोष्पतीनां देवानां च गृहैर् बलभीभिश् चन्द्रशालिकाभिश् च निर्मितम् । यदु-देव-गृहैराज-गृहैर् उल्लसच्छोभमानम् ॥५४॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> न केवलं मनुष्यावास-शोभित तद् इत्य् आह&mdash;<em>किं च</em> इति । वास्तोष्पतिर् बलारातौ देव-मात्रे धराधरे । मुख्ये गेहे इति निरुक्तिः । शुद्धान्ते वलभीचन्द्रशाले सौधोर्धवेश्मनि इति रभसः । यदुदेवः श्री-कृष्ण उग्रसेनो वा ॥५४॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा), जीव-गोस्वामी (लघु-वैष्णव-तोषणी) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> पारिजातं प्राहिणीद् इति तैर् व्याख्यातम् एव । यद् वा, अग्रे स्वयं श्री-भगवता स्वर्गादानेतव्यात् पारिजाताद् अस्य न्यूतत्वेन भेदः कल्प्यः । हरेः हरिं प्रति, अन्यथा बलात् स्वयम् एव हरैद् इति भावः ॥५४॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः), विश्वनाथ-चक्रवर्ती (सारार्थ-दर्शिणी), बलदेव-विद्यभूषणः (वैष्णवानन्दिनी) :</strong> <em>न व्याख्यातम्।</em></p>
<hr>
<p>॥ १०.५०.५५ ॥</p>
<blockquote>
<p>सुधर्मां पारिजातं च महेन्द्रः प्राहिणोद् धरेः । &gt;
यत्र चावस्थितो मर्त्यो मर्त्य-धर्मैर् न युज्यते ॥</p></blockquote>
<p><strong>श्रीधर-स्वामी (भावार्थ-दीपिका) :</strong> पारिजातं च प्राहिणोत्प्रस्थापयामासेति शुक-परीक्षित्सम्वादात् पूर्वभावित्वाद्-भूत-निर्देशः । मर्त्य-धर्मैः क्षुत्पिपासादि-षर्डूमिभिः ॥५५॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> सत्यात्-सुधर्मा देवसभा इत्य् अमरः । पारिजातं वाञ्छितदं वृक्षम् । यत्र पारिजातं च पराजितः सन्देवराजः श्री-कृष्णाय ददौ न तु प्रीत्येति । अधिक्रमन्त्यङ्घ्रिभिर् आहृतां बलात्-सभां सुधर्मां सुरसत्तमोचिताम् । निर्जित्य सङ्ख्ये त्रिदंशास् तद् आशिषो हरन्ति इत्य् उक्तेः, पारिजातं तद् उत्पाट्य आरोप्य च गरुत्मति । सेन्द्रान्देवान् विनिर्जित्यः इति वक्ष्यमाणत्वाच् च । अत एव प्राहिणोद् इत्य् उक्तं न तु समर्पयामासेति ॥५५॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>जीव-गोस्वामी (लघु-वैष्णव-तोषणी) :</strong> सुधर्माम् इति युग्मकम् । पारिजातं प्राहिणोद् इति तैर् व्याख्यातं तत्र प्रस्थापनं नाम परित्याग एव । ज्ञेयः यद् वाग्रे स्वयं श्री-भगवता स्वर्गादानीय पारिजाताद् अस्य न्यूनत्वेन भेदः कल्प्यः सुरद्रुम-लतोद्यानेति वर्णिततत्त्वात् सुधर्मायास्त्वेकत्वेन नान्या गतिर् इतीन्द्रस्था नाकरोद् इति ज्ञेयम् हरेर् हरयेऽन्यथा बलात् स्वयम् एव हरेद् इति विभाव्यैवेति भावः । लोक-पाला अन्येऽपि ॥५५.५६॥</p>
<hr>
<p><strong>सनातन-गोस्वामी (बृहद्-वैष्णव-तोषणी), जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> पारिजातं च प्राहिणोद् इति शुक-परीक्षित्-सम्वादात् पूर्व-भूतत्वाद्भूत-निर्देशः ॥५५॥</p>
<hr>
<p><strong>बलदेव-विद्यभूषणः (वैष्णवानन्दिनी) :</strong> <em>न व्याख्यातम्।</em></p>
<hr>
<p>॥ १०.५०.५६ ॥</p>
<blockquote>
<p>श्यामैक-वर्णान् वरुणो हयान् शुक्लान् मनो-जवान् । &gt;
अष्टौ निधि-पतिः कोशान् लोक-पालो निजोदयान् ॥</p></blockquote>
<p><strong>श्रीधर-स्वामी (भावार्थ-दीपिका) :</strong> निधिपतिः कुबेरः अष्टौ कोशान् निधीन् ।</p>
<blockquote>
<p>पद्मश् चैव महा-पद्मो कुन्द-कूर्मौ तथौदकः । &gt;
नीलो मुकुन्दः शङ्खश् च निधयोऽष्टौ प्रकीर्तिताः ॥</p></blockquote>
<p>इति प्रसिद्धान् । निजोदयान् निजविभूतीः ॥५६॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> हयान् सहस्र-सङ्ख्यान् ददौ सहस्र-सङ्ख्यातान् अश्वान्देवाय तोयरात् इति पुराणान्तरात् । औदकः कुन्दः खर्वः । यद् वा, तन्-नामैव क्वचित् तु नव निधयोऽपि&mdash;</p>
<blockquote>
<p>महापद्मश् च पद्मश् च मकर-कच्छपौ । &gt;
मुकुन्दनीलाश् च खर्वश् च निधयो नव ॥ इति शब्दार्वणवात् &gt; ॥५६॥</p></blockquote>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा), जीव-गोस्वामी (लघु-वैष्णव-तोषणी) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> लोक-पाला अन्ये श्री-ब्रह्म-रुद्रादयः । भगवता परमेश्वरेण तेनैव हरौ क्रीडार्थं निजाशेष-विभूति-समाहरणपरे भगवति । कुतः भूमि-गते अपूर्व-विनोदार्थम् एव पृथिव्याम् अवतीर्णो । एवं परमाश्चर्येण हर्ष-भरोदयेन वा सम्बोधयति&mdash;नृपेति । श्री-द्वऋअका-निर्माणादि-विस्तारः श्री-हरिवंशाद् विज्ञेयोऽत्र न विस्तर-भयान् न लिख्यते ॥५६.५७॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> निधि-पतिः कुबेरः कोशान् निधीन्&mdash;पद्मश् चैव महा-पद्मो मत्स्यः कूर्मस् तथौदकः । नीलो मुकुन्दः शङ्खश् च निधयोऽष्टौ प्रकीर्तिताः । इति निजोदयान् स्वीय-सम्पत्ती ॥५६.५७॥</p>
<hr>
<p><strong>बलदेव-विद्यभूषणः (वैष्णवानन्दिनी) :</strong> <em>न व्याख्यातम्।</em></p>
<hr>
<p>॥ १०.५०.५७ ॥</p>
<blockquote>
<p>यद् यद् भगवता दत्तम् आधिपत्यं स्व-सिद्धये । &gt;
सर्वं प्रत्यर्पयाम् आसुर् हरौ भूमि-गते नृप ॥</p></blockquote>
<p><strong>श्रीधर-स्वामी (भावार्थ-दीपिका) :</strong> अन्ये च सिद्धादयो भगवता स्वाधिकारसिद्धये यद्य् अदाधिपत्यं दत्तम् आसीत् तत्-सर्वं प्रत्यर्पयामासुर् इति ॥५७॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> सिद्धा देव-विशेषाः, आदिना गन्धर्वीक-पुरुषादयश् च । आधिपत्यम् अधिपतित्वापादकं गायनाद्य् ऐश्वैश्वर्यम् । प्रत्यर्पयामासुर् निवेदयामासुः, गायनाद्यैस् तोसायामासुर् इति भावः । हरौ क्रीडार्थं निजाशेष-विभूति-समाहरण-कौतुकिनि भगवति, यतः भूमिगते तादृशविनोदार्थम् एव पृथिव्याम् अवतीर्णे । एवं परम-कौतुकेन सम्बोधनम्&mdash;नृपेति । यथा भवादृशां नृपाणाम् अपि विभूतयो विनोदार्था एव तथा तस्यापि परम-नृपतेः परम-विभूतयो विनोदायैवेति सम्बुद्ध्यभिप्रायः । विशेषस् तु हरि-वंशे दृश्यः ॥५७॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>जीव-गोस्वामी (लघु-वैष्णव-तोषणी) :</strong> हरौ क्रीडार्थं निजाशेष-विभूति-समाहरण-कौतुकिनि भगवति यतः भूमिगते तादृश-विनोदार्थम् एव पृथिव्याम् अवतीर्णे एवं परम-कौतुकेन नृपेति श्री-द्वारका-निर्माणादि-विस्तारः [विधिः] श्री-हरि-वंशे दृश्यः ॥५७॥</p>
<hr>
<p><strong>सनातन-गोस्वामी (बृहद्-वैष्णव-तोषणी), जीव-गोस्वामी (क्रम-सन्दर्भः, बृहत्-क्रम-सन्दर्भः), विश्वनाथ-चक्रवर्ती (सारार्थ-दर्शिणी), बलदेव-विद्यभूषणः (वैष्णवानन्दिनी) :</strong> <em>न व्याख्यातम्।</em></p>
<hr>
<p><strong>॥ १०.५०.५८ ॥</strong></p>
<blockquote>
<p>तत्र योग-प्रभावेन नीत्वा सर्व-जनं हरिः । &gt;
प्रजा-पालेन रामेण कृष्णः समनुमन्त्रितः । &gt;
निर्जगाम पुर-द्वारात् पद्म-माली निरायुधः ॥</p></blockquote>
<p><strong>श्रीधर-स्वामी (भावार्थ-दीपिका) :</strong> यथा कालयवनो न वेति न चासौ जनः, तथा <strong>योग-प्रभावेण नीत्वा</strong> त्वम् अत्र स्थित्वा <strong>प्रजाः</strong> पालय &quot;अहं पलायिष्ये&quot; इति <strong>समनुमन्त्रितः</strong> कृतानुमन्त्र इत्य् अर्थः ॥५८॥</p>
<hr>
<p><strong>वंशीधरः (भावार्थ-दीपिका-प्रकाशः) : तत्र</strong> नगरे । <strong>नीत्वा</strong> प्रापय्य । यद् वा, <strong>योगस्य प्रभावः</strong> सामर्थ्यं मथुरा-स्थिताखिल-निज-निज-पदार्थ-राशे द्वारकायां भवनं, तेन इत्य् अर्थः । <em>अत्र</em> मथुरायाम् । <em>इत्य् अर्थ</em> इति&mdash;उभयोः पलायने प्रजास् त्रस्ता भविष्यन्तीति भावः । <strong>पुरद्वारान्</strong> मथुरा-द्वारतः ।</p>
<p>योगोऽर्चित्यैश्वर्यम्, तस्य प्रभावेण माहात्म्येन । तथा च पाद्मोत्तर-खण्डे&mdash;</p>
<blockquote>
<p>सुषुप्तान् मथुरायां तु पौरांस् तत्र जनार्दनः । &gt;
उद्धृत्य सहसा रात्रौ द्वारकायां न्यवेशयत् ॥ &gt;
प्रबुद्धास् ते जनाः सर्वे पुत्र-दार-समन्विताः । &gt;
हैम-हर्म्य-तलाविष्टा विस्मयं परमं ययुः ॥ [प।पु। &gt; ६.२४६.४३-४४] इति ।</p></blockquote>
<p>हरिर् इति तथानयनात् । त्व् अत्र स्थित्वा प्रजाः पालयेति तैर् व्याख्यातं । तत् तु द्वारकानीत-प्रजाभ्योऽवशिष्ट-बहिरङ्ग-प्रजागतम् एव ज्ञेयम्, निज-पार्श्व-रक्षित-सैन्य-गतम् एव वा ।</p>
<p>यद् वा, अस्य यादवावध्यत्वान् मा शङ्कां कृथाः, त्वम् अत्र स्थित्वा पुरं पालय मुचुकुन्देनैनम् अहं घातयिष्यामीत्य् एव मन्त्रो ज्ञेयः । सम्यग् अनुरूपश् च मन्त्रः <strong>समनुमन्त्रः</strong> स जातोऽस्येति तारकादित्वादितच् । <strong>पद्म-माली</strong> इति नारदोक्त-लक्षणापेक्षया । <strong>निरायुध</strong> इति पलायन-मननार्थम् ॥५८॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> योगोऽचिन्त्यैश्वर्यं तस्य प्रभावेण माहात्म्येन । यद् वा, योगेन यः प्रमाणः सामर्थ्य-विशेषस् तेन नीत्वा स्व-स्व-गृहे रात्रौ निद्रितानाम् अलक्षितं तथैव तथैव तत्र नयननं ज्ञेयम् । तथा च पाद्मोत्तर-खण्दे&mdash;</p>
<blockquote>
<p>सुषुप्तान् मथुरायां तु पौरांस् तत्र जनार्दनः । &gt;
उद्धृत्य सहसा रात्रौ द्वारकायां न्यवेशयत् ॥ &gt;
प्रबुद्धास् ते जनाः सर्वे पुत्र-दार-समन्विताः । &gt;
हैम-हर्म्यतलविष्टा विस्मयं परमं ययुः ॥ [प।पु। &gt; ६.२४६.४३-४४] इति ।</p></blockquote>
<p>हरिर् इति तथा तत्ता-दानेन, तत्-तद्-अज्ञातत्वेन तत्र सद्यो नयनात् । त्वम् अत्र स्थित्वा प्रजा पालयेति तैर् यद् उक्तम्, तत् तु द्वारकानीत-प्रजाभ्योऽवशिष्टा इति ज्ञेयम् । यद् वा, अस्य यादवैर वध्यत्वण आशङ्कां कृथाः । मुचुकुन्देनैनं घातयिष्यामीति कृतानुमन्त्रः । पद्ममानीति दूरतो यवनेन लक्षयितुम् । किं वा, श्री-नारदोक्त-लक्षणापेक्षया । निरायुध इति शस्त्र-त्यागेन पलायनं मत्वा तथैव पृष्ठतो धावस् तस्य श्री-मुचुकुन्द-गुहायां नयनार्थम् ॥५८॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> योगोऽचिन्त्यैश्वर्यं तस्य प्रभावेण माहात्म्येन । तथा च पाद्मोत्तर-खण्दे&mdash;</p>
<blockquote>
<p>सुषुप्तान् मथुरायां तु पौरांस् तत्र जनार्दनः । &gt;
उद्धृत्य सहसा रात्रौ द्वारकायां न्यवेशयत् ॥ &gt;
प्रबुद्धास् ते जनाः सर्वे पुत्र-दार-समन्विताः । &gt;
हैम-हर्म्यतलविष्टा विस्मयं परमं ययुः ॥ [प।पु। &gt; ६.२४६.४३-४४] इति ।</p></blockquote>
<p>हरिर् इति तथानयनात् त्वम् अत्र स्थित्वा प्रजाः पालयेति तैर् यत् व्याख्यातं, तत् तु द्वारकानीत-प्रभाभ्योऽवशिष्ट-बहिरङ्ग-प्रजा-गतम् एव ज्ञेयं निजा-पार्श्व-रक्षित-सैन्य-गतम् एवे वा । यद् वास्य यादवैर् अवध्यत्वान् मा शङ्कां कृथाः त्वम् अत्र स्थित्वा पुरं पालय, अहं तु मुचुकुन्देन एनं घातयिष्यामीत्य् एव मन्त्रो ज्ञेयः । रामेण सह सम्यग् अनुरूपश् च मन्त्रः सोस्य-सञ्जात इति तारकादित्वाद् इतच् । अत्र सर्व-जनं हरिर् इति पाठे स्वान् भगवान् हरिर् इति क्वचित् । मथुराम् एत्येति पाठे प्रजा-पालनेति क्वचित् पूर्वत्र द्वारकाशिर्माणार्थं तव गमनं योग-प्रभावेणैव वा ज्ञेयं पद्म-मालीति श्री-नारदोक्त-लक्षणापेक्षया निरायुध इति पलायन-मननार्थं ॥५८॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> योगो योगमाया तत्-प्रभावेन तत्-प्रकारः पाद्मोत्तर-खण्डे यथा ।</p>
<blockquote>
<p>सुषुप्तान् मथुरायां तु पौरांस् तत्र जनार्दनः । &gt;
उद्धृत्य सहसा रात्रौ द्वारकायां न्यवेशयत् ॥ &gt;
प्रबुद्धास् ते जनाः सर्वे पुत्र-दार-समन्विताः । &gt;
हैम-हर्म्यतलविष्टा विस्मयं परमं ययुः ॥ [प।पु। &gt; ६.२४६.४३-४४] इति ।</p></blockquote>
<p><strong>रामेण</strong> सह <strong>समनुमन्त्रितः</strong> त्वम् अत्रैव मुहूर्तं तिष्ठ अहम् अनया युक्त्या इमं घातयिष्ये इति कृत-मन्त्रेण इत्य् अर्थः ॥५८॥</p>
<hr>
<p><strong>बलदेव-विद्यभूषणः (वैष्णवानन्दिनी) :</strong> <em>न व्याख्यातम्।</em></p>
<hr>
<p>इति श्रीमद्-भागवते महा-पुराणे ब्रह्म-सूत्र-भाष्ये पारमहंस्यं संहितायां वैयासिक्यां दशम-स्कन्धे दुर्ग-निवेशनं</p>
<p>नाम पञ्चाशत्तमोऽध्यायः ।</p>
<p>॥ १०.५० ॥</p>
<p>(१०.५१)</p>
<div class="footnotes" role="doc-endnotes">
<hr>
<ol>
<li id="fn:1">
<p>स्म&#160;<a href="#fnref:1" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:2">
<p>नृप&#160;<a href="#fnref:2" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:3">
<p>अयादवीं&#160;<a href="#fnref:3" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:4">
<p>त्वं च&#160;<a href="#fnref:4" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:5">
<p>स्थैर्यम्&#160;<a href="#fnref:5" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:6">
<p>युद्धे धैर्यं समुद्वह&#160;<a href="#fnref:6" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:7">
<p>शुचा[प्]{दिर्=&ldquo;र्त्ल्&rdquo;}इताः&#160;<a href="#fnref:7" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:8">
<p>अनीकशः&#160;<a href="#fnref:8" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:9">
<p>नोत् अ क़ुओते। सेए गीता १०.१२।&#160;<a href="#fnref:9" class="footnote-backref" role="doc-backlink">&#x21a9;&#xfe0e;</a></p>
</li>
</ol>
</div>

  </div>
</article>


        

        



    <aside class="card border noPrint" id="section-tree-item-bhAgavatam_gauDIya-prastutiH_10_50-59_50_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/purANam_vaiShNavam/bhAgavatam/gauDIya-prastutiH/10/50-59/50/">५० </a>
            <a data-toggle="collapse" href="#section-tree-item-body-bhAgavatam_gauDIya-prastutiH_10_50-59_50_md" role="button" aria-expanded="false" aria-controls="section-tree-item-body-bhAgavatam_gauDIya-prastutiH_10_50-59_50_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-bhAgavatam_gauDIya-prastutiH_10_50-59_50_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: ५०</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/purANam_vaiShNavam/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/purANam_vaiShNavam/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/purANam_vaiShNavam/actions/workflows/build.yml"><img src="https://github.com/vishvAsa/purANam_vaiShNavam/actions/workflows/build.yml/badge.svg"> Built </a> on 2025 Aug 25 05:46:07 UTC. (<a href="http://google.com/search?q=05%3a46%3a07%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
