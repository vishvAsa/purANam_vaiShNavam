<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>पुराणे विश्वासटिप्पन्यः  | १३</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/purANam_vaiShNavam/bhAgavatam/gauDIya-prastutiH/10/12-17/13/" rel="alternate" type="application/rss+xml" title="पुराणे विश्वासटिप्पन्यः" />
    <link href="/purANam_vaiShNavam/bhAgavatam/gauDIya-prastutiH/10/12-17/13/" rel="feed" type="application/rss+xml" title="पुराणे विश्वासटिप्पन्यः" />

    <meta property="og:url" content="https://vishvAsa.github.io/purANam_vaiShNavam/bhAgavatam/gauDIya-prastutiH/10/12-17/13/">
  <meta property="og:site_name" content="पुराणे विश्वासटिप्पन्यः">
  <meta property="og:title" content="१३">
  <meta property="og:description" content="सबाल-वत्स-वृन्दे ब्रह्मणापहृते श्री-कृष्णस्य तत्-तद्-रूपेणाब्दं यथा-पूर्वं विहरणं ब्रह्मणो मोह-भङ्गश् च। ॥ १०.१३.१ ॥
श्री-शुक उवाच—
साधु पृष्टं महा-भाग त्वया भागवतोत्तम ।
यन् नूतनयसीशस्य शृण्वन्न् अपि कथां मुहुः ॥**
श्रीधर-स्वामी (भावार्थ-दीपिका) :
त्रयोदशेऽहरद् ब्रह्मा वत्सान् पालांश् च मायया ।
तदा तत्-सर्व-रूपोऽब्दं कृष्णः पूर्ववद् आचरत् ॥
नूतनयसि नव्यवत् करोसि ॥१॥
———————————————————————————————————————
वंशीधरः (भावार्थ-दीपिका-प्रकाशः) : पालान् गोपान् । तदा हरणोत्तर-काले । तेषां सर्वेषां गोप-वत्सानां रूपम् इव रूपं यस्य सः, अब्दम् इति । कालाध्वनोर् अत्यन्त-संयोगे इति द्वितीया । यावद्-वर्षम् इत्य् अर्थः । पूर्ववत् यथा-पूर्वं लीलां करोति तद्वद् इत्य् अर्थः ।">
  <meta property="og:locale" content="en_us">
  <meta property="og:type" content="article">
    <meta property="article:section" content="bhagavatam">

  <meta itemprop="name" content="१३">
  <meta itemprop="description" content="सबाल-वत्स-वृन्दे ब्रह्मणापहृते श्री-कृष्णस्य तत्-तद्-रूपेणाब्दं यथा-पूर्वं विहरणं ब्रह्मणो मोह-भङ्गश् च। ॥ १०.१३.१ ॥
श्री-शुक उवाच—
साधु पृष्टं महा-भाग त्वया भागवतोत्तम ।
यन् नूतनयसीशस्य शृण्वन्न् अपि कथां मुहुः ॥**
श्रीधर-स्वामी (भावार्थ-दीपिका) :
त्रयोदशेऽहरद् ब्रह्मा वत्सान् पालांश् च मायया ।
तदा तत्-सर्व-रूपोऽब्दं कृष्णः पूर्ववद् आचरत् ॥
नूतनयसि नव्यवत् करोसि ॥१॥
———————————————————————————————————————
वंशीधरः (भावार्थ-दीपिका-प्रकाशः) : पालान् गोपान् । तदा हरणोत्तर-काले । तेषां सर्वेषां गोप-वत्सानां रूपम् इव रूपं यस्य सः, अब्दम् इति । कालाध्वनोर् अत्यन्त-संयोगे इति द्वितीया । यावद्-वर्षम् इत्य् अर्थः । पूर्ववत् यथा-पूर्वं लीलां करोति तद्वद् इत्य् अर्थः ।">
  <meta itemprop="wordCount" content="23893">
  <meta name="twitter:card" content="summary">
  <meta name="twitter:title" content="१३">
  <meta name="twitter:description" content="सबाल-वत्स-वृन्दे ब्रह्मणापहृते श्री-कृष्णस्य तत्-तद्-रूपेणाब्दं यथा-पूर्वं विहरणं ब्रह्मणो मोह-भङ्गश् च। ॥ १०.१३.१ ॥
श्री-शुक उवाच—
साधु पृष्टं महा-भाग त्वया भागवतोत्तम ।
यन् नूतनयसीशस्य शृण्वन्न् अपि कथां मुहुः ॥**
श्रीधर-स्वामी (भावार्थ-दीपिका) :
त्रयोदशेऽहरद् ब्रह्मा वत्सान् पालांश् च मायया ।
तदा तत्-सर्व-रूपोऽब्दं कृष्णः पूर्ववद् आचरत् ॥
नूतनयसि नव्यवत् करोसि ॥१॥
———————————————————————————————————————
वंशीधरः (भावार्थ-दीपिका-प्रकाशः) : पालान् गोपान् । तदा हरणोत्तर-काले । तेषां सर्वेषां गोप-वत्सानां रूपम् इव रूपं यस्य सः, अब्दम् इति । कालाध्वनोर् अत्यन्त-संयोगे इति द्वितीया । यावद्-वर्षम् इत्य् अर्थः । पूर्ववत् यथा-पूर्वं लीलां करोति तद्वद् इत्य् अर्थः ।">
<script type="text/javascript">
    
    let baseURL = "https:\/\/vishvAsa.github.io\/purANam_vaiShNavam\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/purANam_vaiShNavam\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/purANam_vaiShNavam\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/purANam_vaiShNavam\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/purANam_vaiShNavam\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvya\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/purANam_vaiShNavam\/bhAgavatam\/gauDIya-prastutiH\/10\/12-17\/13\/".replace(basePath, "/");
  pageVars.pageParams = {};
  pageVars.pageSource = "bhAgavatam\/gauDIya-prastutiH\/10\/12-17\/13.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/purANam_vaiShNavam/webpack_dist/uiLib-bundle.js"></script>







    <link rel="stylesheet" href="/purANam_vaiShNavam/webpack_dist/uiLib.css">
<link rel="stylesheet" href="/purANam_vaiShNavam/css/uiLibPrint.css" media="print" >
<link rel="stylesheet" href="/purANam_vaiShNavam/css/fonts.css" >
<link rel="stylesheet" href="/purANam_vaiShNavam/css/@fortawesome/fontawesome-free/css/solid.min.css">

<link rel="stylesheet" href="/purANam_vaiShNavam/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/12-17/13/" />
<link rel="alternate" hreflang="sa-Deva" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/12-17/13/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/12-17/13/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/12-17/13/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/12-17/13/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/12-17/13/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/12-17/13/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/12-17/13/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/12-17/13/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/12-17/13/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/12-17/13/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/12-17/13/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/12-17/13/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/12-17/13/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/12-17/13/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/12-17/13/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/12-17/13/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/12-17/13/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/12-17/13/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/12-17/13/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/12-17/13/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/12-17/13/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/12-17/13/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/12-17/13/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/12-17/13/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/12-17/13/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/12-17/13/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/12-17/13/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/12-17/13/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/12-17/13/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/12-17/13/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/12-17/13/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/12-17/13/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/12-17/13/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/12-17/13/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/12-17/13/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/12-17/13/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/12-17/13/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/12-17/13/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/12-17/13/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/12-17/13/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/12-17/13/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/12-17/13/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/12-17/13/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/12-17/13/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">पुराणे विश्वासटिप्पन्यः <br/> १३</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/purANam_vaiShNavam/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="१३">१३</h1>
    
    <a id="editLink" class="btn btn-primary noPrint"  href="https://github.com/vishvAsa/purANam_vaiShNavam/edit/content/bhAgavatam/gauDIya-prastutiH/10/12-17/13.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <h2 id="सबल-वतस-वनद-बरहमणपहत-शर-कषणसय-तत-तद-रपणबद-यथ-परव-वहरण-बरहमण-मह-भङगश-च">सबाल-वत्स-वृन्दे ब्रह्मणापहृते श्री-कृष्णस्य तत्-तद्-रूपेणाब्दं यथा-पूर्वं विहरणं ब्रह्मणो मोह-भङ्गश् च।</h2>
<p><strong>॥ १०.१३.१ ॥</strong></p>
<p><strong>श्री-शुक उवाच&mdash;</strong></p>
<p><strong>साधु पृष्टं महा-भाग त्वया भागवतोत्तम ।</strong><br>
यन् नूतनयसीशस्य शृण्वन्न् अपि कथां मुहुः ॥**</p>
<p><strong>श्रीधर-स्वामी (भावार्थ-दीपिका) :</strong></p>
<p>त्रयोदशेऽहरद् ब्रह्मा वत्सान् पालांश् च मायया ।</p>
<p>तदा तत्-सर्व-रूपोऽब्दं कृष्णः पूर्ववद् आचरत् ॥</p>
<p><strong>नूतनयसि</strong> नव्यवत् करोसि ॥१॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>वंशीधरः (भावार्थ-दीपिका-प्रकाशः) :</strong> <em>पालान्</em> गोपान् । <em>तदा</em> हरणोत्तर-काले । तेषां सर्वेषां गोप-<em>वत्सानां</em> <em>रूपम्</em> इव रूपं यस्य सः, <em>अब्दम्</em> इति । कालाध्वनोर् अत्यन्त-संयोगे इति द्वितीया । यावद्-वर्षम् इत्य् अर्थः । <em>पूर्ववत्</em> यथा-पूर्वं लीलां <em>करोति</em> तद्वद् इत्य् अर्थः ।</p>
<p><strong>महा-भाग्यं</strong> विना हरि-कथायाः प्रश्नो न सम्भवतीति भावः । अस्यैव विवरण-रूपं <strong>भागवतोत्तमे</strong>ति कथं मे भागवतोत्तमत्वम् ? तत्राह&mdash;<strong>यद्</strong> इति । यत् यतः । नूतनं <em>करोषि</em> <strong>नूतनयसि</strong> तत् करोतीति णिजन्ताच् छतरि ॥१॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>सनातन-गोस्वामी (बृहद्-वैष्णव-तोषणी) :</strong> हे <strong>महा-भाग</strong> ! इति । गर्भेऽपि तेन श्री-भगवतो दर्शनात् । हे <strong>भागवतोत्तम</strong> ! इति तत्-कथैक-रसिकत्वात्, तथा द्विः सम्बोधनं च श्री-कृष्णाविष्ट-चित्तत्वात् प्रेम्णैव <strong>यद्</strong> यस्मात् <strong>ईशस्य</strong> स्व-प्रभोः ॥१॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (लघु-वैष्णव-तोषणी) :</strong> हे <strong>महा-भाग</strong> ! इति गर्भेऽपि तेन भगवतो दर्शनात् । जन्मान्तरं च सर्वत्र तत्-परीक्षणादिना । हे <strong>भागवतोत्तम</strong> ! इति ! तत्-कथैक-रसिकत्वात् । वस्तुतस् तु श्री-कृष्णाविष्टत्वात् प्रेम्णा तथा द्विः सम्बोधनम् । <strong>यद्</strong> यस्मात् ईशस्य स्व-प्रभोः ॥१॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>विश्वनाथ-चक्रवर्ती (सारार्थ-दर्शिणी) :</strong></p>
<p>जेमनं वत्स-तत्-पाल-हरणं ब्रह्म-मोहनम् ।</p>
<p>स्व-भूत-वत्स-विष्ण्व्-आदि-प्रादुर्भावस् त्रयोदशे ॥</p>
<p>विश्वस्य सृष्ट्य्-आदि-विमोहनाद्य्-</p>
<p>ऐश्वर्यं यद्-अंशांश-भवं स कृष्णः ।</p>
<p>विश्वादि-सृष्टिं बलदेव-मोहं</p>
<p>स्वैश्वर्यम् अत्रैक्षयतात्म-योनिम् ॥</p>
<p>हे भागवतेषूत्तम ! कथं मे <strong>भागवतोत्तम</strong>त्वम् ? तत्राह&mdash;<strong>यद्</strong> इति । <strong>नूतनयसि</strong> नूतनीकरोषि <strong>श्रुतां मुहुर्</strong> आस्वादिताम् <strong>अपि कथाम्</strong> अश्रुतचरीम् इव <strong>करोषी</strong>ति कथायाम् अनुरागो व्यञ्जितः ॥१॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>बलदेव-विद्यभूषणः (वैष्णवानन्दिनी) :</strong></p>
<p>स जग्धिर् वत्स-तत्-पाल-हृतिर् ब्रह्म-विमोहनम् ।</p>
<p>स्व-भूताद् भुत-वत्सादि प्राकट्यं च त्रयोदशे ॥</p>
<p><strong>भागवतोत्तम</strong>त्वे हेतुर्&mdash;<strong>यद्</strong> इति । असकृच् <strong>छृउताम् अपि नूतनां</strong> मन्यस इत्य् अर्थः ॥१॥</p>
<hr>
<p><strong>॥ १०.१३.२ ॥</strong></p>
<p><strong>सताम् अयं सार-भृतां निसर्गो</strong></p>
<p><strong>यद्-अर्थ-वाणी-श्रुति-चेतसाम् अपि ।</strong></p>
<p><strong>प्रतिक्षणं नव्यवद् अच्युतस्य यत्</strong></p>
<p><strong>स्त्रिया विटानाम् इव साधु वार्ता ॥</strong></p>
<p><strong>श्रीधर-स्वामी (भावार्थ-दीपिका) :</strong> तथा हि, <strong>सार</strong>-<strong>भृतां</strong> सार-ग्रहिणाम्, <strong>अयं निसर्गः</strong> स्वभावः । कोऽसौ ? <strong>अच्युतस्य वार्ता श्रुता</strong> सती <strong>प्रतिक्षणं साधु नव्यवद्</strong> भवतीति <strong>यत्</strong> सः । <strong>विटानां</strong> स्त्रैणानां, <strong>स्त्रियाः</strong> कामिन्या वार्ता इव । कथम्-भूतानाम् अपि <strong>सताम्</strong> ? या अच्युत-वार्ता सैवार्थो येषां तानि, <strong>वाणी</strong>-<strong>श्रुति</strong>-<strong>चेतांसि</strong> तथा-भूतानाम् <strong>अपि</strong> ॥२॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>वंशीधरः (भावार्थ-दीपिका-प्रकाशः) : विटो</strong>ऽद्रौ लवणे खिड्गे मूषिके खदिरेऽपि च इति मेदिनी । <strong>स्त्रिया</strong> इति, परम-घृणास्पदस्यापि स्त्री-पदार्थम् <strong>। नव-नव</strong>-मधुरता-स्फूर्ताव् अनुराग एव कारणं चेन्, नित्य-नूतनायमानस्य परमानन्दैक-रसस्य श्री-भगवतः, किम् उतेति भावः ॥२॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> स्त्रिया विटानाम् इव साधु-वार्ता इत्य्-आदि । <strong>अच्युत-वार्ता</strong> इत्य् आयाते, तच्-चरिते <strong>साध्व्</strong> इति व्रज-विहार-परम् । साध्वी असाधारणाद्भूता <strong>प्रतिक्षणं नव्यवद्</strong> येषां, तेषां <strong>सताम्</strong> <strong>अयम्</strong> एव <strong>निसर्गः</strong> स्वभावः । तत्र दृष्टान्तः&mdash;<strong>स्त्रिया विटान् इव</strong> स्त्रिया <strong>वार्ता,</strong> यथा विटानां, विटानां वा यथा स्त्रियाः । अतः श्री-कृष्णे तथैवासक्तिः कार्या, सा गोपीनाम् एव ॥२॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>सनातन-गोस्वामी (बृहद्-वैष्णव-तोषणी) :</strong> अश्रुतं च नूतनयसीति, किं वक्तव्यम् ? यतो मुहुर् मुहुः श्रुतम् अपि नूतयनयसीत्य् एतद् उचितम् एवेत्य् आह&mdash;<strong>सताम्</strong> इति । कदाचित् कथञ्चित् रसान् न च्यवत इत्य् <strong>अच्युतः,</strong> तस्येति । <strong>तद्-वार्ताया</strong> अपि तादृशत्वम् अभिप्रेतम् । अत एव <strong>साधु</strong> यथा स्यात्, तथा <strong>नव्यवद्</strong> भवति । यद्यपि नव्यैव भवति, तथापि पूर्व-सेवितत्वाद् वति-प्रत्ययः । तद्-एक-लाम्पट्य-मात्रापेक्षया दृष्टान्तः&mdash;<strong>स्त्रिया</strong> इति ॥२॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (लघु-वैष्णव-तोषणी) :</strong> अश्रुतं च नूतनयसीति । किं वक्तव्यं ? यो मुहुर् मुहुः श्रुतम् अपि नूतयनयसीत्य् एतद् अप्य् उचितम् एवेत्य् आह&mdash;<strong>सताम्</strong> इति । कदाचित् कथञ्चित् कस्माच्चिद् अपि च रसान् न च्यवत इत्य् <strong>अच्युतः,</strong> तस्येति । तद्-वार्तया अपि तादृशत्वम् अभिप्रेतम् । अत एव <strong>साधु</strong> यथा स्यात्, तथा <strong>प्रतिक्षणं नव्यवद्</strong> भवति, स्वादु-वैशिष्ट्येनापूर्ववज् जायते । तद्-एक-लाम्पट्यांशं दृष्टान्तः&mdash;<strong>स्त्रिया</strong> इति । तद् एवं परम-घृणास्पदस्यापि स्त्री-पदार्थस्य नव-नव-मधुरता-स्फूर्तौ अनुराग एव कारणं चेन् नित्य-नूतनायमान-परमानन्दैक-रसस्य श्री-भगवतः किम् उतेति भावः ॥२॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः) : सताम्</strong> इत्य् अत्र <strong>नव्यवद्</strong> इति । प्रत्ययेनानुराग-तुल्यत्वम् एव दर्शितम् । साक्षाद् अनुरागे तु नव्यम् एव भातीत्य् अर्थः । तथापि तस्याङ्घ्रि-युगं नवं नवं [भा।पु। १.११.३४] इतिवद् इति भावः । <strong>उत</strong> वितर्के इदं विचारयाम इत्य् अर्थः ॥२.७॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (बृहत्-क्रम-सन्दर्भः) :</strong> अथ भगवत्-कथायाः सतत-श्रवण-श्रद्धालुतया राजानम् अभिनन्दन्न् आह&mdash;<strong>सताम् अयम्</strong> इत्य्-आदि । <strong>सार-भृतां</strong> सार-ग्राहिणां <strong>सतां</strong> साधूनाम् <strong>अयम्</strong> एव विसर्गः स्वभावः । कोऽसौ ? इत्य् आह&mdash;<strong>अच्युतस्य</strong> <strong>प्रतिक्षणं</strong> <strong>नव्यवद्</strong> या <strong>साधु</strong>-<strong>वार्ता</strong> । प्रतिक्षण-नव्यत्वे दृष्टान्तः&mdash;कीदृशानां सतां <strong>विटानां</strong> वा ? <strong>यद्</strong>-<strong>अर्थानि</strong> यत्-प्रयोजनानि <strong>वाणी-श्रुति-चेतांसि</strong> येषां, तथा-भूतानाम् अपि निरन्तर-गुण-कथन-श्रवण-चिन्तन-तत्-पराणाम् <strong>अपि</strong> प्रतिक्षणं नव्यवद् इत्य् अतिचित्रम् । एतेन दृष्टान्तेन भगवद्-विषय-रागाधिक्यं हि सार-भृतां सतां साहजिकम् ॥२॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>विश्वनाथ-चक्रवर्ती (सारार्थ-दर्शिणी) : सार-भृतां</strong> सार-ग्राहिणाम् अयं <strong>निसर्गः,</strong> <strong>यद्</strong> यतः <strong>अच्युतस्य वार्ता प्रतिक्षणं</strong> क्षणे क्षणे <strong>साधु</strong> यथा स्यात्, तथा <strong>नव्यवद्</strong> भवति । तृष्णाधिक्याद् अपूर्ववज् जायते । <strong>यद्-अर्थानि</strong> अच्युत**-**वार्ता-प्रयोजनानि, <strong>वाणी-श्रुति-चेतांसि</strong> तेषां, तथा-भूतानाम् <strong>अपि ।</strong> तद्-एक-लांपट्यांशे दृष्टान्तः--<strong>विटानां</strong> कामुकानां <strong>स्त्रिया</strong> <strong>वार्ता</strong> एव कामिनी-कथेव ॥२॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>बलदेव-विद्यभूषणः (वैष्णवानन्दिनी) : सार</strong>-ग्राहिणां <strong>सताम् अयं निसर्गः</strong> स्वभावः । <strong>यद्</strong> यस्माद् <strong>अच्युतस्य</strong> <strong>वार्ता प्रतिक्षणं नव्यवद्</strong> भवति । सार-रूपायां तस्यां तृष्णातिशयाद् अपूर्ववज् जायते । यद्-अर्थानि यद्-वार्ता-फलकानि<sup id="fnref:1"><a href="#fn:1" class="footnote-ref" role="doc-noteref">1</a></sup> <strong>वाणी</strong>-<strong>श्रुति-चेतांसि</strong> वाक्-कर्ण-मनांसि येषां, तादृशानाम् <strong>अपि</strong> । तद्-एक-लाम्पट्यांशे दृष्टान्तः**--विटानां** कामिनां <strong>स्त्रियास्</strong> तरुण्या वार्ता एव ॥२॥</p>
<hr>
<p><strong>॥ १०.१३.३ ॥</strong></p>
<p><strong>शृणुष्वावहितो राजन्न् अपि गुह्यं वदामि ते ।</strong><br>
ब्रूयुः स्निग्धस्य शिष्यस्य गुरवो गुह्यम् अपि उत ॥**</p>
<p><strong>श्रीधर-स्वामी (भावार्थ-दीपिका) :</strong> <em>न व्याख्यातम्।</em></p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>वंशीधरः (भावार्थ-दीपिका-प्रकाशः) : राजन्न्</strong> इति हे बुद्ध्य्-आदिना प्रकाशमान ! एजत्-कथानकं वक्ष्यमाणं बोद्धुं त्वम् अर्हसीति भावः ॥३॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>श्रीनाथ-चक्रवर्ती (चैतन्य-मत-मञ्जुषा) : शृणुष्व</strong> इत्य्-आदि । <strong>अपि गुह्यम्</strong>, अयम् अर्थः&mdash;इदम् अतिगुह्यम् <strong>।</strong> कुत्रापि पुराणादौ नास्ति । <strong>वदामि</strong> इति न च मे पित्रापि उक्तम्, यतोऽनुक्रमणिकाध्यायेऽपि न लिखितम् । मयैवेदं ज्ञायते, तेन ते <strong>वदामि</strong> । अतिगुह्यं चेत् तदा कथं वदसि ? तत्राह&mdash;ब्रूयुः [भा।पु। १.१.८] इत्य्-आदि ॥३॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>सनातन-गोस्वामी (बृहद्-वैष्णव-तोषणी) : अवहितः</strong> सन्न् इति वक्ष्यमाणस्य परम-दुरवगाहत्वात् । <strong>राजन् !</strong> हे बुद्धी-आदिना प्रकाशमानेत्य् अर्थः । <strong>उत</strong> इति प्रसिद्धौ हेतौ&mdash;वा ॥३॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (लघु-वैष्णव-तोषणी) : अवहितः</strong> सन्न् इति, वक्ष्यमाणस्य परम-दुरवगाहत्वात् । <strong>राजन्</strong> हे बुद्धी-आदिना प्रकाशमानेत्य् अर्थः । <strong>उत</strong> इति वितर्के, वयम् इदं विचारयाम इत्य् अर्थः । अत्र श्री-भगवति ब्रह्मणि च यद् असम्भवं बहु-विधम् एवाश्चर्यम् आयास्यति, तत् खलु न सर्वेषां सुबोधम् इति <strong>गुह्यम्</strong> इत्य् उक्तम् ॥३॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः) : उत</strong> वितर्के । इदं विचारयाम इत्य् अर्थः ॥३॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (बृहत्-क्रम-सन्दर्भः) :</strong> इत्य् अभिनन्द्य सच्-<strong>छिष्यं</strong> प्रति वात्सल्याधिक्याद् अतिरहस्यम् अपि कथयति&mdash;<strong>शृणुषु</strong> इत्य्-आदि । हे <strong>राजन्</strong> ! शृणुष्व । किं तत् ? इत्य् आह&mdash;<strong>अपिगुह्यं</strong> गुह्यम् अपि, यद् <strong>वदामि</strong> । अपि गुह्यम् इत्य् अस्यायं भावः । इदं कौ अपि पुराणादौ नास्ति । पित्रापि न कथितम् भगवद्-अनुग्रहान् मयैवेदं ज्ञायत । इति वदामीत्य् उक्तम् अपुरुष-प्रयोगः ।</p>
<p>ननु, तर्हि कथम् अतिगुह्यं प्रकाशयसीति-आह&mdash;ब्रूयुः स्निग्धस्य शिष्यस्य गुरवो गुह्यम् अपि उत [भा।पु। १०.३.१३-१४] इत्य् अध्याय-द्वये ब्रह्म-मोहन-रूप-लीला श्री-शुकदेवस्यैवानुभूता ॥३॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>विश्वनाथ-चक्रवर्ती (सारार्थ-दर्शिणी), बलदेव-विद्यभूषणः (वैष्णवानन्दिनी) :</strong> <em>न व्याख्यातम्।</em></p>
<hr>
<p><strong>॥ १०.१३.४ ॥</strong></p>
<p><strong>तथाघ-वदनान् मृत्यो रक्षित्वा वत्स-पालकान् ।</strong><br>
सरित्-पुलिनम् आनीय भगवान् इदम् अब्रवीत् ॥**</p>
<p><strong>श्रीधर-स्वामी (भावार्थ-दीपिका) :</strong> <em>न व्याख्यातम्।</em></p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>वंशीधरः (भावार्थ-दीपिका-प्रकाशः) : तथा</strong> पूर्वोक्त-प्रकारेण, भो वयस्या मम सखीनां भवताम् एव भोजन-योग्यम् एतद् इति भावः । <strong>पुलिनं</strong> तोयात् सद्यो निर्गतं तटम्, तोयोत्थितं तत्-पुलिनं सैकतं सिकतामयम् इत्य् अमरः ॥४॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p>**श्रीनाथ-चक्रवर्ती (चैतन्य-मत-मञ्जुषा) :**<em>न व्याख्यातम्।</em></p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>सनातन-गोस्वामी (बृहद्-वैष्णव-तोषणी) : तथा</strong> तेनोक्त-प्रकारेण <strong>अघासुर-वदन</strong>-रूपान् <strong>मृत्योः</strong> <strong>वत्सान्</strong> <strong>पालकांश्</strong> च । <strong>भगवान्</strong> इति निजैशर्य-विशेष-प्रकटनार्थम् इति भावः । तच् चाग्रे व्यक्तं भावि ॥४॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (लघु-वैष्णव-तोषणी) : तथा</strong> तेन प्रकारेण <strong>अघासुर-वदन</strong>-रूपान् <strong>मृत्योः वत्सान्</strong> <strong>पालकांश्</strong> च, <strong>भगवान्</strong> अपि ॥४॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः), विश्वनाथ-चक्रवर्ती (सारार्थ-दर्शिणी), बलदेव-विद्यभूषणः (वैष्णवानन्दिनी) :</strong> <em>न व्याख्यातम्</em>**।**</p>
<hr>
<p><strong>॥ १०.१३.५ ॥</strong></p>
<p><strong>अहोऽतिरम्यं पुलिनं वयस्याः</strong></p>
<p><strong>स्व-केलि-सम्पन् मृदुलाच्छ-बालुकम् ।</strong></p>
<p><strong>स्फुटत्-सरो-गन्ध-हृतालि-पत्रिक-</strong></p>
<p><strong>ध्वनि-प्रतिध्वान-लसद्-द्रुमाकुलम् ॥</strong></p>
<p><strong>श्रीधर-स्वामी (भावार्थ-दीपिका) :</strong> भोजन-विधानाय <strong>पुलिनं</strong> स्तौति&mdash;<strong>अहो</strong> इति । स्वीयानां <strong>केलीनां संपदो</strong> विद्यन्ते यस्मिंस् तत् । <strong>मृदुला-अच्छा-वालुका</strong> यस्मिंस् तत् । किं च, <strong>स्फुटद्</strong> विकसत् <strong>सरः</strong> । सरोज-बाहुल्येनोपचारतः सर एव विकसद् इत्य् उक्तम् । तस्य <strong>गन्धस्</strong> तेन <strong>हृता</strong> आकृष्टा अलयः <strong>पत्रिणश्</strong> च ये तेषां, के उदके <strong>ध्वनयस्</strong> तेषां, <strong>प्रतिध्वानास्</strong> तैर् <strong>लसन्तो द्रुमास्</strong> तैर् <strong>आकुलं</strong> व्याप्तम् ॥५॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>वंशीधरः (भावार्थ-दीपिका-प्रकाशः) :</strong> <em>विधानं</em> करणम् । <strong>सम्पदो</strong>ऽत्र तृण-कण्टक-शर्करा-राहित्य-रूपा ज्ञेयाः । <strong>केलीनां</strong> क्रीडानाम् । अन्यद् आह&mdash;<strong>पत्रिणः</strong> पक्षिणः । कं शिरो-बुनोः इति विश्वः ॥५॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>सनातन-गोस्वामी (बृहद्-वैष्णव-तोषणी) :</strong> हे <strong>वयस्या</strong> ! इति शीघ्र-भोजनार्थं स्नेहं जनयति । यद् वा, मम सखीनां भवताम् एव भोजन-योग्यम् एतद् इति भावः । तद् एव दर्शयति&mdash;<strong>स्वेषां केलेः</strong> पङ्क्ति-भोजन-नृत्य-नियुद्धादि-क्रीडायाः <strong>सम्पत्</strong> सम्पत्तिर् याभ्यस् तथा-भूता । <strong>मृदुल-अच्छ</strong>-<strong>वालुका</strong> यस्मिन्न् इत्य् उपवेश-सुखं, <strong>स्फुटत्-सरो-गन्ध</strong> इति भोजने\ऽपेक्षं धूपवत् सौगन्ध्यम्, एतेन शरत्-काले लक्ष्यते । तथा गीतम् इव भ्रमरादि-द्वनि-विलासो भोजन-पात्रं च पद्म-पत्रादिकम् । शरत् ताप-निवारणार्थं घन-वृक्ष-च्छाया इति सुख-भोजन-सामग्री दर्शिता ॥५॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (लघु-वैष्णव-तोषणी) :</strong> हे <strong>वयस्या</strong> ! इति, मम सखीनां भवताम् एव भोजन-योग्यम् एतद् इति भावः । तद् एव दर्शयति&mdash;स्वेषां <strong>केलेः</strong> पङ्क्ति-भोजन-नियुद्धादि-क्रीडायाः <strong>सम्पत्</strong> सम्पत्तिर् याभ्यस् तथा-भूता । <strong>मृदुल-अच्छ</strong>-<strong>वालुका</strong> यस्मिन्न् इत्य् उपवेश-सुखं,<strong>स्फुटत्-सरोज</strong>-<strong>गन्ध</strong> इति भोजनापेक्ष्यं धूपवत्-सौगन्ध्यम्, एतेन शरत्-कालो लक्ष्यते । तथा गीतम् इव भ्रमरादि-<strong>ध्वनि</strong>-विलासः भोजन-पात्रं च पद्म-पत्रादिकम् । सुवासित-शीतलाच्छ-जलं च शरत्-ताप-निवारणार्थ-घन-वृक्ष-च्छाया चेति सुख-भोजन-सामग्री दर्शिता । तत्र <strong>प्रतिध्वन</strong> इति पर्यन्तः सप्तम्यन्य् अपदार्थो बहुव्रीहिः <strong>लसद्-द्रुमाकुलम्</strong> इति, तत्-पुरुषः तयोः कर्मधारयो ज्ञेयः ॥५॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>विश्वनाथ-चक्रवर्ती (सारार्थ-दर्शिणी) :</strong> भोजनार्थं तद् उचितं स्थलं स्तौति&mdash;<strong>अहो</strong> इति । <strong>स्व-केलीनां</strong> बहु-पङ्क्तिमद् भोजन-क्रीडानां <strong>सम्पदो</strong> यत्र तद् इति, स्थान-विस्तीर्णत्वं । <strong>मृदुला अच्छा बालुका</strong> यत्र तद् इत्य् उपवेश-सुखं प्रफुल्ल-बहुल-सरोजवत्वात्, <strong>स्फुटतः</strong> सरसः एव गन्धेन <strong>हृता</strong> आकृष्टा अलयः <strong>पत्रिणश्</strong> च येषां, के उदके ध्वनयस् तेषां, <strong>प्रतिध्वनास्</strong> तैर् <strong>लसन्तो द्रुमास्</strong> तैर् आकुलं व्याप्तम् इति, भोजनापेक्षणीय-धूपादि-सौरभ्य-वीणादि-वाद्य-सुवासित-शीतल-जल-स्निग्ध-च्छायादि-सामग्री दर्शिता ॥५॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>बलदेव-विद्यभूषणः (वैष्णवानन्दिनी) :</strong> सजग् धि-योग्यं स्थलं स्तौति <strong>अहो</strong>&mdash;इति । <strong>स्व-केलीनां</strong> बहु-पङ्क्तिक-भोजन-क्रीडानां <strong>सम्पदो</strong> यत्र तद् इति, स्थलस्य विस्तीर्णत्वम् उक्तम् । <strong>मृदुल</strong> इत्य्-उपवेश-सौख्यं विकच-बहु-पद्मशालित्वात् <strong>स्पुटतो</strong> विकशतः <strong>सरसो</strong> <strong>गन्धेन-आहृता</strong> आऋष्टा अलिनः <strong>पत्रिणश्</strong> च तेषां, के जले <strong>ध्वनयस्</strong> तेषां <strong>प्रतिध्वानास्</strong> तैर्, <strong>लसन्तो द्रुमास्</strong> तैर् आकूलम् इति स-जग्ध्यवेक्ष्य धूपादि-सौरभ्य-वीणादि-वादित्रशीतल-छायादि-सम्पत्तिर् दर्शिता ॥५॥</p>
<hr>
<p><strong>॥ १०.१३.६ ॥</strong></p>
<p><strong>अत्र भोक्तव्यम् अस्माभिर् दिवा रूढं क्षुधार्दिताः ।</strong><br>
वत्साः समीपेऽपः पीत्वा चरन्तु शनकैस् तृणम् ॥**</p>
<p><strong>श्रीधर-स्वामी (भावार्थ-दीपिका) : दिवा रूढं</strong> वेलातीतेत्य् अर्थः ॥६॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>वंशीधरः (भावार्थ-दीपिका-प्रकाशः) : अत्र</strong> पुलिने । <strong>दिवा</strong> अव्ययं दिवसे । तेन समासः । <strong>दिनम्</strong> आरूढम् एतद् <em>अर्थः</em> । स्वामि-चरणैः स्फुटितार्थान्तरोक्त्या । हे <strong>क्षुधार्दिताः</strong> <strong>! चरन्तु</strong> भक्षयन्तु <strong>तृणम्</strong> इत्य् एकत्वं सामान्याभिप्रायेण ॥६॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p>**श्रीनाथ-चक्रवर्ती (चैतन्य-मत-मञ्जुषा) :**<em>न व्याख्यातम्।</em></p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>सनातन-गोस्वामी (बृहद्-वैष्णव-तोषणी) :</strong> हे <strong>क्षुधार्दिताः</strong> ! यद् वा, यतः <strong>क्षुधार्दिता</strong> वयम्, तत्र हेतुः&mdash;<strong>दिवा रूढम्</strong> अघम्-तुण्डान्तः-प्रवेशादीना विलम्बापत्तेः । यद् वा, <strong>वत्षनां</strong> विषेषणम्, अतो न निज-भोजन-सखार्थम् <strong>अत्र</strong> निरुध्य-रक्ष्याः, किन्तु चरन्ति-इत्य् अर्थः । <strong>शनकर्</strong> इति जल-पानेनाप्य् आयितत्वात् । यद् वा, अस्मत् सुख-भोजन-सिद्ध्य् अर्थम् अधुना समीपे शनकैश् <strong>चरन्तु ।</strong> पश्चाद् यथेष्टं चरिष्यन्त्य् एव, अतो\ऽत्रैवान्तिके निरुध्यताम् इति भावः ॥६॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (लघु-वैष्णव-तोषणी) :</strong> हे <strong>क्षुधार्दिताः !</strong> यद् वा, यतः क्षुधार्दिता वयं तत्र हेतुः&mdash;<strong>दिवा रूढं</strong> अघ-तुण्डान्तः-प्रवेशादिना विलम्बापत्तेः । यद् वा, क्षुधेति-<strong>वत्सानां</strong> विशेषणम् अतो न निज-भोजन-सुखार्थम् । <strong>अत्र</strong> निरुध्य रक्ष्याः किं तु <strong>चरन्ति</strong> इत्य् अर्थः । <strong>शनकैर्</strong> इति जल-पानेनापि आयितत्वात् । यद् वा, अस्मत् सुख-भोजन-सिद्ध्य् अर्थम् । अधुना समांपे <strong>शनकैश्</strong> <strong>चरन्तु</strong> । पश्चाद्-यथेष्टं चरिष्यन्त्य् एव अतोऽत्रैवान्तिके निरुध्यन्ताम् इति भावः ॥६॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>विश्वनाथ-चक्रवर्ती (सारार्थ-दर्शिणी) : दिवा रूढं</strong> दिवकर ऊर्द्ध्वाकाशम् आरूढ इत्य् अर्थः ॥६॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>बलदेव-विद्यभूषणः (वैष्णवानन्दिनी) : दिवा रूढम्</strong> इति मध्याह्वम् अभूत् इत्य् अर्थः ॥६॥</p>
<hr>
<p><strong>॥ १०.१३.७ ॥</strong></p>
<p><strong>तथेति पाययित्वार्भा वत्सान् आरुध्य शाद्वले ।</strong><br>
मुक्त्वा शिक्यानि बुभुजुः समं भगवता मुदा ॥**</p>
<p><strong>श्रीधर-स्वामी (भावार्थ-दीपिका) : आरुध्य</strong> संरुध्य, <strong>शाद्वले</strong> हरित-तृणे देशे ॥७॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>वंशीधरः (भावार्थ-दीपिका-प्रकाशः) :</strong> यच् छ्रीमतोक्तं तत् तथास्त्वित्य् उक्त्वा । <strong>अर्भा</strong> बालाः ॥७॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p>**श्रीनाथ-चक्रवर्ती (चैतन्य-मत-मञ्जुषा) :**<em>न व्याख्यातम्।</em></p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>सनातन-गोस्वामी (बृहद्-वैष्णव-तोषणी) : तथा</strong> एवम् एवेति तद् उक्तं संश्लाघ्येति अर्थः । <strong>शाद्वले</strong>&mdash;शरत् कालीन्-श्री-वृन्दावन-स्वभाव-सम्पत्तेर् हरिते तृण-प्रदेशे, <strong>आरुध्य</strong> सम्यक् रुद्धा । शद्वल इत्य् अग्रे\ऽप्य् अनुवर्तनीयं, शाद्वल-जेमनं च [भा।पु।१०.१४.६०] इति वक्ष्यमाणत्वात् । यद् वा, शाद्वलान्तिके जेमनं शाद्वल-जेमनम् इति मध्य-पद-लोपः । प्रायो बालुकामय-प्रदेश एव वक्ष्यमाण-तद् भोजन-पात्रापेक्षणात् । एवं सति शाद्वल इत्य् अस्य पूर्व-नैवान्वयः । <strong>शिक्यानि</strong> स्व-स्व-गृहात् प्रातर् आनीतानि । <strong>मुक्त्या</strong> इत्य् अघोदरान्तः-प्रवेशे\ऽपि श्री-<strong>भगवत्</strong> प्रभावेण बालकादीनाम् इव तेषाम् अप्य् अवैकल्यात् । यद् वा, शिक्यानि वृक्षादौ न्यस्य स्वयम् एव तद् उदरे ययुः, करताडनैर् ययुः [भा।पु।१०.१२.२४] इत्य् उक्त्वात् ॥७॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (लघु-वैष्णव-तोषणी) : तथा</strong> एवम् इवेति तद् उक्तं संश्लाध्य इत्य् अर्थः । <strong>शाद्वल</strong> इत्य्-अग्रेप्य्-अनुवर्तनीयं, शाद्वल-जेमनं [भा।पु।१०.१४.६०] चेति वक्ष्यमाणात्वात्, <strong>शाद्वलं</strong> चात्र सूक्ष्म-दूर्वामयत्वम् एव ज्ञेयं । <strong>शिक्यानि</strong> स्व-स्व-गृहात् प्रातर् आनीतानि <strong>मुक्त्वा</strong> इत्य् अघोदरोन्तः-प्रवेशतः पुरस्ताद् एव तानि क्रीडा-सौकर्याय वृक्षाग्रे धृतानीति ज्ञेयं । किम् वा, अघोदरान्तः प्रवेशेऽपि श्री-<strong>भगवत्</strong> प्रभावेण बालकानाम् इव तेषाम् एवैकल्यं ज्ञेयम् ॥७॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>विश्वनाथ-चक्रवर्ती (सारार्थ-दर्शिणी) : शाद्वले</strong> हरित-तृण-बहुल-देशे <strong>आरुद्ध</strong> इति तेषां, तत् तृण-लोभाद् देवान्-यत्र गमनासार्थ्यम् अननात् ॥७॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>बलदेव-विद्यभूषणः (वैष्णवानन्दिनी) : शाद्वले</strong> हरित-तृण-प्रचुरे देशे <strong>आरुध्य</strong> इति, तत्-तृण-लोभेन ततोऽन्यत्र गमनाम् अननात् ॥७॥</p>
<hr>
<p><strong>॥ १०.१३.८ ॥</strong></p>
<p><strong>कृष्णस्य विष्वक् पुरु-राजि-मण्डलैर्</strong></p>
<p><strong>अभ्याननाः फुल्ल-दृशो व्रजार्भकाः ।</strong></p>
<p><strong>सहोपविष्टा विपिने विरेजुश्</strong></p>
<p><strong>छदा यथाम्भोरुह-कर्णिकायाः ॥</strong></p>
<p><strong>श्रीधर-स्वामी (भावार्थ-दीपिका) :</strong> तदा ते <strong>विरेजुः</strong> । <strong>कृष्णस्य</strong> <strong>विष्वक्</strong> परितः । <strong>पुरु</strong>-<strong>राजि</strong>-<strong>मण्डलैर्</strong> बहुभिः पङ्क्ति-मण्डलैः सह नैरन्तर्येणोपविष्टाः । श्री-कृष्णाभिमुखानि-<strong>आननानि</strong> येषां ते । <strong>फुल्ल</strong>-<strong>दृशो</strong> विकसित-नयनाः । कमल-<strong>कर्णिकायाः</strong> परितः पत्राणि यथेति ॥८॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>वंशीधरः (भावार्थ-दीपिका-प्रकाशः) :</strong> यदा बुभुजुस् <em>तदेत्य्</em> अर्थः । <em>परितः</em> सर्वतः । <strong>अभ्याननाः</strong> प्रेम्णा सर्व-साम्मुख्य-स्पृहावतो भगवतः सत्य-सङ्कल्पता शक्त्यैवोद्गारितेनाचिन्त्य-वैभवेन निष्पादितानां मुखाद्य्-अङ्गानां प्रति-दिक्षु प्रकाशात् । <em>कृष्णस्याभिमुखे</em> सन्निहित-पङ्क्तौ वयम् एव वर्तामहेऽन्ये तु व्यवहित-पङ्क्तिषु पार्श्वतः पृष्ठतश् चोपविष्टा इति सर्व एवाभिमानवन्त इत्य् अर्थः । तेन च, सर्वतः पाणि-पादं तत् सर्वोऽक्षि-शिरो-मुखम् [गीता १३.४] इति श्रुत्य्-अर्थो दर्शितः । <strong>छदाः</strong> पत्राणि । <em>यथा</em> कञ्ज-<strong>कर्णिकायाः</strong> परितो मिलितीभूय तिष्ठन्ति तथेत्य् अर्थः ॥८॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>श्रीनाथ-चक्रवर्ती (चैतन्य-मत-मञ्जुषा) : कृष्णस्य</strong> इत्य्-आदि । <strong>अभ्यानना</strong> अभिमुखम् आननं येषाम्, वस्तु-महिम्ना श्री-कृष्ण एवाभिमुखः सर्वेषाम् । ते तु तथा न जानन्ति । तेषां मते ममैवायम् अभिमुख एष इति । वस्तु-महिमा तु, सर्वतः पाणि-पादं तत् सर्वतोऽक्षि-शिरो-मुखं [गीता १३.४] इति प्रत्य्-अङ्गस्यैव व्यापकत्व-रूपः ॥८.१०॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>सनातन-गोस्वामी (बृहद्-वैष्णव-तोषणी) : अभानना</strong> श्री-कृष्णाभिमुखा अत एव <strong>फुल्ल-दृश</strong> इति, सर्वेषाम् एव श्री-<strong>भगवन्</strong> मुखावलोकनं तथा । तेषां प्रीत्य् अर्थं सर्वाभिमुखत्वेन श्री-भगवतो\ऽपि निजैश्वर्य-विशेष-प्रकटनं ज्ञेयम् । <strong>विपिने</strong>\ऽपि विशेषतो रेजुर् अशोभन्तः । यद् वा, <strong>विपिने</strong> श्री-वृन्दावन इति विशेष-शोभा योग्यतोक्ता ॥८॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (लघु-वैष्णव-तोषणी) : अभ्याननाः</strong> अभि श्री-<strong>कृष्णस्य</strong> संमुख आननं येषां ते, अत एव <strong>फुल्ल</strong>-<strong>दृशः</strong> । तच् च तत् प्रीत्य्-अर्थम् अचिन्त्य-शक्त्यैव । <strong>विपिने</strong> श्री-वृन्दावने इति विशेष-शोभा योग्यतोक्ता ॥८॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः) : अभ्याननायः</strong> श्री-कृष्ण-सम्मुख-मुखा इत्य् अर्थः । अन्यथा <strong>फुल्ल-दृक्त्वं</strong> न स्यात् । अचिन्त्या शक्तिश् चेयम् ॥८॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (बृहत्-क्रम-सन्दर्भः) :</strong> अथ ब्रह्म-मोहन-लीला-कथनोपक्रम-प्राप्त-भगवद्-वन्य-भोजन-लीलां दर्शयति&mdash;<strong>कृष्णस्य</strong> विष्वग् इत्य्-आदि । <strong>विष्वक्</strong> सर्वतः <strong>कृष्णस्य-अभ्यानना</strong> अभिमुखम् आननं येषां तथा-भूताः सन्तः । <strong>पुरु</strong>-<strong>राजि</strong>-<strong>मण्डलैः</strong> पुरवो बह्व्यो या राजयः श्रेणयस् तासां, मण्डलैर् मण्डलाकार-नाना-पङ्क्तिभिर् उपविश्य <strong>व्रज-अर्भका</strong> रेजुर् इत्य् अन्वयः ।</p>
<p>अन्तर् मण्डलम् एकं तद्-बहिर् अन्यत्, तद्-बहिर् अन्यद् इति क्रमेण बहूनि राजि-मण्डलानीति मन्तव्यम् । <strong>फुल्ल</strong>-<strong>दृशः</strong>&mdash;ममैवायं सम्मुख इति मन्यमानाः सर्व एव हर्षोत्कर्षेण प्रफुल्ल-नयनाः&mdash;एतेन भगवतः श्री-<strong>कृष्णस्य</strong> वस्तु-स्वभावाद् अव्यवहितत्वम् अनावृतत्वं सर्वाभिमुखत्वं च व्यापकत्वात् । <strong>सहोपविष्टा</strong> इति च सर्वेषां निकट एवोपविष्टत्वात् तथात्वम् ॥८॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>विश्वनाथ-चक्रवर्ती (सारार्थ-दर्शिणी) :</strong> तेषां भोजनोपवेश-परिपाटीम् आह&mdash;<strong>कृष्णस्य</strong> <strong>विष्वक्</strong> परितः <strong>पुरु</strong>-<strong>राज-मण्डलैः</strong> सुपां सुप इति तृतीया बहुषु पङ्क्ति-<strong>मण्डलेषु</strong>-इत्य् अर्थः । <strong>अभ्याननाः</strong> प्रेम्णा सर्व-साम्मुख्य-स्पृहावतो भगवतः सत्य-सङ्कल्पता शक्त्यैवोद्भावितेन अचिन्त्य-वैभवेन निष्पादित मुखाद्य्-अङ्गानां सर्वदिक्षु प्रकाशात् । कृष्णस्याभिमुखे सन्निहित-पङ्कौ वयम् एव वर्तामहे, अन्ये तु व्यवहित-पङ्किषु पार्श्वतः पृष्ठतश् चोपविष्टा इति सर्व एवाभिमानवन्त इत्य् अर्थः । तेन च, सर्वतः पाणि-पादं तत् सर्वतो\ऽक्षि-शिरोमुखम् [गीता १३.४] इत्य् अर्थो । दर्शितः <strong>सह</strong> नैरन्तर्येणोपविष्टाः <strong>छदाः</strong> पत्राणि यथा । कमल-<strong>कर्णिकायाः</strong> परितो मिलती-भूय बहु-पङ्क्तिषु तिष्ठन्ति तथेत्य् अर्थः ॥८॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>बलदेव-विद्यभूषणः (वैष्णवानन्दिनी) :</strong> तेषां स-जग्ध्य्-उपवेश-परिपाटीम् आह&mdash;<strong>कृष्णस्य</strong> <strong>विष्वक्</strong> परितः <strong>पुरु-राजि</strong>-<strong>मण्डलैर्</strong> बहुषु पङ्कि-मण्डलेषु व्यत्ययाबहुलम् इति तृतीया । तस्य <strong>अभ्याननाः</strong> <strong>व्रज-अर्भकाः</strong> <strong>सह</strong> नैरस्तर् येणोपविष्टा <strong>विरेजुः</strong> । अभ्यानना इति तत्-प्रेमवश्यतया सर्व-साम्मुख्यम् इच्छति । कृष्णे तद् इच्छानुगतया सत्य-सङ्कल्पतया तन्-मुखाद्य्-अङ्गानां सर्वदिक्षु प्रकाशात् तेन च&mdash;</p>
<blockquote>
<p>सर्वतः पाणि-पादस् तत् सर्वतोक्षि-शिरोमुखम् । &gt;
सर्वतः शक्तिमल्-लोके सर्वम् आवृत्य तिष्ठतीति ॥ [गीता १३.४]</p></blockquote>
<p>श्रुत्य्-अर्थः प्रत्यक्षोऽभूत्, तत्र दृष्टान्तः <strong>यथा-अम्भोरुह</strong>-<strong>कर्णिकायाः</strong> आच्छदाः पत्राणि परितो मिलितानि भूत्वा, तद् आभिमुख्येन बभुषु पङ्क्ति-मण्डलेषु तिष्ठन्ति तद्वत् ॥८॥</p>
<hr>
<p><strong>॥ १०.१३.९ ॥</strong></p>
<p><strong>केचित् पुष्पैर् दलैः केचित् पल्लवैर् अङ्कुरैः फलैः ।</strong><br>
शिग्भिस् त्वग्भिर् दृषद्भिश् च बुभुजुः कृत-भाजनाः ॥**</p>
<p><strong>श्रीधर-स्वामी (भावार्थ-दीपिका) :</strong> <strong>पुष्पैस्</strong> तद्-<strong>दलैः</strong>, अन्यैश् <strong>च</strong> <strong>पत्रैः</strong> <strong>कृतानि भाजनान्</strong>इ यैस् ते ॥९॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>वंशीधरः (भावार्थ-दीपिका-प्रकाशः) : अङ्कुरैर्</strong> दूर्वादिभिः । <strong>फलैः</strong> कारीरादिभिः, <strong>पत्रादिभिर् भाजन</strong>-निर्माणं बालानां प्रत्येकापूर्वचरणा कौतुकेच्छय् एवेति ज्ञेयम् ॥९॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>सनातन-गोस्वामी (बृहद्-वैष्णव-तोषणी) : केचिद्</strong> इति सर्वैर् अप्य् अन्वेति । अत एव पुनर् उक्तम् <strong>पुष्पादि</strong>-भोजन-पात्राणां वैचित्री बालकानां कौतुकानां कौतुक-स्वभावेन स्व-स्व-रोढि-कौदनादि-भोज्य-वैचित्र्य् अपेक्षया वा ॥९॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (लघु-वैष्णव-तोषणी) : केचिद्</strong> इति पुनर् उक्त्या, <strong>पुष्पैर्</strong> इत्य्-आदिभिः । प्रत्येकम् अन्वयं बोधयति । अन्यथा समुच्चयोऽपि बुध्येत, <strong>पुष्पादि</strong>-भोजन-पात्राणां वैचित्री-बालकानां प्रत्येकापूर्व-रचना-कौतुकेच्छया स्व-स्व-रोटिकोदनादि-योग-वैचित्र्यापेक्षया वा ॥९॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः) : केचिद्</strong> द्वयं सर्वत्र पृथग्-अन्वयार्थम् ॥९॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (बृहत्-क्रम-सन्दर्भः) :</strong> <em>न व्याख्यातम्।</em></p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>विश्वनाथ-चक्रवर्ती (सारार्थ-दर्शिणी) : केचिद्</strong> इति <strong>पुष्पादिभिः</strong> स्व-स्व-<strong>भाजन</strong>-निर्माणं बालकानां प्रत्येकापूर्व-रचना-कौतुकेच्छ्यैवेति ज्ञेयम् ॥९॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>बलदेव-विद्यभूषणः (वैष्णवानन्दिनी) : पुष्पादिभिः</strong> <strong>कृत</strong>-भाजना इति, प्रत्येकापूर्व-भाजन-रचना चातुर्यातिशयात् ॥९॥</p>
<hr>
<p><strong>॥ १०.१३.१० ॥</strong></p>
<p><strong>सर्वे मिथो दर्शयन्तः स्व-स्व-भोज्य-रुचिं पृथक् ।</strong><br>
हसन्तो हासयन्तश् चाभ्यवजह्रुः सहेश्वराः ॥**</p>
<p><strong>श्रीधर-स्वामी (भावार्थ-दीपिका) : रुचिं</strong> स्वाद-विशेषम् । <strong>अभ्यवजह्रुर्</strong> बुभुजिरे । <strong>सह-ईश्वराः</strong> श्री-कृष्ण-सहिताः॥१०॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>वंशीधरः (भावार्थ-दीपिका-प्रकाशः) : सह-ईश्वराः</strong> स-<em>कृष्णा</em> एव, <strong>सर्वे</strong> <strong>स्व-स्व-भोज्यस्य</strong> स्व-स्व-गृहानीतान्न-व्यञ्जनादेः <em>स्वादं</em> <strong>दर्शयन्त</strong> । स्वीय-वटिक-शाक-रसालादिकं स्वयं किञ्चिद्-भुक्त्वा स्वादनम् अनुभूय भो सखे, कृष्ण भोः श्रीदामन् भोः सुबल पश्यत । मदीय-वटिकादिकं कीदृशं स्वाद्व् इति । स्व-भक्ष्य-पात्राद् उद्धृत्य कृष्णादीनां हस्तेषु ददानास् तांस् तद्-आस्वादम् अनुभावयन्त इत्य् अर्थः । <strong>हसन्तो हासयन्त</strong> इति, जातीमालत्य्-आदि-पुष्पाणि वटिकान्तरे लक्षितान्य्-अपर्ययित्वा भो सखाय, एता अतिस्वादुत्तमा वटिका आस्वादयतेत्य् उक्ति-विश्वासात्, स-स्पृहं गृहीत्वा तान् भुजानान् कटूकृत-मुखान् दृष्ट्वा हसन्तो हाषयन्तः <strong>। च</strong>-कारात् तैः ताढ्यमानाश् च ॥१०॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>सनातन-गोस्वामी (बृहद्-वैष्णव-तोषणी) : पृथक्</strong> भोज्य-भेदेन रस-गन्धादि-भेदेन <strong>च</strong> नाना-प्रकारकां <strong>स्व-स्व-भोज्यस्य रुचिं</strong> स्वादुता-विशेषं तस्मिन् प्रीतिं वा <strong>दर्शयन्तो</strong> । मुख-भङ्ग्यादिना साक्षात्कारयन्त इव, अतः स्वयं <strong>हसन्तो</strong>\ऽन्याश् <strong>च हासयन्तः</strong> रुचि-दर्शनं च प्रायः श्री-भगवत् स्वीकारार्थम् एव । अत एव <strong>सह-ईश्वरा</strong> इति श्री-भगवान् अपि तैर् एव मिष्ट-मिष्टं परीक्ष्य किञ्चित् क्रमशो युगपद् वा, समर्प्यमाणं तथैव बुभुज इत्य् अर्थः ॥१०॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (लघु-वैष्णव-तोषणी) : पृथक्</strong> <strong>भोज्य</strong>-भेदेन रस-गन्धादि-भेदेन <strong>च</strong> नाना-प्रकारिकां <strong>स्व-स्व-भोज्यस्य रुचिं</strong> स्वादुता-विशेषं दर्शयन्तः । मुख-भङ्ग्यादिना साक्षात् कारयन्त इव, अतः स्वयं <strong>हसन्तः</strong>, अन्यांश् <strong>च हासयन्तः</strong> । यद्य् अपि स्व-स्व-गृहाद् आनीतानि भोज्यादि परीक्षार्थं सर्वेषां सर्वेष्व् एव परिवेषितानि, तथापि स्व-स्व-गृहानीत-भोज्यानाम् एव स्वाद्व् अतिरिक्तं पृथक् पृथक् ज्ञापयामासुर् यद् अर्थम् । एव पूर्व-दिने मिलित्वा वन्य-भोजनाय सङ्क्लृप्तवन्त इति भावः । <strong>रुचि</strong>-दर्शनं <strong>च</strong> प्रायः श्री-भगवत् स्वीकारार्थम् एव, अत एव <strong>सह-ईश्वरा</strong> इति श्री-भगवान् अपि । तैर् एवम् इष्टम् इष्टं परीक्ष्य किञ्चित् किञ्चित् क्रमशो युगपद् वा समर्पमाणं बुभुज इत्य् अर्थः ॥१०॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>विश्वनाथ-चक्रवर्ती (सारार्थ-दर्शिणी) : सह-ईश्वराः</strong> स-कृष्णा एव <strong>सर्वे</strong> <strong>स्व-स्व-भोज्यस्य</strong> स्व-स्व-गृहानीतस्य भक्ष्यस्यान्नव्यञ्जनादेः <strong>रुचिं</strong> रोचकतां दर्शयन्तः । स्वीय-वटक-रसालादिकं स्वयं किञ्चिद्-भुक्त्वा आस्वाद-विशेषम् अनुभूय, भो सखे ! भो कृष्ण ! भो श्री-दामन् ! भो सुबल ! पश्यत पश्यत मदीय-वटकादिकं कीदृशं स्वाद्व् इति । स्व-भक्ष्य-पात्रात् तद्-गृहीत्वा कृष्णादीनां हस्तेषु ददानास् तांस् तद् आस्वादम्-अनुभावयन्त इत्य् अर्थः । <strong>हसन्तो हासयन्त</strong> इति जातीमालत्य्-आदि-पुष्पाणि वटकान्तरे वा, अलक्षितम् अर्पयित्वा भोः सखायः ! एतान् अतिस्वादुतमान् वटकान् आस्वादयतेत्य् उक्ति-विश्वासात्, स-स्पृहं गृहीत्वा तान् भुञ्जानान् कटुकृत-मुखान् दृष्ट्वा हसन्तो हासयन्तश् <strong>च</strong>-कारात् तैः, सहर्ष-कौतुकं ताड्यमानाः पलायमानाश् च ॥१०॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>बलदेव-विद्यभूषणः (वैष्णवानन्दिनी) :</strong> सख्यातिशयात् सर्वेषाम् एक-भावताम् आह­&mdash;<strong>सर्वे</strong> इति । <strong>सह-ईश्वराः</strong> स-कृष्णा एव सर्वे <strong>स्व-स्व-भोज्यानां रुचिं</strong> रोचकतां दर्शयन्तः । स्वयं किञ्चिद् भुक्त्वाति स्वादुतामनुभूय तत् तत् कृष्णादिभ्यः प्रदायताम् अनुभावयन्तः इत्य् अर्थः । <strong>हसन्तो हासयन्तश् च</strong> इति, वटकाकारान् पुष्प-कन्दुकान्-अलक्षितं ददाना हासयन्तः । पश्चात् सहर्ष-कौतुकं तैस्, ताभ्यम् आनाश्चेत्य् अर्थः । अत्र ईश्वरस्य हरेर् भोज्यानि तन्-मात्राप्रेषितानि चित्र-विहङ्गिकाभिर् निबद्ध-पद-शिक्याभिर् अनुगैर् आनीतानि भूरीणीति बोध्यम् औचित्यात् । तस्य तत्-परिकराणां च तानि भोज्यानि रस-रूपाण्य् एव&mdash;</p>
<blockquote>
<p>गन्ध-रूपं स्वादु-रूपं द्रव्यं पुष्पादिकं च यत् । &gt;
हेयांश-नाममानाश् च रस-रूपं भवेच् च तद् ॥ इति &gt; हयशीर्ष-पञ्चरात्रात् ।</p></blockquote>
<p>चिद्-आनन्दं ज्योतिः परम् अपि तद् आस्वाद्यम् अपि च [ब्र।सं। ५.५५] इति ब्रह्म-संहितोक्तेश् च, तथा च पराख्य-शक्ति-सिद्धानि तानि रूपादिवद् मोज्यानीत्य् असारांश-शङ्काव्युदासः ॥१०॥</p>
<hr>
<p><strong>॥ १०.१३.११ ॥</strong></p>
<p><strong>बिभ्रद् वेणुं जठर-पटयोः शृङ्ग-वेत्रे च कक्षे</strong></p>
<p><strong>वामे पाणौ मसृण-कवलं तत्-फलान्य् अङ्गुलीषु ।</strong></p>
<p><strong>तिष्ठन् मध्ये स्व-परि सुहृदो हासयन् नर्मभिः स्वैः</strong></p>
<p><strong>स्वर्गे लोके मिषति बुभुजे यज्ञ-भुग् बाल-केलिः ॥</strong></p>
<p><strong>श्रीधर-स्वामी (भावार्थ-दीपिका) :</strong> <strong>यज्ञ-भुग्</strong> अपि तेषु <strong>बुभुजे</strong> । <strong>बालानाम्</strong> इव <strong>केलिर्</strong> यस्य सः । तद् आह&mdash;उदर-वस्त्रयोर् <strong>मध्ये</strong> <strong>वेणुं</strong> <strong>बिभ्रद्</strong> दधद् इति, सर्वत्र सम्बध्यते <strong>वाम</strong> इति, <strong>कक्ष</strong>-पाण्योर् विशेषणम् । <strong>मसृणं</strong> स्निग्धं दध्योदन-<strong>कवलम्</strong> । <strong>तद्</strong>-उचितानि बिल्वाम् अलकादि-<strong>फलान्य्</strong> <strong>अङ्गुलि</strong>-सन्धिषु । कर्णिकेव सर्वाभिमुखो मध्ये <strong>तिष्ठन्</strong>, स्वस्य परित उपविष्टान् सुहृदः <strong>स्वैर्</strong> <strong>नर्मभिः</strong> परिहास-वाक्यैः । <strong>स्वर्गे</strong> स्वर्ग-निवासिनि जने-मिषत्य् आश्चर्येण पश्यति सति <strong>लोके</strong> जन-मध्ये बुभुजे ॥११॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>वंशीधरः (भावार्थ-दीपिका-प्रकाशः) :</strong> अहो गोप-भाग्यं यतो <strong>यज्ञ,</strong> अति-पवित्रता-सम्पादितान्नं यो <strong>भुक्ते</strong>, स तेषु <strong>बुभुजे</strong> इति भावः । चिक्कणं मसृणं स्निग्धम् इत्य् अमरः । <em>तद् उचितानि</em> योप-योग्यानि । **अङ्गुलि-**बन्धनार्हाण्य् अल्पानीत्य् अर्थः ॥११॥ अत्र विश्वनाथ</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>श्रीनाथ-चक्रवर्ती (चैतन्य-मत-मञ्जुषा) : तत्</strong>-<strong>फलान्य्</strong> <strong>अङ्गुलीष्व्</strong> इत्य्-आदि । कृत-सन्धानोपदंश-रूप-फलानि ॥११॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>सनातन-गोस्वामी (बृहद्-वैष्णव-तोषणी) :</strong> अथ <strong>बालकैः</strong> सह श्री-भगवतो भोजन-क्रीडाम् उक्त्वा विशेषेण तस्य ताम् आह&mdash;<strong>बिभ्रद्</strong> इति । <strong>तत्</strong> <strong>फलानि मसृणानि</strong> लवली-शुष्ठि-शाक-विद्वादीनि । स्वस्य परितो वर्तमानान् इति सर्वेषाम् अभिमुखताम् एव सुसाधयति । <strong>स्वैर्</strong> असाधारणैर् इति भोजन-विधि-विशेषेषः सर्वः श्री-ब्रह्मणः कौतुकाय निज-बाल्य-केलि-माधुरी-स्वभावाद् एव वा । <strong>स्वर्गे</strong> <strong>लोके</strong> सर्वेषु स्वर्ग-लोक-वासिषु । <strong>यज्ञ</strong>-<strong>भुग्</strong> अपि लौकिक-बालवत् केलिर् यस्येति, परमाश्चर्येण <strong>मिषति</strong> पश्यति सति । यद् वा, अ<strong>यज्ञ</strong>-<strong>भुक्</strong> विविध-प्रयत्नतो यज्ञ-भागम् अपि यो न भुङ्क्ते सः । <strong>बालेषु</strong> <strong>केलिर्</strong> भोजन-मध्य एष तैर् एकैकशः सहैव वा, परीक्ष्य समर्प्यमाणस्य भोजस्य स-<strong>नर्म</strong>-ग्रहण-श्लाघ-न-निन्दन-भोजन-मुख-भङ्गी हासनादि-क्रीडा यस्य सः । एवं भोजने सर्वाभिमुखतैश्वर्य-विशेषेण, तथा <strong>वेणु</strong>-आदि-धारण-<strong>परिपाट्य्</strong>-ऊर्धावस्थादि बाल्य-लीला-विशेषेण <strong>च</strong> भगवत्ता विशेष-प्रकटनं पूर्ववद् ऊह्यम् ॥११॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (लघु-वैष्णव-तोषणी) :</strong> अथ <strong>बालकैः</strong> सह श्री-भगवतो भोजन-क्रीडाम् उक्त्वा । तेभ्यो विशेषेण तस्य ताम् आह&mdash;<strong>बिभ्रद्</strong> इति । <strong>तत्</strong> <strong>फलानि</strong> <strong>मसृण</strong>-<strong>कबल-<strong>उचितोपकरणानि निम्बु-सन्धित-लवली-करीर-फल-प्रभृतीनि <strong>स्वैः</strong> असाधारणैः । <strong>स्वर्गे</strong> <strong>लोके</strong> सर्वेषु स्वर्-लोक-वासिषु <strong>यज्ञ</strong>-<strong>भुक्</strong> उद्देश-मात्रेण समर्पितस्य हविष्ः, कथञ्चित् स्वीकार-मात्रेण तद्-भुक्तेनोपचर्यमाणोऽपि लौकिक-<strong>बालवत्</strong> <strong>केलिर्</strong> यस्येति परमाश्वर्येण <strong>मिषति</strong> पश्यति सति । यद् वा, अ</strong>यज्ञ-भूक्</strong> विविध-प्रयत्नतो यज्ञा-भागम् अपि यो न भुङ्क्ते । स बालेषु केलि-भोजन-मध्ये एव तैर् एकैकशः सहसैव वा, परीक्ष्यमाणस्य भोज्यस्य स नर्म-ग्रहण-श्लाघन-निन्दन-भोजन-मुख-भङ्गी-हासनादि-क्रीडा यस्य स । एवं भोजने सर्वाभिमुखतैश्वर्य-विशेषेण तथा <strong>वेणु</strong>-आदि-धारण-परिपाटी-सहितोर्ध्वावस्थानानि बाल्य-लीला-विशेषेण <strong>च</strong> भगवता विशेष-प्रकटनं पूर्ववद् ऊह्यम् ॥११॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः) :</strong> तत्र तद्-उचितानि फलानि सन्धित-लवली-धात्री-प्रभृतीनि । <strong>स्वर्गे</strong> <strong>लोक</strong> इति समस्त-तत्स्थ-जनापेक्षया अन्यत्र <strong>यज्ञ-भुक्</strong> दृष्ट्या तद्-अनुमोदिता, अत्र तु <strong>बाल</strong>-<strong>केलिः</strong> सन् <strong>बुभुजे</strong> इति महान् विशेषः ॥११॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (बृहत्-क्रम-सन्दर्भः) :</strong> अथ वन्य-भोजन-लीलायाम् अस्यां, तस्य यथा वेश आसीत् । तं प्रपञ्चयन्न् आह&mdash;<strong>बिभ्रद्-वेणुम्</strong> इत्य्-आदि । <strong>मसृण</strong>-<strong>कवलं</strong> दधि-मसृण-ग्रासम् । <strong>तत्</strong>-<strong>फलानि</strong> मसृण-कवल-सम्बन्धीनि सन्धित-करीर-फलादीनि, <strong>अङ्गुलिषु</strong> अङ्गुलि-विवरेषु स्वैर् <strong>नर्मभिः</strong> स्वयङ्-कृतैः <strong>परिहास</strong>-भाषितैः <strong>सुहृदा</strong> <strong>हासयन्</strong> । <strong>स्वैर्</strong> इति <strong>लोके</strong>ऽप्रसिद्धैर् इत्य् अर्थः । <strong>यज्ञ-भुक्</strong> सुयज्ञ-पुरुष-प्रायेषु <strong>बालकेषु</strong> तैः सह वा <strong>केलिर्</strong> यस्य ॥११॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>विश्वनाथ-चक्रवर्ती (सारार्थ-दर्शिणी) :</strong> तेष्व् अपि <strong>मध्ये</strong> कृष्णस्य भोजन-लीलां सर्व-विलक्षणम् आह&mdash;<strong>बिभ्रद्</strong> इति । <strong>जठर</strong>-<strong>पटयोर्</strong> उदर-वस्त्रयोर् मध्ये <strong>वेणुं</strong> बिभ्रद् दधत् । दक्षिण-कुक्षाद् एवेति शोभौचित्याद् इति ज्ञेयम् । <strong>वामे</strong> <strong>कक्षे</strong> <strong>शृङ्ग</strong>-<strong>वेत्रे</strong> बिभ्रत्, वामे <strong>पाणौ</strong> <strong>मसृणं</strong> स्निग्धं बृहद् दध्य्-ओदन-<strong>कवलं</strong> बिभ्रत् । <strong>तत्-फलानि</strong> तद्-उचितानि सन्धित-करीर-लवल्यादीनि <strong>आङ्गुलीषु</strong> वाम-पाण्य्-अङ्गुलि-सन्धिषु पाणेर् विस्तारार्थम् इति भावः ।</p>
<p>यद् वा, <strong>तत्-फलानि</strong> तत्-प्रयोजनी-भूतान् क्षुद्र-ग्रासान् दक्षिण-पाण्य्-अङ्गुलीषु बिभ्रत्, मुख-प्रवेश-योग्यान् बहुतर-ग्रासान् ततः पृथक्-कृत्य गृहीतुम् एव, वामे पाणौ बृहत् कवल-ग्रहणं ज्ञेयम् ॥११॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>बलदेव-विद्यभूषणः (वैष्णवानन्दिनी) :</strong> तेषां सर्व-विलक्षणां नन्द-सूनोर्-भोजन-रीतिम् आह&mdash;<strong>बिभ्रद्</strong> इति । कर्णिकावत् सर्वाभिमुखो <strong>मध्ये</strong> <strong>तिष्ठन्</strong> कृष्णो <strong>बुभुजे</strong> । कीदृशः सन् ? चौर्य-शङ्कया <strong>जठर-पटयोर्</strong> मध्ये <strong>वेणुं</strong> बिभ्रत् <strong>।</strong> शोभातिशया-दक्षिण-<strong>कुषौ</strong> एव इति बोध्यं, <strong>वामे</strong> <strong>कक्षे</strong> <strong>शृङ्ग-वेत्रे</strong> बिभ्रत्, वामे <strong>पाणौ</strong> <strong>मसृणं</strong> स्निग्धं दध्य्-ओदन-<strong>कवलं</strong> बिभ्रत्, स्वकीयान् परम-हंसान् पाणि-पात्रतां शिक्षयन्न् इवेति भावः । तद् उचितानि <strong>फलानि</strong> करीराम् अलक्यादीनि सन्धितानि वाम-पाण्य् <strong>अङ्गुलीषु</strong> <strong>तत्</strong>-सन्धिषु बिभ्रद् इति, तुल्य-योगितालङ्कारः, स्वपरि स्वस्य परितः स्थितान् भुञ्जानान् <strong>सुहृदः</strong> सखीन् स्वैर् नर्मभिर् <strong>हासयन्</strong> <strong>स्वर्गे</strong> <strong>लोके</strong> भुवने <strong>मिषति</strong> सति, स्वर्ग-वासिषु शक्रादिषु साश्चर्य पश्यत्सु सत्सु कथं यो <strong>यञ्ज-भूक्</strong> यज्ञेषूद्देश-मात्रेणार्पितम् अनुपहतं मन्त्र-पूतं हरिः स्वीकार-मात्रेणैव भुङ्क्ते । स <strong>बाल-केलिर्</strong> बालैः सह केलिर् मिथो भुक्तान्नादान-प्रदानश्लाघन निन्दन् लक्षणा यस्य सः ॥११॥</p>
<hr>
<p><strong>॥ १०.१३.१२ ॥</strong></p>
<p><strong>भारतैवं वत्सपेषु भुञ्जानेष्व् अच्युतात्मसु ।</strong><br>
वत्सास् त्व् अन्तर्-वने दूरं विविशुस् तृण-लोभिताः ॥**</p>
<p><strong>श्रीधर-स्वामी (भावार्थ-दीपिका) :</strong> <em>न व्याख्यातम्।</em></p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>वंशीधरः (भावार्थ-दीपिका-प्रकाशः) :</strong> कृष्ण-लिला रूपभायां कान्त्यां रतोऽसि यतस् तत एव, तुभ्यम् इदं गुह्यं वच्मीति, वाच्यं श्रद्धालवे तत्त्वम् इत्य् अभिप्रायेणाह&mdash;हे <strong>भारत</strong> ! इति । <strong>अच्युत-आत्मस्व्</strong> इत्य् उक्तेर् न तेषां, चेतोवत्स-विनिवर्तनादिष्व् अस्तीति ध्वनिः । <strong>अन्तर्-वने</strong> वन-मध्ये ॥१२॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>सनातन-गोस्वामी (बृहद्-वैष्णव-तोषणी) :</strong> एवम् उक्त-प्रकारेण-<strong>अच्युतो</strong> भोजनाद् स्खलितः । यद् वा, <strong>अच्युते</strong> भगवत्य् <strong>आत्मा</strong> मनो येषां, तथा-भूतेषु भुञ्जानेषु <strong>तृणैर्</strong> अग्रे\ऽग्रे ये वर्तमानैर् मृदुल-मधुरैर् <strong>लोभिताः</strong> । यद् वा, यत्र शाब्द्वले संरुद्धा वत्सानाम् आनन्त्यात् तद् भक्षएन् जाते\ऽपि <strong>वत्सपेषु</strong> भोजनाद् अनिवर्त्ममानेषु सत्सु क्षुधया <strong>तृणैर्</strong> <strong>लोभिताः</strong> ।</p>
<p>यद् वा, ब्रह्मणा <strong>तृणैर्</strong> <strong>लोभिताः</strong> सन्तः&mdash;श्री-भगवत् साक्षान् नयनाशक्तेः । हे <strong>भारत</strong> ! इति महानन्द-समये महा-शोकापाताद्-दुःखेन सम्बोधनम्, यथा भरत-वंश्यानां तत् पितामहानां श्री-युधिष्ठिरादीनां तादृश-राजसूयोत्सव-राज्य-भोगादि-सुखे वन-वासादि-दुःखम् आपतितं तथा । इति श्री-कृष्णैक-रसिकेषु रस-विशेषाविर्भावाय तद् इच्छया प्रायस् तथैव भवतीति भावः ॥१२॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (लघु-वैष्णव-तोषणी) :</strong> एवम् उक्त-प्रकारेण <strong>अच्युते</strong> भगवत्य् <strong>आत्मा</strong> मनो येषां, तेषु <strong>तृणैर्</strong> <strong>लोभिताः</strong> । यद् वा, ब्रह्मणा तृणैर् लोभिताः सन्तः । श्री-भगवत् साक्षान् नयनाशक्तेः हे <strong>भारत</strong> ! इति दुःखेन सम्बोधनम् ॥१२॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः), विश्वनाथ-चक्रवर्ती (सारार्थ-दर्शिणी), बलदेव-विद्यभूषणः (वैष्णवानन्दिनी) :</strong> <em>न व्याख्यातम्</em>**।**</p>
<hr>
<p><strong>॥ १०.१३.१३ ॥</strong></p>
<p><strong>तान् दृष्ट्वा भय-सन्त्रस्तान् ऊचे कृष्णोऽस्य भी-भयम् ।</strong><br>
मित्राण्य् आशान् मा विरमते-हानेष्ये वत्सकान् अहम् ॥**</p>
<p><strong>श्रीधर-स्वामी (भावार्थ-दीपिका) : भी</strong>-<strong>भयं</strong> <strong>भय</strong>-हेतुभ्यो भयम् अस्यापास्य । यद् वा, अस्य विश्वस्य भियोऽपि भयं यः श्री-<strong>कृष्णः</strong> । आशाद् भोजनात् । अस्मिन् पादे अक्षराधिक्यम् आर्षम् ॥१३॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>वंशीधरः (भावार्थ-दीपिका-प्रकाशः) : भय</strong>-<em>हेतुभ्यो</em> व्याघ्रादिभ्यः । समास एव ल्यब्-विधेर् अत्र ल्यब्-अनौचित्यं मन्वार्थातरम् आह&mdash;<em>यद् वे</em>ति ॥१३॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>सनातन-गोस्वामी (बृहद्-वैष्णव-तोषणी) : तान्</strong> वत्सपान् भयेन वत्सादर्शनजेन । यद् वा, वत्साभावेन पित्रादिभ्यो भयेन <strong>सन्त्रस्तान्</strong> कम्पमानान् इत्य् अर्थः । यद् वा, अ-कार-प्रश्लेषेणाभयान् स्वभावतो <strong>भय</strong>-रहितान् अपि तदानीं सम्यक्-त्रस्तान् <strong>दृष्ट्वा</strong> । यद् वा, हे अभय ! इति तेषां, भयाभावं सूचयन् श्री-परीक्षितम् आश्वासयति । अस्य विश्वस्यापि या <strong>भीस्</strong> तस्या अपि <strong>भयम्</strong> स्वत एव सर्वाभय-प्रद इत्य् अर्थः । अतस् तद्-वाक्येनैव सद्यस् तेषां, <strong>भयम्</strong> अपगतम् इति भावः । <strong>अहम्</strong> एवैकाकी <strong>वत्सकान्</strong> सर्वान् एव <strong>आनेष्ये</strong> । हे <strong>मित्राणि</strong> ! इति स्नेहं व्यञ्जयन्न् आश्वासयति । तथा युष्माकं भोजनाद् उपरत्या मम महा-दुःखं स्याद् इति बोधयति, अत एव न कोऽपि तत्-सङ्गे गत इति ज्ञेयम् ॥१३॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (लघु-वैष्णव-तोषणी) : तान्</strong> वत्सपान् भयेन वत्सादर्शनजया शङ्कया <strong>सन्त्रस्तान्</strong>-उद्विग्नान् अस्य विश्वस्यापि या <strong>भीस्</strong> तस्या अपि <strong>भयं</strong> स्वभावत एव, सर्वाभय-प्रद इत्य् अर्थः । अतस् तद्-वाक्येनैव तेषां, <strong>भयम्</strong> अपगतम् इति भावः । <strong>अहम्</strong> एवैकाकी <strong>वत्सान्</strong> सर्वान् एवेहैवानेष्ये, हे <strong>मित्रानि</strong> इति ! स्नेहं व्यञ्जन्यन्न् आश्वासयति, तस्माद् युष्माकं भोजनाद् उपरत्या मम महा-दुःखं स्याद् इति बोधयति । अत एव वत्सानां निकट-स्थिति-भावनाच् च न कोऽपि तत्-सङ्गे गत इति ज्ञेयम् ॥१३॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (प्रीति-सन्दर्भः २४९) :</strong> अथोद्दीपनेषु गुणाः अभिव्यक्त-मित्र-भावता आर्जवं कृतज्ञत्वं बुद्धिः पाण्डित्यं प्रतिभा दाक्ष्यं शौर्यं बलं क्षमा कारुण्यं रक्त-लोकत्वम् इत्य्-आदयः । अवयव-वयः-सौन्दर्य-सर्व-सल्-लक्षणत्वम् इत्य्-आदयश् च । तत्र सौहृद्य-मये आर्जवादीनां प्राधान्यं सख्य-मये तु वैदग्ध्य-सौन्दर्यादि-मिश्राणां तेषाम् । तद्-उभयाश-मिश्रायां मैत्र्यां तु, यथा स्वम् अंश-द्वयम् । तत्राभिव्यक्त-तत्-तद्-भावता श्रीमद्-अर्जुनानुतापे, यथा, सख्यं मैत्रीं सौहृदं च [भा।पु। १.१५.४] इत्य् अग्रे वक्ष्यते। श्री-गोपेषु च तां व्यनक्ति&mdash;<strong>तान्</strong> दृष्ट्वेत्य्-आदि, ततो वत्सान् इत्य् अन्तम् । स्पष्टम् ॥१३-१६॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः) : भय</strong>-<strong>सन्त्रस्तान्</strong> भयेनोद्विग्नान् अत्र तद्-आग्रहेणैव न कोऽपि तत्-सङ्गे गत इति ज्ञेयम् ॥१३॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (बृहत्-क्रम-सन्दर्भः) :</strong> <em>न व्याख्यातम्।</em></p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>विश्वनाथ-चक्रवर्ती (सारार्थ-दर्शिणी) :</strong> अस्य विश्वस्य या <strong>भीस्</strong> तस्या अपि <strong>भयं</strong> <strong>भय</strong>-प्रद इत्य् अर्थः । हे <strong>मित्राणि</strong> ! इति स्नेहं सूचयति&mdash;आशात् भोजनात् श्लोको\ऽयं नवाक्षरैक-पादो\ऽनुष्टुब्-भेद इति प्राञ्चः ॥१३॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>बलदेव-विद्यभूषणः (वैष्णवानन्दिनी) :</strong> अस्य विश्वस्य या <strong>भीस्</strong> तस्या <strong>भयं</strong> बिभेत्य् अस्माद् इति । व्युत्पत्तेर् <strong>भयदं</strong> यः काल-कालः इति मन्त्र-वर्णात् । हे <strong>मित्राणि</strong> ! सखायः ! आशाद् भोजनात् पङ्क्ति-भङ्गो <strong>मा</strong> भूद् इति, स्वयम् एवोप्लुत्य गत इत्य् अर्थः ॥१३॥</p>
<hr>
<p><strong>॥ १०.१३.१४ ॥</strong></p>
<p><strong>इत्य् उक्त्वाद्रि-दरी-कुञ्ज-गह्वरेष्व् आत्म-वत्सकान् ।</strong><br>
विचिन्वन् भगवान् कृष्णः स-पाणि-कवलो ययौ ॥**</p>
<p><strong>श्रीधर-स्वामी (भावार्थ-दीपिका) :</strong> अद्रिषु तेषां <strong>दरीषु</strong> । <strong>कुञ्जेषु</strong> लतादि-पिहितोदर-विवरेषु । <strong>गह्वरेषु</strong> च ॥१४॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>वंशीधरः (भावार्थ-दीपिका-प्रकाशः) :</strong> पाणौ <strong>कवलं</strong> पाणि-कवलं तेन सह वर्तत इति, <strong>स-पाणि-कवलो</strong> हस्त-हृहीत-ग्रासः । <strong>विचिन्वन्</strong> अन्विष्यन् ॥१४॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p>**श्रीनाथ-चक्रवर्ती (चैतन्य-मत-मञ्जुषा) :**<em>न व्याख्यातम्।</em></p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>सनातन-गोस्वामी (बृहद्-वैष्णव-तोषणी) : आत्मनो</strong> <strong>वत्सकान्</strong> इति गोप-राज-कुमारत्वेन स्नेह-विशेषेण चान्य-वत्सानाम् अपि तदीयत्वाद् <strong>विचिन्वन्</strong>&mdash;हेतौ शतृङ् अन्वेष्टुम् इत्य् अर्थः । यद् वा, अद्र्य्-आदिषु <strong>विचिन्वन्</strong> सन् <strong>ययौ</strong>&mdash;तत्र तत्र बभ्रामेत्य् अर्थः ।</p>
<p>ननु, कथम् एवम् एकाकित्वेन गमनादिकं सम्भवेत् ? तत्राह&mdash;<strong>भगवान्</strong> परम-दयालुः । किं च, <strong>कृष्णः</strong> सर्व-चित्ताकर्षक-मधुर-लील इति, <strong>स</strong>-<strong>पाणि-कवलत्वं</strong> कर्तव्य-श्री-ब्रह्म-मोद-विशेषार्थं वयस्य-वर्ग-सन्तोषार्थं वा ज्ञेयम् ॥१४॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (लघु-वैष्णव-तोषणी) : आत्मनो</strong> <strong>वत्सकान्</strong> इति, गोप-राज-कुमारत्वेन स्नेह-विशेषेण चान्य-वत्सानाम् अपि तदीयत्वात् <strong>विचिन्वन्</strong> अन्वेष्टुम् इत्य् अर्थः । यद् वा, अद्र्यादिषु विचिन्वन् सन् <strong>ययौ</strong>, तत्र तत्र बभ्रामेत्य् अर्थः । तत्रापि <strong>स-पाणि-कवल</strong> एव स्वयं कथम्-भूतोऽपि <strong>भगवान्</strong> <strong>कृष्णः</strong> स्वयं <strong>भगवान्</strong> अपीत्य् अर्थः । अहो पश्यत निज-जन-दयालुताम् इति भावः ॥१४॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः) : आत्म</strong>-<strong>वत्सकान्</strong> इति सर्वत्र स्वईयता-बुद्ध्या <strong>भगवान्</strong> अपि तथा <strong>ययौ</strong>॥१४॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (बृहत्-क्रम-सन्दर्भः) :</strong> <em>न व्याख्यातम्।</em></p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>विश्वनाथ-चक्रवर्ती (सारार्थ-दर्शिणी) :</strong> <strong>स-पाणि-कवल</strong> इति वत्सान्वेषण-समयेऽपि किञ्चिद् भोक्तुम् इति भावः ॥१४॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>बलदेव-विद्यभूषणः (वैष्णवानन्दिनी) : विचिन्वन्</strong> अन्वेष्टुं <strong>स-पाणि</strong> इति वत्सान्वेषणेऽपि किञ्चिद् भोक्तुम् इत्य् अर्थः ॥१४॥</p>
<hr>
<p><strong>॥ १०.१३.१५ ॥</strong></p>
<p><strong>अम्भोजन्म-जनिस् तद्-अन्तर-गतो मायार्भकस्येशितुर्</strong></p>
<p><strong>द्रष्टुं मञ्जु महित्वम् अन्यद् अपि तद्-वत्सान् इतो वत्सपान् ।</strong></p>
<p><strong>नीत्वान्यत्र कुरूद्वहान्तरदधात् खेऽवस्थितो यः पुरा</strong></p>
<p><strong>दृष्ट्वाघासुर-मोक्षणं प्रभवतः प्राप्तः परं विस्मयम् ॥</strong></p>
<p><strong>श्रीधर-स्वामी (भावार्थ-दीपिका) :</strong> <strong>अम्भो जन्मनः</strong> पद्माज् जनिर् यस्य स, ब्रह्मा <strong>तद्-अनन्तरे</strong> तस्मिन्न् अवसरे <strong>गत</strong> आगतस् तच्-छिद्रं प्राप्तो वा । <strong>मञ्जु</strong> मनोहरम् <strong>अन्यद्</strong> <strong>अपि</strong> <strong>महित्वं</strong> महिमानं <strong>द्रष्टुं</strong> तस्य <strong>वत्सान् इतः</strong> स्थानात् पुलिनाद् वत्सपांश् चान्यत्र नीत्वा स्वयं तिरोबभूव । <strong>प्रभवतः</strong> श्री-कृष्णस्य ॥१५॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p>**वंशीधरः (भावार्थ-दीपिका-प्रकाशः) : अम्भो जन्म-**<em>जनिर्</em> इति जड-वंश्यत्वात् सचेतनोऽपि जड एव यद् भगत्य् <strong>अपि</strong> स्वमायां ततानेति । ततः पूर्वम् एव ब्रह्मण आगतत्वाद्-<strong>गत</strong>-शब्द-प्रसिद्धार्थ-त्यागान् औचित्याद् वार्थान्तरम् आह&mdash;<strong>प्राप्तौ</strong> वेति । अन्तरोऽवसरे छिद्रे इति हलायुधः । श्री-कृष्णस्य सकाशात् ॥१५॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p>**श्रीनाथ-चक्रवर्ती (चैतन्य-मत-मञ्जुषा) :**<em>न व्याख्यातम्।</em></p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>सनातन-गोस्वामी (बृहद्-वैष्णव-तोषणी) : अम्भो जन्म</strong>-<strong>जनिर्</strong> इति नाभि-कमलजत्वात् परमानुग्राह्यत्वं सूचयति । <strong>ईशितुर्</strong> जगदीशस्य । यद् वा, पितृत्व-गुरुत्वादिना निजेश्वरस्य, तथा <strong>माया</strong> कौतुक-कापट्यम्, <strong>तद्</strong>-युक्त <strong>अर्भकस्य</strong> । यद् वा, मायया कृपयार्भकस्य सतः ।</p>
<p>यद् वा, अ-कार-प्रश्लेषेण न विद्यते माया भक्तेषु यस्य । किं वा, न तिष्ठति माया तेषु यस्मात् स चासाव् अर्भकश् च । यद् वा, अमायं विशुद्धम् अर्भाणां तेषां, कं सुखं यस्मात् । यद् वा, मायात्र चिच्-छक्तिः, अत एव <strong>ईशितुर्</strong> निजैश्वर्य-प्रकटन-परस्येत्य् अर्थः । <strong>अन्यद्</strong> <strong>अघासुर</strong>-मोक्षणाद् उक्त-भोजनाद् वा, <strong>परम्</strong> <strong>अपि</strong> <strong>द्रष्टुम्</strong> इति परीक्षणादि-निरस्तम् । भक्ताव् एव च पर्यवसायितुम् । तस्य <strong>वत्सान्</strong> <strong>इत</strong> एक-स्थानाद् अत्र स्थितान् वा, <strong>अन्यत्र</strong> अन्यतः अन्यत्र-स्थितान् वा । एतच् च श्री-भगवतः परोक्षाय । तच् च मोहं प्राप्स्यतः श्री-ब्रह्मणो बहिर् दृष्ट्यैवेत्य् ऊह्यम् । <strong>नीत्वा</strong> एव नीत्वा मायया मोहयित्वान्तर्धाप्य चेत्य् अर्थः । मायाशये शयाना मे [भा।पु। १०.१३.४१] इति, मन्-माया-मोहितेतरे [भा।पु। १०.१३.४२] इति । स्तुतौ च, मायां वितत्य [भा।पु। १०.१४.९] इत्य्-आदि-श्री-ब्रह्मोक्तेस्, तथा स्वयैव माययाजोऽपि [भा।पु। १०.१३.४४] इत्य्-आदि-श्री-शुकोक्तेश् च । यद्य् अपि तन्-माया-शक्त्या श्री-भगवत्-प्रियतमानां तेषां, मोहनम् आच्छादनं च न घटते, तथापि श्री-ब्रह्म-मुदे तन्-माया श्री-भगवतानुमोदिता सती सर्वं कर्तुं शक्ताभूद् इत्य् ऊह्यम् । अत एव श्री-बलदेवेनापि, एतच् चाग्रे सम्यग् अभिव्यक्तं भावि । कुरूद्वह हे सद्-राज-कुलोद्भव ! इति सत्तमस्य ब्रह्मणोऽपराधोऽभवद् इति, विचारेण न मन्तव्यम् इति भावः । <strong>अन्तर</strong>-<strong>दधात्</strong> कुत्राप्य् आच्छन्नो भूत्वा स्थितः ।</p>
<p>किं वा, सुनिभृतम् <strong>आत्म</strong>-लोकं <strong>गतो</strong> भयादिना श्री-भगवद्-दर्शनाशक्तेः । कौतुकेन चोरवल्-लीनतोपपत्तेर् वा, प्रभवतो नित्याभिनवतया प्रभावं वितन्वतः श्री-कृष्णस्य, तेन कृतम् इत्य् अर्थः । यद् वा, पञ्चमीयम्, श्री-कृष्णाद् <strong>अघासुर-मोक्षणम्</strong> । यद् वा, <strong>प्रभवो</strong> जन्म तस्माद् आरभ्य-अघासुरस्य पाप-स्वरूपस्य दैत्यस्य मोक्षणम् अपुनरावृत्ति-लक्षणां मुक्तिम् इत्य् अर्थः । अत एव परमं <strong>विस्मयं</strong> <strong>प्राप्तः</strong> ॥१५॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (लघु-वैष्णव-तोषणी) : प्रभवत</strong> इति कर्तरि षष्ठी, प्रभुणेत्य् अर्थः । <strong>अम्भो जन्म-जनिः</strong> महा-पुरुष-नाभि-कमलाज् जातत्वेन स्वतः सर्वज्ञोऽपि प्रभुणा तादृशानन्त-शक्ति-युक्तेन कर्त्रा <strong>अघासुरस्य</strong> अपि <strong>मोक्षणं</strong> <strong>दृष्ट्वा</strong> <strong>यः</strong> <strong>परं</strong> <strong>विस्मयं</strong> <strong>प्राप्तः</strong> । सोऽपि <strong>ईशितुस्</strong> तच्-छब्द-प्रथम-व्यपदेशास्पदस्यापि <strong>अन्यद्</strong> <strong>अपि</strong> <strong>तत्</strong> तादृशं <strong>मञ्जु</strong> <strong>महित्वं द्रष्टुम्</strong> अन्विष्ट-तच् छिद्रः सन् नितः स्थानाद् <strong>वत्सान्</strong> <strong>वत्सपांश्</strong> च <strong>अन्यत्र नीत्वा</strong> श्री-भगवद्-अन्वेषण-पर्यन्त-श्री-वृन्दावन-प्रवेशान्तरे स्थापयित्वा स्वयम् <strong>अन्तरधात्</strong> चोर इव । वत्सान् पुलिनम् आनिन्ये यथा-पूर्व-सखं स्वकम् [भा।पु। १०.१४.४२] इति, मायाशये शयाना मे [भा।पु। १०.१३.४१] इत्य्-आदि । वक्ष्यमाणेभ्यस् तु पुनस् तत्र तत्रैवानीय रक्षितवान् इति ज्ञेयं । तेषां श्री-कृष्ण-तुल्य-गुणानाम् अपि ब्रह्म-माया-परिभव-प्रायत्वं भगवद्वन् नर-लीलात्वेनैव सम्भवतीति ज्ञेयम् । अन्यथा नर-लीलत्वासिद्धेः ।</p>
<p>ननु, यद्य् एवं प्रकट-माहात्म्यो भगवान्, ब्रह्मा च सर्वज्ञः, तर्हि कथं <strong>विस्मयं</strong> <strong>प्राप्तः</strong> ? कथं वा पुनः कदर्थन-प्रायां परीक्षाम् इव कृतवान् ? तत्राह&mdash;माया-मोहनता तद्-युक्तस्य अर्थकस्य सर्व-मोहनार्थक-लीलस्येत्य् अर्थः, तन्-मोहनतया मुहुर् ऐश्वर्य-ज्ञानाच्छादनाद् इति भावः । प्राक्तन-तत्-तद्-बाल्य-लीला-मोहनतावद् अधुनापि वन्य-भोजन-लीला-मोहनतयैव विगत-साध्वसीकृत्य विस्मितीकृत्य च तादृश-तद्-ऐश्वर्यान्तरान्वेषणाय, तथा प्रवर्तितोऽसाव् इति विवक्षितं । हे <strong>कुरूद्वह !</strong> इति पश्यैतादृशी तद्-बाल्य-लीला-मोहनता या परम-ज्ञान-दृढ-चित्तं ब्रह्माणम् अपीत्थं मोहयतीति व्यज्यते ॥१५॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः) : माया</strong>-मोहवता <strong>तद्</strong>-युक्त-<strong>अर्भकस्य</strong> सर्व-मोहनार्भक-लीलस्येत्य् अर्थः । पुनः पुनर् ब्रह्मणोऽपि मोहे सिद्धान्तोऽयम् ॥१५॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (बृहत्-क्रम-सन्दर्भः) :</strong> <em>न व्याख्यातम्।</em></p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>विश्वनाथ-चक्रवर्ती (सारार्थ-दर्शिणी) : अम्भो जन्मनः</strong> कमलाज् <strong>जनिर्</strong> यस्येति जडवंशत्वात् स चेतनोऽपि ब्रह्मा जड एव यद् अयं, भगवन्तं परीक्षितुं महा-मायावीन्य् अपि तस्मिन् मायां विततान् एत्य् आक्षेपो ध्वनितः अत्र वत्सान् पुलिनम्-आनिन्ये, यथा-पूर्व-सखं स्वकम् [भा।पु १०.१४.४२] इत्य् उत्तर-ग्रन्थ-विरोधात् नित्य-विज्ञानानन्द-स्वरूपस्य भगवतस् तत् प्रिय-सखानां बालकानां च चतुर्मुख-<strong>मायया</strong> मोहन-मनौचित्यान् न व्याख्येयं । यत् तु पूतनादीनाम् अपि मायया भगवन्-मात्रादीनाम् अपि मोहनं, तत् खलु <strong>विस्मय</strong>-रसाधायक-तत् तल्-लीला-सिद्ध्य् अर्थ । लीला-शक्त्यानुमोदनाद् एव ।</p>
<p>न-तु स्वतः अत्र तु ब्रह्म-मायया कृष्ण-सखानां केवल-स्वापनेन का लीला-सिद्धिर् अत एषां, योग-माययैव मोहनं कृष्ण-माया-हतात्मनाम् इत्य् अग्रिम-वाक्याच् च ज्ञेयं । न-च कृष्ण-माया-मोहितानाम् एव तेषां, ब्रह्म-कर्तृकम् <strong>अन्यत्र</strong> नयनं व्याख्येयम् उपरिष्टाद् <strong>इत</strong> एते\ऽत्र कुत्रत्या मन्-माया-मोहितेतरे इति ब्रह्म-वाक्यान् <strong>अन्तरं</strong> सत्याः । के कतरेणेति ज्ञातुं नेष्टे कथञ्चनेति श्री-शुकोक्तेः, नहि कृष्ण-सखानाम् असत्यत्वं तेन वक्तुम् उचितम् । अत्<strong>ओ</strong> मायिकानाम् एव बाल-<strong>वत्सान्</strong>आं हरणं ब्रह्मणा कृतम् इत्य् एवम् अत्र व्याख्येयं । ब्रह्मा <strong>तद्</strong> <strong>अन्तरे</strong> तस्मिन्न् अवसरे <strong>गत</strong> आगतस् सन् <strong>अन्यद्</strong> <strong>अपि</strong> <strong>महित्वं</strong> महिमानं <strong>द्रष्टुम् अर्भकस्य ईशितुः</strong> श्री-कृष्णस्य <strong>वत्सान्</strong> इतः पुलिनात् <strong>वत्सपांश्</strong> च <strong>अन्यत्र नीत्वा</strong> <strong>अन्तरधात्</strong> तिरो-बभूव । यत् तन्-माया-भगवन्-माया-कारणकम् एव, तत् सर्वं मायया मोहत एव ब्रह्मा महित्वं द्रष्टुं माया-कल्पितान् एव । <strong>वत्सान्</strong> <strong>वत्सपान्</strong> अन्यत्रानयद् इत्य् अर्थः । अद्य माया मायया मोहयित्वा चोरितेषु वत्स-वत्सपेषु किम् अयम् ऐश्वर्यं, किम् अप्य् अद्भुतं करोति ज्ञात्वा । किं स्वयं तान् एवानेष्यति मह्यं प्रार्थयिष्यते वा, न किम् अपि ज्ञास्यतीति वेति, विचारो मायया मोहनं विना तस्य न सम्भवेत् । अतस् तस्मिन् चोरयितुम् उद्यते सति योग-मायैव सत्यान् <strong>वत्स-पालकान्</strong> आच्छाद्य बहिरङ्ग-माया-द्वारा सद्यः कल्पितान् एव, तांस् तम् अदर्शयद् इति ज्ञेयं । <strong>प्रभवतः</strong> प्रभोः कृष्णात् <strong>अघासुरस्य</strong> <strong>मोक्षणं</strong> <strong>दृष्ट्वा</strong> यो <strong>विस्मयं</strong> <strong>प्राप्तः</strong> ॥१५॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>बलदेव-विद्यभूषणः (वैष्णवानन्दिनी) :</strong> एवं स-जग्धि-सभां विहाय <strong>वत्सान्</strong> अन्वेष्टुं भगवति गतेः विरिञ्चः क्षीरधिनाथोक्त-तत्-प्रभावोऽपि स्तुत-तन्-मातृ-गर्भोऽपि दृष्टाघमोक्षण-तन् <strong>मञ्जु</strong>-महिमापि पूनर् मोहयन्न् अस्यैश्वर्यं परीक्षिष्ये इति, हृदि निधाय स्वामिनि तस्मिन् मायां व्यतानीत् । तद् वितान-लक्षणेनापराधेन हेतुना स्वामि-माया तं व्यमोहयद् इत्य् आह&mdash;<strong>अम्भो जन्म</strong> इति, अम्भोजन् मनः पद्माज् <strong>जनिर्</strong> यस्य स । पद्म-भूर् जड-जातत्वाद् एव स्वामि-परीक्षण-लक्षणधी-जाड्यभाग् इति भावः ।</p>
<p><strong>तद्</strong> <strong>अन्तर अघ</strong>-मोक्षणावसरे वृन्दाटवीं <strong>गतः</strong> <strong>अर्भकस्य</strong> नन्द-बालस्येशितुः सर्वेश्वरस्याघ-<strong>मोक्षण</strong>-<strong>मञ्जु</strong>-महिम्नोऽन्यद् <strong>अपि</strong> मञ्जु-<strong>महित्वं</strong> <strong>द्रष्टुं</strong>, तस्य <strong>वत्सान् इतः</strong> पुलिनाद् <strong>वत्सपांश्</strong> च <strong>अन्यत्र नीत्वा</strong> चौरवद् अन्तर**-दधाद्** इति, यत् तु तस्यैव <strong>माया</strong> प्रकृतान् वत्स-तत्-पालान् चोरयितुम् इच्छति तस्मिन् योग-माया तांस् तत्र तत्रैवाच्छाद्य स्वमास-भूतया त्रि-गुणया तत् तुल्यान् अन्यान् सृष्ट्वा तम-दर्शयत् । तया विमोहितः स तान् अन्यत्र <strong>अनयद्</strong> इत्य् अर्थः । मद्-विमुष्ट-वत्सादिकोऽयं किं कुर्यात् ? किम् ऐश्वर्यं प्रकाशयेद् विज्ञाय वा, तान् एवानयेन् माम् एव वा, प्रार्थयेतेति विमर्शो माया-विमोहेन विना न सम्भवेत्, न च, हरि-सखानां पद्म-भूमायया विमोहः शक्यो वक्तुं हरि-तुल्येषु तेषु तन्-मायायाः असामर्थ्यात्, कृष्ण-माया-हतात्मनाम् [भा।पु १०.१४.४३] इत्य् अग्रिम-वाक्याच् च प्रकृतास् ते तत्र तत्रैवाच्छन्नास् तस्थुः, वत्सान् पुलिन-मानिन्ये यथा-पूर्व-सखं स्वकम् [भा।पु १०.१४.४२] इत्य् उत्तराध्याय-वाक्यात्, कीदृशः स इत्य् आह&mdash;<strong>यः</strong> <strong>पुरा</strong> <strong>प्रभवतो</strong> नन्दार्भकाद् अघासुर-मोक्षणं <strong>दृष्ट्वा</strong> <strong>परं विस्मयं</strong> <strong>प्राप्तः</strong> ॥१५॥</p>
<hr>
<p><strong>॥ १०.१३.१६ ॥</strong></p>
<p><strong>ततो वत्सान् अदृष्ट्वैत्य पुलिनेऽपि च वत्सपान् ।</strong><br>
उभाव् अपि वने कृष्णो विचिकाय समन्ततः ॥**</p>
<p><strong>श्रीधर-स्वामी (भावार्थ-दीपिका) :</strong> <strong>उभौ</strong> <strong>अपि</strong> <strong>वत्सान्</strong> <strong>वतस्पंश्</strong> चेत्य् अर्थः । <strong>विचिकाय</strong> अन्वीक्षितवान् ॥१६॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>वंशीधरः (भावार्थ-दीपिका-प्रकाशः) :</strong> ततस् तत्र वनादिष्व् <em>इत्य् अर्थः</em> ॥१६॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>सनातन-गोस्वामी (बृहद्-वैष्णव-तोषणी) : ततो</strong> रक्षणानयनाद् धेतोस् तत्-पश्चाद् इति वा, <strong>पुलिने एत्य</strong> आगत्य <strong>वत्सपान्</strong> <strong>अप्य्</strong> <strong>अदृष्ट्वा</strong>, <strong>च</strong>-काराच् छिक्यादीनि <strong>च उभौ अपि</strong> इति कदाचिन् मम विलम्बेनातिदुःखिताः सन्तो मद्-अन्वेषणार्थम् एव सखायस् ते भोजन-सामग्री-सहिताः कुत्रापि गता इति, <strong>वत्सपान्</strong> वत्सकान् अपि <strong>समन्ततः</strong> सर्वत्र सम्यक्तया <strong>विचिकाय</strong> मृगयाञ्चक्रेऽदर्शन-मात्रेणैव स्नेह-भराक्रान्त्या ज्ञान-घन-मूर्तेर् अपि विचार-तिरोधानात्, यतः <strong>कृष्णो</strong> व्रज-जन-स्नेह-विशेषाकुल इत्य् अर्थः ॥१६॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (लघु-वैष्णव-तोषणी) : ततस्</strong> तत्-पश्चात् <strong>च</strong>-काराच् छिक्यादीनि च, <strong>उभौ अपि</strong> इति क्वचित् मम विलम्बेनातिदुःखिताः सन्तो मद्-अन्वेषणार्थम् एव सखायस् ते भोजन-सामग्री-सहिताः कुत्रापि गता इति, <strong>वत्सपन्</strong> अन्यत्रैव गता इति, वत्सकान् अपि अदर्शन-मात्रेणैव स्नेह-भराक्रान्त्या पूर्ण-ज्ञानात्मनोऽपि विचार-तिरोधानाद् एवम् उक्तम् ॥१६॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>विश्वनाथ-चक्रवर्ती (सारार्थ-दर्शिणी) : अदृष्ट्वैत्य</strong> न तु अप्राप्येत्य् उक्तम् । अतस् तत्र स्थितन् ज्ञातान् अप्य् <strong>अदृष्ट्वा</strong> अदर्शनम् अभिनीयेत्य् अर्थः । मन्-मायया मोहित एवायम् इति ब्रह्माणं मिथ्याभिमानं ग्राहयितुम् इति भावः <strong>। ततश्</strong> <strong>च उभौ</strong> <strong>अपि</strong> <strong>वत्सान्</strong> बालांश् च <strong>विचिकाय</strong> विस्मय-विषादाद्य्-अभिनय-पूर्वकं नटवत् तद्-अन्वेषणम् अभिनिनायेत्य् अर्थः । तत्रोद्वहत् पशुप-वंश-शिशुत्व-नाट्यं [भा।पु। १०.१३.६१] इत्य् अग्रेतनोक्तेः ॥१६॥</p>
<p><strong>बलदेव-विद्यभूषणः (वैष्णवानन्दिनी) :</strong> <strong>वस्तान्</strong> स्थितान् एवादृष्ट्वा अप्राप्येत्य् अनुक्तेस् तेषाम्, अदर्शनम् अभिनीयेत्य् अर्थः । <strong>ततः</strong> शाब्वलादेत्य <strong>पुलिनेऽपि</strong> <strong>वत्सपान्</strong> <strong>अदृष्ट्वा</strong> <strong>उभौ</strong> <strong>अपि</strong> <strong>वत्सान्</strong> <strong>वत्सपांश्</strong> <strong>च</strong> <strong>समन्ततो</strong> <strong>वने</strong> <strong>विचिकाय</strong> पद्म-भुवो मिथ्या-भूत-मोहकताभिमान-ग्रहणाय विषदाभिनये नटवत् तद्-अन्वेषणम् अभ्यनैषीत्, तत्रोद्वहत्-पशुप-वंश-शिशुत्व-नाट्यम् [भा।पु। १०.१३.६१] इति वक्ष्यमाणात् ॥१६॥</p>
<hr>
<p><strong>॥ १०.१३.१७ ॥</strong></p>
<p><strong>क्वाप्य् अदृष्ट्वान्तर्-विपिने वत्सान् पालांश् च विश्व-वित् ।</strong><br>
सर्वं विधि-कृतं कृष्णः सहसावजगाम ह ॥**</p>
<p><strong>श्रीधर-स्वामी (भावार्थ-दीपिका) : विधि</strong>-<strong>कृतं</strong> ब्रह्मणा कृतम् ॥१७॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>वंशीधरः (भावार्थ-दीपिका-प्रकाशः) : विश्व</strong>-<strong>वित्</strong> सर्वज्ञः ॥१७॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>सनातन-गोस्वामी (बृहद्-वैष्णव-तोषणी) : अन्तर्-विपिने</strong> वन-मध्ये एवेति मध्याह्ने तेषाम्, आत्मानं विना व्रज-गमनासम्भवात् <strong>सर्वं</strong> मायया बालकानां मोहनम् अन्तर्धापनं <strong>च</strong> तथा, तस्यान्तर्धानं निज-मञ्जु-महिम-दर्शनाभिलाषादिकं चाशेषं सहसा सद्य एव ज्ञातवान् । <strong>ह</strong> स्फुटम् । यतो <strong>विश्व-वित्</strong> सर्वज्ञः । अतः <strong>कृष्णः</strong> साक्षाद् भगवान् ॥१७॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (लघु-वैष्णव-तोषणी) : अन्तर्-विपिने</strong> वन-मध्य एवेति मध्याह्ने तेषां आत्मानं विना व्रज-गमनासम्भवात्, सर्व-बालकादीनां मोहनान्तर्धापने तद्-अन्तर्धानं निज-मञ्जु-महिम-दर्शनाभिलाषादिकं चाशेषं सद्य एव ज्ञातवान् । <strong>ह</strong> स्फुटम् । यतो <strong>विश्व-वित्</strong> सर्वज्ञः । तत् कुतः ? यतः <strong>कृष्णः</strong> स्वयं भगवान्, एतावन्तं कालं तस्य बहिर्-अन्वेषण-लीलाद्य्-अभिनिवेशं दृष्ट्वैव ज्ञान-शक्तिस् तटस्थासीत् । सम्प्रति तु मनस्य् एव तद्-अनुसन्धितायां तु जातायां स्व-स्यैवावसरे समुपस्थितेति भावः । ईशितुर् इच्छा-शक्ति-पराधीनत्वात् सर्व-शक्तेः ॥१७॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः) :</strong> लीला-वेशं दर्शयति&mdash;<strong>कौ अप्य्</strong> इत्य् अनेन । ज्ञानाद्याः शक्तयः स्वान् अवसरे समयम् इव तटस्थास् तिष्ठन्ति स्वावसरे स्व-सेवायै तम् उपतिष्ठन्तीति ज्ञापितम् ॥१७.२०॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (बृहत्-क्रम-सन्दर्भः) :</strong> <em>न व्याख्यातम्।</em></p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>विश्वनाथ-चक्रवर्ती (सारार्थ-दर्शिणी) :</strong> पुनः किं कृत्वा विचिकायेत्य् अत आह&mdash;<strong>कौ</strong> इति । <strong>विश्व-विद्</strong> <strong>अपि</strong> कौ अपि शाद्वलाद् अन्यत्रापि <strong>वत्सान्</strong> पुलिनाद् अन्यत्रापि पालान् <strong>अदृष्ट्वा</strong> विचिकायेति पूर्वेणैवान्वयः ।</p>
<p>ननु, <strong>कृष्णः</strong> किं वत्सादि-चौर्य-क्षण एव विवेद तत्-क्षणानन्तरं वा, किञ्चिद् अन्विष्य वा, विवेदेत्य् अत आह&mdash;<strong>सर्वम्</strong> इति । <strong>सहसा</strong> चौर्य**-**क्षण एव ब्रह्मणा अतर्कितम् एवेत्य् अर्थः । अतर्किते तु सहसा इत्य् अमरः॥१७॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>बलदेव-विद्यभूषणः (वैष्णवानन्दिनी) :</strong> पुनः कथं ? विचिकायेत्य् अत्राह <strong>क्वापि</strong> शाद्वलाद् अन्यत्रापि <strong>वत्सान्</strong> पुलिनाद् अन्यत्रापि पालान् <strong>अदृष्ट्वा</strong> इति प्राग्वत् विचिकायेति पूर्वेणैवानुषङ्गः ।</p>
<p>ननु, चौर्य**-क्षण** एवावजगाय तद्-अनन्तरं किञ्चिद् अन्विष्य वेति चेत् तत्राह&mdash;<strong>विश्व-विद्</strong> इति । सर्वज्ञोऽसौ <strong>सर्वम्</strong> इदं <strong>विधि</strong>-<strong>कृतं</strong> तद्-धेतुकम् इति, <strong>सहसा</strong> चौर्य-क्षण एव पद्म-भुवातर्कितम् एवावजगाय । अतर्किते तु सहसा इत्य् अमरः ॥१७॥</p>
<hr>
<p><strong>॥ १०.१३.१८ ॥</strong></p>
<p><strong>ततः कृष्णो मुदं कर्तुं तन्-मातॄणां च कस्य च ।</strong><br>
उभयायितम् आत्मानं चक्रे विश्व-कृद् ईश्वरः ॥**</p>
<p><strong>श्रीधर-स्वामी (भावार्थ-दीपिका) : उभयायितं</strong> वत्स-तत्-पाल-रूपेण वर्तमानम् इत्य् अर्थः । अयं भावः । यदि तूष्णीम् आसे, तर्हि <strong>तन्</strong>-<strong>मातॄणां</strong> विषादः स्याद्, यदि <strong>च</strong> तान् एवानयिष्यामि तर्हि ब्रह्मणो मोहो न स्याद् इति । तद् उभय-प्रीतये तथा <strong>चक्रे</strong> इति ।</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>वंशीधरः (भावार्थ-दीपिका-प्रकाशः) :</strong> ततो विधि-कृत-कर्म-ज्ञानानन्तरम् । <em>उभय</em> इवाचरतीति उभयायते ततोऽकर्मकत्वात् कर्तरि क्तः । <strong>उभयायितम्</strong> इति । <em>इत्य् अर्थ</em> इति&mdash;निष्कर्षः । किम्-अर्थम् <strong>उभयायितम्</strong> इति चेत् तत्राह&mdash;<em>अयं भाव</em> इति । <em>तूष्णीं</em> स्थितौ तत्-<strong>तन्</strong>-<strong>मातॄणां</strong> तत्-तद्-वियोगजः क्लेशः तेषाम्, आनयने विधि-मोहश् <strong>च</strong> न भावीत्य् एतद्-अर्थं, तथा <strong>चक्र</strong> इति तात्पर्यम् । <strong>विश्व</strong>-<strong>कृद्</strong> इति तत्र परिश्रमाभावम् आह ॥१८॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>सनातन-गोस्वामी (बृहद्-वैष्णव-तोषणी) :</strong> वत्स-वत्सपाश् चेत्य् एवं द्वयं तत्-स्वरूपं <strong>चक्रे</strong> । यतः <strong>कृष्णो</strong> भक्त-वात्सल्याकृष्ट-चित्त इत्य् अर्थः । अनेन सच्-चिद्-आनन्द-घन-रूपता तेषां सूचिता ।</p>
<p>ननु, मायातीता दृष्टिः कथं सम्भवेत् तत्राह&mdash;<strong>विश्व-कृतां</strong> । ब्रह्मादीनाम् अपि <strong>ईश्वरः</strong> सर्व-शक्ति-प्रदः प्रभुर् न तस्याशक्यं किञ्चिद् अस्तीति भावः । अन्यथा मायिक-सृष्ट्या ब्रह्मादिभिः सह साम्यापत्तिः ॥१८॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (लघु-वैष्णव-तोषणी) : तन्-मातॄणां</strong> सर्वदा स्वं पुत्रीयन्तीनां <strong>मुदं</strong> <strong>कर्तुं,</strong> **च-**कारात् विना स्व-सङ्गं क्षणम् अपि स्थातुम् अपारयतां मित्राणाम् अप्य् अजगरोदर-प्रवेशवद् <strong>आत्मनो</strong> लीला-वेशाद् अन्योत्पातशङ्कया तान् कतिचिद् दिनान्य् एकान्ते रक्षितुं <strong>च,</strong> द्वारकायां यादवान् इवेति ज्ञेयम् । एवं तेषां मायाशये शयानत्वात् न तद् विरह-दुःखं भगवतश् <strong>च</strong> तद् दर्शनेन तैः सहातिविच्छेद इति नासमञ्जसं च, आनुषङ्गिकं प्रयोजनम् आह&mdash;<strong>कस्य</strong> <strong>च</strong> इति । तस्याष्टादशाक्षर-तदीय-महा-मन्त्रोपासकत्वात् एवं कृष्णेच्छयैव तेषां, मोहो न ब्रह्म-माया-सामर्थ्येनेति लभ्यते । तत् तच् च <strong>आत्म</strong>-लीला च साधारण-दृष्ट्या न सिद्ध्यतीति । <strong>आत्मानम्</strong> एवोभयायितम् उभयं वत्सा बालाश् चेत्य् एवं । किं वा, स्वयं भगवान् वत्स-वत्सपाश् चेत्य् एवं द्वयं तद् वद् आचरन्तं <strong>चक्रे,</strong> नातीव भेदाद् उभयम् इव चक्र इत्य् अर्थः । शीघ्र-तत् तद् अवतार-सामर्थ्यं द्योतयति-<strong>विश्व</strong>-<strong>कृतां</strong> महा-पुरुषादीनाम् अपि <strong>ईश्वरः</strong> स्वयम् अवतारीति ॥१८॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः) :</strong> स्वं पुत्रीयन्तीनां <strong>तत्-मातॄणां</strong>, <strong>च</strong>-कारात् विना स्व-सङ्गम् अतिष्ठतां तेषां, स्वीयेन लीला-वेशेनाघोदर-प्रवेशवद् उत्पातान्तर-शङ्कया कतिचिद् दिनानि चैकान्ते तान् रक्षितं च द्वारकायां यदून् इवेति ज्ञेयम् । तत्-तद् <strong>आत्मा</strong> इति बहुव्रीहिणा तत्-तद्-यत्नवान् भवेद् इत्य् अर्थः । आत्मायत्नो धृतिर् बुद्धिः स्वभावो ब्रह्म वर्ष्म च इत्य् अमर-नानार्थ-वर्गात् । प्रासङ्गिकं प्रयोजनम् आह&mdash;कस्य चेति । एक-स्वरूपत्वाद् <strong>उभयायितम्</strong> एव, न तूभयम् । <strong>विश्व-कृतां</strong> पुरुषाद्य्-अवताराणाम् <strong>ईश्वरो</strong>ऽवतारी विष्णुमयम् इति-औपचारिक-विकारार्थे मयट् ॥१८॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (बृहत्-क्रम-सन्दर्भः) :</strong> <em>न व्याख्यातम्।</em></p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>विश्वनाथ-चक्रवर्ती (सारार्थ-दर्शिणी) :</strong> ततश् च भगवन्-मायया मोहिते ब्रह्मणि मोहकं-मन्ये, स्व-भवनं गते सति स्वस्य ब्रह्म-माया-मोहनाभाव-मात्र-व्यञ्जकः पूर्ववत् स्वीयैर् वत्स-बालकैः सह भोजनादि लीलाभिर् विहारो, नाति-चित्रम् इत्य् अतो । मायातीतान् बलदेव-पर्यन्तान् अपि स्वपरीवारान् मोहयित्वा लोके स्व-माया-बलं दर्शयितुं परम-वत्सलानां गो-गोपीनां स्वस्मिन् पुत्र-भावम् अभिलषन्तीनां मनोरथं पूरयितुं ब्रह्माणं मोहयित्वापि, पुनर् महा-विस्मय-समुद्रे प्रक्षेप्तुम् एकस्मिन्न् एव स्वाभीष्ट-देवे श्री-भागवतोपदेष्टरि वासुदेवे भक्तिमन्तं । खलु तं <strong>च</strong> परःसहस्रान् वासुदेवान् दर्शयितुं स्वयम् एव वत्स-बालकाद्य् आकारो बभूवेत्य् आह&mdash;<strong>तत</strong> इति । <strong>कस्य</strong> ब्रह्मणः <strong>आत्मानं</strong> स्वयम् एव <strong>उभयायितम्</strong> उभयं वत्सत्वं बालकत्वं <strong>च</strong> अयितुं प्राप्तं, वत्स-बाल-रूपिणम् इत्य् अर्थः । <strong>विश्व-कृता</strong> महत् स्रष्टादीनाम् अपि <strong>ईश्वर</strong> इति तत्र सामर्थ्यं द्योतितम् ॥१८॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>बलदेव-विद्यभूषणः (वैष्णवानन्दिनी) :</strong> अथ विरिञ्चस्य मोहकरं परमैश्वर्यं भगवता प्रकाशितम् इत्य् आह&mdash;<strong>तत</strong> इति । मोहकम्-मन्ये विरिञ्चे स्वलोकं गते सति <strong>ईश्वरो</strong> नन्दार्भक <strong>आत्मानं</strong> स्वम् <strong>उभयायितं</strong> <strong>चक्रे</strong> । उभयं वत्सत्वं वत्स-पालकत्वञ्चायितं प्राप्तं, वत्सं तत्-पालक-रूपिणं व्यञ्जयद् इत्य् अर्थः । किम् अर्थम् ? इत्य् अत्राह&mdash;स्वस्मिन् पुत्र-भावं वाञ्छन्तीनां सखि-<strong>मातॄणां</strong> तत् तत्-पुत्रतया <strong>मुदं</strong> <strong>कर्तुं</strong> कस्य <strong>च</strong> विरिञ्चस्य विज्ञस्याप्य् अज्ञतया स्वमी-परीक्षायां प्रवृत्तस्यापि पुत्रत्वाद् भृत्यत्वाच् चानुग्राय्य् अस्य परः सहस्र-वासुदेव-रूप-दर्शनेन महा-विस्मय-रसानुभावन-लक्षणां <strong>मुदं</strong> <strong>कर्तुम्</strong> इत्य् अर्थः । यतो <strong>विश्व-कृतः</strong> तत्-तद्-व्यञ्जने समर्थ इत्य् अर्थः ॥१८॥</p>
<hr>
<p><strong>॥ १०.१३.१९॥</strong></p>
<p><strong>यावद् वत्सप-वत्सकाल्पक-वपुर् यावत् कराङ्घ्र्य्-आदिकं</strong></p>
<p><strong>यावद् यष्टि-विषाण-वेणु-दल-शिग् यावद् विभूषाम्बरम् ।</strong></p>
<p><strong>यावच् छील-गुणाभिधाकृति-वयो यावद् विहारादिकं</strong></p>
<p><strong>सर्वं विष्णु-मयं गिरोऽङ्गवद् अजः सर्व-स्वरूपो बभौ ॥</strong></p>
<p><strong>श्रीधर-स्वामी (भावार्थ-दीपिका) :</strong> तद् एव दर्शयति&mdash;<strong>यावद्</strong> इति । <strong>वत्सपानां</strong> <strong>वत्सकानां</strong> च <strong>अल्पकं</strong> <strong>वपुः</strong> यत्-प्रमानकं प्रमाणम् अनतिक्रम्येत्य् अर्थः । एवम् उपर्य् अपि योज्यम् । तत्र <strong>दलं</strong> पर्ण-रूपो वाद्य-विशेषः । यद् वा, अत्र <strong>वेणु</strong>-<strong>दलं</strong> वेणु-खण्डम् । <strong>शिक्</strong> शिक्यम् । यद् वा, <strong>यावद्</strong> वत्सपादि-<strong>वपुः</strong>, तावत् <strong>सर्व</strong>-<strong>स्वरूप-अजः</strong> कृष्णो <strong>बभौ</strong> इत्य् अर्थः । उत्तरत्राप्य् एवम् । कथम् ? सर्वं विष्णु-मयं जगत् [वि।पु। ५.१.२०] इत्य् अत्र, प्रसिद्धा या <strong>गीः</strong>, तस्या <strong>अङ्गवत्</strong> सा गीर् एव अर्थ । <strong>स्वरूपेण</strong> प्रत्यक्षा यथा, तथा <strong>बभौ</strong> इत्य् अर्थः ॥१९॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>वंशीधरः (भावार्थ-दीपिका-प्रकाशः) : अल्पम्</strong> एव अल्पकं तच् च <strong>वपुर्</strong> अल्पक-वपुः, <strong>वत्सप</strong>-वत्सकानाम् अल्पक-वपुर् वत्सप-वत्सक-अल्पक-वपुः । <strong>यावत्</strong> <em>प्रमाणम् अनतिक्रम्य</em> वत्सप-वत्सक-अल्पक-वपुर् यावद्, वत्सप-वत्सक-अल्पक-वपुःन् । यावद्-अवधारणम् इत्य् अव्ययी-भावः । समासे श्रम-दर्शनात् प्रकारान्तरम् आह&mdash;यद् वेति । यावत्-तावतोर् नित्य-सम्बन्धात् । <em>उपर्य्</em> उत्तरत्र-शब्दावग्रपरौ ज्ञेयौ । <strong>सर्वं विष्णु-मयम्</strong> एतद् अग्र इति शब्दं प्रक्षिप्यान्वयो विधेयः । मुख्यार्थ-प्रतिपत्तये पदान्तराध्याहारः इति न्यायात् । <strong>अङ्गवत्</strong> शरीरवत् <em>इत्य् अर्थ</em> इति । सर्वं विष्णु-मयम् इति वाक् साक्षाच्-छरीरिणि इव अर्थतः, प्रत्यक्षा जातेति तात्पर्यम् ।</p>
<p>यद् वा*,* तस्या वाचोऽङ्गवद् एक-देशवत् । नहि, सर्वं जगद् विष्णु-मयं तदा जातं नन्द-व्रजस्यैव वत्सप-वत्साश् चेति कृत्वैक-देश-वद् इत्य् उक्तम् ।</p>
<p>यद् वा, <strong>सर्व</strong>-<strong>स्वरूपो अजो</strong> <strong>बभौ</strong> । <em>कथं ?</em> सर्वं विष्णु-मयम् इति, गिरो अङ्गवत् यथा-अज ओंकारोऽङ्गवत् अङ्ग-अवयव-सकल-वर्ण-स्वरूपेण भातीत्य् अर्थः । तद् यथा शकुनैः सर्वाणि पर्णानि सन्तृणानि, एवम् ओंकारेण सर्वा वाक्-सन्धिता, ओंकार एवेदं सर्वं [मा।उ। १] इति श्रुतेः ।</p>
<p>अथ वा, <strong>सर्वं</strong> <strong>विष्णु</strong>-<strong>मयं</strong> मत्वेति शेषः । <strong>अजः</strong> कृष्णः, <strong>सर्व</strong>-<strong>स्वरूपो</strong> <strong>बबहु</strong> । कथम् ? गिरो अङ्गवत्त्वं वर्ण-समूह-रूपत्वाद् वा, ओंकाराद् व्यञ्जित-स्पर्श-स्वरोष्मान्तस्थ-भूषितां [भा।पु। ११.२१.३९] इत्य् अग्रे वक्ष्यमाणत्वात् ॥१९॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>श्रीनाथ-चक्रवर्ती (चैतन्य-मत-मञ्जुषा) : सर्वं</strong> <strong>विष्णु</strong>-मयम् इत्य्-आदि । सर्वं विष्णु-मयं जगत् इत्य्-आदि वचसो<strong>ऽङ्गवत्</strong> शरीरवत् प्रत्येकम् अभूद् इत्य् अर्थः । इयान् हि विशेषः&mdash;तत्र जीव-स्वरूपेणात्राखण्ड-चिद्-रूपेण विष्णु-मयता सर्वस्य ॥१९॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>सनातन-गोस्वामी (बृहद्-वैष्णव-तोषणी) :</strong> तद् एव प्रपञ्चयति&mdash;<strong>यावद्</strong> इति यादृग् इत्य् अर्थः । अल्पकेति क-प्रत्ययो बाल्येनात्यल्प-प्रमाणापेक्षया । यद् वा, सच्-चिद्-आनन्द-रूपत्वेन परम-महत्त्वेऽपि लौकिकत्वापेक्षया ।</p>
<p>यद् वा, अल्प-माहात्म्येन न्यूनः को ब्रह्मापि यस्मात् तादृशं <strong>वपुर्</strong> इति, चिद्-रूप-सच्-चिद्-आनन्द-घन-श्री-ब्रह्म-विग्रहाद् अपि तेषां, वपुषो विशेषोऽभिप्रेतः, पूर्वम् अपि स्वत एव तेषां तादृशत्वात् । आदि-शब्देन मस्तकाद्य्-अङ्गानि रोम-नख-गन्ध-स्वर-वर्णादीनि च, शरीरं तद्-भूषणादि-परिच्छदं चोक्त्वान्तर-बाह्य-करणादिकं च तत्-तच्-चेष्टादि-द्वाराह&mdash;<strong>यावच्</strong>-<strong>छील</strong> इत्य्-आदिना । शीलं स्वभावः शान्तत्व-वाग्मित्व-दक्षत्वादि, गुरुः करुणादिः, अभिधा नाम वाक्यं वा, कृतिः कर्म । द्वितीयादि-शब्दात् पितृ-मात्र्-आदिषु व्यवहरणं पूर्वाचरित-स्मरणादिकं चात्मनश् च स्वत एव तस्यांशत्वेन पुराप्य् अभेदात् ।</p>
<p>यद् वा, नित्य-प्रियत्वात् सच्-चिद्-आनन्द-विग्रहत्वेन प्रायः पृथक्त्वासम्भवाद् अनुक्तिः । यद् वा, आदि-शब्देन सोऽपि गृहीतः । यद् वा, स्वयम् आत्मेति वक्ष्यमाणेन स एवोक्तः । तावत् तत् तत् <strong>सर्वं</strong> <strong>विष्णु</strong>-<strong>मयं</strong> श्री-भगवद्-आत्मकं बभूव, स्वरूपे मयट् । व्यापकत्वापेक्षया <strong>विष्णु</strong>-शब्दः । एवम् एकस्यैव वत्सपादि-रूपत्वेन ततः पृथक्त्वेन चाभिन्नत्वं भिन्नत्वम् अपि उक्तम् ।</p>
<p>तत्रोपयुक्तो दृष्टान्तः&mdash;<strong>गिरो</strong> वाक्यस्य तिङ्-सुब्-अन्तचय-लक्षणस्याङ्गं कर्तृ-कर्मादि-पदं यथा तद्वद् इति । भेदाख्यो वैष्णव-सिद्धान्तो दर्शितः । ततश् च न जायते योगादिना कथम् अपि चेतस्य् अपि नाविर्भवतीत्य् <strong>अजः,</strong> सोऽप्य् एवं तत्-तत्-स्वरूपः सन् बभाव् अशोभत, भक्त-वर्गैर् इव वेष्टितत्वात् ।</p>
<p>यद् वा, <strong>बभौ</strong> इत्य् एक एव निज-शक्ति-विशेषतस् तत्-तद्-रूपेण प्रकाशते, न तु पृथक् तत्-तद्-रूप-धारणेत्य् अर्थः । अत एवोभयायितम् इत्य्-आदि-प्रत्ययात् तद्-उभयवद् आचरितम् इत्य्-अर्थः । तत्त्वत उभयत्वाभावाद् एव ।</p>
<p>इह सद्-वैष्णव-सिद्धान्त-विशेषः, श्री-भागवतामृतोत्तर-खण्डे विवृतोऽस्ति । अत्रापि स एव दृष्टान्तो द्रष्टव्यः । कर्ण-मय्या गिरो वाण्या एकस्या अङ्गं वर्णो यथा शब्दादि-रूपत्वेन नाना-विधो भाति तद्वद् इति । इत्थं श्री-भगवद्-रूपत्वेन च सिद्धे सच्-चिद्-आनन्द-घन-मूर्तित्वेऽपि स्व-मुखाद्य्-अभेदवद् इन्द्रियादि-भेदोऽपि सिद्धः । एवम् अविशेषोऽपि बहु-विशेषो वैष्णव-सिद्धान्तस्य परमानुकूल एवाद्वैत-प्रातिकूल्यापत्तेः । श्री-वैष्णवैस् तु विग्रह-विग्रहि-भावो भगवतो मन्यते ॥१९॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (लघु-वैष्णव-तोषणी) :</strong> तद् एव प्रपञ्चयति&mdash;<strong>यावद्</strong> इति । यावच् छब्देनात्र, यथा-स्थान-सङ्ख्या-प्रमाणादिकं वाचनीयम् । ततश् च <strong>यावत्</strong> सङ्ख्यानि वत्सपानां वत्सकानां च, तथा तेष्व् <strong>अल्पकानां</strong> वत्सपानुचर-बालानां वत्सकानुचर-क्रीडनम् एषां, वपूंषि तावद् इत्य् अर्थः । एवं यावन्ति यत्-प्रमाणानि <strong>कराङ्घ्र्य्</strong>-<strong>आदीनि</strong> तावद् इत्य् अर्थः । <strong>यावद्</strong> यष्टीत्य् अत्र यत्-प्रकाराणीति ज्ञेयम् । <strong>यावच्</strong> <strong>छील</strong>-<strong>गुणा</strong> इत्य् अत्र यावन्ति यादृशानीत्य् अर्थः । तत्र शीलं सुस्वभावः गुणास् तूत्कर्ष-हेतवः शिक्षा-विशेषा अभिधा वाणी तत्-तन्-नामाभिनिवेशो वा, आकृतिर् आकारः द्वितीयादि-शब्दात् पितृ-मात्र्-आदिषु व्यहरणं पूर्वाचरित-स्मरणादिकं च तावत् तत् तत् <strong>सर्वम्</strong> <strong>अज</strong> एव <strong>बभौ ।</strong> यतः <strong>सर्वं</strong> तच् चान्यच् च प्राकृताप्राकृतं वस्तु स्वरूपम् एवात्मकं यस्य सः ।</p>
<p>तत् तु सर्वं कीदृशम् ? <strong>विष्णु</strong>-<strong>मयं</strong> श्री-भगवद्-आत्मकं, न तु जीवात्मकम्&mdash;आत्मा ज्ञान-मयः शुद्धः इत्य् अत्र स्वरूपेऽपि मयट् । दर्शनात् व्यापकत्वापेक्षया विष्णु-शब्दः । अतो यद् गतं भवच् च भविष्यच् च इत्य्-आदि-श्रुतेश् चानन्तेत्य् आख्यानाच् च, सर्वं तत्र प्रवर्तत एव व्यक्त्य्-अपेक्षयैव तत्-तज्-जन्मादि-व्यपदेश इति भावः । तद् एवाह&mdash;<strong>अज</strong> इति । एवम् एकस्यैव वत्स-वत्सपादि-रूपत्वेन ततः पृथक्त्वेन चाचिन्त्य-शक्त्याभिन्नत्वम् अपि उक्तं तत्रोपयुक्तो दृष्टान्तः । <strong>गिरो</strong> वाक्यस्य तिङ्-सुब्-अन्तचय-लक्षणस्य <strong>अङ्गं</strong> कर्तृ-कर्मादि-पदं, यथा तद्वद् इति तिङ्-सुब्-अन्त-चयस्य तद्-अभिन्नत्वे श्री-भगवतस् तु तद्-भिन्नत्वेनापि स्थितत्वे दृष्टान्तोऽयम् उपचारात् ॥१९॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः) : विष्णु</strong>-<strong>मयम्</strong> इत्य् औपचारिक-विकारार्थे मयट् ॥१९॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (बृहत्-क्रम-सन्दर्भः) :</strong> <em>न व्याख्यातम्।</em></p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>विश्वनाथ-चक्रवर्ती (सारार्थ-दर्शिणी) :</strong> तद् एव प्रपञ्चयति&mdash;<strong>यावद्</strong> इति । यत् परिमाणकं <strong>वत्सपानां वत्सकानां</strong> च <strong>अल्पकं वपुः</strong> जात्य्-अपेक्षया एक-वचनम् अत्यल्पानि कोमलानि वपूंषीत्य् अर्थः । एवम् उत्तरत्रापि विहारादिकम् इति, अत्रादि-शब्दात् पितृ-मात्रादिषु व्यवहरणं । पूर्वाचरितं मरण-<strong>आदिकं</strong> च <strong>अजः</strong> अजन्यतयैव भीत एव कृष्णः <strong>सर्व</strong>-स्वरूपः तावद्-<strong>वपुर्</strong>-आदि-रूपः सन्&mdash;बभौ सर्वं विष्णु-मयं जगद् इति प्रसिद्धा या गीस् तस्या अङ्गवत् सा गीर् एव मूर्ता प्रत्यक्षा यथा बभूवेत्य् अर्थः ॥१९॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>बलदेव-विद्यभूषणः (वैष्णवानन्दिनी) :</strong> तद् एव प्रपञ्चयति&mdash;<strong>यावद्</strong> इति । <strong>वत्सपानां वत्सकानां</strong> च <strong>अल्पकं</strong> <strong>वपुर्</strong> यावत्, यत्-परिमाणकं तद् अनतिक्रम्येत्य् अर्थः । जात्य्-अपेक्षयैक-वचनम् अल्पानि कोमलानि वपूंषीत्य् अर्थः । एवम् उत्तरत्रापि योज्यं, <strong>यावद्</strong>-विहारादिकम् इति, अत्रादि-शब्दात् पितृ-आदि-व्यवहरो ग्राह्यः । <strong>अजो</strong>ऽपूर्व-देह-योगाशून्यः कृष्णः पूर्वोक्तं <strong>सर्व</strong>-<strong>विष्णु</strong>-<strong>मयं</strong> स्वात्मकं प्रकाश्य तत्-सर्व-<strong>स्वरूपो</strong> <strong>बभौ</strong> । अजायमानो बहुधा विजायते इति वेद-वाचो<strong>ऽङ्गवत्</strong> सा <strong>गीर्</strong> एव मूर्ता यथा प्रत्यक्षाभूद् इत्य् अर्थः । गिरः प्रणव-लक्षणस्य महा-वाक्यस्य-अङ्गवत् सा, यथा ऋग्-आद्य्-अङ्गतया बहु-रूपा तद्वद् इत्य् एके ॥१९॥</p>
<hr>
<p><strong>॥ १०.१३.२० ॥</strong></p>
<p><strong>स्वयम् आत्मात्म-गोवत्सान् प्रतिवार्यात्म-वत्सपैः ।</strong><br>
क्रीडन्न् आत्म-विहारैश् च सर्वात्मा प्राविशद् व्रजम् ॥**</p>
<p><strong>श्रीधर-स्वामी (भावार्थ-दीपिका) :</strong> एवं <strong>सर्वात्मा</strong> सन् <strong>व्रजं प्राविशत्</strong> । कथं <strong>स्वयम्</strong> <strong>आत्मा</strong> इव प्रयोजकः । <strong>आत्म</strong>-रूपान् <strong>गो-वत्सान्</strong> इति, कर्मापि स्वयम् एवेत्य् उक्तम् । आत्म-रूपैर् <strong>वत्स-पैः</strong> प्रतिवार्य । प्रयोज्य कर्तापि स्वयम् एव । <strong>आत्म-विहारैः क्रीडन्न्</strong> इति क्रियापि कारकाण्य् अपि स्वयम् एवेत्य् अर्थः ॥२०॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>वंशीधरः (भावार्थ-दीपिका-प्रकाशः) :</strong> <em>एवम्</em> उक्तरीत्या । <em>प्रयोजकः</em> प्रेरकः । <em>इत्य् अर्थ</em> इति । क्रियाकारक-रूपेण स <em>एव</em> तदासीद् इति भावः ॥२०॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p>**श्रीनाथ-चक्रवर्ती (चैतन्य-मत-मञ्जुषा) :**<em>न व्याख्यातम्।</em></p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>सनातन-गोस्वामी (बृहद्-वैष्णव-तोषणी) : गोवत्सान्</strong> इति स्वभावतो\ऽति-वत्सलानां गवां वत्सेषु परमापेक्ष्यत्वं सूचितम् । अत एव प्रतिवार्य वानान् निवर्त्य <strong>सर्वात्म</strong>-शब्द-प्रयोगेण पूर्व-वत्सादिभ्यो भेदो दर्शितः, तेन च भगवत् सेन्ह-पात्रत्वे तेभ्यो न्यूनत्वम् एषाम् अभिप्रेतम् । तच् च&mdash;नाहम् आत्मानम् आशासे [भा।पु। ९.४.६४] इत्य्-आदि भगवद् वचनतो व्यक्तम् एव तथापि तेषां, वने परित्यागो माया-मोहितत्वात् तेषां, किञ्चिद्-दुखादर्शनात् । एतद् अग्रे\ऽभिव्यक्तं भावि ।</p>
<p>ननु, मा भवतु मोहेन तेषां दुःखम्, श्री-कृष्णस्य तु प्रिय-जन-वियोग-दुखम् आशङ्क्यते? तत्राह&mdash;सर्वात्मा । तान् सर्वान् अपि निज-शक्ति-विशेषेण सदा व्याप्य वर्तत एवेत्य् अर्थः । दिवा-दर्शनं स्वतो भवत्य् एव, अन्येदापि न विच्छेद इति भावः । यद् वा, सर्वात्मा सर्व-वयस्यादि रूपत्वेनैव जानन्, न तु स्व-स्वरूपेणेत्य् अर्थः ॥२०॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (लघु-वैष्णव-तोषणी) : गो-वत्सान्</strong> इति स्वभावतोऽतिवत्सलानां गवां वत्सेषु परमापेक्षत्वं सूचितम् । अत एव प्रतिवार्य बलान् निवर्त्य सर्वत्र <strong>आत्म</strong>-शब्द-प्रयोगेन पूर्ववत्सादिभ्यो भेदो दर्शितः । तेन <strong>च</strong> भगवत्-स्नेह-पात्रत्वे तेभ्यो न्यूनम् एषाम् अभिप्रेतम् । तच् च&mdash;नाहम् आत्मानम् आशासे [भा।पु। ९.४.६४] इत्य्-आदि भगवद्-वचनं व्यक्तम् एव ॥२०॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (बृहत्-क्रम-सन्दर्भः) :</strong> एवम् आरब्धे भोजने ब्रह्मणापहृतान् वत्सान् <strong>स्वयं</strong> विचिन्त्य पुनस् तत्रैवागत्य तथैव तेनापहृतान् बालकांश् च वीक्ष्य यद् अकार्षीत् तद् आह&mdash;यावद् <strong>वत्सप</strong> इत्य्-आदि । स्र्वः स्वरूपः सन् स वभौ । तद् रूपया ऐच्छिक्या प्रकाशिकया मायया सर्वेषां वत्सपानां वत्सकानां <strong>च</strong> तत्-तद्-वपुर् वयः-स्वभावानां च वेणु विषाण-भूषान्वराणां च स्वरूप इत्य् अर्थः । यावच्-छब्दः साकल्यार्थः प्रमाणार्थश् च । यावद्-आदि सर्वं पदं क्रिया-विशेषणम् । सर्वं विष्णुमयं जगत् इति वचसोऽङ्गवच्-छरीरवत् पूर्वं तद्-वचो वचस्त्वेनैव स्थितम्, सम्प्रति तद् वचः शरीरीव विषाण-दल-शिक्यादीनाम् उपपादनम् । एवम् अमूर्तानां गुणशीलाभिधादीनां च ॥२०.३६॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>विश्वनाथ-चक्रवर्ती (सारार्थ-दर्शिणी) :</strong> ततश् च मध्याह्नापराह्न्योः पूर्ववद् एव क्रीडितवतस् तस्य सायं गोष्ठ-प्रवेशम् आह&mdash;<strong>स्वयम्</strong> इति पञ्चभिः । एवं <strong>सर्वात्मा</strong> सन् <strong>व्रजं</strong> <strong>प्राविशत्</strong> । कथं ? स्वयम् आत्मैव प्रयोजक <strong>आत्म</strong>-रूपान् गो-वत्सान् इति, कर्मापि स्वयम् एव आत्म-रूपैर् <strong>वत्सपैः</strong> प्रतिवार्येति प्रयोज्य-कर्तापि स्वयम् एव आत्म-विहारैः आत्मभिर् आत्म-भूतैर् बालकैः सह ये विहारा वेणु-वादनादयस् तैः <strong>क्रीडन्न्</strong> इति । क्रिया-कारकाण्य् अपि स्वयम् एव इत्य् अर्थः । अत्र पुलिने वत्स-पाला उपविश्य भुञ्जत एव, शाद्वलेषु वत्सास् तृणं चरन्त्य् एव, तान् अन्वेष्टुं कृष्णो विपिने पर्यटत्य् एव, क्षण-मात्रायमाणं वर्षं व्याप्येत्ये-तत्-त्रिकं सर्वैर् अदृष्टं । तत् तत् स्थलेषु प्रतिदिनं भ्रमद्भिर् अन्यैर् लीला-परिकरैः कृष्ण-स्वरूप-वत्स-बालैर् बलदेवेनापि वर्षवातातिपाद्यैर् अप्य् अस्पृष्टम्, एवाचिन्त्य-शक्त्या योग-मायया व्यराजीद् एव यस्यैक एव कृष्णो ब्रह्मणा कवल-वेत्रादि-लक्ष्म-लक्षितो मोहान्ते ददृशे तुष्टुवे चेति ज्ञेयम् ॥२०॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>बलदेव-विद्यभूषणः (वैष्णवानन्दिनी) :</strong> ततश् च मध्याह्नापराह्नयोः पूर्ववद् एव कृत-विहारस्य तस्य सायं व्रजे प्रवेशम् आह&mdash;<strong>स्वयम्</strong> इति पञ्चभिः । एवं <strong>सर्वात्मा</strong> सन् <strong>व्रजं</strong> प्राविशत् । कथं ? स्वयम् आत्मैव प्रयोजकः <strong>आत्म</strong>-भूतान् <strong>गो-वत्सान्</strong> इति, कर्मापि स्वयम् एव आत्म**-**भुतैर् <strong>वत्सपैः</strong> प्रतिवार्येति प्रयोज्यकर्तापि स्वयम् एव, आत्म-विहारैर् आत्म-भूतैर् बालकैर् ये विहारा वेणु-वादनादयस् तैः <strong>क्रीडन्न्</strong> इति । क्रियाकार-काराद्य् अपि स्वयम् एवेत्य् अर्थः ॥२०॥</p>
<hr>
<p><strong>॥ १०.१३.२१ ॥</strong></p>
<p><strong>तत्-तद्-वत्सान् पृथङ् नीत्वा तत्-तद्-गोष्ठे निवेश्य सः ।</strong><br>
तत्-तद्-आत्माभवद् राजंस् तत्-तत्-सद्म प्रविष्टवान् ॥**</p>
<p><strong>श्रीधर-स्वामी (भावार्थ-दीपिका) : तत्</strong>-<strong>तद्-आत्मा तत्</strong>-<strong>तद्</strong>-गोप-बाल-रूपोऽभवत् । ततस् <strong>तत्</strong>-<strong>तत्</strong>-<strong>सद्म</strong> <strong>प्रविष्टः</strong> ॥२१॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>वंशीधरः (भावार्थ-दीपिका-प्रकाशः) : तत्</strong>-<strong>तद् आत्मा</strong> श्रीदाम-सुदाम-सुबल-मङ्गल-मधुमङ्गलादि-स्वरूपः <strong>गोष्ठे</strong> गो-बन्धनादि-स्थले । स कृष्णः ॥२१॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>सनातन-गोस्वामी (बृहद्-वैष्णव-तोषणी) : तत्</strong> <strong>तद्</strong> <strong>आत्मा</strong> <strong>तत्</strong> <strong>तद्</strong> वत्सप-रूपः, <strong>प्रविष्टवान्</strong> <strong>अभवत्</strong> । प्रविश्यासीद् इत्य् अर्थः । यद् वा, वत्स-रूपत्वम् अर्थाद् अर्थानुगतं तं तम् एव, स्व-स्व-गेहं प्रविष्टवान् सन्, तत् तद् आत्मा तत् तत्-स्वभाव अभवत् । स्तन्य-पानार्थं नीचे-हेम्बाराव हरितादिकं वेणु-वादन-वत्साह्वानादिकं च स्वभावं प्राप्त इत्य् अर्थः । हे राजन्न्
! इत्य् आश्चर्येण स्वम्बोधनम् । यद् वा, हे भक्त्या राजमान ! इति
भवतैवैतद्-बोद्धुं शक्यत इति भावः । यद् वा, राजन् ! मातृ-सेन्ह-विशेषार्थं राजमानः सन् ॥२१॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (लघु-वैष्णव-तोषणी) : तत्</strong> <strong>तद् आत्मा</strong> <strong>तत्</strong>-<strong>तत्</strong>-स्वरूपः, <strong>प्रविष्टवान्</strong> <strong>अभवत्</strong> प्रविश्यासीद् इत्य् अर्थः । यद् वा, अर्थात् <strong>तत्</strong>-<strong>तद्</strong>-रूपेण स्व-स्व-गेहं प्रविष्टवान् सन्, तत्-तद्-आत्मा तत्-तत्-प्रयत्नवान् अभवत् । वत्स-द्वार-निरोध-गोपाह्वान-सङ्केतित-वेणु-वादनादिकं च कृतवान् इत्य् अर्थः । आत्मा यत्नो धृतिर् बुद्धिः स्वभावो ब्रह्म-वर्ष्म च इत्य् अमरः ॥२१॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः) : तत्</strong>-<strong>तद्</strong>-<strong>आत्मा</strong> इति बहुव्रीहिणा, <strong>तत्</strong>-<strong>तद्</strong>-यत्नवान् भवेद् इत्य् अर्थः । आत्मा यत्नो धृतिर् बुद्धिः स्वभावो ब्रह्म-वर्ष्म च इत्य् अमर-नानार्थ-वर्गात् ॥२१॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (बृहत्-क्रम-सन्दर्भः) :</strong> <em>न व्याख्यातम्।</em></p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>विश्वनाथ-चक्रवर्ती (सारार्थ-दर्शिणी) : तत्</strong>-<strong>तद्-आत्मा</strong> श्रीदाम-सुदाम-सुबलादि-बालक-स्वरूपः कृष्णस् <strong>तत्</strong>-<strong>तत्</strong>-<strong>सद्म</strong> <strong>प्रविष्टवान्</strong> इत्य् अन्वयः ॥२१॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>बलदेव-विद्यभूषणः (वैष्णवानन्दिनी) : तत्</strong>-<strong>तद् आत्मा</strong> श्रीदाम-सुदाम सुवलादि-बाल-स्वरूपः ॥२१॥</p>
<hr>
<p><strong>॥ १०.१३.२२ ॥</strong></p>
<p><strong>तन्-मातरो वेणु-रव-त्वरोत्थिता</strong></p>
<p><strong>उत्थाप्य दोर्भिः परिरभ्य निर्भरम्</strong><sup id="fnref:2"><a href="#fn:2" class="footnote-ref" role="doc-noteref">2</a></sup> <strong>।</strong></p>
<p><strong>स्नेह-स्नुत-स्तन्य-पयः-सुधासवं</strong></p>
<p><strong>मत्वा परं ब्रह्म सुतान् अपाययन् ॥</strong></p>
<p><strong>श्रीधर-स्वामी (भावार्थ-दीपिका) :</strong> गोपिका-मोहम् आह&mdash;<strong>तन्-मातर</strong> इति । तन्-मातरो <strong>वेणु-रवेण त्वरयोत्थिताः</strong> सत्यः <strong>सुतान्</strong> <strong>मत्वा</strong> <strong>परं</strong> <strong>ब्रह्म</strong> इव <strong>दोर्भिर्</strong> <strong>उत्थाप्य</strong> उदुह्य । <strong>पयः</strong>-<strong>सुधासवं</strong> पयः एव <strong>सुध</strong>-वत् स्वादु <strong>आसववन्</strong> मादकं पाययाम् आसुर् इत्य् अर्थः ॥२२॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>वंशीधरः (भावार्थ-दीपिका-प्रकाशः) :</strong> तदा गोपीनाम् अति<strong>स्नेहः</strong> प्रादुर् आसीद् इत्य् आह&mdash;<strong>तन्-मातर</strong> इति । <em>इत्य् अर्थ</em> इति । पयस्य् अपि तदा वैलक्षण्यम् अभूद् इति भावः । निर्<strong>भरम्</strong> अतिशयेन <strong>स्नेह</strong>-<strong>स्नुत</strong>त्वेन स्नेह-मयम् । तत्-प्रेमास्वाद-महा-रसिकः कृष्णः सुधाम् इव स्वादु <strong>आसवम्</strong> इव मादकं पिबन् पिबन्न् अनुबभूव । तल्-लोभेन तस्यापि तत्-पुत्रो भाव-वासना प्राग् आसीत् । सापि <strong>ब्रह्म</strong>-<em>मोहन</em>-प्रसङ्गे एव सिद्धेति । अत एव स्व-सखीन् अपि वर्ष-पर्यन्तं मोहयामासेति ज्ञेयम् । अत <em>एव</em> स्तन्यामृतं पीतम् इति ब्रह्मोक्तिश् च सङ्गंस्यते ॥२२॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p>**श्रीनाथ-चक्रवर्ती (चैतन्य-मत-मञ्जुषा) :**<em>न व्याख्यातम्।</em></p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>सनातन-गोस्वामी (बृहद्-वैष्णव-तोषणी) : तन्-मातॄणां</strong> च मुत्-प्रकारं प्रपञ्चयन् पूर्वतः <strong>स्नेह</strong>-विशेषं वक्तुं तल्-लक्षणं दर्शयति&mdash;तन्-मातर इति । <strong>उत्थाप्य</strong> अङ्के गृहीत्वेत्य् अर्थः । यद् वा, प्रणामाय भूमौ पतितान् तत उत्थाप्य । <strong>परं</strong> <strong>ब्रह्म</strong> श्री-कृष्णं तथोक्तिः परमैश्वर्य-प्रकटनात् । <strong>त्वर</strong> इति <strong>निर्भरम्</strong> इति <strong>सुधासवम्</strong> इत्य्-आदिकं च पूर्वतो विशेषस् तत्-तत्-सम्बन्धाद् एव ज्ञेयः ॥२२॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (लघु-वैष्णव-तोषणी) : तन्-मातॄणां</strong> चमत्कारं प्रपञ्चयन् पूर्वतः <strong>स्नेह</strong>-विशेषं वक्तुं तल्-लक्षणं दर्शयति&mdash;तन्-मातर इति । <strong>उत्थाप्य</strong> अङ्केषु गृहीत्वेत्य् अर्थः । यद् वा, प्रणतान् उत्थाप्य उदूह्येति क्वचित् पाठः । किं त्व् अत्र उदूह्य उत्थाप्य इति टीका-वैपरीत्यं ज्ञेयम् । अत्रैव टीकायाः साफल्यं स्याद् । इति च <strong>परं</strong> <strong>ब्रह्म</strong> इति श्री-शुकस् तत्-पारमेश्वर्य-स्फूर्त्या तासां, भाग्यं श्लाघते&mdash;अहो भाग्यम् [भा।पु। १०.१४.३२] इत्य् आदिवत् <strong>त्वर</strong> इति <strong>निर्भरम्</strong> इति । <strong>सुधा-आसवम्</strong> अत्याधिकं च पूर्वतो विशेष-द्योतनाय ॥२२॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>विश्वनाथ-चक्रवर्ती (सारार्थ-दर्शिणी) :</strong> हन्त हन्त यशोदाया इवास्माकम् अपि कृष्णः किं पुत्रो भवेद् इति । गोपीनां मनोरथस्य सिद्धिं बहिर् अलक्षितां वदन्न् एव, तासां मोहनम् आह&mdash;<strong>तन्-मातरस्</strong> तत्-तन्-मातरः <strong>सुतान्</strong> <strong>मत्वा</strong> <strong>परं</strong> <strong>ब्रह्म</strong>इव <strong>दोर्भिर्</strong> <strong>उत्थाप्य</strong> अङ्के कृत्वा <strong>स्तन्यं</strong> <strong>पयो ऽपाययन्</strong> उदूह्येति, क्वाचित्कः पाठश् च <strong>निर्भरं</strong> <strong>परिरभ्य</strong> इति । निर्भरं स्नुतेति पूर्वतः स्नेहाधिक्य-सूचकं । परं ब्रह्मापि <strong>सुधा-आसवं</strong> मत्वा तासां स्तन्यं पयोऽपिबद् इत्य् आह&mdash;<strong>सुधा-आसवम्</strong> इति । <strong>स्नेह</strong>-स्तुतत्वेन स्नेहमयं तत् प्रेमास्वाद-महा-रसिकः कृष्णः सुधाम् इव स्वादु आसवम् इव मादकं पिबन्न् अनुबभूवेति । तल्-लोभाद् एव तस्यापि तत्-तत्-पुत्रीभाव-वासना प्राग् आसीत् । सापि **ब्रह्म-**मोहन-प्रसङ्गे एव सिद्धेति । अत एव स्वस्य सखीन् अपि वर्ष-पर्यन्तं योग-मायया मोहयामासेति ज्ञेयम् । स्तन्यामृतं पीतम् अतीव ते मुदा [भा।पु। १०.१४.३१] इति ब्रह्मणापि वक्ष्यमाणत्वात् ॥२२॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>बलदेव-विद्यभूषणः (वैष्णवानन्दिनी) :</strong> वाञ्छित-तत्-पुत्र-भावानां गोपीनां वाञ्छां पूरितवान् इति, ब्रुवंस् तासां मोहनम् आह&mdash;तद् इति । तत्-<strong>तन्-मातरः</strong> <strong>सुतान्</strong> <strong>मत्वा</strong> <strong>परं</strong> <strong>ब्रह्म</strong>इव <strong>दोर्भिर् उत्थाप्य</strong> उत्सङ्गे कृत्वा स्नेहेन <strong>स्नुतं</strong> <strong>स्तन्य</strong>-<strong>पय-अपाययन्</strong> <strong>निर्भरम्</strong> इति, पूर्वतः स्नेहाधिक्यं सूच्यते । कीदृशं ? तत् पयः, सुधाम् इव स्वादु आसवम् इव मादकम् इत्य् अर्थः । पर-ब्रह्मापि तादृशं विज्ञाय तद् अपिबद् इति भावः । स्तन्यामृतं पीतम् अतीव ते मुदा [भा।पु। १०.१४.३१] इति ब्रह्मोक्तेः । ये यथा मां [गीता ४.११] इति तद्-वाक्यात् तत्-तद्-ब्रह्मानुसारेण तत्-तत्-पुत्र-ब्रह्माय हरेः स्पृहाभूद् एव यद्-अर्थं । स्व-सखानां वत्सरम् एकं योग-माया मोहनम् ॥२२॥</p>
<hr>
<p><strong>॥ १०.१३.२३ ॥</strong></p>
<p><strong>ततो नृपोन्मर्दन-मज्ज-लेपना-</strong></p>
<p><strong>लङ्कार-रक्षा-तिलकाशनादिभिः ।</strong></p>
<p><strong>संलालितः स्वाचरितैः प्रहर्षयन्</strong></p>
<p><strong>सायं गतो याम-यमेन माधवः ॥</strong></p>
<p><strong>श्रीधर-स्वामी (भावार्थ-दीपिका) :</strong> एवं <strong>याम</strong>-<strong>यमेन</strong> तत् तत् काल-क्रीडा-नियमेन <strong>सायं</strong> <strong>गतः</strong> प्राप्तः <strong>स्व-आचरितैः</strong> स्वस्याचरितैः, शोभनैर् आचरितैर् वा । मातॄः <strong>प्रहर्षयंस्</strong> <strong>ततस्</strong> ताभिर् उन्मर्दनादिभिर् <strong>उपलालित</strong> इति ॥२३॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>वंशीधरः (भावार्थ-दीपिका-प्रकाशः) :</strong> <em>स्वस्याचरितैः</em> नित्यं क्रियमाणैः स्व-विहारैर् इति । नित्य-नित्य-विहाराणां हर्ष-जनकत्वा-सम्भवं मत्वार्थान्तरम् आह&mdash;शोभनैर् इति । शोभना एव हर्ष-जनका भवन्ति । नित्य-विहारापेक्षया विलक्षणत्वाद् इति भावः <em>।</em> <strong>ततः</strong> पयः-पायनानन्तरम् । <em>ताभिर्</em> गोपीभिः ॥२३॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>सनातन-गोस्वामी (बृहद्-वैष्णव-तोषणी) :</strong> तत् तद्न् बालक-रूपो\ऽसौ तत् तद् गृहेषु सर्वेष्व् एव सुखम् अवसद् इत्य् आह&mdash;तत इति । <strong>यामो</strong> दिनान्त्य-<strong>प्रहरस्</strong> तस्मिन् यमो, गृहागमन-नियमः, सदा वर्षा-काल-तृण-सम्पत्त्या तृप्तानां गवां व्रजे तदानीम् आगमनतः पूर्वम् एव वत्सानाम् आगमनावश्यकत्वात् तेन गृहं <strong>गतः</strong> । सायम् <strong>उन्मर्दनादिभिः</strong> सम्यग्-<strong>लालितो</strong> मातृभिः । हे <strong>नृप</strong> ! इति यथा भवाद् दृशो महा-राजस्य पुत्राणां मातृभिर् उन्मर्दनादिकं क्रियते, तद् वद् इति भावः । यद् वा, नृपस्य-एव-उन्मर्दनादिभिर् उन्मर्दनं <strong>तैलादिना</strong>, <strong>मज्जः</strong> [मज्जनं] स्नपनं <strong>लेपनं</strong> चन्दनादिना । आदि-शब्दाद् वन्य-वार्ता-प्रश्न-शायनादीनि <strong>माधवः</strong> श्री-कान्त इति । लक्ष्मी-रूपाणां श्री-राधादीनाम् अपि सन्तोषणं स्वेन रूपेणाभिप्रैति । यद् वा, मा विद्या चिच्-छक्तिर् इति यावन्, तस्याः पतिः । तथा च श्री-हरिवंशे&mdash;</p>
<blockquote>
<p>मा विद्या च यतः प्रोक्ता तस्या ईशो यतो भवान् । &gt;
तस्मान् माधवनामासि धवः स्वामीति शब्दितः [ह।वं। ३.८८.४९] इति,</p></blockquote>
<p>तद् रूपेण तत्र वर्तमानत्वात् ॥२३॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (लघु-वैष्णव-तोषणी) :</strong> तत् तद् बालक-रूपोऽसौ तत् तद् गृहेषु सर्वेष्व् एव सुखम् अवसद् इत्य् आह&mdash;तत इति । <strong>यामो</strong> दिनान्त्य-<strong>प्रहरः</strong> तस्मिन् यमः, गृहागमन-नियमः, सर्वदा वर्षर्तुवत् तृण-सम्पत्त्या तृप्तानां गवां तदानीम् आगमनतः पूर्वम् एव वत्सानाम् आगमावश्यकत्वात् तेन गृहं <strong>गतः</strong> । <strong>सायं</strong> दिनान्त्य-दण्ड-षट्कं व्याप्य <strong>उन्मर्दनादिभिः</strong> सम्यक् <strong>लालितो</strong> मातृभिः । हे <strong>नृप</strong> ! इति पूर्व-पूर्ववत् सर्वत्र ज्ञेयम् । उन्मर्दनं तैलादिना <strong>मज्जः</strong> स्नपनं <strong>लेपनं</strong> चन्दनादिना । आदि-शब्दाद् वन्य-वार्ता शयनादीनि <strong>माधवः</strong> श्री-कान्तः इति तद्-गृह-सम्पत्ति-वृद्धिर् अपि सूचिता ॥२३॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>विश्वनाथ-चक्रवर्ती (सारार्थ-दर्शिणी) :</strong> यामानां <strong>यमेन</strong> उपरमेण यमु उपरमे तस्मिन् सतीत्य् अर्थः । <strong>माधवः</strong> कृष्णस् तत् स्वरूप-भूत-बालक-गणश् च गतः, स्व-स्व-गृहम् इति शेषः । ततश् च <strong>उन्मर्दनं</strong> सुगन्ध-तैलाभ्यञ्जनं तद् अनन्तरं <strong>मज्जः</strong> स्नपनं मातृभिः <strong>सायं</strong> <strong>संलालितः</strong> ॥२३॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>बलदेव-विद्यभूषणः (वैष्णवानन्दिनी) :</strong> यामो वासरान्त्यः <strong>प्रहरस्</strong> तस्य <strong>यमेन</strong> उपरमेण हेतुना <strong>माधवस्</strong> तत् तद् बालक-वपुस् तत् तत् स्व-गृहं <strong>गतस्</strong> तन्-मातृणैर् <strong>उन्मर्दनादिभिः</strong> <strong>सायं</strong> <strong>संलालित</strong> अभूद् इति शेषः । उन्मर्दनं सुगन्धि-तैलाभ्यङ्गनं <strong>ततो</strong> <strong>मज्जः</strong> स्नपनं शोभनैर् <strong>आचरितैर्</strong> माटॄः प्रहर्षयन् ॥२३॥</p>
<hr>
<p><strong>॥ १०.१३.२४ ॥</strong></p>
<p><strong>गावस् ततो गोष्ठम् उपेत्य सत्वरं</strong></p>
<p><strong>हुङ्कार-घोषैः परिहूत-सङ्गतान् ।</strong></p>
<p><strong>स्वकान् स्वकान् वत्सतरान् अपाययन्</strong></p>
<p><strong>मुहुर् लिहन्त्यः स्रवद् औधसं पयः ॥</strong></p>
<p><strong>श्रीधर-स्वामी (भावार्थ-दीपिका) :</strong> गवां मोहनम् आह&mdash;<strong>गाव</strong> इति । <strong>परिहूता</strong> आहूताश् च ते <strong>सङ्गताश्</strong> च तान् ॥२४॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>वंशीधरः (भावार्थ-दीपिका-प्रकाशः) :</strong> तथैव <em>गवाम्</em> अपि स्नेहाधिक्यम् आह&mdash;<strong>गाव</strong> <em>इति</em> । <strong>परिहूते</strong>न-आह्वानेन <strong>सङ्गतान्</strong> प्राप्तान् । <strong>मुहुर्</strong> <strong>लिहन्त्य</strong> इति स्नेहादिक्यम् आह । ऊधः स्तनाधिकरणं <em>गवाम्</em> अवयवस् तत्र भवम् <strong>औधसम्</strong> ॥२४॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>सनातन-गोस्वामी (बृहद्-वैष्णव-तोषणी) :</strong> गवां च तथैव स्नेह-विशेषम् आह&mdash;<strong>गाव</strong> इति । <strong>स्वकान्</strong> <strong>स्वकान्</strong> इति गवां वत्सल्यातिशयेन स्वभावतः । स्व-पुत्रस्यैव पायनात् <strong>वत्सतरान्</strong> वृद्धिं गतान् अपि वत्सान् <strong>औधसम्</strong> आपीन-सम्बन्धि, <strong>सत्वरम्</strong> इति <strong>मुहुर्</strong> इति, <strong>स्रवद्</strong> इत्य्-आदिकं चात्रापि पूर्वतो विशेषो ज्ञेयः ॥२४॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (लघु-वैष्णव-तोषणी) :</strong> गवां च तथैव स्नेह-विशेषम् आह&mdash;<strong>गाव</strong> इति । <strong>स्वकान्</strong> <strong>स्वकान्</strong> इति स्वेषाम् एव निकट-प्राप्तत्वात् । ममता-सम्बन्धनातिशयाच् च, <strong>वत्सतरान्</strong> वृद्धिं गतान् अपि वत्सान् <strong>औधसम्</strong> आपीनभरम् इति । तदीय-सर्व-<strong>पयः</strong> श्रवणारम्भाभि-प्रायेण तत्रापि <strong>सत्वरम्</strong> इति <strong>मुहुर्</strong> इति <strong>स्रवद्</strong> । इत्य्-आदिकं पूर्वतो विशेष-ज्ञापकम् ॥२४॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>विश्वनाथ-चक्रवर्ती (सारार्थ-दर्शिणी) :</strong> गोपीनाम् इव <strong>ततो</strong> गवाम् अपि मोहनम् आह&mdash;<strong>गाव</strong> इति । <strong>परिहूता</strong> आदावाहूतस् ततः <strong>सङ्गताश्</strong> च तान् अत्रापि <strong>सत्वरम्</strong> इति । <strong>मुहुर्</strong> <strong>लिहन्त्य</strong> इति मुहुः <strong>स्रवद्</strong> इति, स्नेहाधिक्य सूचकम् ॥२४॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>बलदेव-विद्यभूषणः (वैष्णवानन्दिनी) :</strong> अथ गवां मोहनम् आह&mdash;<strong>परिहूता</strong> आहूतास् <strong>ततः</strong> <strong>सङ्गताश्</strong> च तान् इहापि <strong>सत्वरम्</strong> इति। <strong>मुहुर्</strong> <strong>लिहन्त्यः</strong> <strong>स्रवद्</strong> इति पूर्वतः स्नेहाधिक्यं सूच्यते ॥२४॥</p>
<hr>
<p><strong>॥ १०.१३.२५ ॥</strong></p>
<p><strong>गो-गोपीनां मातृतास्मिन्न् आसीत् स्नेहर्धिकां विना ।</strong><br>
पुरोवद् आस्व् अपि हरेस् तोकता मायया विना ॥**</p>
<p><strong>श्रीधर-स्वामी (भावार्थ-दीपिका) :</strong> एतावत् तु वैषम्यं कृष्णस्यापि दुर्निवारम् आसीद् इत्य् आह&mdash;<strong>गो-गोपीनाम्</strong> इति । गवां गोपीनां च <strong>अस्मिन्</strong> कृष्णे मातृता उपलालनादि-रूपा पुरोवद् एवासीत् । किन्तु <strong>स्नेहर्धिकां विना</strong> । स्नेहाधिक्यं त्व् इदानीं विशेष इत्य् अर्थः । <strong>आसु</strong> गो-गोपीषु <strong>हरेस् तोकता</strong> च बाल-भावनादि पूर्ववद् एवासीत् । किन्तु <strong>मायया विना</strong>, ममेयं <strong>माता</strong> अहम् अस्याः पुत्र इति मोहं विना इत्य् अर्थः ॥२५॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>वंशीधरः (भावार्थ-दीपिका-प्रकाशः) :</strong> <em>एतावद्</em> वक्ष्यमाणम् । <em>वैषम्यम्</em> आह&mdash;किं चेति । इत्य् अर्थ इति&mdash;स्नेहाधिक्यम् एव वैषम्यम् इति भावः । <em>इत्य् अर्थ</em> इति&mdash;<strong>मायायाः</strong> स्वाश्रय-मोहकत्वाभावाद् इति भावः ।</p>
<p>ननु, श्रीदामादिषु तन्-मातॄणां यावान् स्नेहस् तावान् एव पुत्रीभूते श्री-कृष्णेऽपि भवितुम् अर्हति । यावच्-छील-गुणाभिधाकृति-वयः [भा।पु। १०.१३.१९] इत्य्-आद्य्-उक्तेः । अत्रोच्यते&mdash;कृष्णो महा-महेश्वरत्वात् स्वाधीनीकृत-ब्रह्मादि-पर्यन्तोऽपि प्रेम्णः खल्व् अधीन एव । प्रेमा तु न तस्याधीन इति, प्रेम्णि तस्य प्रभुत्वाभावात् तेन प्रेमा सङ्कुचितीकर्तुम् अशक्यम् । अत एव स्वामि-चरणैर् अपि उक्तम् । <em>एतावत् तु वैषम्यं कृष्णस्यापिइ दुर्निवारम्</em> <em>इति</em> । स च प्रेमा वात्सल्यादि-रूपस् तन्-मातृषु विराजत एव इति, कृष्णः स्व-मात्रादि-समीपे स्वैश्वर्यम् अनुसन्धानोऽधीनीभूत एव सदा तिष्ठति, यथा चक्रवर्तिनः पार्श्वे मण्डलेश्वरः । न च तस्यैवं पारतन्त्र्यं दूषणम् इति वाच्यम्, प्रत्युत भूषणम् एव । यथा जीवस्य <strong>माया</strong>-पारतन्त्र्यं दुःखार्थकं तथैवेश्वरस्यानन्द-रसमयस्यापि प्रेम-पारतन्त्र्यं प्रतिक्षण-वर्धमान-निरतिशयानन्दार्थकम् एवेति महानुभवैर् अनुभूतम् । श्री-यशोदायां तु श्री-कृष्णोऽहम् इति प्रतिपादनेऽप्य् <em>आसु</em> श्रीदामाहम् इत्य्-आदि-च्छद्म-प्रतिपादनान् मायाधिक्यम् एवेति ज्ञेयम् ॥२५॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>सनातन-गोस्वामी (बृहद्-वैष्णव-तोषणी) :</strong> तत्-तत्-कारणं तासां <strong>स्नेह</strong>-विशेषम् । तत्-कारणं च तासु श्री-भगवत् सेन्ह-विशेषम् आह&mdash;<strong>गो-गोपीनाम्</strong> इति । स्नेहस्य <strong>ऋद्धिकां</strong> वृद्धिम् । अन्यत् तैर् व्यञ्जितम् । तत्र च <strong>तोकता</strong> । पूर्व-बालकवद्-बालभावो विचित्र भोज्य-भूषणाक्रीडनक-प्रार्थनादि-रूपो <strong>मायया</strong> तासू ममता विशेषात्मिकया <strong>विना</strong> पूर्वं तस्य पुत्रत्वाभावेन तासु ममता-विशेषो नासीत् । इदानीं च पुत्रत्वापत्या स जात इत्य् अर्थः । एवं श्री-भगवति तासां स्नेह-वृद्धिस् तासु च तस्य पुत्रत्वेन ममता-विशेषो भगवतो\ऽपि दुर्निवार इति, तात्पर्येण श्री-भगवतो माहात्म्य-विशेष एव सम्पद्येतेति, अथवा कापट्यं विना पूर्व तासु किञ्चिद् वञ्चनम् आसीत् । अधुना च श्री-यशोदायाम् इव निजाशेष-रहस्य प्रकाशनात् तत्रासीद् इत्य् अर्थः ।</p>
<p>यद् वा, माया दया, तया विनेत्य् अधुना तत् तद् वल-रूपस्य श्री-भगवतस् तासु स्नेहो विशेषतो जात इत्य् अर्थः । यद् वा, अकार प्रश्लेषेणामाया कापट्याभावस् तया <strong>विना</strong> इति पूर्व-पुत्राणां तासू कापट्यं नासीद्, इदानीं च रसिक-शिरोमणेस् तस्य विचित्र-धूर्तता स्वभावेन तासां सुद्मार्थम् इव तद् अभूद् इत्य् अर्थः ॥२५॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (लघु-वैष्णव-तोषणी) :</strong> एवं पूर्वेभ्यओ वत्स-पालेभ्यस् तद्-अंशानां वैलक्षण्यं दर्शयंस् तत्-तद्-भाग्येन श्लाघ्यमानाभ्योऽपि तत्-तद्-रूप-मातृभ्योऽपि तन्-निज-रूप-मातुर् वैलक्षण्यम् आह&mdash;<strong>गो-गोपीनाम्</strong> इति । <strong>पुरोवद्</strong> इत्य् उभयत्राप्य् अन्वयः । पूर्वत्र प्राक्तन-बालकेष्व् इव <strong>अस्मिन्</strong> बाल-वत्स-रूपं श्री-कृष्णे <strong>मातृता</strong> मातृ-भाव आसीत् । किं तु <strong>स्नेहर्द्धिकां विना</strong> पूर्वेषु स्नेह एव अस्मिंस् तु तत्-समृद्धिर् इत्य् अर्थः । आच्छन्नेऽपि रूपे वस्तु-स्वभाव-स्थानाच् छाद्यत्वात् अग्निवत् उत्तरत्र पुरोवत् श्री-यशोदायाम् इव <strong>आस्व् अपि</strong> शुद्ध-मातृ-भावासु <strong>हरेस्</strong> <strong>तोकता</strong> बाल-भाव एवासीन् नान्य-भाव इत्य् अर्थः । किं तु <strong>मायया विना</strong> तस्यां श्री-कृष्णोऽहम् इति सत्य-प्रतिपादनम् । तद्-उचित-साक्षात्-कृष्ण-रूप-प्रकाशनम् । च आसु तु स श्रीदामाहं सुदामाहम् इति छद्म-प्रतिपादनम् । तद्-उचित-रूपान्तर-प्रकाशनं चेत्य् अर्थः । वक्ष्यते च&mdash;वत्स-पाल-मिषेण स [भा।पु। १०.१३.२७] इति । सर्व-विलक्षणस्य प्राप्तेऽपि साम्ये सर्व-विलक्षणता-हेतु&mdash;स्वभाव-विशेष-प्राप्त्य्-असम्भवात् ईश्वरवत् अत्रोभयत्रापि समान एव, विना-शब्दः ततश् चार्थोऽपि समान एव युज्यते । माया-शब्दस्य च स्वार्थ एव स्थितिः स्यात्&mdash;माया दम्भे कृपायां च इति विश्व-प्रकाशात् । मोह-वाचित्वं तु लक्षणयैवेति आस्व् अप्य् इति तत्राप्य् अपि-शब्देन समान-कोटि-निविष्टायाः श्री-यशोदायाः प्राप्तिः समञ्जसा स्यात् । अन्यथा <strong>हरेर्</strong> अपीत्य् अवक्षद् इति विवेचनीयम् ॥२५॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः) :</strong> एवं पूर्वेश्यो वत्स-बालेश्यस् तद्-अंशानां वैलक्षण्यं दर्शयन् तत्-तद्-भाग्येन शलाध्यमानाभ्योऽपि तत्-तद्-रूप-मातृभ्यः स्वरूप-मातुर् वैलक्षण्यम् आह&mdash;<strong>गो-गोपीनाम्</strong> इति । <strong>पुरोवद्</strong> इत्य् उभयत्राप्य् अन्वेति, पूर्वत्र पूर्व-बालकेष्व् अपि उत्तरत्र श्री-यशोदायाम् इवेत्य् अर्थः । तस्याम् इवास्व् अपि शुद्ध-मातुभावाभावासु <strong>हरेस् तोकता</strong> तोकभाव एवासीत् नान्य-भावः इत्य् अर्थः । किन्तु <strong>मायया</strong> <strong>विना</strong> तस्यां श्री-कृष्ण एवाहम् इति सत्य-प्रतिपादने तद् उचित-साक्षात् कृप्ण-रूप-प्रकाशनञ् च <strong>आसु</strong> तु स श्रीदामाहं सुदामाहम् इति छद्म-प्रतिपादनं तद्-उचित-रूपान्तर-प्रकाशनन् चेत्य् अर्थः । वक्ष्यते च वत्स-पाल-मिषेण स [१०.१३.२७] इति ॥२५॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (बृहत्-क्रम-सन्दर्भः) :</strong> <em>न व्याख्यातम्।</em></p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>विश्वनाथ-चक्रवर्ती (सारार्थ-दर्शिणी) :</strong> किं च, गवां <strong>गोपीनाम्</strong> <strong>अस्मिन्</strong> श्री-यशोदा-नन्देन कृष्णे <strong>मातृता</strong> सर्वा उपलालनादिमयः सर्व एव मातृ-भाव इत्य् अर्थः । <strong>पुरोवत्</strong> पूर्ववद् एव आसीत्, किन्तु <strong>स्नेह-ऋद्धिकं</strong> स्नेहाधिक्यं <strong>विना</strong> पूर्वं श्रीदाम-सुदामादिभ्यः स्व-पुत्रेभ्यो\ऽपि सकाशात् यशोदा-पुत्रे श्री-कृष्णे स्नेहर्धर् आसीत् । तस्यैव स्व-पुत्री-भूतत्वे जाते सति तदा स्व-पुत्रेष्व् अपि तथैव स्नेह ऋधिर् इति यशोदा-पुत्रे । स्व-पुत्रे च तुल्य एव स्नेहो\ऽभूद् इत्य् अर्थः । <strong>आसु गो</strong>-गोपीषु <strong>हरेर् अपि</strong> <strong>तोकता</strong> बाल-भावः पूर्ववद् एव आसीत्, किन्तु <strong>मायया</strong> उपशरेणैव पुत्र-तुल्यत्वात् पुत्रत्वम् आसीत् । ब्रह्म-मोहन-दिनम् आरभ्य तु कृष्णे एव श्रीदाम-सुदामादि-रूपस् तासां पुत्रो\ऽभूद्, इति कृष्णस्य पुत्र-भावो यथार्थ एवेत्य् अर्थः ।</p>
<p>ननु, श्रीदामादीषु तन्-मातॄणां यावान् स्नेहस् तावान् एव पुत्री-भूते, कृष्णे\ऽपि भवितुम् अर्हति&mdash;यावच् छील-गुणाभिधाकृति-वयो यावद् विहारादिकम् [भा।पु। १०.१३.१९] इति पूर्वोक्तेः उच्यते । कृष्णो हि महा-महेश्वरत्वात् स्वाधीनी-कृत-ब्रह्मादि-स्वांश-पर्यन्तो\ऽपि प्रेम्णः खल्व् अधीन एव । प्रेमा तु न तस्याधीनः इति, प्रेम्णि तस्य प्रभुत्वाभावात्, प्रेमा सङ्कुचितो-कर्तुम् अशक्यः । अत एव स्वामि-चरणैर् अपि उक्तम्&mdash;एतावत् तु वैषम्यं कृष्णेनापि दुर्निवारम् इति । स च प्रेमा वात्सल्यादि-रूपस् तन् मात्रादिषु विराजये इति । कृष्णः स्व-मात्रादि-समीपे स्वैश्वर्य-मनन-सन्धानो\ऽधीनीभूत एव सदा तिष्ठति । यथा महा-राज-चक्रवर्तिनः समीपे मण्डलेश्वर इति, न च महा-महेश्वरस्य तस्यैवं पारतन्त्र्यं दूषणम् इति वाच्यं, प्रत्युत भूषणम् एव । यथा जीवस्य माया-पारतन्त्र्यं दुःखार्थकं, तथैवेश्वरस्यानन्द-रसमयस्यापि प्रेम-पारतन्त्र्यम् । प्रतिक्षण-वर्धमान-निरतिशयानन्दार्थकम् एवेति महानुभावैर् अनुभूतम् ॥२५॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>बलदेव-विद्यभूषणः (वैष्णवानन्दिनी) :</strong> पूर्व-वृत्ताद् गोपीनां मातृ-भावात् <strong>हरेः</strong> पुत्र-भावाच् चाधुनिकस्य तस्य तस्य च विशेषम् आह&mdash;<strong>गो-गोपीनाम्</strong> इति । गवां गोपीनां च <strong>अस्मिन्</strong> यशोदा-सुते हरौ सर्वा <strong>मातृता</strong> उपपालनादिमयो निखिलो मातृभावः <strong>पुरोवत्</strong> पूर्ववद् एव आसीत् । किन्तु <strong>स्नेह-ऋधिकां</strong> <strong>विना</strong> इति पूर्वं श्रीदाम-सुवलादिषु स्वसुतेषु स्नेह एव यशोदा-सुते हरौ तु स्नेह ऋधिर् इदानीन्तु तस्यैव श्रीदामादित्वेनैक-वस्तुत्त्वाद् उभयत्र प्रेम ऋधिर् इत्य् अर्थः । <strong>आसु</strong> गोपीष्व् अपि हरे-स्तोकता बाल-भावः पूर्ववद् एव आसीत् । किन्तु मायया विनेति माया स्याच्छान्वरी बुद्धोर् इति मेदिनी । पूर्व मासां च सुतोऽहम् इति बुद्दि-रचित एव तद्-भावो न तु साक्षाद् इदानीन्तु यशोदा-सुतस्यैव श्रीदामादि-रूपत्वात् साक्षाच् च स इत्य् अर्थः ॥२५॥</p>
<hr>
<p><strong>॥ १०.१३.२६ ॥</strong></p>
<p><strong>व्रजौकसां स्व-तोकेषु स्नेह-वल्ल्य् आब्दम् अन्वहम् ।</strong><br>
शनैर् निःसीम ववृधे यथा कृष्णे त्व् अपूर्ववत् ॥**</p>
<p><strong>श्रीधर-स्वामी (भावार्थ-दीपिका) :</strong> स्नेह-र्द्धिम् एव दर्शयति&mdash;<strong>व्रजौकसाम्</strong> इति । <strong>यथा कृष्णे</strong> यशोदा-नन्दने स्व-पुत्रेभ्योऽपि स्नेहाधिक्यं पूर्वम् आसीत् । इदानीं <strong>स्व-तोकेष्व्</strong> अपि तथैवावर्धतेत्य् अर्थः । <strong>आ अब्दं</strong> यावत्-संवत्सरम् । <strong>निःसीम</strong> यथा भवति ॥२६॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>वंशीधरः (भावार्थ-दीपिका-प्रकाशः) :</strong> <em>इत्य् अर्थ</em> इति&mdash;<strong>स्व-तोकत्वेन</strong> प्रतीयमानस्यापि <em>यशोदा-नन्दनत्वाद्</em> इति तात्पर्यम् । निर्गता सीमा मर्यादा यत्र कर्मणि तत् तथेति ॥२६॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>सनातन-गोस्वामी (बृहद्-वैष्णव-तोषणी) :</strong> अत एव सर्वेषां पितृ-मात्रादीनां बाल-रूपे तस्मिन्न् एक-<strong>आब्दं</strong> नित्यम् उत्तरोत्तरम् अधिकं स्नेह-भरो व्यवर्धतेत्य् आह&mdash;<strong>व्रजौकसाम्</strong> इति । <strong>स्नेह</strong> एव <strong>वल्ली</strong> लता <strong>शनैर्</strong> नित्य-वर्धमानत्वादिना, <strong>स्व</strong>-शब्देन नित्य-तादृश-स्नेह-परम्परा-विवृद्धि-वैलक्षण्येनापि तेषु तेषां, भगवद्-बुद्धिर् नाभूद् इति दृढीक्रियते । शनैर् इति स्नेह-संलालन-क्रमापेक्षया ।</p>
<p>यद् वा, आच्छादनार्थम् अन्यथा परम-वैलक्षण्येन वितर्क्यत्वाद् <strong>अपूर्ववद्</strong> इति, अस्य <strong>अनु अहम्</strong> इत्य् अनेनान्वयः, वति-प्रत्ययस् तत्त्वतः श्री-<strong>कृष्णे</strong> तस्याः स्वाभाविकत्वेन आश्चर्यत्वाभावान् <strong>निःसीम</strong> यथा-स्यात्-तथा ववृध इत्य् अपरिच्छिन्नता, अन्वहम् इति नित्य-वृद्धिर् अपि उक्ता । एवम् अपरिच्छिन्नस्यापि नित्य-नूतनत्वेन वृद्ध्या प्रेमानन्दस्य ब्रह्मानन्दतोऽप्य् उत्कर्षः सूचितः । एष वैष्णव-सिद्धान्तः श्री-भागवतामृतोत्तर-खण्डे विवृतोऽस्ति ॥२६॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (लघु-वैष्णव-तोषणी) :</strong> तद्वच् छ्री-यशोदा-नन्दनेऽपि वैलक्षण्यम् आह&mdash;<strong>व्रजौकसाम्</strong> इति । <strong>स्व</strong>-शब्देन स्वापत्यत्वेनैव ज्ञातेष्व् अपि, न तु श्री-कृष्णत्वेनेत्य् अर्थः । <strong>स्नेह</strong> एव <strong>वल्ली</strong> <strong>शनैर्</strong> वर्धमानत्वादिना शनैर् इति । संलालन-क्रमापेक्षया तद्-अंशत्वात् तेषां, कृष्ण इत्य् उभयत्राप्य् <strong>अनु</strong> इति, <strong>यथा कृष्णे</strong> तथा तेषु ववृधे, कृष्णे <strong>तु</strong> <strong>अपूर्ववत्</strong> पूर्वं यथा नासीत्, तथा ववृधे इत्य् अर्थः ।</p>
<p>यद् वा, यथा यथावत् तेषु कृष्णस्य तत्-तद्-अंशेषु बालादि-शिक्य-पर्यन्तेषु, तत्-तद्-योग्यं ववृधे कृष्णे त्व् अपूर्ववद् ऐश्वर्य-युक्तं ववृध इत्य् अर्थः । पूर्वम् अपि&mdash;यावच्-छील-गुणाभिधाकृति-वयः [भा।पु। १०.१३.१९] इत्य् अनेन सहज-श्रीदामादिवद् एव शीलाद्याविर्भावस् तेषूक्तः, न तु श्री-कृष्णवद् अपि । ततः स्वरूपाधिक्यम् एव तत्र प्रेमाधिक्ये कारणं जातं, न तु शीलाद्याधिक्यम् अपीत्य् उत्तरेण श्री-कृष्णे प्रेमाधिक्यं तु दुर्निवारम् इति भावः ॥२६॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः) :</strong> तद्वत् श्री-यशोदा-नन्दनेऽपि वैलक्षण्यम् आह&mdash;<strong>व्रजौकसाम्</strong> इति । <strong>कृष्णे</strong> इत्य् उभयत्राप्य् <strong>अनु</strong> इति, यथा कृष्णे तथा तेषु ववृद्धे । कृष्ण तु अपूर्ववत् पूर्वं, <strong>यथा</strong> नासीत्-तथा इत्य् अर्थः । यद् वा, यथा यथावत् तेषु कृष्णस्य तत्-तद्-अंशेषु बालादि-शिक्य-पर्यन्तेषु तत्-तद्-योग्यं ववृधे । कृष्णे त्व् <strong>अपूर्ववद्</strong> आश्चर्य-युक्तं ववृध इत्य् अर्थः ॥२६॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (बृहत्-क्रम-सन्दर्भः) :</strong> <em>न व्याख्यातम्।</em></p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>विश्वनाथ-चक्रवर्ती (सारार्थ-दर्शिणी) :</strong> तद् एवं यशोदा-नन्दन-कृष्ण-पुत्री-भूत-कृष्णयोः स्वरूपत ऐक्य-रूपात् स्नेहाधिक्यम् तुल्यम् उक्तम् अपि पुनः स्पष्टी-कुर्वन् यशोदा-नन्दन-कृष्णे तु गुणोत्कर्ष-हेतुकं स्नेहाधिक्यम् आह&mdash;<strong>व्रजौकसाम्</strong> इति । <strong>आब्दं</strong> वर्षं व्याप्य <strong>अन्वहं</strong> <strong>स्नेह</strong>-<strong>वल्ली</strong> इति, वल्ली यथा प्रतिदिनम् एव वर्धते, तथैवेत्य् अर्थः । <strong>यथा कृष्णे</strong> यशोदा-नन्दने पूर्वं स्व-पुत्रेभ्योऽपि वर्धमाना सा आसीत् । इदानीं <strong>स्व-तोकेषु</strong> अपि तथैव <strong>ववृधे</strong> इति । स्व-तोकानाम् अपि कृष्णत्वात् स्नेह-ऋद्धिर् उभयत्र तुल्यैवेत्य् अर्थः ।</p>
<p>किं च, <strong>तु</strong>-शब्द-बलात् कृष्णम् इत्य् अस्यावृत्त्या स्नेह-र्द्धेस् तुल्यत्वेऽपि कृष्णे यशोदा-नन्दन-कृष्णे तु तथापि <strong>अपूर्ववत्</strong> । नित्य-नवायमानैव तस्य सर्व-शक्ति-सौन्दर्य-वैदग्ध्यादि-गुणवत्त्वाद् अंशित्वाच् च, तासां पुत्रीभूत-कृष्ण-स्वरूपाणां तु श्रीदामाद्य्-उचित-सौन्दर्यादिमत्त्वाद् अंशत्वाच् चेति भावः । यद् वा, यथेति यथावद् एव स्नेह-वल्ली ववृधे । कृष्णे तु अपूर्ववद् एव ववृधे इत्य् आवृत्त्या विनैव व्याख्येयम् ॥२६॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>बलदेव-विद्यभूषणः (वैष्णवानन्दिनी) :</strong> उभयत्र समानाम् एव स्नेह-र्द्धिम् उक्तां स्फुटयन्न् अनाच्छन्न-रूपे यशोदा-सुते विशेषम् आह&mdash;<strong>व्रजौकसाम्</strong> इति । <strong>आब्दं</strong> वर्षं व्याप्यान्वहं प्रतिदिनं <strong>स्व-तोकेषु</strong> कृष्णाविर्भावेषु श्रीदामादिषु <strong>स्नेह-वल्ली ववृधे यथा कृष्णे</strong> यशोदा-सुते <strong>शनैर्</strong> उपलालनादि-क्रमेण तु शब्दाद् आवृत्या व्याख्यायते । कृष्णे <strong>त्व् अपूर्ववन्</strong> नित्य-नवायमानैव ववृधे । तस्यांशित्वाद् अनाच्छन्न-रूप-गुणत्वाच् च परे त्व् आहुस् त्व् आवृतिः यथा यथावद् एव स्नेह-वल्ली ववृधे कृष्णे त्व् अपूर्ववद् इति ॥२६॥</p>
<hr>
<p><strong>॥ १०.१३.२७ ॥</strong></p>
<p><strong>इत्थम् आत्मात्मनात्मानं वत्स-पाल-मिषेण सः ।</strong><br>
पालयन् वत्सपो वर्षं चिक्रीडे वन-गोष्ठयोः ॥**</p>
<p><strong>श्रीधर-स्वामी (भावार्थ-दीपिका) :</strong> एवम् <strong>आत्मा</strong> श्री-कृष्णो <strong>वत्सपो</strong> भूत्वा तत्रापि <strong>वत्सानां पालानां</strong> च <strong>मिषेण आत्मानम्</strong> <strong>आत्मना</strong> <strong>पालयन्</strong> क्रीडितवान् इत्य् अर्थः ॥२७॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>वंशीधरः (भावार्थ-दीपिका-प्रकाशः) : इत्थं</strong> पूर्वोक्त-रीत्या । <em>तत्रापि</em> <strong>वत्सप</strong>त्वेऽपि । <strong>मिषेण</strong> छद्मना । <em>इत्य् अर्थ</em> इति&mdash;क्रीडां चक्र इत्य् एवार्थः ॥२७॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>सनातन-गोस्वामी (बृहद्-वैष्णव-तोषणी) : स वत्स-वत्सप</strong>-रूपधरो <strong>वन-गोष्ठयोः</strong> श्री-वृन्दावने व्रजे चेति, तत्र तत्र कुत्रापि केनचिद् अपि तद्-हितं नाभूद् इति भावः । अन्यत् तैर् व्याख्यातम् । यद् वा, <strong>स</strong> कृष्ण <strong>आत्मा</strong> स्वयम् एवैकाकी <strong>चिक्रीडे</strong>, स्वस्यैव तत् तद् रूपत्वेनान्याभावात् ॥२७॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (लघु-वैष्णव-तोषणी) : स वत्स-वत्सप</strong>-रूप-धरः <strong>वन-गोष्ठयोर्</strong> इति, तत्र कुत्रापि केनचिद् अपि तद्-ऊहितं नाभूद् इति भावः । अन्यत् तैः । यद् वा, स श्री-कृष्ण <strong>आत्मा</strong> द्वितीय एव <strong>चिक्रीडे</strong> ॥२७॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>विश्वनाथ-चक्रवर्ती (सारार्थ-दर्शिणी) :</strong> एवम् <strong>आत्मा</strong> कृष्णो <strong>वत्सपो</strong> भूत्वा वत्सानां <strong>पालानां</strong> च <strong>मिषेण आत्मानम् आत्मना पालयन्</strong> क्रीडितवान् इत्य् अर्थः ॥२७॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>बलदेव-विद्यभूषणः (वैष्णवानन्दिनी) : इत्थम्</strong> एव <strong>स वत्सप आत्मा</strong> विभुर्-विज्ञानानन्द-मूर्तिः कृष्णः <strong>वत्सानां पालानां</strong> च <strong>मिषेन आत्मानं पालयन् चिक्रिडे</strong> इति । केनचिद् ऊहितो नाभूद् इत्य् अर्थः ॥२७॥</p>
<hr>
<p><strong>॥ १०.१३.२८ ॥</strong></p>
<p><strong>एकदा चारयन् वत्सान् स-रामो वनम् आविशत् ।</strong><br>
पञ्च-षासु त्रियामासु हायनापूरणीष्व् अजः ॥**</p>
<p><strong>श्रीधर-स्वामी (भावार्थ-दीपिका) :</strong> एतावत्-पर्यन्तं रामस्यापि मोह एवासीत् । संवत्सरान्ते तु कथञ्चिज् ज्ञातवान् इति दर्शयन्न् आह&mdash;<strong>एकदा</strong> इति । <strong>पञ्च-षासु</strong> पञ्चसु वा षट्सु वा रात्रिषु <strong>हायनस्यापूरणीषु</strong> पूरकतयावशिष्टास्व् इत्य् अर्थः ॥२८॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>वंशीधरः (भावार्थ-दीपिका-प्रकाशः) :</strong> <em>एतावत्-पर्यन्तं</em> किञ्चिन्-न्यूनाब्द-<em>पर्यन्तम्</em> । <em>कथञ्चित्</em> भगवत्-सूचनेन । <strong>अजः</strong> कृष्णः । <strong>हायनस्य</strong> वर्षस्य&mdash;हायनोऽस्त्री शरत्-समाः इत्य् अमरः । <em>इत्य् अर्थ</em> इति&mdash;अब्द-पूर्तेः <strong>पञ्चषा</strong>-रात्रिभ्यः प्राग् इति तात्पर्यम् ॥२८॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>सनातन-गोस्वामी (बृहद्-वैष्णव-तोषणी) :</strong> रमयति श्री-कृष्णादीन् इति <strong>रामः</strong> । अतो यद्यपि तेन सह प्रायो नित्यं वने प्रवेशस् तथाप्य् <strong>एकदा</strong> <strong>स</strong>-<strong>राम</strong> इति स्नेह-विशेषेण तं प्रति तदा तत्-तद्-रूप-धारणं तत्त्व-बोधनापेक्षयान्यथा अब्दान्ते श्री-ब्रह्मागमने सति तत्-तत्-सञ्चरणेन तस्य तत्-कौतुकानुभवासिद्धिः । यद् वा, सङ्गोपनार्थं तद्-अब्दे प्रायो वने तस्यानयनात् । <strong>वनम्</strong> <strong>आविशत्</strong> श्री-गोवर्धनान्तिक-घन-वनं प्रविवेषेत्य् अर्थः । वने स्व-प्रभावस्य स्वत एव विशेषतः प्राकट्येन तत्रैव तेन तद्-युक्तत्वात् । लौकिक-गर्भवन् न जायते, किन्तु स्वयम् एवाविर्भवतीत्य् <strong>अजः</strong> । अतो गर्भाद् अनुत्पन्नत्वे\ऽपि तस्य पुत्रता सम्भवेद् इति भावः । यद् वा, न जायते, न प्रकटो भवतीत्य् अज इति, तल्-लीलाच्छादनाभिप्रायेण ॥२८॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (लघु-वैष्णव-तोषणी) : पञ्चषास्व्</strong> इत्य् अनिश्चितोक्तिः प्रेम-मोहेन । रमयति श्री-कृष्णादीन् इति <strong>रामः</strong> । अतः प्रायो यद्यपि तेन सहैव प्रवेशः, तथाप्य् <strong>एकदा स-राम</strong> इति वृत्तान्त-विशेषोद्देशाय निर्देशः । तच् च तं प्रति तल्-लीला-तत्त्व-बोधनम्, स्नेह-विशेषेण अन्यथा अब्दान्ते श्री-ब्रह्मागमने सति तत्-तत्-संवत्सरेण तस्य तत्-कौतुकानुभव-सिद्धेः । अतः पूर्वम् अबोधने कारणं तु वक्ष्यते&mdash;<strong>अज</strong> इति । यो विनापि जन्म तत्-तत्-पुत्रतां प्राप्तः, स इत्य् अर्थः । तत् त्व् अधुना व्यक्ती-भविष्यतीति भावः ॥२८॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>विश्वनाथ-चक्रवर्ती (सारार्थ-दर्शिणी) :</strong> ब्रह्म-मोहन-प्रसङ्ग एव बलदेव-मोहनम् अपि व्यक्तीकर्तुं कथाम् आह&mdash;<strong>एकदा</strong> इति । <strong>पञ्चसु</strong> <strong>षट्सु</strong> वा रात्रिषु <strong>हायनस्य</strong> वर्षस्य <strong>आपूरणीषु</strong> पूरकतया अवशिष्टास्व् इत्य् अर्थः ॥२८॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>बलदेव-विद्यभूषणः (वैष्णवानन्दिनी) :</strong> विरिञ्च-विमोहन-प्रसङ्गे बलभद्रस्यापि मोहनं वक्तुं कथम् आह&mdash;<strong>एकदा</strong> इति । <strong>पञ्चसु</strong> <strong>षट्सु</strong> वा <strong>त्रि-यामासु</strong> रात्रिषु <strong>हायनस्य</strong> संवत्सरस्यापूरणीषु पूरकतयावशिष्टास्व् इत्य् अर्थः ॥२८॥</p>
<hr>
<p><strong>॥ १०.१३.२९ ॥</strong></p>
<p><strong>ततो विदूराच् चरतो गावो वत्सान् उपव्रजम् ।</strong><br>
गोवर्धनाद्रि-शिरसि चरन्त्यो ददृशुस् तृणम् ॥**</p>
<p><strong>श्रीधर-स्वामी (भावार्थ-दीपिका) : ततो</strong> <strong>दूरत</strong> एव <strong>गोवर्धन</strong>-<strong>शिखरे</strong> <strong>चरन्त्यो गावो व्रज</strong>-समीपे <strong>चरतो वत्सान् ददृशुः</strong> ॥२९॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>वंशीधरः (भावार्थ-दीपिका-प्रकाशः) : ततस्</strong> तदा <strong>उपव्रजम्</strong> इति । <strong>गोवर्धन्</strong>एशान-कोण-कोटि-स्थारिष्ट-मर्दन-कुण्ड-समीप-प्राय-प्रदेशे । तद्-अन्तिके व्रजस्य व्याप्तेः सटीकराख्य-प्रदेशाद् ऋजु-मार्गेण चतुः-क्रोश-मयत्वात् । अथ तर्ह्य् आगतो गोष्ठम् अरिष्टो वृषभासुरः [भा।पु। १०.३६.१] इति वक्ष्यमाणत्वाच् च [वैष्णव-तोषणी] ॥२९॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>सनातन-गोस्वामी (बृहद्-वैष्णव-तोषणी) : उपव्रजम्</strong> इति श्री-राधा-देवी-कुण्डान्तिके व्रजस्य व्याप्तेस् ततस् तदा । किं वा, तेभ्यो वत्सेभ्यो <strong>विदुराद्</strong> अतिदूरे । यद् वा, <strong>गोवर्धनाद्रेर्</strong> विदुराद् उपव्रजं <strong>चरतो</strong> <strong>वत्सान् तृणं</strong> <strong>चरन्त्यो</strong>\ऽपि <strong>ददृशुर्</strong> इति स्नेहाधिक्यं बोधितम् ॥२९॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (लघु-वैष्णव-तोषणी) : ततस्</strong> तद्-अनन्तरम् <strong>उपव्रजम्</strong> । गोवर्धनेशान-कोण-कोटि-स्थारिष्ट-मर्दन-कुण्ड-समीप-प्राय-प्रदेशे । तद्-अन्तिके व्रजस्य व्याप्तेः सटीकराख्य-प्रदेशाद् ऋजु-मार्गेण चतुः-क्रोश-मयत्वात्, अथ तर्ह्य् आगतो गोष्ठम् अरिष्टो वृषभासुरः [भा।पु। १०.३६.१] इति वक्ष्यमाणत्वाच् च । <strong>तृणम्</strong> इति तत्-प्राशस्त्य-विवक्षया तद्-आवेशेऽपि सतीत्य् अर्थः । अधुना श्री-कृष्णेन वत्सतराणां चारणं किञ्चिद् वयो-वृद्ध्यायोग्यत्वाद् इति ज्ञेयम् ॥२९॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>विश्वनाथ-चक्रवर्ती (सारार्थ-दर्शिणी) : गोवर्धन</strong>-<strong>शृङ्गे तृणं चरन्त्यो गावः</strong> तस्माद् अविदूरात् व्रजस्य निकटे <strong>चरतो</strong> <strong>वत्सान् ददृशुः</strong> ॥२९॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>बलदेव-विद्यभूषणः (वैष्णवानन्दिनी) :</strong> <strong>गोवर्धनस्याद्रेः शिरसि</strong> शिखरे <strong>तृणं चरन्त्यो गावस् ततो</strong>ऽविदूराद् <strong>व्रजस्यान्तिके</strong> <strong>चरतो वत्सान् ददृशुः</strong> ॥२९॥</p>
<hr>
<p><strong>॥ १०.१३.३० ॥</strong></p>
<p><strong>दृष्ट्वाथ तत्-स्नेह-वशोऽस्मृतात्मा</strong></p>
<p><strong>स गो-व्रजोऽत्यात्मप-दुर्ग-मार्गः ।</strong></p>
<p><strong>द्वि-पात् ककुद्-ग्रीव उदास्य-पुच्छो</strong></p>
<p><strong>\ऽगाद् धुङ्कृतैर् आस्रु-पया जवेन ॥</strong></p>
<p><strong>श्रीधर-स्वामी (भावार्थ-दीपिका) :</strong> तदैव <strong>स गो-व्रजो गवां</strong> कलापस् <strong>तत्-स्नेह-वशस्</strong> तेषां, वत्सानां स्नेहेनाकृष्टोऽत एव न स्मृत आत्मा येन स <strong>जवेन</strong>-उप<strong>व्रजम्</strong> <strong>अगात्</strong> । कथं-भूतः । <strong>अत्यात्म-प-दुर्ग-मार्गः</strong> अतिक्रान्त <strong>आत्म-पान्</strong> गोपालान्यः सोऽत्यात्म-पः, तथा दुर्गमो मार्गो यस्य सः स च स च । तथा परस्पर-युक्ताभ्यां पध्यां धावन् <strong>द्वि-पाद्</strong> इव प्रतीयमानः । <strong>ककुद्य्</strong> आकुञ्चिता <strong>ग्रीवा</strong> यस्य सः । <strong>उदास्य-पुच्छः</strong> उन्नमितान्यास्यानि पुच्छानि च येन सः । <strong>आस्रु-पयाः</strong> सर्वतः स्रवन्ति पयांसि यस्य सः । &ldquo;आस्नु-पयाः&rdquo; इत्य् अपि पाठे स एवार्थः । गो-व्रज इत्य् अनेन वृषभादयोऽप्य् अगुर् इत्य् उक्तम् ॥३०॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>वंशीधरः (भावार्थ-दीपिका-प्रकाशः) :</strong> स गोवर्धनम् ऊर्ध्व-गः । उप<strong>व्रजम्</strong> इति पूर्वानुषङ्गः । <strong>ककुदि</strong> <em>किञ्चिद्</em> उन्नत-वृष-स्कन्धावयवे, ककुद स्त्री ककुदश् च वृषाङ्गे राड्-ध्वजेवरे इति मेदिनी । वृष उपलक्षणं गोर् अपि । <em>आकुञ्चिता</em> सङ्कोचिता । <em>उन्नमितान्य्</em> ऊर्ध्वं कृतानि । प्रथमे पाठे स्रु-गतौ, द्वितीये ष्णु-प्रस्रवणे ॥३०॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>सनातन-गोस्वामी (बृहद्-वैष्णव-तोषणी) :</strong> तद् एवाभिव्यञ्जयति&mdash;<strong>दृष्ट्वा</strong> इति द्वाभ्याम् । त्व्-अर्थे चकार पूर्वतो विशेषाय । स चाकस्माद् अकाण्डे प्रिय-सन्दर्शन-स्वभावतः । किं वा, तद् दिने\ऽग्रजं प्रति तल्-लीला बोधनाय <strong>अथ</strong> इति पाठे\ऽपि स एवार्थः । <strong>स्नेह-वशत्वम्</strong> एव दर्शयति <strong>अस्मृत-आत्मा</strong> इत्य्-आदि विशेषणैः । <strong>आत्मपान् दुर्ग-मार्गं</strong> चातिक्रान्तान्तो**\ऽत्यात्म**-अदुर्ग-मार्गः ॥३०॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (लघु-वैष्णव-तोषणी) :</strong> तद् एवाभिव्यञ्जयति&mdash;<strong>दृष्ट्वा</strong> इति द्वाभ्याम् । त्व्-अर्थे च-कारः पूर्वतो विशेषाय स चाकाण्डे प्रिय-सन्दर्शन-स्वभावतः । <strong>अथ</strong> इति पाठेऽपि स एवार्थः । <strong>स्नेह</strong>-विशेषत्वम् एव दर्शयति&mdash;<strong>अस्मृत-आत्मा</strong> इत्य्-आदिभिः । <strong>आत्म-पान् दुर्ग-मार्गं</strong> चातिक्रान्तो <strong>अत्यात्मप</strong>-दुर्ग-मार्गः अस्त्व् इत्य्-आदि-पाठ-द्वयम् अपि क्विब्-अन्तं तुग्-अभाव आर्षः ॥३०॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>विश्वनाथ-चक्रवर्ती (सारार्थ-दर्शिणी) : अस्मृत-आत्मा</strong> आत्मानम् अपि विस्मृत्य, <strong>स गो-समूहः अगात्</strong> । अतिक्रान्ता आत्मपा गोपा <strong>दुर्गा मार्गाश्</strong> च येन सः । परस्परं युक्ताभ्यां पद्भ्यां धावन् <strong>द्वि-पाद्</strong> इव प्रतीयमानः उन्मुखत्वात् <strong>ककुदि ग्रीवा</strong> यस्य स । उद्गतान्यास्यानि <strong>पुच्छानि</strong> च यस्य स । आ सम्यग् एव क्षरन्ति <strong>अस्रूणि पयांसि</strong> च यस्य सः ॥३०॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>बलदेव-विद्यभूषणः (वैष्णवानन्दिनी) : स गो व्रजो वत्सान् दृष्ट्वा अगात्</strong> तान्-अगमत् । कीदृश ? <strong>अस्मृत-आत्मा</strong> स्वम् अपि विस्मृत्येत्य् अर्थः । अतिक्रान्तो <strong>आत्मपाः</strong> स्वरक्षका गोपा <strong>दुर्गा मऋगाश्</strong> च येन सः । मिथो युक्ताभ्यां पद्भ्यां धावन् <strong>द्वि-पाद्</strong> इव प्रतीयमानः <strong>ककुदि</strong> आकुञ्चिता <strong>ग्रीवा</strong> यस्य सः । उन्नतान्यास्यानि <strong>पुच्छानि</strong> च यस्य सः । आ सम्यक् स्रवन्ति <strong>पयांसि</strong> नेत्र-जलानि दुग्धानि च यस्य सः ॥३०॥</p>
<hr>
<p><strong>॥ १०.१३.३१ ॥</strong></p>
<p><strong>समेत्य गावोऽधो वत्सान् वत्सवत्योऽप्य् अपाययन् ।</strong><br>
गिलन्त्य इव चाङ्गानि लिहन्त्यः स्वौधसं पयः ॥**</p>
<p><strong>श्रीधर-स्वामी (भावार्थ-दीपिका) :</strong> तत्र विशेषतो धेनूनां चेष्टितम् आह&mdash;<strong>समेत्य</strong> इति । गोवर्धनस्याधः । <strong>वत्सवत्यः</strong> पुनः प्रसूता अपि ॥३१॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>वंशीधरः (भावार्थ-दीपिका-प्रकाशः) :</strong> <em>तत्र</em> गो-व्रजे <strong>लिहन्त्य</strong> आस्वादयन्त्यः ॥३१॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>सनातन-गोस्वामी (बृहद्-वैष्णव-तोषणी) :</strong> स्वकीयं महा-मधुरत्वादिनासाधारणं सुशोभनं वा, <strong>औधसम्</strong> उधौम्यः स्रवद् इत्य् अर्थः ॥३१॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (लघु-वैष्णव-तोषणी) :</strong> स्वीयं माधुर्यादिभिर् असाधारणं सुशोभनं वा, <strong>ओधसम्</strong> ऊधोभ्यः स्रवद् इत्य् अर्थः ॥३१॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>विश्वनाथ-चक्रवर्ती (सारार्थ-दर्शिणी) :</strong> गोवर्धनस्याधः <strong>समेत्य</strong> द्व्याहिकत्र्याहिकादि-<strong>वत्सवत्यः अपि औधसम्</strong> ऊधोभ्यः स्वयम् एव स्रवत् । <strong>पयः अपाययन् गिलन्त्य</strong> <strong>इव</strong> इति, <strong>गवां लेहनाधिक्यं</strong> स्नेहाधिक्य-सूचकम् ॥३१॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>बलदेव-विद्यभूषणः (वैष्णवानन्दिनी) : गावो</strong> गोवर्धनाद्रेरधः <strong>समेत्य औधसम्</strong> ऊधोभ्यः स्रवत् । पयो <strong>वत्सानपायन्</strong> <strong>वत्सवत्यः</strong> पुनः प्रसूता आपे <strong>लिहन्त्य</strong> इति, <strong>गवां लेहनाधिक्यं</strong> स्नेहाधिक्यं द्योतयति ॥३१॥</p>
<hr>
<p><strong>॥ १०.१३.३२ ॥</strong></p>
<p><strong>गोपास् तद्-रोधनायास-मौघ्य-लज्जोरु-मन्युना ।</strong><br>
दुर्गाध्व-कृच्छ्रतोऽभ्येत्य गो-वत्सैर् ददृशुः सुतान् ॥**</p>
<p><strong>श्रीधर-स्वामी (भावार्थ-दीपिका) :</strong> रामेण दृष्टं वत्सेषु गवां स्नेहातिशयम् उक्त्वा गोपानाम् अपि दर्शयितुम् आह&mdash;गोपा इति । तासां <strong>गवां</strong> <strong>रोधने</strong> य आयासस् तस्य <strong>मौघ्येन</strong> मोघत्वेन <strong>लज्जया</strong> सहोरु-<strong>मन्युना</strong> <strong>दुर्ग</strong>-मार्ग-जनित-क्लेशेन च <strong>अभ्येत्य</strong> गोवत्सैः सह सुतान् <strong>ददृशुः</strong> ॥३२॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>वंशीधरः (भावार्थ-दीपिका-प्रकाशः) :</strong> <em>रामाय</em> <em>गो-स्नेहतोऽपि</em> गोप-स्नेहाधिक्यं सूचयन्न् आह&mdash;<strong>गोपा</strong> इति ॥३२॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>सनातन-गोस्वामी (बृहद्-वैष्णव-तोषणी) :</strong> अन्वेत्य पश्चाद् आगत्य । पाठान्तरे\ऽभिमुखम् एत्य ॥३२॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (लघु-वैष्णव-तोषणी) : अभ्येत्य</strong> अभिमुखम् एत्य अन्वेत्य इति क्वचित् पाठः ॥३२॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः) :</strong> मन्युर्गाः प्रत्य् एव क्षेयं न तु बालान् प्रति गवाम् इव तेषां, स-बालेषु दर्शन-सम्भवाद् अदर्शनेऽपि वत्स-चारिणां तेषां, माधुर्य-स्फूर्त्तेश् च कोपासम्भवात् ॥३२॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (बृहत्-क्रम-सन्दर्भः) :</strong> <em>न व्याख्यातम्।</em></p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>विश्वनाथ-चक्रवर्ती (सारार्थ-दर्शिणी) :</strong> तासां गवां <strong>रोधने</strong> य आयासो लकुटोत्क्षेपादिभिस् तस्य मौध्येन वैयर्थ्येन हेतुना लज्जा च मन्युश् च तल् लज्जामन्यु तेन दुर्ग-मार्ग-जनित-क्लेशेन चाभ्येत्य गोवत्सैः सह ॥३२॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>बलदेव-विद्यभूषणः (वैष्णवानन्दिनी) :</strong> तासां गवां <strong>रोधने</strong> य <strong>आयासो</strong>, यष्टि-क्षेपादिस् तस्य <strong>मौघ्येन</strong> वैफल्येन हेतुना जातो, यो लज्जा-युक्तो <strong>मन्युस्</strong> तेन <strong>दुर्गाध्व</strong>-जनितेन <strong>कृच्छ्रेण</strong> च <strong>अभ्येत्य</strong> <strong>गो-वत्सैः</strong> सह सुतान् <strong>ददृशुः</strong> ॥३२॥</p>
<hr>
<p><strong>॥ १०.१३.३३ ॥</strong></p>
<p><strong>तद्-वीक्षणोत्प्रेम-रसाप्लुताशया</strong></p>
<p><strong>जातानुरागा गत-मन्यवोऽर्भकान्</strong></p>
<p><strong>उदुह्य दोर्भिः परिरभ्य मूर्धनि</strong></p>
<p><strong>घ्राणैर् अवापुः परमां मुदं ते ॥</strong></p>
<p><strong>श्रीधर-स्वामी (भावार्थ-दीपिका) :</strong> ततश् च तेषाम् ईक्षणेनोद्गतो यः <strong>प्रेम-रसस्</strong> तस्मिन्न् <strong>आप्लुता</strong> निमग्ना <strong>आशया</strong> येषां <strong>ते</strong> । लज्जा-मन्यु-कृच्छ्रैस् तान् अपि ताडयितुम् आगताः सन्तोऽपि <strong>गत-मन्यवः</strong> प्रत्युत <strong>जातः अनुरागो</strong> येषां ते । <strong>मूर्धनि घ्राणैर्</strong> अवघ्राणैः <strong>परमां</strong> <strong>मुदम् अवापुः</strong> ॥३३॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>वंशीधरः (भावार्थ-दीपिका-प्रकाशः) :</strong> <em>ततः</em> सुत-दर्शनानन्तरम् । गतम् अन्यतो विगत-क्रोधाः ॥३३॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p>**श्रीनाथ-चक्रवर्ती (चैतन्य-मत-मञ्जुषा) :**<em>न व्याख्यातम्।</em></p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>सनातन-गोस्वामी (बृहद्-वैष्णव-तोषणी) :</strong> यद्य् अपि आयासाद्यः प्रेम-रसोदयान्तराया उक्ताः, तथा गवां वत्सैः सहितान् इति, वत्स-सङ्गे स्थितैर् अपि स्व-स्व-पुत्रैः परम-वत्सलानां तासां दृष्टि-पथे वत्सानाम् आनयनाद् अनपसारणाच् च तेषाम् अपराधः सूचितः । तथापि तेषां सुतानाम् ईक्षणेन य उत् उच्च उत्कृष्टो वा <strong>प्रेम-रसस्</strong> तस्मिन् <strong>आप्लुताशया</strong> उद्गृह्योच्चैर् अङ्के गृहीत्वा उदूह्येति पाठे दीर्घम् आर्षः । अर्थः स एव । प्रेम-रसानुरागयोः सहजत्व-सोपाधित्वादिना ह्रास-रहितत्व-रञ्जनत्वादिना वा भेदः कल्प्यः । यद् वा, पूर्वम् एव जातानुरागा अधुना च <strong>तद्-ईक्षणेन</strong> इति । यद् वा, उद्ग्रहणादिना जातोऽनुराग आसक्तिर् येषां, तथा-भूताः सन्तो <strong>मुदं</strong> प्राप्ताः, <strong>परमाम्</strong> इति मुदः पराकाष्ठोक्ता ॥३३॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (लघु-वैष्णव-तोषणी) :</strong> यद्य् अपि आयासादयः प्रेम-रसोदयान्तराया उक्ताः, तथा गवां वत्सैः सहितान् इति । वत्स-सङ्गे स्थितैर् अपि स्व-स्व-सुतैः परम-वत्सलानां, तासां दृष्टि-पथे वत्सानाम् आनयनाद् अनपसारणाच् च, तेषाम् अपराधः सूचितः । तथापि तेषां सुतानाम् ईक्षणेन य उत्कृष्टः <strong>प्रेम-रसस्</strong> तस्मिन् <strong>आप्लुताशया</strong> उद्गृह्य उच्चैर् अङ्के गृहीत्वा उद्गूह्येति पाठे दीर्घत्वम् आर्षः । अर्थः स एव । प्रेम-रसानुरागयोः सुखातिशय-तृष्णातिशयाभ्यां विशेषणाभ्यां भेदः कल्प्यः । यदि च गवाम् इव तेषाम् अपि दूरतोऽपि स्व-सुत-दर्शन-सम्भवात् कथञ्चिद् दर्शनाभावेऽपि वत्स-सङ्गिनां स्व-सुतानां स्फुरणात् तेषु क्रोधोत्पत्तिर् न सम्भवतीति शङ्क्यते । तत् तद् आस्व् अनातिक्रामन्तीर् गाः प्रत्य् एव तेषां, मन्युर् मन्तव्यः स्व-सुतानाम् अतिसन्निहिततया सुष्ठु माधुर्यानुभवेषु तच्-छान्ति-पूर्वक-प्रेमोदयश् चेति ॥३३॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः) : तद्-ईक्षण</strong> इति <strong>प्रेम-अनुरागयोर्</strong> उल्लासातिशय-तृष्णातिशयाभ्यां विशेषणाभ्यां भेदः ॥३३॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (बृहत्-क्रम-सन्दर्भः) :</strong> <em>न व्याख्यातम्।</em></p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>विश्वनाथ-चक्रवर्ती (सारार्थ-दर्शिणी) :</strong> <strong>गत-मन्यव</strong> इत्य् अरे अनभिज्ञाः ! अत्र परम-वत्सल-गवां गण-दृष्टि-पथे कथं वत्सा आनीताः ? इति तांस् ताडयितुं-मनसोऽपि, तेषां बालानाम् ईक्षणोद्भूतेन <strong>प्रेम-रसेन आप्लुताशयास्</strong> ततश् च <strong>जात-अनुरागाः</strong> प्रेम्णाम् एव पञ्चमीं कक्षाम् अनुरागाभ्यां तृष्णातिशय-मयीं प्राप्ताः <strong>गत-मन्यवः</strong> विस्मृत-क्रोधाः ॥३३॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>बलदेव-विद्यभूषणः (वैष्णवानन्दिनी) :</strong> तेषां वीक्षणादितो यः <strong>प्रेम-रसस् तेनाप्लुताशयास्</strong> ततो <strong>जात-अनुरागाः प्रेम्णः</strong> परावस्थाम् अनुरागं लब्ध्वा <strong>गत-मन्यवो</strong> विस्मृत-क्रोधाः सन्तः ॥३३॥</p>
<hr>
<p><strong>॥ १०.१३.३४ ॥</strong></p>
<p><strong>ततः प्रवयसो गोपास् तोकाश्लेष-सुनिर्वृताः ।</strong><br>
कृच्छ्राच् छनैर् अपगतास् तद्-अनुस्मृत्य्-उदश्रवः ॥**</p>
<p><strong>श्रीधर-स्वामी (भावार्थ-दीपिका) : कृच्छ्रात् ततोऽपगता निवृत्ताः</strong> । तेषां सुतानाम् <strong>अनुस्मृत्य्</strong> उद्गच्छन्त्य् अश्रूणि येषां ते ॥३४॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>वंशीधरः (भावार्थ-दीपिका-प्रकाशः) : ततस्</strong> तेभ्यः <strong>प्रवयसो</strong> वृद्धाः ॥३४॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>सनातन-गोस्वामी (बृहद्-वैष्णव-तोषणी) : प्रवयसो</strong> वृद्धा इति, तेषां प्रायो विवेकित्वादिना स्नेह्स-रहसहानिः सूचिता । तथापीति पूर्वं वृद्धा अपि कदाचिद्-गोपाला आसन्न् इति बोधयति । अत एवोक्तं प्रवयस इति वयो-बाहुल्येन वृद्धा न तु जराद्य् अभिभूता इत्य् अर्थः । यद् वा, प्रकृष्टं वयो येषां नित्य-नव-युवान इत्य् अर्थः । <strong>अनुस्मृतिर्</strong> निरन्तर-स्मरणम् ॥३४॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (लघु-वैष्णव-तोषणी) : प्रवयसो</strong> वृद्धाः इति, तेषां प्रायो विवेकित्वादिना तादृग् अल्प-वियोगेन मोहो न सम्भवति तथापीत्य् अर्थः । एवं पूर्वं वृद्धा एव गोपाला आसन्न् इति बोधयति । तच् च **गोप-**जातेस् तत् स्व-धर्मत्वात् श्री-व्रजेशस्य च बाल-पुत्रत्वेन स्व-प्रतिनिधेर् अभावेन स्वयम् एव गाः पालयतः । सङ्गौचित्यात् <strong>अनुस्मृतिः</strong> निरन्तर-स्मरणम् ॥३४॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः) :</strong> प्रवयसो विवेकिनो ऽपि ॥३४॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (बृहत्-क्रम-सन्दर्भः) :</strong> <em>न व्याख्यातम्।</em></p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>विश्वनाथ-चक्रवर्ती (सारार्थ-दर्शिणी) : प्रवयसो</strong> वृद्धाः <strong>कृच्च्राद्</strong> एव <strong>शनैर्</strong> एव गोचारणानुरोधाद् एव अपगता तस्माद् आश्लेषाद् वियुज्य <strong>गतास् ततश्</strong> च विच्छेदोत्थया, तेषाम् <strong>अनुस्मृत्या उद्गताश्रवः</strong> ॥३४॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>बलदेव-विद्यभूषणः (वैष्णवानन्दिनी) : प्रवयसो</strong> बह्वपत्या अपि ते <strong>गोपास् तोकानां</strong>, तेषाम् <strong>आश्लेषेण</strong> <strong>सुनिर्वृताः कृच्छ्राद्</strong> एव <strong>शनैर्</strong> एव गोचारणानुरोधेन <strong>अपगतास्</strong> तद् <strong>आश्लेषाद्</strong> वियुज्य । गाः प्रतिगतास्, तेषाम् अनुस्मृत्या उद्गताश्रवोऽभूवन् ॥३४॥</p>
<hr>
<p><strong>॥ १०.१३.३५ ॥</strong></p>
<p><strong>व्रजस्य रामः प्रेमर्धेर् वीक्ष्यौत्कण्ठ्यम् अनुक्षणम् ।</strong><br>
मुक्त-स्तनेष्व् अपत्येष्व् अप्य् अहेतु-विद् अचिन्तयत् ॥**</p>
<p><strong>श्रीधर-स्वामी (भावार्थ-दीपिका) : प्रेमर्धेर्</strong> <strong>औत्कण्ठ्यम्</strong> अतिशयं <strong>मुक्त</strong>-<strong>स्तनेष्व् अपत्येषु वीक्ष्य</strong> हेतुम् अजानन्न् <strong>अचिन्तयत्</strong> ॥३५॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>वंशीधरः (भावार्थ-दीपिका-प्रकाशः) : अनुक्षणं</strong> प्रतिक्षणम् । <em>अतिशयम्</em> आधिक्यम् ॥३५॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>सनातन-गोस्वामी (बृहद्-वैष्णव-तोषणी) : प्रेमर्धेर्</strong> हेतोर् <strong>अनुक्षणम्</strong> औत्कण्ठ्यम् आसक्तिम्, औत्कट्यम् इति वा पाठः, प्रेमर्धेर् आधिक्यम् ॥३५॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (लघु-वैष्णव-तोषणी) : प्रेमर्धेर्</strong> हेतोर् <strong>औत्कण्ठ्य</strong> उत्कण्ठेत्य् उपचारात् तत्रातिशय एव पर्यवस्यति टीकायाम् औत्कठ्यम् इति क्वचित् पाठः ॥३५॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः) : व्रजस्य</strong> गो-व्रजस्य अपत्येषु वत्सेषु तद्-उपलक्षणत्वेन गोपानां बालकेष्व् अपि ज्ञेयम् । एषु <strong>मुक्त</strong>-<strong>स्तन्यत्व</strong>-विशेषणानुपयोगात् <strong>प्रेमर्द्धेर्</strong> हेतोर् औत्कट्यम् ॥३५॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (बृहत्-क्रम-सन्दर्भः) :</strong> <em>न व्याख्यातम्।</em></p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>विश्वनाथ-चक्रवर्ती (सारार्थ-दर्शिणी) : प्रेमर्धेर्</strong> हेतोर् <strong>औत्कण्ठ्यं मुक्त-स्तनोष्व्</strong> <strong>अपि</strong> वत्सेषु नव-प्रसूत-वत्सतरीणाम् अपि गवाम् <strong>अहेतु-वित्</strong> हेतुम् अजानन् <strong>अचिन्तयद्</strong> इति । एतावत् कालेषु प्रतिदिनम् एव गोदोहनादि-समयेषु नव-प्रसूतान् अपि वत्सान् विहाय प्राचीनान् एव वत्सान् स्तनं पायन्तीः । सर्वा एव गाः पश्यतो\ऽपि तस्य तस्मिन्न् एव दिने यच् चिन्ता प्रादुर् अभूत् । तस्मिन्न् अपि दिने यद् अन्येषां प्रवयसां विवेकिनाम् अपि गोपानां तथा चिन्तनं नाभूत् । तत्र-कारणं योग-मायैव ब्रह्मा-मोहनादिनम् आरभ्यैव गो-गोपी-गोपानां बलदेव-सहितानां सर्वेषाम् एव भगवता स्व-योग-मायया मोहितत्वात् । प्रतिदिन-विरोध-दर्शने\ऽपि विरोधानुसन्धानं न कस्याप्य् अभूत् । किन्तु, सर्व जगत् कारणस्य कारणार्णव-शायिनो\ऽपि परमांशित्वेन स्वाग्रजत्वेन स्व-प्रिय-सखत्वेन च वञ्चनानौचित्याद् । एतल् लीला-जिज्ञापयिषा श्री-बलदेवे समुचितापि पूर्वं नाभूत् । वर्ष-पर्यन्तं तत् तच्-छ्रीदामादि-प्रिय-सख-विच्छेद-दुःखस्य तस्मै दातुम् <strong>अनुचित्यात्</strong> । स्वस्य तु तद्-दुःखं नास्त्य् एव, वत्स-कुलान्वेषकेणैक-प्रकाशेन तन्-निकट एव स्थितत्वात् । अतो वर्षावसान् एव भगवतः सा तत्र यदाभूत्, तदा मायापि शनैः शनैर् अंशेनांशेनैव तस्माद् उपरराम न तु युगपत् । सामस्त्येन भगवद् ऐश्वर्य-सिद्धौ तम् अपि भक्ताभिमानास्पदीकृत्य निमज्जयितुम् इत्य् अवसीयते ॥३५॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>बलदेव-विद्यभूषणः (वैष्णवानन्दिनी) :</strong> एवं गवां गोपानां स्व-तोकेषु च चेष्टां वीक्ष्य बलभद्रस्य विमर्शम् आह&mdash;<strong>व्रजस्य</strong> इति । गोपीनां गवां गोपानां च <strong>मुक्त-स्तनेष्व् अप्य् अपत्येषु प्रेमर्धे</strong>-हेतोर् <strong>औत्कण्ठ्यं वीक्ष्य-अहेतु-वित्</strong>-तत्-कारणम् अजानन्न् इदम् <strong>अचिन्तयत्</strong> । यद्य् अपि विरञ्चि-मोहन-दिनम् आरभ्यैवं-विरोधो बलभद्रेण दृश्यत एव । तथापि तद्-दिने तद् अनुसन्धानं तस्मिन् तल्-लीला विजिज्ञापयिषायास् तदैव जातत्वेन स्व-योग-मायायाः शनैर् अपसारणाद् उक्ताभिमानिनस् तस्य स्वैश्वर्य-सिद्धावकस्माद् एव निमज्जनीयत्वाद् इति बोध्यम् ॥३५॥</p>
<hr>
<p><strong>॥ १०.१३.३६ ॥</strong></p>
<p><strong>किम् एतद् अद्भुतम् इव वासुदेवेऽखिलात्मनि ।</strong><br>
व्रजस्य सात्मनस् तोकेष्व् अपूर्वं प्रेम वर्धते ॥**</p>
<p><strong>श्रीधर-स्वामी (भावार्थ-दीपिका) :</strong> चिन्ताम् एवाह&mdash;<strong>किम् एतद्</strong> इति द्वाभ्याम् । <strong>वासुदेवे</strong> यथा पुरा <strong>प्रेम</strong>, तथा स्व-<strong>तोकेष्व् अपि व्रजस्य</strong> <strong>अपूर्वं प्रेम</strong> <strong>वर्धते</strong> । <strong>किम् एतद् अद्भुतम्</strong> ? इति । किं च, <strong>सात्मनो</strong> मत्-सहितस्य व्रजस्य । ममाप्य् एतेषु प्रेमातिशयः, तत्र कारणं किम् ? इति भावः ॥३६॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>वंशीधरः (भावार्थ-दीपिका-प्रकाशः) :</strong> अत्यद्भुतम् आह&mdash;<em>किं च,</em> । <em>इति भाव</em> इति शुद्ध-सत्त्व-स्वरूपे मयि मोहः कथं जातः ? इति, अहं न जाने इति तात्पर्यम् ॥३६॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>सनातन-गोस्वामी (बृहद्-वैष्णव-तोषणी) : अद्भुतं</strong> युक्त्य्-अतीतम्, <strong>अखिलस्य</strong> जगत <strong>आत्मनि</strong> परमात्मनि यतो <strong>वासुदेवे</strong> चित्ताधिष्ठातरि चतुर्-व्यूह-श्रेष्ठे । यद् वा, खिलो न्यून आत्मापि प्रियतया यस्मात्, ततो\ऽप्य् अधिकतरः प्रिय इत्य् अर्थः । किं च, वासुदेवे निजाशेषैश्वर्य-प्रकटनार्थं श्री-वसुदेव-पुत्रतां प्राप्ते । एवं सर्वथा तस्मिन्न् एव <strong>प्रेम-वृद्धेर्</strong> योग्यतोक्ता, तथापि तस्मिन्न् इव <strong>तोकेषु</strong> बालकेषु । यद्य् अपि गवाम् तादृश एव स्नेहो वत्सेषूक्तः, तथापि तोकेष्व् इति-मनुष्याणाम् एव सर्वेषाम् एवेत्य् अर्थः ॥३६॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (लघु-वैष्णव-तोषणी) : अद्भुतं</strong> युक्त्य्-अतीतम् <strong>अखिलस्य आत्मनि</strong> परमात्मनि, अतो <strong>वासुदेवे</strong> सर्वाश्रये । किं वा, तत्रापि श्री-वसुदेवापत्ये पूर्ण-भगवत्तया प्रकट इत्य् अर्थः । एवं सर्वथा तस्मिन्न् एव तद् उचित-तादृश-<strong>प्रेम-वृद्धेर्</strong> योग्यतोक्ता । तथापि तस्मिन्न् इव <strong>व्रजस्य</strong> गो-गोप-<strong>आत्मकस्य</strong> <strong>तोकेषु</strong> स्वापत्येषु ॥३६॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः) : अखिलस्य-आत्मनि</strong> परमात्मनि अतो <strong>वासुदेवे</strong> सर्वाश्रय इति, तत्रैव तादृश-<strong>प्रेम</strong>-योग्यतोक्त ॥३६॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (बृहत्-क्रम-सन्दर्भः) :</strong> <em>न व्याख्यातम्।</em></p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>विश्वनाथ-चक्रवर्ती (सारार्थ-दर्शिणी) :</strong> प्रथमं मायांशोपरमे सति विरोध-दर्शनोत्थं तस्य चिन्तनम् आह&mdash;<strong>किम् एतद्</strong> इति । <strong>वासुदेव</strong> <strong>इव</strong> इति, वासुदेवे यथा पुरा <strong>प्रेम</strong>, तथा स्व-<strong>तोकेष्व्</strong> अपि, <strong>व्रजस्य</strong> प्रेम <strong>वर्धते</strong> । किम् एतद् <strong>अद्भुतं</strong>, किं च, <strong>सात्मनः</strong> । मत्-सहितस्य ममापि तेषु कृष्णवत् प्रेम किम् इत्य् अर्थः ॥३६॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>बलदेव-विद्यभूषणः (वैष्णवानन्दिनी) :</strong> योग-मायायाः प्रथमांशापसरणे सति विरोध-दर्शनजं तस्य चिन्तनम् आह&mdash;व्रजस्य सात्मनो । मत्-सहितस्यापि यथा <strong>वासुदेवे</strong> कृष्णे प्रेमासीत्, तथा <strong>तोकेष्व्</strong> अपि तद्-<strong>वर्धते</strong> <strong>एतद् अद्भुतम्</strong> आश्चर्यं <strong>किं</strong> मम तोकेषु प्रेमा कृष्णे तु तद् अतिशयो योग्य इति भावः ॥३६॥</p>
<hr>
<p><strong>॥ १०.१३.३७ ॥</strong></p>
<p><strong>केयं वा कुत आयाता दैवी वा नार्य् उतासुरी ।</strong><br>
प्रायो मायास्तु मे भर्तुर् नान्या मेऽपि विमोहिनी ॥**</p>
<p><strong>श्रीधर-स्वामी (भावार्थ-दीपिका) : केयं</strong> <strong>माया</strong> <strong>देवानां वा नराणां वा असुराणां</strong> <strong>कुतो</strong> <strong>वा</strong> कस्मात् प्रयुक्ता ? तत्रान्य-माया न सम्भवति । यतो <strong>ममापि मोहो</strong> वर्तते, अतः <strong>प्रायशो</strong> <strong>मत्</strong>-स्वामिनः श्री-कृष्णस्यैव <strong>माया</strong> इयम् <strong>अस्त्व्</strong> इति सम्भावयति ॥३७॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>वंशीधरः (भावार्थ-दीपिका-प्रकाशः) :</strong> <em>सम्भावयति</em>&mdash;कल्पयति । यद्यपि श्री-बलदेवस्य कारणार्णवशायित्वेन परमांशित्वेन तात्कालिक-ज्येष्ठत्वेन वञ्चनानौचित्यं, तथापि यावद्-अब्दं श्रीदामादि-प्रिय-सुख-विच्छेद-दुःख-दानम् अनुचितं मत्वा पञ्चष-रात्र-शेषे एव तत् तस्मै प्राबोधयत् । तदैव मायापि शनैर् अंशांशेनोपरराम । प्रथमांशोपरमे किम् एतद् ? इति, अचिन्तयत् सः । द्वीतीयांशोपरमे मायेयं पुनर् आह&mdash;<strong>दैवी</strong> इति । देवा ब्रह्माद्या ऐश्वर्य-परीक्षणार्थं किं वत्स-पाला भूत्वास्माकं चित्तं स्वेषु स्नेहयन्ति । नैते श्रीदामाद्याः नरा ऋष्य्-आदयः। किम् अस्मज्-ज्ञान-परीक्षणार्थं वत्साद्या अभूवन् ? किं वा, <strong>असुराः</strong> कंसाद्या एव बलेन अपारयन्तः छलेनास्माकं हिंसनार्थम् एतेऽभूवन् ? ततस् तृतीय-मायांशोपरमे सति <strong>प्राय</strong> इत्य्-आद्य् आह । श्री-कृष्णस्यैवेयं योग-मायास् त्व् इति चतुर्थांशस्याप्य् उपरमे सति कृष्ण-रूपान् एव तान् अपश्यद् इत्य् आह ।</p>
<p>या वा, प्रायो दैवी <strong>नाऋय् आसुरी</strong> वान्या वा मायास् तु भर्तुः सर्व-पालकस्य <strong>मे</strong> <strong>केयं</strong> <strong>विमोहिनी</strong> <strong>अपि तु</strong> नेति योज्यम् ॥३७॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>सनातन-गोस्वामी (बृहद्-वैष्णव-तोषणी) : दैवी</strong> देवैर् जगत्-पूज्यैः श्री-गरूडादिभिर् बालकानां तत्-तद्-अवतारत्वेन तेषु स्नेह-विशेषापेक्षया कृता, श्री-कृष्णैक-पराणां तेषाम् । सा न सम्भवतीति पक्षान्तरं कल्पयति&mdash;<strong>नारी</strong> इति । श्री-वसुदेवादिभिः श्री-नन्दादिभिर् वा कृता, अन्यथा सर्वेषां बालानां श्री-कृष्ण-विषयकेर्ष्योत्पत्तिः । बालानां स्वाभाविक-श्री-कृष्ण-विषयक-स्नेह-भरम् आलोच्येर्ष्या-सम्भवात् । पक्षान्तरं कल्पयति&mdash;<strong>उत वा</strong>, <strong>आसुरी वा</strong>, स्व-स्वापत्येष्व् अपि श्री-कृष्ण-सदृश-स्नेह-विवर्धनेन व्रजस्य श्री-कृष्ण-विषयक-भाव-विशेष-हान्या तन्-माहात्म्य-सङ्कोचाद्य्-अर्थं कंसादिभिः कृतेति । तथा तु श्री-कृष्ण इव तेषु मम स्नेह-वृद्धिर् न सम्भवतीत्य् आह&mdash;<strong>प्राय</strong> इति । तस्य स्व-विषयक-वञ्चनासम्भावनाया हेत्व्-अनालोचनया वा । <strong>अस्तु</strong> स्याद् अनिर्धारणे सम्भावना । यद् वा, अस्तु भवत्य् अन्यथा <strong>मयया</strong> मन्-मोहनेन मल्-लज्जाद्य्-उत्पत्तिः । <strong>वि</strong>-शब्देन दीर्घ-कालत्वाद्य्-अपेक्षया ॥३७॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (लघु-वैष्णव-तोषणी) :</strong> अथात्र कापि कस्यापि मायैव हेतुर् भवेद् इति तर्कयति&mdash;<strong>केयम्</strong> इति । इयं तेषु प्रेम-वर्धिनी <strong>माया</strong> दुर्घट-घटनी शक्तिः, <strong>का</strong> किं-लक्षणा ? <strong>वा</strong>-शब्दः समुच्चये । <strong>कुत</strong> <strong>आयाता</strong> कस्मात् समुद्भूता ? केन च कृता ? इत्य् अर्थः । कुतः ? इत्य् एव विचारयति । <strong>वा</strong>-शब्दो वितर्के। तत्-तत्-पित्राद्य्-उपासितैर् देवैः कैर् अपि महा-प्रभावैः कृता किं ? तेभ्योऽपि मुनीनां प्रभावं पर्यालोच्य तथैव पक्षान्तरं कल्पयति&mdash;<strong>नारी</strong> इति । अत्रापि वा-शब्दो योज्यः ।</p>
<p>नन्व् एवं श्री-कृष्णवन् निज-पुत्रादिषु व्रज-जनानां प्रेम-वर्धन-स्पर्धा च न सम्भवति इत्य् आशङ्क्य पुनर् विकल्पयति&mdash;<strong>उत</strong> पक्षान्तरे <strong>आसुरी</strong> स्व-स्वापत्येष्व् <strong>अपि</strong> श्री-कृष्ण-सदृश-स्नेह-विवर्धनेन व्रजस्य श्री-कृष्ण-विषयक-भाव-विशेष-हान्या । तन्-माहात्म्य-सङ्कोचाद्य् अर्थं कंसादिभिः कृता किं ? पूतनादीनां तन्-मोहनता दर्शनात् । यद् वा, देवानां मुनीनां च तल्-लीला-लोभेन प्राचीनानन्तर्धाप्य स्वयम् आविर्भावमयी सा तु तेषां, साधूनां न सम्भवतीति। तर्कान्तरे <strong>असुराणां</strong> तु पूतना-वत्सासुरादिवद् दुष्ट-भावमयीति ज्ञेयम् । तया तु श्री-कृष्ण इव तेषु मम स्नेह-वृद्धिर् न सम्भवतीत्य् आह&mdash;<strong>प्राय</strong> इति । तस्य स्व-विषयक-वञ्चना-सम्भावनाया हेत्व्-अनालोचनया तादृश-प्रेम्णस् तत्-स्वरूपैकानुवध्यतालोचनया च प्राय इत्य् उक्तम् । <strong>अस्तु</strong> स्यात् अनिर्धारणे सम्भावना । यद् वा, अस्तु अवत्व् इति प्रार्थना । अन्यथा <strong>मायया</strong> मन्-मोहनेन मल्-लज्जाद्य्-उत्पत्तेः, <strong>विमोहिनी</strong> निरनुसन्धान-प्रेम-वर्धिनी <strong>वि</strong>-शब्दो दीर्घ-कालत्वाद्य्-अपेक्षया इति लक्षणम् अप्य् अस्याः दर्शितम् ॥३७॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः) : केयम्</strong> इति । <strong>अस्त्व्</strong> इति सम्भावना । <strong>प्राय</strong> इति तादृश-प्रेम्णस् तत्-स्वरूपैकानुबन्ध्यत्वात् तन्-<strong>मायाया</strong> <strong>अप्य्</strong> असम्भावना ॥३७॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (बृहत्-क्रम-सन्दर्भः) :</strong> एवं तस्य सर्व-मयत्वे वत्सप-वत्सकानां मात्रादेः स्व-स्व-तनयं प्रति तत्-समाना प्रीतिर् एवाभूत्, न तु तद्-धेतु&mdash;ज्ञानम् । श्री-बलदेवस्य तु चिरेणैवाभूद् इति । तद् उक्तिम् आह&mdash;प्रायो मायास्तु मे भर्तुर् [भा।पु। १०.१३.३७] इत्य्-आदि । <strong>मे</strong> मम <strong>भर्तुर्</strong> ईश्वरस्येयं <strong>माया</strong> । <strong>प्रायः</strong>-शब्दोऽनुमिति-परम् । तत्राह&mdash;<strong>मे</strong> <strong>अपि</strong> ममापि <strong>विमोहिनी</strong> । अतो <strong>नान्या</strong> नान्यस्य माया ययाहम् एवम् एतावन्तं कालं मोहित एवासम् । तस्मान् <strong>मद्-भर्तुर्</strong> एवेति स्व-स्वांशत्वं स्वयम् एव प्रकटितम् ॥३७-४३॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>विश्वनाथ-चक्रवर्ती (सारार्थ-दर्शिणी) :</strong> भवतु सर्वज्ञतयैव कारणम् अस्य ज्ञास्यामीति । क्षणं परामृश्य द्वितीय-मायांशोपरमे सति <strong>माया इयम्</strong> इति निश्चित्य सा । कीदृशी कुतस्त्या किं सम्बन्धिनीति ? पुनर् वितर्कयति**&mdash;केयं माया हेतोः कुतो** देशाद् वा ? <strong>दैवी</strong> इति देवा ब्रह्माद्या एव किम् ? ऐश्वर्य-परीक्षणार्थं वत्स-बालका भूत्वा अस्माकं चित्तं स्वेषु स्नेहयन्ति । नैते श्रीदामाद्याः <strong>नारी</strong> इति नरा ऋष्य्-आदय एव । किं ज्ञान-परीक्षार्थम् एते वत्साद्या अभूवन् ? <strong>आसुरी</strong> इत्य् असुरा कंसादय एव किं ? बलेनापारयन्तश् छलेनास्माकं हिंसार्थम् एते\ऽभूवन्न् इति बहुधा विकल्प्य तृतीयमांशोपरमे सति पुनः सम्भावयति&mdash;<strong>प्राय</strong> इति । <strong>मे भर्तुः</strong> श्री-कृष्णस्यैव <strong>माया</strong> इयं महा-योग-मायाख्या शक्तिर् असाधारणी, यस्याः खलु मया-नियन्तृत्वम् अस्मासु विशुद्ध-घन-चित्स्व् अप्य् अधिकारः <strong>अस्त्व्</strong> इति । सम्भावनायां लोट् । <strong>नान्य</strong> इति । का नाम सा माया ? ममापि <strong>मोहिनी</strong> यतो मद्-अंशस्य महत्-स्रष्टुः पुरुषस्यापि मायया ब्रह्मादिकं सर्व-जगन्-मोहितम् इति भावः ॥३७॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>बलदेव-विद्यभूषणः (वैष्णवानन्दिनी) :</strong> अस्तु सार्वज्ञ्येनैतत्-कारणं ज्ञास्यामीति । क्षणं विमृश्य द्वितीयांशापसरणे सति <strong>माया</strong> <strong>इयम्</strong> इति निर्धार्य, सा च किं-लक्षणा ? कुतस्त्या ? किं-सम्बन्धिनी ? इति पुनर् वितर्कयति&mdash;<strong>केयं</strong> <strong>माया</strong> <strong>कुतो</strong> हेतोर् <strong>आयाता दैवी</strong> देवानां <strong>वा</strong> इयं विरिञ्चादयोऽस्मद्-ऐश्वर्य-परीक्षायै वत्स-वत्सपा भूत्वा स्वेष्व् अस्मच्-चित्तं स्नेहयन्तीत्य् अर्थः । <strong>नारी</strong> नराणां वा इयं, ऋषयो वा अस्मज्-ज्ञान-परीक्षायै वत्सपा अभूवन् इत्य् अर्थः । <strong>उत आसुरी</strong> असुराणां वेयं कंसादय एव बलेनास्मान् जेतुम् असमर्थाश् छलेन हिंसितुं तथा भवन्न् इति बहुधा विकल्प्य । तृतीयांशापसरणे सति पुनः सम्भावयति&mdash;<strong>प्राय</strong> इति, <strong>मे भर्तुः</strong> स्वामिनः कृष्णस्यैवेयं योगख्या माया भवति, अन्या त्रिगुणा माया कृष्ण-वैमुख्याद् एव हेतोर् आयाता सा ममापि <strong>विमोहिनी</strong> नः भवति । मद्-अंशस्य कारणोदशयस्य महत्-स्रष्टुर् मायया विरिञ्चादि-प्रमुखं जगद्-विमोहितम् अस्तीति । देवी-नार्य्-आसुरी च माया मद्-विमोहने कुतः प्रभवेत् ? तस्मान् मद्-भर्तुर् एव सा <strong>अस्त्व्</strong> इति, सम्भावनायां लोट् ॥३७॥</p>
<hr>
<p><strong>॥ १०.१३.३८ ॥</strong></p>
<p><strong>इति सञ्चिन्त्य दाशार्हो वत्सान् स-वयसान् अपि ।</strong><br>
सर्वान् आचष्ट वैकुण्ठं चक्षुषा वयुनेन सः ॥**</p>
<p><strong>श्रीधर-स्वामी (भावार्थ-दीपिका) : स-वयसान्</strong> सखीन् <strong>अपि वयुनेन</strong> ज्ञान-मयेन <strong>चक्षुषा वैकुण्ठं</strong> श्री-कृष्णम् एवापश्यत् ॥३८॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>वंशीधरः (भावार्थ-दीपिका-प्रकाशः) : स</strong> रामः । <strong>वयुनेन</strong> समाहित-ज्ञानेनेति विश्वनाथः ॥३८॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>सनातन-गोस्वामी (बृहद्-वैष्णव-तोषणी) : वैकुण्ठं</strong> सर्वथा कुण्ठता-रहितम् इति, तत्-तद्-रूप-सम्यक्ताभिप्रेता । <strong>वयुनेन</strong> चक्षुषान्तर्-दृष्ट्येत्य् अर्थः । तथाप्य् असम्भवम् आशङ्क्य परिहरति&mdash;<strong>दाशार्हः</strong> श्री-यदुकुलोद्भवो भ्रातृत्वं गत इत्य् अर्थः ॥३८॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (लघु-वैष्णव-तोषणी) : स-वयसान्</strong> इति समासान्त आर्षः । <strong>वैकुण्ठं</strong> स्वार्थेऽण् सर्वथा कुण्ठता-रहितम् इति । तद् रूपते लिङ्गं <strong>वयुनेन</strong> अनुसन्धानात्मक-ज्ञान-मयेन तस्य वयुनस्य प्रेम-विशेषमयत्वेन सामर्थ-विशेषं द्योतयति । <strong>दाशार्हः</strong> श्री-यदुकुलोद्भवः भ्रातृत्वं गत इत्य् अर्थः ॥३८॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः) : स-वयसान्</strong> इति समासान्त आर्षः । दैवीत्य्-आदिवत् स्वयं सम्भाव्य निरस्यति ॥३८॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (बृहत्-क्रम-सन्दर्भः) :</strong> <em>न व्याख्यातम्।</em></p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>विश्वनाथ-चक्रवर्ती (सारार्थ-दर्शिणी) :</strong> भवतु समाधाय ज्ञान-दृष्ट्या पुनर् अपि एतान् निभालयामीति । विचारे सति चतुर्थ-मायांशस्यापि श्री-कृष्णस्येच्छयैवोपरमे सति तान् यथार्थान् कृष्ण-स्वरूपान् एतान् अपश्यद् इत्य् आह&mdash;<strong>स-वयसान्</strong> इति । समासान्त आर्षः <strong>। वयुनेन</strong> समाहित-ज्ञानमयेन <strong>चक्षुषा</strong> <strong>वैकुण्ठं</strong> श्री-कृष्णम् एवापश्यत् ॥३८॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>बलदेव-विद्यभूषणः (वैष्णवानन्दिनी) :</strong> अस्त्य् एवं पुनर् अपि समाधिता यथावन् निभालयामीति विमर्शे सति चतुर्थांशस्यापसरणे स्व-भर्तुः स्वरूपान् एव तान् <strong>वत्सान्</strong> वत्सपांश् चापश्यद् इत्य् आह&mdash;इति <strong>सञ्चिन्त्य</strong> इति । <strong>वयुनेन</strong> <strong>चक्षुषा</strong> समाहित-ज्ञानमयेन नेत्रेण सर्वान् <strong>वैकुण्ठं</strong> कृष्णम् <strong>आचष्ट</strong> दृष्टवान् । <strong>स-वयसान्</strong> इत्य् आर्षः । समासान्तः बलभद्रस्येश्वरस्यापि कृष्ण-स्वांशत्वात् तद्-इच्छा-ज्ञानादीनां तद्-अंशि-कृष्ण-नियम्यत्वाद् इदं सर्वं सङ्गतिमद् इति तत्त्व-विदः ॥३८॥</p>
<hr>
<p><strong>॥ १०.१३.३९ ॥</strong></p>
<p><strong>नैते सुरेशा ऋषयो न चैते</strong></p>
<p><strong>त्वम् एव भासीश भिदाश्रयेऽपि ।</strong></p>
<p><strong>सर्वं पृथक् त्वं निगमात् कथं वदे-</strong></p>
<p><strong>त्य् उक्तेन वृत्तं प्रभुणा बलोऽवैत् ॥</strong></p>
<p><strong>श्रीधर-स्वामी (भावार्थ-दीपिका) :</strong> एवं कृष्ण-रूपान् सामान्यतो ज्ञात्वा कृष्णं पृष्ट्वा कृष्णोपदेशेन विशेषतो ज्ञातवान् इत्य् आह&mdash;<strong>न एत</strong> इति । अयम् अर्थः&mdash;पाल्यमानास् तावद् वत्सा ऋषीणाम् अंशाः, पालाश् च देवानाम् अंशा इति, तावद् अहं वेद्मि । इदानीं तु न तथा, किन्त्व् अस्मिन् <strong>भिद्-आश्रयेऽपि</strong> <strong>त्वम्</strong> <strong>एव</strong> <strong>भासि</strong> । अतस् त्वं <strong>सर्वं</strong> <strong>पृथक्</strong> विविच्य, <strong>कथं वृत्तम्</strong> ? इति <strong>वद इत्य् उक्तेन प्रभुणा</strong> वक्त्रा <strong>निगमात्</strong> सङ्क्षेपत एवोक्तम् । वृत्तं <strong>बलः अवैद्</strong> विदितवान् इत्य् अर्थः ॥३९॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>वंशीधरः (भावार्थ-दीपिका-प्रकाशः) :</strong> ज्ञात्वापि सिद्धान्तं कर्तुं श्री-कृष्णं प्रत्य् आह&mdash;<strong>न एते</strong> इति । <em>अयम् अर्थ</em> इति । अस्यायं भाव इत्य् अर्थः ।</p>
<blockquote>
<p>वत्साः सर्वे गोकुलेऽत्र ऋषे ऋषय एव हि । &gt;
गोपाः सर्वे देव-रूपा जाता ब्रह्माज्ञया ध्रुवम् ॥ इत्य्-आदि-पुराणात् &gt; <em>।</em></p></blockquote>
<p><em>तावत्</em> सकलम् यावत् तावच् च साकल्ये इत्य् उक्तेः । इह त्व् अन्यथैव भातीत्य् आह&mdash;किन्त्व् इति । <strong>भिद्-आश्रये</strong> गोप-वत्स-देहे । यतस् <strong>त्वम् एव भासि</strong> अतो हेतोः । <strong>कथं वृत्तम्</strong> एतत् ? कथं जातम् ? इति । <em>इत्य् उक्ते</em> बलदेवेनेत्थम् <strong>उक्तेन</strong> । <strong>प्रभुणा</strong> कृष्णेन । <em>इत्य् अर्थः</em> इति । वित्तेर् बह्व्-अर्थत्वाद् अत्र ज्ञानार्थता ज्ञेयेति भावः । यद् वा, <strong>निगमाद्</strong> वेदात् । सर्वं खल्व् इदं ब्रह्म [छा।उ। ३.१४.१] इत्य् एवं-रूपात् <em>विविच्य</em> विचार्य <strong>सर्व</strong>-दृश्यादृश्यं <strong>पृथक् कथम्</strong> इति <strong>त्वं</strong> <strong>वद । इत्य् उक्तेन</strong> इत्थम् उक्तवता सता <strong>प्रभुणा</strong> <strong>बलो</strong> <strong>वृत्तं</strong> तात्कालिकं ब्रह्मणे निज-वैभव-दर्शन-रूपम् <strong>अवैद्</strong> इति ।</p>
<p>[विश्वनाथ-तीकानुसारेण] ततश् च कृष्णस्यैवं वत्स-बालकी-भावे किं कारणं प्रयोजनं च ते ? वत्स-बाला वा क्व गताः? इति । बहुतर-समाधिनापि यत् स्वयं ज्ञातुं नेष्टे, तत्र माया न कारणं, किन्तु स्वयं भगवतः कृष्णस्य खल्व् ऐश्वर्यम् असाधारणम् इत्थं स्वरूपम् एव सर्वत्र सर्वज्ञा अपि नारायणादयः परमेश्वराः स्वांशा अपि यद्-विषयकम् अल्पज्ञत्वम् एव बिभ्रति, न तु स्वर्वज्ञत्वं स्वत इति । अत्र प्रमाणं द्वारका-वासि-ब्राह्मण-बाल-हर्ता भूमा महा-पुरुषोऽप्य् अग्रे आख्यास्यते । तस्माच् छ्री-बलदेवः कृष्णं दृष्ट्वैव सर्वं तत्त्वम् अवगतवान् इत्य् आह&mdash;<strong>न एत</strong> इति ।</p>
<p><strong>सुरेशा</strong> ब्रह्माद्या एव मायया वत्स-बालाकारा एते न सम्भवन्ति, नापि <strong>ऋषयः</strong> । <strong>चान्</strong> नाप्य् असुराः किन्तु <strong>भिद्-आश्रयेऽपि</strong> विविध-भेदास्पदेऽपि वत्स-बालादि-समूहे <strong>त्वम् एव</strong> एको <strong>भासि</strong> । एकस्यापि तव पृथक्त्वं वत्स-पालादि-ऋऊपत्वं <strong>कथं</strong> ? तन् निगमात् सङ्क्षेपतो <strong>वदेत्य् उक्तेन</strong> पृष्टेन <strong>प्रभुणा</strong> श्री-कृष्णेन हेतुना <strong>बलोऽवैत्,</strong> ब्रह्म-मोहनादि-वृत्तं ज्ञातवान् ॥३९॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>सनातन-गोस्वामी (बृहद्-वैष्णव-तोषणी) : सुरेशा</strong> देव-श्रेष्ठाः श्री-गरुडादयः, <strong>ऋषयः</strong> श्री-वशिष्ठाद्याः । विचित्र-श्री-मत्स्यादि-रूपे\ऽवतारत्वेनाभेद-विषये <strong>त्वं</strong> <strong>भास्य् एव, भिद्-आश्रये</strong> वत्स-बालकादि-रूप-विविध-भेदस्याश्रये\ऽपि वस्तुनीत्य् <strong>अपि</strong>-शब्दार्थः । एव-कारेण तद्-एक-रूपतया सुरेशत्वादिकं निरस्तम् । अन्यत् तैर् व्याख्यातम् ।</p>
<p>यद् वा, एते वत्सादयो न सुरेशास् तत्-तत्-क्रीडा-लोभेन श्री-ब्रह्मादयो वत्सादि-रूपाः सन्तीति नेत्य् अर्थः । स्वत एव तेषां तत्रासमर्थ्येन पक्षान्तरम् आह&mdash;न वै एते ऋषय इति श्री-नारदाद्याः । किन्तु त्वम् एव वत्सादि-रूपेण भासि, अत एको\ऽपि त्वं <strong>पृथग्</strong> विविध-भेदेन वर्तमानं <strong>सर्वम्</strong> इदं वत्सादि-रूपं कुतो\ऽभूः ? इति <strong>निगमाद् वदेति</strong> स्नेहेन वाक्-श्रमो निरस्तः । यद् वा, निगमात् पृथक् वेदातीतम् इत्य् अर्थः । सर्वेषाम् अपि सच्-चिद्-आनन्द-घन-रूपत्वात् तत्र च विविध-भेदे\ऽप्य् अभेदात् । <strong>प्रभुणा</strong> मादृशाम् तस्यैव वा <strong>ईश्वरेण</strong> हेतुना <strong>वृत्तं</strong> तद् <strong>अज्ञासीत्</strong> । यतो <strong>बलः</strong> सर्व-सामर्थ्याधिक्यवान्, बलाधिक्याद्-बलं विदुः [भा।पु। १०.८.१२] इत्य् उक्तेः । एवं श्री-कृष्णानुग्रहेणैव तद्-विज्ञानं बोधितम् । अन्यत् समानम् ।</p>
<p>एतावन्तं कालं तस्य तत्त्व-ज्ञानं तल्-लीला-निर्वाहाय श्री-भगवद्-इच्छयैव, अन्यथा दयालु-सरल-स्वभावस्य तस्य प्रियतमानां तादृशावस्था-सहनाशक्तिः । किं वा, सहज-भक्त्या नवीणेषु तेषु श्री-कृष्ण इव व्यवहारेण सर्वेषां तत्-तत्त्व-वितर्क्यत्वापत्तिर् इति दिक् ॥३९॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (लघु-वैष्णव-तोषणी) : सुरेशा</strong> देव-श्रेष्ठाः श्री-गरुडादयः । <strong>ऋषयः</strong> श्री-नारदाद्याः । <strong>भिद्-आश्रयेऽपि</strong> बाल-वत्सादि-समूहोऽयं यद्यपि विविध-भेदस्याश्रयः, तथापि तस्मिन्न् इत्य् अर्थः । <strong>त्वम् एव भासि</strong> इति स्वरूपानन्दादि नैक्यानुभवात् । अन्यत् तैः ।</p>
<p>यद् वा, दैवी वा नार्य् उतासुरी [भा।पु। १०.१३.३७] इतिवद् वितर्क्य परिहरति&mdash;<strong>न एत</strong> इति । <strong>एते</strong> वत्सादयो <strong>न सुरेशा न च ऋषयः</strong> ते तत्-तत्-क्रीडा-लोभेन तान् अन्तर्धाप्य वत्सादि-रूपाः सन्तीति नेत्य् अर्थः । तेषाम् ईदृश-प्रेमास्पदत्वाभावात्, इत्थं सतां ब्रह्म-सुखानुभूत्या [भा।पु। १०.१२.११] इत्य्-आदि-रीत्या, तादृक् कृत-पुण्य-पुञ्जत्वाभावाच् च आसुरीति । अस्योत्तर-पक्षे तद्-उल्लेखस् तु सङ्कोचान् न कृतः, अत एकोऽपि <strong>त्वं</strong> <strong>पृथग्</strong> विविध-भेदेन वर्तमानं <strong>सर्वम्</strong> इदं वत्सादि-रूपं कुतोऽभूः ? इति <strong>निगमाद्</strong> <strong>वद</strong> । इति स्नेहेन वाक्-श्रमो निरस्तः । <strong>प्रभुणा</strong> मादृशां तस्यैव चेश्वरेण हेतुना <strong>वृत्तं</strong> तद् [<strong>अवैत्</strong>] अज्ञासीत्, यतो <strong>बलः</strong> सर्व-सामर्थ्याधिक्यवान्, बलाधिक्याद् बलं विदुः [भा।पु। १०.८.१२] इत्य्-उक्तेः । एवं श्री-कृष्णस्यानुग्रहेणैव तद्-विज्ञानम् बोधितं । अन्यत् समानम् ।</p>
<p>एतावन्तं कालं तस्य तत्-तत्त्वाज्ञानं तल्-लीला-निर्वाहाय श्री-भगवद्-इच्छयैव । सा च दयालु-सरल-स्वभावस्य मद्-अग्रजस्य तेषां तादृशावस्था-सहनं न स्याद् इत्य् आशङ्क्यैव ॥३९॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः) : नैत</strong> इति । इत्थं सताम् [भा।पु। १०.१२.११] इत्य्-आदि-रीत्या तेषां तादृश-कृत-पुण्य-पुञ्जत्वाभावात् <strong>भिद्-आश्रयेऽपि</strong> यद्यपि भिद्-आश्रयेऽयं वत्सादि-समूहः, तथापीत्य् अर्थः ॥३९॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (बृहत्-क्रम-सन्दर्भः) :</strong> <em>न व्याख्यातम्।</em></p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>विश्वनाथ-चक्रवर्ती (सारार्थ-दर्शिणी) :</strong> ततश् च कृष्णस्यैवं वत्स-बालकी-भावे किं कारणम् ? किं वा, प्रयोजनम् ? ते वत्स-बालका वा क्व स्थापिताः ? इति बहुतर-समाधिनापि तत् स्वयं ज्ञातुं नेष्टे । तत्र माया न कारणं, किं तु स्वयं भगवतः कृष्णस्य खल्व् ऐश्वर्यम् असाधारणम् इत्थं स्वरूपम् एव सर्वत्र सर्वज्ञा अपि नारायणादयः परमेश्वराः स्वांशा अपि यद्-विषयकम् अल्पज्ञत्वम् एव बिभ्रति, न तु सर्वज्ञत्वम् । स्वत इत्य् अत्र प्रमाणं द्वारका-वासि-विप्र-बालक-हर्ता भूमा महा-पुरुषो\ऽप्य् अग्रत आख्यास्यते, तस्मात् श्री-बलदेवः कृष्णं दृष्ट्वैव सर्वं तत्त्वम् अवगतवान् इत्य् आह&mdash;नैते इति ।</p>
<p><strong>सुरेशा</strong> ब्रह्माद्या एव मायया वत्स-बालकाकारा एते न भवन्ति । <strong>न</strong> अपि <strong>ऋषयः ।</strong> <strong>च</strong>-कारान् नाप्य् असुराः, किं तु <strong>भिदाश्रये\ऽपि</strong> विविध-भेदास्पदेऽपि वत्स-बालादि-समूहे <strong>त्वम् एव</strong> एको <strong>भासि ।</strong> एकस्यापि तव पृथक्त्वं वत्स-पालादि-रूपत्वं सर्वं कथं, तन् <strong>निगमात्</strong> सङ्क्षेपात् <strong>वद</strong> <strong>इत्य् उक्तेन</strong> पृष्टेन <strong>प्रभुणा</strong> श्री-कृष्णेन हेतुना <strong>बलः</strong> <strong>अवैत्</strong> ब्रह्म-मोहनादि-वृत्तं ज्ञातवान् ॥३९॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>बलदेव-विद्यभूषणः (वैष्णवानन्दिनी) :</strong> एवं प्रत्यक्षीकृत्यापि स्वामिनस् तस्य वत्स-तत्-पालक-रूपतायां कारणं प्रयोजनं च तम् एवापृच्छद् इत्य् आह&mdash;<strong>न एते</strong> इति । <strong>सुरेशा</strong> विरिञ्चादयो मायया वत्स-तत्-पाला न भवन्ति, नाप्य् <strong>ऋषयः</strong> । <strong>चाद्</strong> असुराश् च न, किन्तु <strong>भिदाश्रयेऽपि</strong> विविध-भेद-कार्यवत्य् अस्मिन् वत्स-तत्-पाल-वृन्दे <strong>त्वम्</strong> एव <strong>एको भासि</strong> । एकस्यैव तव पृथक्त्वं भेद-कार्य-भाक् त्वं <strong>सर्वम्</strong> इदं <strong>कथं</strong> ? किं-कारणकं ? किं-फलकम् ? इति <strong>निगमात्</strong> संक्षेपेन <strong>वदेत्य् उक्तेन</strong> पृष्टेन <strong>प्रभुणा</strong> स्वामिना हेतुना <strong>बलोऽवैत्</strong> ब्रह्म-मोहनादि-वृत्तं ज्ञातवान् इत्य् अर्थः ॥३९॥</p>
<hr>
<p><strong>॥ १०.१३.४० ॥</strong></p>
<p><strong>तावद् एत्यात्मभूर् आत्म-मानेन त्रुट्य्-अनेहसा ।</strong><br>
पुरोवद् आब्दं क्रीडन्तं ददृशे स-कलं हरिम् ॥**</p>
<p><strong>श्रीधर-स्वामी (भावार्थ-दीपिका) :</strong> ततः किं वृत्तम् ? इत्य् अपेक्षायाम् आह&mdash;<strong>तावद्</strong> इति । वर्षे जाते <strong>आत्मनो मानेन</strong> <strong>त्रुट्य्-अनेहसा</strong> त्रुटि-मात्रेण कालेन । <strong>स-कलं</strong> सानुचरं <strong>हरिं ददर्श</strong> ॥४०॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>वंशीधरः (भावार्थ-दीपिका-प्रकाशः) :</strong> पुनर् उत्सुकः पृच्छति&mdash;<em>तत</em> इति । ततो बल-बोधनान्तरम् । <em>वर्षे</em> सम्वत्सरे । आत्मनो ब्रह्मणः । <strong>मानेन</strong> प्रमाणेन । <strong>त्रुट्य्-अनेहसा</strong>, त्रसरेणु-त्रयं भुङ्क्ते यः कालः स त्रुटिः स्मृतः [भा।पु। ३.११.६] इत्य् उक्त-लक्षण-<em>कालेन</em> । <strong>आत्मभूर्</strong> ब्रह्मा । <strong>पुरोवत्</strong> पूर्ववत् । <strong>अब्दं</strong> यावद्-वर्षम् । <em>सानुचरं</em> गोप-गोवत् स-सहितं <strong>हरिं</strong> श्री-कृष्णम् एव । अत्रापि बलदेवो <strong>मात्रा</strong> जन्मर्क्ष-शान्त्य् अर्थं रक्षित इति पूर्ववज् ज्ञेयम् ॥४०</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>सनातन-गोस्वामी (बृहद्-वैष्णव-तोषणी) :</strong> अथ श्री-ब्रह्मापि तत्-तत्त्वं श्री-भगवत्-कृपयैव ज्ञातवान् इति, तत्-प्रसङ्गम् आरभते&mdash;<strong>तावद्</strong> इत्य्-आदिना । तावद् इत्य् अविलम्बं बोधयति । तद् एवाह&mdash;<strong>त्रुट्य्-अनेहसा</strong> इत्य् अतिशीघ्रं गमनं महा-भयाद् इति ज्ञेयम् । यत <strong>आत्मनो</strong> हरेर् एव भवतीति, तथा स तत्-पुत्र इत्य् अर्थः । पुरोवत् मायया स्वयं वत्सादि-हरणात् <strong>पूर्ववद् आब्दम्</strong> एकाब्द-पर्यन्तम् । अब्दम् इति वा पाठः । <strong>हरिम्</strong> इति वक्ष्यमाण-श्री-ब्रह्म-चित्त-हरणाद्य्-अभिप्रायेण । <strong>सकला</strong> बाला वत्साश् च, न तु श्री-बलदेवः । तद्-दिनेऽपि पूर्ववत् क्रीडा-निर्वाहाय वने तद्-अनानयनात् ॥४० ॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (लघु-वैष्णव-तोषणी) :</strong> अथ ब्रह्मापि तत्-तत्त्वं श्री-भगवत् कृपयैव ज्ञातवान् इति, तत् प्रसङ्ग आरभ्यते&mdash;<strong>तावद्</strong> इत्य्-आदिना । तावद् इति गतेऽपि वर्ष इत्य् अर्थः । अतिशीघ्रागमनं महा-भयाद् इति ज्ञेयम् । यत <strong>आत्मनो</strong> हरेर् एव भवतीति, तथा सः <strong>आब्दम्</strong> एकाब्द-पर्यन्तम् । <strong>स-कलम्</strong> इति कलाः बाला वत्साश् च न तु श्री-बलदेवः तद्-दिन-क्रीडा-निर्वाहाय रहस्यं कथयित्वा वने-तद् अनयनात् ॥४०॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः) :</strong> सकलं कलाभिर् वत्सादिभिः सहितम् ॥४०॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (बृहत्-क्रम-सन्दर्भः) :</strong> <em>न व्याख्यातम्।</em></p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>विश्वनाथ-चक्रवर्ती (सारार्थ-दर्शिणी) :</strong> प्रसङ्ग एव, गोप्य्-आदीनां मोहनादिकं विवृत्य । पुनर् ब्रह्मणो\ऽपि विशेषतो मोहनादिकं विवरीतुम् आरभते&mdash;<strong>तावद्</strong> इति । वर्षे याते\ऽपि <strong>आत्मनो</strong> <strong>मानेन</strong> <strong>त्रुट्य्-अनेहसा</strong> त्रुटि-मात्र-कालेन । अतिशीघ्रागमनं महा-भयेनैव यत आत्मनो हरेः सकाशाद् एव भवतीति सः <strong>आब्दम्</strong> एकाब्द-पर्यन्तं । <strong>सकलं</strong> वत्स-बालादिकं हरिं कृष्णं च वस्तुतस् तु कलास् तत् स्वरूप-भूता वत्स-बालाद्यास् तत् सहितं <strong>ददृशे</strong> ददर्श । बलदेवस् तु पूर्व-वर्षवत् तस्मिन्न् एव जन्मर्क्ष-दिने शान्तिक-स्नानाद्य् अर्थ मात्रा रक्षित इति पूर्ववज् ज्ञेयम् ॥४०॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>बलदेव-विद्यभूषणः (वैष्णवानन्दिनी) :</strong> ततः किम् अभूद् ? इत्य् अत्राह&mdash;<strong>तावद्</strong> इति । वर्षे जाते <strong>आत्मभूर्</strong> हरि-पुत्र विरिञ्च आत्मनो <strong>मानेन</strong> <strong>त्रुट्य्-अनेहसा</strong> त्रुटि-मात्रेण कालेन <strong>एत्य्</strong>-आगत्य । <strong>आब्दं</strong> वर्षम् एकं व्याप्य पूर्ववत् <strong>क्रीडन्तं हरिं</strong> ददर्श । <strong>स-कलं</strong> कला वत्स तत्-पालास् तत्-सहितं । तस्मिन् दिवसे जन्मर्क्ष-योगाद् बलभद्रस् तन्-मात्रा गृह एव शान्ति-स्नानाद्य् अर्थं रक्षित इति बोध्यम् ॥४०॥</p>
<hr>
<p><strong>॥ १०.१३.४१ ॥</strong></p>
<p><strong>यावन्तो गोकुले बालाः स-वत्साः सर्व एव हि ।</strong><br>
मायाशये शयाना मे नाद्यापि पुनर् उत्थिताः ॥**</p>
<p><strong>श्रीधर-स्वामी (भावार्थ-दीपिका) :</strong> दृष्ट्वा च व्यतर्कयद् इत्य् आह&mdash;<strong>यावन्त</strong> इति द्वाभ्याम् । <strong>मे</strong> <strong>मायाशये</strong> मन्-मायातल्पे ॥४१॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>वंशीधरः (भावार्थ-दीपिका-प्रकाशः) :</strong> <em>व्यतर्कयद्</em> विचारितवान् । <strong>यावन्तो</strong> यत् प्रमाणकाः श्री-कृष्ण-सहागताः <strong>गोकुले</strong> चारणार्था नीतवत्स-समूहे । <strong>अद्य अपि</strong> इदानीम् अपि वर्तमान-दिनार्थकत्वेऽद्याव्ययस्य त्रुट्य्-अनेहसेत्य् उक्त्याविरोधः स्याद् इति ॥४१॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>सनातन-गोस्वामी (बृहद्-वैष्णव-तोषणी) : गोकुले यावन्तो बाला वत्स</strong>-पाल-रूपा आसन्, तावन्तः <strong>सर्व एव</strong> वत्स-सहिताश् च सन्तो । <strong>माये</strong>त्य् आदि-योज्यम् ॥४१॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (लघु-वैष्णव-तोषणी) : गोकुले यावन्तो बाला वत्स</strong>-पाल-रूपा आसन्, तावन्तः <strong>सर्व एव</strong> वत्स-सहिताः सन्तो । <strong>माये</strong>त्य् आदि-योज्यम् ॥४१॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>विश्वनाथ-चक्रवर्ती (सारार्थ-दर्शिणी) :</strong> दृष्ट्वा चैवं व्यतर्कयद् इत्य् आह&mdash;द्वाभ्याम् । <strong>मायाशये</strong> मन्-मायातल्पे ॥४१॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>बलदेव-विद्यभूषणः (वैष्णवानन्दिनी) :</strong> दृष्ट्वा चैवं व्यतर्कयद् इत्य् आह यावन्त इति द्वाभ्याम् । <strong>मे</strong> <strong>मायाशये</strong> मन्-माया-शय्यायाम् ॥४१॥</p>
<hr>
<p><strong>॥ १०.१३.४२ ॥</strong></p>
<p><strong>इत एतेऽत्र कुत्रत्या मन्-माया-मोहितेतरे ।</strong><br>
तावन्त एव तत्राब्दं क्रीडन्तो विष्णुना समम् ॥**</p>
<p><strong>श्रीधर-स्वामी (भावार्थ-दीपिका) : मन्-माया</strong>-<strong>मोहिते</strong>भ्य <strong>इतरे कुत्रत्याः</strong> ॥४२॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>वंशीधरः (भावार्थ-दीपिका-प्रकाशः) : इत</strong> इह । सप्तम्य् अर्थे तसिः । एते दृश्यमानाः । अत्रेत्य् उक्तिस् तु सम्भ्रमान् न तेषां, पौनर् उक्त्यं शङ्क्यम् । <strong>कुत्रत्याः</strong> कुतः समागता इत्य् अर्थः । <strong>तावन्तस्</strong> तत्-प्रमाणका एव । यतो <strong>माया</strong> हृतास् तत्रेत्य् अर्थः ॥४२॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>सनातन-गोस्वामी (बृहद्-वैष्णव-तोषणी) : इत</strong> इत्य् अस्य पूर्व-श्लोकेनान्वयः, इतो मायाशयात् । यद् वा, <strong>एते</strong> मायाशये शयाना इतो वर्तन्ते । <strong>मन् माया-मोहितेतरे</strong> च <strong>अत्र</strong> <strong>कुत्रत्या</strong> इति योज्यम् । एते तु इति पाठो वा <strong>विष्णुने</strong>ति पदं व्यापकतयैव क्रीडानाभिप्रायेण ॥४२॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (लघु-वैष्णव-तोषणी) : इतो</strong> हेतोः यद् वा <strong>एते</strong> मायाशये शयाना इतो वर्तन्ते <strong>मन् माया-मोहितेतरे</strong> च <strong>अत्र</strong> <strong>कुत्रत्या</strong> इति योज्यं । <strong>विष्णुने</strong>त्य् अब्दं वाप्य, तथैव क्रीडनाभिप्रायेण ॥४२॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः) : इतो</strong> हेतोः न केवलम् अत्रैव स्थाने । किं तर्हि ? अब्दं व्याप्य, तत्र गोकुले ऽपि <strong>क्रीडन्तः</strong> ॥४२॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (बृहत्-क्रम-सन्दर्भः) :</strong> <em>न व्याख्यातम्।</em></p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>विश्वनाथ-चक्रवर्ती (सारार्थ-दर्शिणी) : मन् माया-मोहितास्</strong> त एव कृष्णेनात्र-नीता वेति विभाव्य । मायिकानां नातिनिकटे गत्वा तर्जन्या साभिनयम् आह&mdash;<strong>इतः</strong> प्रवेशाद् । अत्र किञ्चिद् दूरे एवे वत्स-बाला वर्तन्त इव । तत्र <strong>विष्णुना समं क्रीडन्तः कुत्रत्यास्</strong> ते, कीदृशा मन् माया-मोहितेभ्य ? एभ्य <strong>इतरे</strong> ॥४२॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>बलदेव-विद्यभूषणः (वैष्णवानन्दिनी) :</strong> त एव हरिणा किम् इहानीता ? इति विभाव्य । किञ्चिद् दूरात् तान् आलोच्याह&mdash;<strong>इतः</strong> प्रदेशाद् । अत्र किञ्चिद्-दूरे <strong>मन् मायामोहिता एते</strong> सन्त्य् एव । तेभ्य <strong>इतरे</strong> तावन्त <strong>एते</strong> <strong>विष्णुना समं क्रीडन्तः कुत्रत्याः</strong> ॥४२॥</p>
<hr>
<p><strong>॥ १०.१३.४३ ॥</strong></p>
<p><strong>एवम् एतेषु भेदेषु</strong><sup id="fnref:3"><a href="#fn:3" class="footnote-ref" role="doc-noteref">3</a></sup> <strong>चिरं ध्यात्वा स आत्म-भूः</strong><sup id="fnref:4"><a href="#fn:4" class="footnote-ref" role="doc-noteref">4</a></sup> <strong>।</strong></p>
<p><strong>सत्याः के कतरे नेति ज्ञातुं नेष्टे कथञ्चन ॥</strong></p>
<p><strong>श्रीधर-स्वामी (भावार्थ-दीपिका) :</strong> इति वितर्कयन्न् अमुह्यद् इत्य् आह&mdash;<strong>एवम्</strong> इति द्वाभ्याम् । एवम् <strong>एतेषु भेदेषु चिरं</strong> <strong>ध्यात्वा स आत्म-भूः</strong> इति पाठः ॥४३॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>वंशीधरः (भावार्थ-दीपिका-प्रकाशः) :</strong> <em>इति</em> इत्थम् । <em>वितर्कयन्</em> विमृशन् । <strong>भेदेषु</strong> भिन्नत्वेन प्रतीयमानेषु गोप-वत्सेषु । आत्मनि चेतसि । ध्यान-शब्देन चेतोर्थकात्म-पद-लाभात् पुनर् उक्ति-सम्भावनया पाठान्तरं चक्लृपे&mdash;<strong>आत्मभूर्</strong> इति, <strong>भेदेष्व्</strong> इति । किम् एते इहं प्रकृतास् तत्राह&mdash;कृष्ण-सृष्टाः । किं वा, एत एव कृष्ण-सृष्टास् तत्र ते प्रकृताः । किं वा, उभय एव कृष्ण-सृष्टाः प्रकृतास् तु कृष्णेनैव । क्वापि ब्रह्माण्डान्तरे चालिताः । किं वा, कृष्णेन वत्स-पालानां प्रकाशद्वयीकरणात् उभय एव प्रकृताः । किं वा, मयि तत्र गत्वा तत्र पश्यति सति एत एव कृष्णेन तत्र नीयन्ते । पुनर् अत्रागच्छति मयि त एवात्र-नीयन्ते ।</p>
<p>भवतु, तर्हि युगपद् एवोभयत्र दृष्टिं निक्षिपामीति । तथा कृत्वापि तान् उभयत्र दृष्ट्वा <strong>चिरं</strong> <strong>ध्यात्वा</strong>पि <strong>एतेषु</strong> मध्ये भगवत् स्वरूप-भूताः <strong>सत्या</strong>, बहिरङ्ग-माया-सृष्टाः सत्या नेतीमं भेदं तु <strong>कथञ्चन ज्ञातुं</strong> न शशाक ॥४३॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>सनातन-गोस्वामी (बृहद्-वैष्णव-तोषणी) :</strong> एवम् उक्त-प्रकारेण <strong>भेदेषु</strong> मोहिता-मोहित-रूपेष्व् <strong>एतेषु</strong> भयेषु बहुत्वं बालकादीनां बाहुल्यात् । यद् वा, भेदेन द्विधा वर्तमानेष्व् इत्य् अर्थः । अभेदेष्व् इति पाठः क्वचित्, भेद-रहितेष्व् इत्य् अर्थः । एतेषु मध्ये <strong>के</strong> <strong>सत्याः</strong> ? <strong>कतरे</strong> च न सत्याः ? किं नाम मन्-मोहितान् ? भगवन् नीत्वा तत्-परिवर्तेनान्ये तादृश-मायया निर्मायात्रामी स्थापिताः । किं वा, भगवता सह क्रीडन्त एते माया-निर्मिताः सन्तीति । किं वा, माया भ्रान्त्यैव ते दृश्यन्ते एते । वेति <strong>चिरं</strong> <strong>ध्यात्वा</strong>पि निज-विचारादि-प्रयासेन निश्चेतुं न शक्त इत्य् अर्थः । स माया विस्तारको\ऽप्य् <strong>आत्मभूः</strong> स्वतः-सिद्ध-ज्ञानो\ऽपीत्य् अर्थः ॥४३॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (लघु-वैष्णव-तोषणी) : एवम्</strong> उक्त-प्रकारेण <strong>भेदेषु</strong> मोहितानुसन्धानं अमोहितानुसन्धानं तयोर् विपर्ययस् तेषु । <strong>एतेषु</strong> मध्ये <strong>के</strong> <strong>सत्याः</strong> अनारोपित-पूर्व-वत्स-बाल-भावाः <strong>कतरे</strong> च न सत्याः । किं नाम मन्-मोहितान् ? भगवता नीत्वा तत्-परिवर्तेनान्ये । तादृशा मायया निर्मायात्राप्य् अमी स्थापिताः । किं वा, भगवता सह क्रीडन्त एते माया-निर्मिताः । किं वा, मया भ्रान्त्यैव ते दृश्यन्त एते । वेति <strong>चिरं ध्यात्वा</strong>पि निज-विचारादि-प्रयासेन निश्चेतुं नेष्टे, न शक्त इत्य् अर्थः । स माया-विस्तारकोऽपि <strong>आत्म-भूः</strong> स्वतः सिद्ध-ज्ञानोऽपि भगवन् माययैव <strong>ज्ञातुं नेष्टे</strong> इत्य् अर्थः ॥४३॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (बृहत्-क्रम-सन्दर्भः) :</strong> <em>न व्याख्यातम्।</em></p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>विश्वनाथ-चक्रवर्ती (सारार्थ-दर्शिणी) : एतेषु भेदेश्व्</strong> इति किम् एतत् इह प्रकृतास् तत्राह&mdash;कृष्ण-सृष्टाः । किं वा, एत एव कृष्ण-सृष्टास् तत्र ते प्रकृताः । किं वा, उभये एव कृष्ण-सृष्टाः प्रकृतास् तु कृष्णेनैव । क्वापि ब्रह्माण्डान्तरे चालिताः । किं वा, कृष्णेन वत्स-बालानां प्रकाश-द्वयी-करणात् उभये एव । किं वा, मयि तत्र गत्वा पश्यति सति एत एव कृष्णेन तत्र नीयन्ते । पुनर् अत्रागच्छति मयि त एवात्र नीयन्ते ।</p>
<p>भवतु, तर्हि युगपद् एवोभयत्र दृष्टीर् निक्षिपामीति । तथा कृत्वापि तान् उभयत्र दृष्ट्वा <strong>चिरं</strong> <strong>ध्यात्वे</strong>ति भवतु, स्वीय-सर्वज्ञतयैवाहम् अवश्यं ज्ञास्यामीति । बहुसमाधिनापि <strong>ज्ञातुं</strong> नैवाशकद् इत्य् आह&mdash;<strong>सत्या</strong> इति । एतेषु <strong>भेदेषु</strong> मध्ये सत्या भगवत्-स्वरूप-भूता न सत्या, बहिरङ्ग-माया-सृष्टा इती मे भेदं तु, <strong>कथञ्चन</strong> ज्ञातुं संशय-ज्ञान-विषयीकर्तुम् अपि <strong>नेष्टे</strong> न शशाक ॥४३॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>बलदेव-विद्यभूषणः (वैष्णवानन्दिनी) :</strong> अथ विरिञ्चस्य विशिष्टं मोहम् आह&mdash;<strong>एवम्</strong> इति । किम् इहैता ? प्रकृतास् तत्र ते कृष्णेन निर्मिताः । किं वा, एत एव ते न निर्मितास् तत्र ते प्रकृताः । किं वोभयेऽपि तेन रचिताः, मन्-नीताः प्रकृतास् तु तेनान्यत्र । क्वापि चालिता इत्य् एवम् <strong>एतेषु भेदेषु</strong> विशेषेषु, भेदा द्वैधे विशेषे स्याद् इति मेदिनी । <strong>चिरं ध्यात्वा</strong> दत्त-दृष्टिः सन्-निभाल्य <strong>सत्याः</strong> प्रकृताः । <strong>के</strong> ? <strong>कतरे</strong> च <strong>नेति</strong> तेन कुहकिनैव रचिताः के वेत्य् अर्थः । इति <strong>कथञ्चन</strong> केनापि प्रकारेण संशय-ज्ञानेनापि <strong>ज्ञातुं नेष्टे</strong>न शशाक । किन्तु विमोहितोऽभूद् इत्य् अर्थः ॥४३॥</p>
<hr>
<p><strong>॥ १०.१३.४४ ॥</strong></p>
<p><strong>एवं सम्मोहयन् विष्णुं विमोहं विश्व-मोहनम् ।</strong><br>
स्वयैव माययाजोऽपि स्वयम् एव विमोहितः ॥**</p>
<p><strong>श्रीधर-स्वामी (भावार्थ-दीपिका) :</strong> <em>न व्याख्यातम्।</em></p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>वंशीधरः (भावार्थ-दीपिका-प्रकाशः) : विमोहं</strong> मोहान् अधिकरणम् । <strong>विश्व-मोहनं</strong> सर्व-मोहकरम् । <strong>अजोऽपी</strong>त्य् अपिना ब्रह्मणोऽपि यदा मोहस् तदा कान्य् एषां कथेति ध्वनितम् । स्वया स्वकृतया <strong>स्वस्य</strong> हरेर् वा, आत्मात्मीययोः स्वः इति कोशान्तरात् । मोहितस्यापि ब्रह्मण एव विह्वलीकरणे भगवति माया-प्रयोग-रूपापराध एव हेतुर् इति भावः ॥४४॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>सनातन-गोस्वामी (बृहद्-वैष्णव-तोषणी) : सम्मोहयन्</strong> स्व-मायया वत्साद्य्-आच्छदनात् । यद् वा, सम्मोहयितुम् इच्छन्न् इत्य् अर्थः । एवं तद् अभिप्रायानुसारेणैव सं-शब्दः । <strong>विष्णुम्</strong> इति सर्व-व्यापकम्&mdash;<strong>मायया</strong> तस्य दृष्ट्य्-आच्छादनं न घटेतेति भावः । अतो <strong>विमोहं</strong> मोहयितुम् अशक्यम् अपीत्य् अर्थः । किं च, <strong>विश्व-मोहनम्प्य् अजः स्वयम् भूर्</strong> इति पूर्ववत् एव शब्दाभ्याम् । न तु भगवन् मायया, न तु भगवान् वेति बोध्यते ॥४४॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (लघु-वैष्णव-तोषणी) : सम्मोहयन्</strong> स्व-मायया वत्साद्य्-आच्छादनात् सम्मोहतुम् इच्छन्न् इत्य् अर्थः । एवं तद् अभिप्रायानुसारेणैव सं-शब्दः । <strong>विष्णुम्</strong> इति, सर्व-व्यापकत्वान्&mdash;<strong>मायया</strong> तस्य दृष्ट्य् आच्छादनं न घटेतेति भावः । अतो <strong>विमोहं</strong> मोहयितुम् अशक्यम् अपीत्य् अर्थः । किं <strong>विश्व-मोहनम्</strong> <strong>अप्य् अजः स्वयम्भूर्</strong> ? इति, पूर्ववत् एव-शब्दाभ्यां न तु भगवन् मायया, न तु भगवान् वेति बोध्यते ॥४४॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः) : मोहिता</strong>नुसन्धानम् अमोहितानुसन्धानं तयोर् विपर्यय । एवं प्रकारेष्व् एतेषु भेदेषु अनारोपित-पूर्ववत् । स-बाल-भावाः माया-हतानां वा कथं मद्-वञ्चनाय भगवन्-माया-कल्पितत्वम् इति भावयित्वा इति भावः ॥४४॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (बृहत्-क्रम-सन्दर्भः) :</strong> <em>न व्याख्यातम्।</em></p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>विश्वनाथ-चक्रवर्ती (सारार्थ-दर्शिणी) :</strong> ततश् च ब्रह्मा मोह-समुद्रावर्ते निपपातेत्य् आह&mdash;<strong>एवम्</strong> इति । <strong>संमोहयन्</strong> वत्स-बालस् ते येन मोहयितुम् उपक्रममाणः <strong>अजो</strong> ब्रह्मापि । <strong>स्वयैव मायया स्वयम्</strong> एव <strong>विष्णौ</strong> प्रयुक्तया हेतुना <strong>विमोहितः</strong> । भगवन्-मायया विशेषेणैव <strong>मोहितः</strong> मोहितस्यापि ब्रह्मण । एवं विह्वलीकरण-रूपे विमोहने भगवति माया-प्रयोग-रूपो\ऽपराध एव कारणम् इत्य् अर्थः । न तु स्व-माययैव ब्रह्मा विमोहित इति व्याख्येयम् । मायायाः स्वाश्रय-व्यामोहकत्वासम्भवात् उत्तर-श्लोके दृषान्त-विरोधाच् च ॥४४॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>बलदेव-विद्यभूषणः (वैष्णवानन्दिनी) :</strong> स्पुटयति <strong>एवं</strong> वत्स-तत्-पाल-चौर्येण <strong>विष्णुं</strong> नन्दार्भकं <strong>मोहयन् अजो</strong> विरिञ्चो<strong>ऽपि</strong> <strong>स्वयैव मायया</strong> । तस्मिन् प्रयुक्तया हेतुना तत्-प्रयोगापराधेन कारणेन विष्णोस् तस्य मायया विशेषेणैव <strong>मोहितः</strong> । न च स्व-माययैव <strong>स्वयं</strong> <strong>विमोहित</strong> इति व्याख्येयं । मायायाः स्वाश्रयाव्यामोहकत्वात् परपद्योक्त-दृष्टान्त-विरोधाच् च । कीदृशम् इत्य् आह&mdash;<strong>विमोहं</strong> विगतो मोहो यस्मात् तम् । माया-निवर्तकं ज्ञान-पदं विश्वेषां स्वेतरेषां सर्वेषां विमोहनं योगया त्रिगुणया च यथायथं मोहकरम् इत्य् अर्थः ॥४४॥</p>
<hr>
<p><strong>॥ १०.१३.४५ ॥</strong></p>
<p><strong>तम्यां तमोवन् नैहारं खद्योतार्चिर् इवाहनि ।</strong><br>
महतीतर-मायैश्यं निहन्त्य् आत्मनि युञ्जतः ॥**</p>
<p><strong>श्रीधर-स्वामी (भावार्थ-दीपिका) :</strong> ननु, मायाश्रयस्य तस्य कुतो मोहः ? इत्य् अत आह&mdash;<strong>तम्याम्</strong> इति । महा-मायाविनि भगवत्य् अन्य-मायाया आवरण-विक्षेपकत्वाभावे दृष्टान्त-द्वयम् इतम् । तम्यां तमिस्रायां रात्र्यां <strong>नैहारं</strong> हिम-कण-प्रभवं <strong>तम</strong> इव । तद्धितार्थोपसर्जनस्यापि तमसो नैहारम् इति विशेषणं छान्दसम् । तत् तमो यथा पृथग् आवरणं न करोति, किन्तु तत्रैव लीयते । यथा च <strong>खद्योतार्चिर् अहनि</strong> पृथक् प्रकाशं न करोति । एवं महति पुरुषे मायां युञ्जतः पुंस इतरा नीचा <strong>माया</strong> तत्र न किञ्चित् करोति, किन्त्व् <strong>आत्मनि</strong> स्वस्मिन्न् एव <strong>ऐश्यं</strong> सामर्थ्यं <strong>निहन्ती</strong>ति ॥४५॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>वंशीधरः (भावार्थ-दीपिका-प्रकाशः) :</strong> मायायाः स्वाश्रव्यामोहकत्वस्येन्द्र-जालिय-<strong>माया</strong>-दृष्टान्तेन प्रसिद्धत्वाद्-ब्रह्मणोऽपि मायाश्रत्वान् मोहो न घटत इत्य् आशङ्कते&mdash;<em>नन्व्</em> इत्य्-आदिना । रजनी यामिनी तमी इति कोशात् साधारण-रात्रिपरोऽपि तमी-शब्द इहार्थ-स्वारस्यात् तमिस्रापरो ज्ञेयः । तथा च <strong>तम्यां</strong> तमोयुक्तायां रात्रौ । महा-माया-विनीति । मायिनाम् अपि मायिनी इत्य् उक्तेः । अन्य-मायाया भगवद् <strong>इतर</strong>-मायायाः । *आवरण-*विक्षेप-शक्तिद्वय-विशिष्टा भगवत एव माया नान्यस्येति भावः । तमसा तुल्यं <strong>तमोवद्</strong> इति तुल्यार्थे वतिस् तद्धितः । विशेष्यं तु प्रधानं स्यात् इत्य् उक्तेः । प्राधान्यम् अत्र तद्धितार्थस्यैव न तु तमसः । तथा च कथम् अत्र तमसो विशेष्यत्वं ? तद् अभावे <strong>नैहारम्</strong> इति । विशेषणं कथम् ? तत्राह&mdash;छान्दसम् इति । यद् वा, वदव्ययम् इवार्थेस्ति । तत्र महति ॥४५॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>श्रीनाथ-चक्रवर्ती (चैतन्य-मत-मञ्जुषा) : तम्याम्</strong> इत्य्-आदि । <strong>माया</strong> तावद् द्वेधा&mdash;आवरिका प्रकाशिका च । उभयत्र ध्यायः&mdash;आवरिकायां तम्याम् इति । <strong>अहनी</strong>ति प्रकाशिकायाम् । <strong>इव</strong>-शब्द उभयत्र योज्यः । <strong>नैहारं</strong> नीहार-समूहः, तस्य विशेषणं <strong>तमोवत्</strong> तमो-युक्तं, तमोवत् रक्षद् इति वा ॥४५॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>सनातन-गोस्वामी (बृहद्-वैष्णव-तोषणी) :</strong> तच् चोचितम् एवेत्य् आह&mdash;<strong>तम्याम्</strong> इति । <strong>नैहार</strong>-तमसः कदा द्राघ्यान्धकार नैविड्यापादनेन किञ्चित् प्रयोजन-सिद्ध्या दृष्टान्तान्तरम् आह&mdash;<strong>खद्योते</strong>ति । सूर्यांशु-प्रभावेण खद्योतस्य खेदस् तद् अर्चिषश् च नाश एव यथा, तद् वद् इत्य् अर्थः । <strong>इतरा</strong> इतरस्य वा <strong>माया</strong>, तां <strong>युञ्जतो</strong> मायां प्रयुञ्जतः ॥४५॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (लघु-वैष्णव-तोषणी) :</strong> तच् चोचितम् एवेत्य् आह&mdash;<strong>तम्याम्</strong> इति । यद् अत्र टीकायाम् आवरण-विक्षेप-क्रमः सम्मतः तद् अनुसृत्य व्याख्यायते । तम्यां <strong>नैहारं</strong> तमो यथा तमी नावृणोति । किं च, तच् च स्वयम् एव लीनंसत् तमी तमः सान्द्रीकृत्य नीहारम् एवावृणोति यथा । चाहन्यहः स्थितस्य पूर्णस्य चन्द्रस्यार्चिर् अपि सूर्यार्चिः स्वतया प्रत्याययति तथा । <strong>खद्योतार्चि</strong>-कर्तृ-सुर्यीर्चिर् अपि स्वतया प्रत्याययितुं न शक्नोति । किं तु, खद्योतम् एव प्रतिहत-प्रभावत्वेन ज्ञापयति । तद्वन् <strong>महति</strong> <strong>मायां</strong> प्रयुञ्जानस्य्<strong>एतरस्य</strong> मायामहच् छक्तिम् आवरीतुं भावान्तरं च विक्षेप्तुम् असमर्था सती स्वाश्रयतयात्मत्वेन व्यपदिश्य । तस्मिन् इतरत्र यद् <strong>ऐश्यन्</strong>-तद् एव <strong>निहन्तीत्य्</strong> अर्थः । अव्ययम् अपि वच्-छब्दोऽस्ति । यद् वा, यथा तथैवैवं साम्य इत्य् अमरः ॥४५॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (भगवत्-सन्दर्भः १९):</strong> आत्म-माया स्वरूप-शक्तिः । मीयतेऽनयेति <strong>माया</strong>-शब्देन शक्ति-मात्रम् अपि भण्यते&mdash;तस्याम् इति, ब्रह्म-वाक्यं तथैव सङ्गच्छते । शक्ति-मात्रस्य तारतम्यं हि तत्र विवक्षितम् । स्वल्पा शक्तिः खल्व् अनृतस्य सत्यस्य वा व्यञ्जिका भवतु नाम, पराभवाय कल्पत एवेति हि तत्र गम्यते । दृष्टान्ताभ्यां च तथैव प्रकटितं तस्यां <strong>तमोवद्</strong> इत्य्-आदिभ्याम् । तथा युद्धेषु मायामय-शस्त्रादिना बहवश् छिन्न-भिन्ना जाता इति पुराणादिषु श्रूयते ॥४५॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः) : इतरस्य</strong> क्षुद्रस्य <strong>माया</strong> स्व-प्रभाव-दर्शना तां <strong>युञ्जतः</strong> पुंसः <strong>आत्मनि ऐश्यं हन्ति</strong> ॥४५॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (बृहत्-क्रम-सन्दर्भः) :</strong> अथ दुर्घट-घटन-पटीयसी शक्तिर् <strong>माया</strong> । सा च</p>
<p>द्विविधा&mdash;मायया बहु-रूपया इत्य् उक्तत्वात् । तत्र प्रथमं द्वेधा&mdash;प्रकाशिका आवरिका च । आद्या च द्वेधा&mdash;स्वाभाविकी ऐच्छिकी च । उभे एवानन्द-शक्तित्वात् प्रकाशिके । द्वितीया तु स्वभाव-सङ्कोचिनी कुहकं चेति । उभयोर् आवरण-धर्मत्वाद् आवरिकात्वम् । तत्र प्रकाशिकावरिकयोर् माययोर् अक्रमेण दृष्टान्तम् आह&mdash;<strong>तम्यां तमोवद्</strong> इत्य्-आदि । तम्याम् इत्य् आवरिकायां ध्यायः, <strong>अहनी</strong>ति प्रकाशिकायाम् । महा-मायिक-चक्र-चूडामणौ तत्र क्वापरेषां माया । यत्र ब्रह्मणोऽपि मायैवम् आसीद् इत्य् आशयः । <strong>नैहारं</strong> नीहार-समूहः । कीदृशः ? तमोवत् तमोऽरक्षत् [कीदृशः ! घनश्यामाः पीत-कौशेय-वाससः] पाठ भेदः ॥४५.५३॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>विश्वनाथ-चक्रवर्ती (सारार्थ-दर्शिणी) :</strong> महा-मायाविनि भगवत्य्-अन्य-<strong>माया</strong> आवरण-विक्षेपौ कर्तुम् अशक्नुवती । स्वाश्रयम् एव तिरस्करोतीति दृष्टान्ताभ्याम् आह&mdash;तम्यान्ताम् अस्यां रात्रौ । <strong>नैहारं तमोवत्</strong> नीहार-सम्बन्धि तम इव इवार्थे\ऽत्र वच्-छब्दः, इव वद् वा च सादृश्ये इत्य् अभिधानात् । <strong>नैहारं</strong> तमो यथा तमीम् आवरीतुम् असमर्थं, तमी तमः सान्द्रीकृत्य तेन स्वम् एवावृणोति नीहारं च तिरस्करोति । तथैव ब्रह्म-माया भगवन्तं मोहयितुम् असमर्था । भगवद् ऐश्वर्यम् एव विपुलीकृत्य स्व्रमावृतवतीं ब्रह्माणम् एव । तिरश् चकारेति-दृष्टान्ते\ऽस्मिन्न् अंशेन ब्रह्म-मायाया अपि हेतुत्वम् अस्तीत्य् अपरितुष्यन् दृष्टान्तरम् आह&mdash;स्वद्योतेति । रात्रौ यथा प्रद्योतते, तथा दिवसे\ऽपि मत्-प्रभा प्रद्योतताम् इति खद्योतेन प्रयुक्तापि प्रभा दिवसे उद्भवितुम् एव न शक्नोति । प्रत्युत तम् एव भ्रष्ट-तेजसं सर्वान् ज्ञापयति । तथैवान्यत्रैश्वर्यवान् अपि ब्रह्मा भगवत्य् अपि मायया निजैश्वर्यं प्रकटयितु-कामो भ्रष्ट-तेजा एवाभूद् इत्य् अतः । <strong>महति</strong> पुरुषे <strong>इतर</strong>-माया-कत्री <strong>आत्मनि</strong> आत्मानं <strong>युञ्जत</strong> स्वं प्रयुञ्जानस्य पुंसः <strong>ऐश्यम्</strong> ऐश्वर्यं <strong>निहन्ति</strong> ॥४५॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>बलदेव-विद्यभूषणः (वैष्णवानन्दिनी) :</strong> महामायिनि हरौ तद् अन्य-माया न प्रभवति, किन्तु स्वाश्रयम् एव तिरस्करोति इति । दृष्टान्ताभ्याम् आह&mdash;तस्यां तमिस्रायां निशि <strong>नैहारं</strong> <strong>तमोवत्</strong> इवार्थेऽत्र वच्-छदः, इव वद् वा च सादृश्ये इत्य् उक्तेः । हिमकण-प्रभवं तमो यथा तमीम् आवरीतुम् असमर्थं । तत्-तमो निविडयन्-निहारम् एव तिरस्करोति । तथा विरिञ्च-<strong>माया</strong> हरिं मोहयितुम् असमर्था । तस्यैश्वर्यम् एव वर्धयन्ती विरिञ्चम् एव तिरस्करोतीत्य् अस्मिन् दृष्टान्ते । तन्-मायाया हेतुत्वम् अस्तीत्य् असतोषाद्-दृष्टान्तान्तरम् आह&mdash;<strong>खद्योत</strong>-प्रयुक्तार्चिर् यथा <strong>अहनि</strong> पृथक् प्रकाशं न करोतीति, कित्नु तत्रैव विलीयते खद्योतस् तु भ्रष्ट-तेजाः प्रतीयते । तथा <strong>महति</strong> पुरुषे <strong>युञ्जतः</strong> पुंस <strong>इतरा</strong> तुच्छा माया <strong>आत्मनि</strong> स्थितम् <strong>ऐश्यं निहन्ती</strong>ति विरिञ्चस्य माया विनष्टा स च भ्रष्ट-तेजा अभूद् इति भावः ॥४५॥</p>
<hr>
<p><strong>॥ १०.१३.४६-४७ ॥</strong></p>
<p><strong>तावत् सर्वे वत्स-पालाः पश्यतोऽजस्य तत्-क्षणात् ।</strong><br>
व्यदृश्यन्त घन-श्यामाः पीत-कौशेय-वाससः ॥**</p>
<p><strong>चतुर्-भुजाः शङ्ख-चक्र-गदा-राजीव-पाणयः ।</strong><br>
किरीटिनः कुण्डलिनो हारिणो वन-मालिनः ॥**</p>
<p><strong>श्रीधर-स्वामी (भावार्थ-दीपिका) :</strong> अन्यद् अपि आश्चर्यम् आह&mdash;<strong>तावद्</strong> इति । <strong>वत्स-पालाः</strong> वत्साः पालाश् च । सर्वे यष्टि-विषाणादयश् च ॥४६-४७॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>वंशीधरः (भावार्थ-दीपिका-प्रकाशः) :</strong> अतो<em>ऽप्य्</em> अद्भुतम् आहु&mdash;<strong>तावत्</strong> तदा सकला वा, सर्व-शब्दस्य <em>यष्ट्य्</em>-आदि-परत्वेन व्याख्यानात् व्यदृश्यन्त ब्रह्मणेति शेषः ॥४६॥ अत्र विश्वनाथः,</p>
<p><strong>राजीवं</strong> कमलम्, बिस-प्रसूनराजीव इत्य् अमरः ॥४७॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> पूर्वं <strong>वत्स-पाल</strong>-रूप एवाभवत्, सम्प्रति तद्-आकारतां तिरोधाप्य स्वरूपेणैवाविरभूद् इति दर्शयति&mdash;<strong>तावत्</strong> सर्व इत्य्-आदि ॥४६॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>सनातन-गोस्वामी (बृहद्-वैष्णव-तोषणी) :</strong> एवं मोहेन दीनतां गते श्री-ब्रह्मणि श्री-भगवान् अचिरात् कृपां व्यतनोद् इत्य् आह&mdash;<strong>तावद्</strong> इत्य्-आदिना । कर्तरि षष्ठी । पश्यता पुनर् अपि विचारयतेत्य् अर्थः । किं वा, दैन्येन भयेन च श्री-भगवन्तं निरीक्ष्यमाणेन । यद् वा, तान् एव <strong>पश्यता</strong>पि सता । इत्य् आश्चर्य-विशेष उक्तो भ्रमादिकं च निरस्तम् । विशेषतोऽदृश्यन्त दृष्टाः । यद् वा, <strong>अजे</strong> पश्यति सति <strong>व्यदृश्यन्त</strong> दृष्टि-विषया जाताः ॥४६॥</p>
<p><strong>चतुर्भुज</strong>त्वाइकं श्री-वैकुण्ठ-नाथत्व-बोधनार्थम् तत् सेवकस्य श्री-ब्रह्मणस् तथैव तन्-माहात्म्य-प्रतीतेः । यद् वा, ब्रह्मादिभिः श्री-कृष्णस्य प्रायश् चतुर्-भूजादि रूपेणैव दर्शनात् ॥४७॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (लघु-वैष्णव-तोषणी) :</strong> एवं मोहेन दीनतां गते ब्रह्मणि श्री-भगवान् अप्य् अचिरातात् द्रष्टुं मञ्जु-महित्वम् अन्यद् अपि यद् । इति तद् अभिप्रायानुसारेणैव कृपां व्यतनोद् इत्य् आह&mdash;<strong>तावद्</strong> इत्य्-आदि-नवकेन । अङ्कास् तु पृथक् पृथक् क्रियन्ते <strong>पश्यन्तम् अजम्</strong> अनादृत्य तद् दृष्टि-शक्तिम् अनपेक्ष्य अदृश्यन्त । स्वयम् एव तद् दृष्टौ व्यक्ती-भूताः स्व-शक्ति मात्रेणाभिव्यक्तेः कर्म-कर्तृत्वम् ॥४६॥</p>
<p><strong>चतुर्भुजा</strong> इत्य् अत्र चतुर्भुजत्वादिना विष्णुत्वम् अवगम्यते । मायाद्य् अधिष्ठातृत्वेन तु प्रथम द्वितीय-पुरुषत्वम् अवगंस्यते तस्मात्&mdash;</p>
<blockquote>
<p>सृजामि तन् नियुक्तोऽहं हरो हरति तद् वशः । &gt;
विश्वं पुरुष-रूपेण परिपाति त्रिशक्ति-धृक् ॥</p></blockquote>
<p>इति ब्रह्म-वाक्यात् ब्रह्माणं प्रति च तत्-तत्-कार्याय सर्व-शक्ति-व्यञ्जकतया प्रायो विष्णोर् एवाविर्भाव-श्रवणात् त्रयाणाम् अभेद-ज्ञापनार्थम् एव व्यामिश्रत्वेनाविर् भावोऽयं ज्ञेयः ॥४७॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (बृहत्-क्रम-सन्दर्भः) :</strong> कीदृशः ? घन-श्यामाः पीत-कौशेय-वाससः ॥४६॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>विश्वनाथ-चक्रवर्ती (सारार्थ-दर्शिणी) :</strong> <strong>तावद्</strong> इति । यावद् एवं ब्रह्मा मीमांसमानो व्यामुह्यति स्मेत्य् अर्थः । <strong>वत्सा पालाश्</strong> च <strong>पश्यतोऽजस्य</strong> पश्यन्तम् अप्य् अजम् अनादृत्येति । भोः सत्य-लोक-वासिन् अज ! सत्यं त्वम् अज एवासि ईदृश्यैव बुद्ध्या विश्वं सृजसि अस्मान् मायया मोहयितुम् इच्छसि । कथञ्चित् ज्ञातुम् अपि तावन् न शक्नोषि पश्येति <strong>व्यदृश्यन्त</strong>, वयं वृन्दावनीयास् तृणं चरन्तो वत्सा अपि वत्सांश् चारयन्तो गोप-बाला अपि एवं भवामेति ज्ञापयन्त इव । तद्-दृष्टि-गोचराः स्वयम् एवाभुवन् स्व-प्रकाशत्वाद् इति भावः ॥४६-४७॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>बलदेव-विद्यभूषणः (वैष्णवानन्दिनी) :</strong> सापराधेऽपि विरिञ्च-भृत्यत्वात् कृपैव नन्दार्भकस्यासीद् इत्य् आह&mdash;<strong>तावद्</strong> इति । यावद् एवं विचारयन् विमुह्यति स्मेत्य् अर्थः । वत्सात् तत्-पालाश् च <strong>सर्वे</strong> <strong>घन-श्यामा</strong>दि-लक्षणा <strong>व्यदृश्यन्त</strong> कर्मकर्तरि प्रयोगः । स्व-प्रकाशत्वात् स्वयम् एव दृष्टि-गोचरा अभूवन् । <strong>पश्यतोऽजस्ये</strong>त्य् अनादरे षष्ठी । भो सत्यलोक-निवासिन् अज ! त्वम् अनयैव बुध्या विश्वं सृजसि ? स्वामिन्य् अपि नन्दार्भके मायां तनोषि । तद् अंशानप्य् अस्मान् वृन्दाटवी निवासिनः कथञ्चिद् अपि ज्ञातुं नेष्टे ! पश्यास्माकं महैश्वर्याण्य् अस्माभिर् एव दर्शितानीति ॥४६.४७॥</p>
<hr>
<p><strong>॥ १०.१३.४८ ॥</strong></p>
<p><strong>श्रीवत्साङ्गद-दो-रत्न-कम्बु-कङ्कण-पाणयः ।</strong><br>
नूपुरैः कटकैर् भाताः कटि-सूत्राङ्गुलीयकैः ॥**</p>
<p><strong>श्रीधर-स्वामी (भावार्थ-दीपिका) : श्रीवत्स</strong>-प्रभा-युक्तान् यद् <strong>अङ्गानि</strong> <strong>दोःषु</strong> येषाम्, <strong>रत्न</strong>मयानि <strong>कम्बु</strong>-वत् त्रि-धाराणि <strong>कङ्कणानि पाणिषु</strong> येषां, ते च ते च ॥४८॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>वंशीधरः (भावार्थ-दीपिका-प्रकाशः) : अङ्गदानि</strong> केयूराणि । अङ्गदं बाहु-भूषायाम् अङ्गदो बालिजेऽपि च इति धरणिः । कटको वलयोऽस्त्रियाम् इत्य् उक्तेः, कर-भूषणम् अपि <strong>कटको</strong>ऽत्र नूपुर-साहचर्यात् पाद-भूषणपरः । <strong>कटि-सूत्राणि</strong> क्षुत्र-घण्टिका-युक्तानि सूत्र-प्रोतकटि-भूषणानि ॥४८॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p>**श्रीनाथ-चक्रवर्ती (चैतन्य-मत-मञ्जुषा) :**<em>न व्याख्यातम्।</em></p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>सनातन-गोस्वामी (बृहद्-वैष्णव-तोषणी) : श्रीवत्सो</strong> नाम दक्षिण-स्तनोर्धे सूक्ष्म-रोम्णां दक्षिणावर्तः श्री-भगवतो\ऽसाधारण-लक्षणम् तेन च सारूप्य-प्राप्त-पार्षद-सादृश्यं निरस्तम् । <strong>कटकैः</strong> पाद-वलयैः ॥४८॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (लघु-वैष्णव-तोषणी) : श्रीवत्सो</strong> नाम दक्षिण-स्तनोर्द्ध्वे सूक्ष्म-रोम्णां दक्षिणावर्तः श्री-भगवतोऽसाधारण-लक्षणाम् । यद् वा, श्री-युक्तं वत्सं वक्षः तत् प्रभा-युक्तम् इत्य्-आदि । यद् वा, श्री-युक्तं वत्सं वक्षो येषाम् इत्य्-आदि योज्यम्, उरो वत्सं च वक्षश् च इत्य् अमर । <strong>कटकैः</strong> पाद-वलयैः पारिशेष्यात् अन्यत् तैः, तत्र <strong>कम्बोर्</strong> मुखाग्र-भागे त्रिधारत्वात् तथोक्तम् । यद् वा, कम्बवो बलयाः <strong>कङ्कणानि</strong> मणि-बन्ध-बन्धनानि हस्त-<strong>सूत्राणि</strong>, कम्बुः स्यद् वलये शङ्खे इत्य् अमरस्य नानार्थात् । कङ्कणं कर-भूषणम् इति नृ-वर्गात् तत्र तत्र क्षीरस्वामिना तथा तथा व्याख्यानात् ॥४८॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः) : कटकैः</strong> पाद-वलयैः ॥४८॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (बृहत्-क्रम-सन्दर्भः) :</strong> <em>न व्याख्यातम्।</em></p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>विश्वनाथ-चक्रवर्ती (सारार्थ-दर्शिणी) :</strong> श्री-लक्ष्मी-रेखा तद्-युक्तानि वत्सानि वक्षांसि येषां, ते च <strong>अङ्गद</strong>-युक्ता दोषो बाहवो येषां, ते च <strong>रत्नं</strong> कुस्तुभस् तद्-युक्ताः <strong>कम्बवः</strong> अतिशयोक्त्या त्रि-रेखाङ्किताः कण्ठा येषां, ते च <strong>कङ्कण</strong>-युक्ता <strong>पाणयो</strong> येषां, ते च ते <strong>कटकैः</strong> पाद-वलयैः ॥४८ ॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>बलदेव-विद्यभूषणः (वैष्णवानन्दिनी) :</strong> श्रीः लक्ष्मी-रेखा तद्वन्ति वत्सानि वक्षांसि येषां । <strong>अङ्गद</strong>वन्तो <strong>दोषो</strong> भुजा येषां । <strong>रत्नं</strong> कौस्तुभस् तद्वन्तः <strong>कम्ब</strong>वस् तत्-तुल्याः कण्ठा येषां । <strong>कङ्कणानि</strong> हस्त सूत्राणि च तद्वन्तः <strong>पाणयो</strong> येषां । कम्बुः स्याद् वलये शङ्खे इति अमर नानार्थ-वर्गात् । कङ्कणं कर-भूषणम् इति नृवर्गात् । <strong>कटकैः</strong> पाद-वलयैः ॥४८॥</p>
<hr>
<p><strong>॥ १०.१३.४९ ॥</strong></p>
<p><strong>आङ्घ्रि-मस्तकम् आपूर्णास् तुलसी-नव-दामभिः ।</strong><br>
कोमलैः सर्व-गात्रेषु भूरि-पुण्यवद्-अर्पितैः ॥**</p>
<p><strong>श्रीधर-स्वामी (भावार्थ-दीपिका) :</strong> तथा <strong>भूरि</strong> बहु-जन्मार्जितं <strong>पुण्यं</strong> तद् युक्तैर् जनैर् <strong>अर्पितैः</strong> ॥४९॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>वंशीधरः (भावार्थ-दीपिका-प्रकाशः) : भूरि-पुण्यानि</strong> नारायण-कीर्तनादीनि, तद्-वद्भिर् भक्त-सहस्रेणार्पितैः <strong>। तुलसी-नव-दामभिर्</strong> वन-मालाभिर् इत्य् अर्थः । तुलस्या उपलक्षणत्वात्,</p>
<blockquote>
<p>तुलसी-कुन्द-मन्दार-करवीर-सरोरुहैः । &gt;
पञ्चभी रचिता माला वन-माला प्रकीर्तिता ॥ इति लक्षणात् ।</p></blockquote>
<p><strong>अङ्घ्री</strong> च <strong>मस्तकं</strong> चाङ्घ्रि-मस्तकम् । तद् अभिव्याप्येत्य् अर्थः । आङ्-योगे द्वितीया । अनेन&mdash;</p>
<blockquote>
<p>पत्र-पुष्प-मयी माला या स्याद् आमस्तकात् पुनः । &gt;
आपादं लम्ब-माना सा वन-माला प्रकीर्तिता ॥</p></blockquote>
<p>इति द्वितीय-लक्षणम् अपि वन-मालाया अत्र सम्पन्नम् ॥४९॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>सनातन-गोस्वामी (बृहद्-वैष्णव-तोषणी) : भूरि-पुण्यवद्भिर् अर्पितैर्</strong> इति प्रीत्या तेषां धारणं सूचितम् । यद् वा, भूरि-पुण्यं भक्तिस् तद्वद् इत्य् उत्प्रेक्षया । तेषां तन्मयताभिप्रेतातः सर्व-गात्रेष्व् अपि तैर् धृतैर् अत एव्<strong>आङ्घ्रितो</strong> <strong>मस्तक</strong>-पर्यन्तम् <strong>आपूर्णाः</strong> ॥४९॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (लघु-वैष्णव-तोषणी) : भूरि-पुण्यवद्</strong>भिः साधकैस् तत्-तत्-प्रतिमादिषु मनसा कर्मणा च्<strong>आर्पितैर्</strong> इति प्रीत्या । तेषां धारणं बहु-करणं च सूचितम् ॥४९॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>विश्वनाथ-चक्रवर्ती (सारार्थ-दर्शिणी) :</strong> <strong>भूरि-पुण्यानि</strong> श्रवण-कीर्तनादि-भजनानि तद्वता भक्त-सहस्रेणार्पितैः ॥४९॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>बलदेव-विद्यभूषणः (वैष्णवानन्दिनी) : भूरीणि पुण्यानि</strong> विशुद्ध-कराणि श्रवण-कीर्तनादीनि तद्वद्भिर् भक्तैः ॥४९॥</p>
<hr>
<p><strong>॥ १०.१३.५० ॥</strong></p>
<p><strong>चन्द्रिका-विशद-स्मेरैः सारुणापाङ्ग-वीक्षितैः ।</strong><br>
स्वकार्थानाम् इव रजः-सत्त्वाभ्यां स्रष्टृ-पालकाः ॥**</p>
<p><strong>श्रीधर-स्वामी (भावार्थ-दीपिका) : चन्द्रिका-विशद</strong>-<strong>स्मित</strong>-युक्तैः सह्<strong>आरुण</strong>-गुणेन च वर्तमाना ये<strong>ऽपाङ्गाः</strong>, तैर् <strong>वीक्षितैः</strong> । स्वकार्थानां स्व-भक्त-मनोरथानां <strong>रजः-सत्त्वाभ्यां स्रष्टृ-पालका इव</strong> व्यदृश्यन्त । सत्त्ववद् विशद-स्मितेन पालका इव, रजोवद् अरुण-गुणेन च स्रष्टार इव तादृक् कटाक्षैर् द्योतमाना इत्य् अर्थः ॥५०॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>वंशीधरः (भावार्थ-दीपिका-प्रकाशः) : चन्द्रिका-विशद-स्मित</strong>-<em>युक्तैः</em> कौमुदी-धवलेषद्-धास-युतैः । <strong>अपाङ्गाः</strong> कटाक्षाः, अपाङ्गो ह्य् अङ्ग-हीने स्यात् कटाक्षे विष्णु-रक्षिते इति यादवः । इत्य् अर्थ इति&mdash;द्योतमाना इति पद-श्लेषेणायम् अर्थः शोभनो भवतीति भावः ॥५०॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>सनातन-गोस्वामी (बृहद्-वैष्णव-तोषणी) : स्वकार्थानां स्रष्टृ-पालका</strong> इति तादृक्-कटाक्षैर् एव तद्-एक-साध्यवतां भक्तानां सर्वाभीष्ट-सिद्धेः । तत्र कटाक्षैः स्रष्टार इति तैर् एव तद्-विषयक-विचित्र-कामानाम् उत्पादनात् <strong>स्मितैः</strong> । पालका इति निजायोग्यत्वादि-विचारेण क्षीयमाणानाम् अपि तेषां, तैर् एव रक्षणात् पोषणाच् च । <strong>इवे</strong>ति लोकोक्तौ । यद् वा, <strong>रजः-सत्त्वाभ्याम्</strong> इवेति तत्र्<strong>आरुण्य</strong>-<strong>वैशद्य्</strong>आभ्यां रजः-सत्त्व-साम्येन तेषां तादृशत्वम् उक्तं । तथा कटाक्षाणां कादाचित्कत्वेन स्रष्टृत्वं स्मितानां च सदातनत्वेन पालकत्वम् इति । अन्यथान्योन्यं तेषां तत् तत् सम्भवेद् इति दिक् ॥५०॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (लघु-वैष्णव-तोषणी) : स्मेरैः</strong> अन्तः स्मित-बाहुल्येन स्वयम् एव चन्द्रिका-निभ-विशदीभूतैश् च तैर् इत्य् अर्थः । टीकायां तु स्मित एव विशदता-विशेषणं तात्पर्य-वशाद् दत्तम् इति ज्ञेयम् । यद् वा, चन्द्रिकावद् विशदं यथा स्यात्, तथा स्मेरैः स्मयमानैः मृदु-पाचक इतिवत् क्रिया-विशेषणेन समासः । <strong>स्वकार्थानां स्रष्टृ-पालका</strong> इति तादृक्-कटाक्षैर् एव तदैक-साध्यवतां स्वक-शब्दोक्तानाम् एकान्ति-भक्तानां तादृशाभीष्ट-सिद्धेः । तत्र्<strong>आरुण</strong>-कटाक्षैः स्रष्टार इति तत्र-स्थस्यारुण-गुणस्य स्वक-चित्त-मादकत्वात् तेनैव । तद्-विषयक-विचित्र-कामानाम् उत्पादनात् स्मित-युक्त-कटाक्षैः पालका इति । निजायोग्यत्वादि-विचारेण क्षीयमाणानाम् अपि तेषां, तेनैव रक्षणात् पोषणाच् च इवेत्य् उत्प्रेक्षायाम् अरुण-विशद-गुण-स्थानीयाभ्यां <strong>रजः-सत्त्वाभ्याम्</strong> <strong>इवे</strong>ति ॥५०॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः) : अरुण-विशद</strong>-स्थानीयाभ्यां <strong>रजः-सत्त्वाभ्याम्</strong> <strong>इवे</strong>त्य् उत्प्रेक्षा ॥५०॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (बृहत्-क्रम-सन्दर्भः) :</strong> <em>न व्याख्यातम्।</em></p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>विश्वनाथ-चक्रवर्ती (सारार्थ-दर्शिणी) :</strong> <strong>चन्द्रिकावत् विशदं</strong> यथा स्यात्, तथा स्मेरयन्त इति, चन्द्रिका-विशद-स्मेराणि मृदु-पाचक इतिवत् समासः । <strong>अरुणापाङ्गेन</strong> सह वर्तमानानि यानि सम्मुख-वीक्षितानि तैः । <strong>स्वकार्थानाम्</strong> अनुकम्पनीय-स्व-भक्त-मनोरथानां <strong>रजः-सत्त्वाभ्यां स्रष्टृ पालका इव</strong> व्यदृश्यन्त । रज-सेवारुण गुणेन स्रष्टार इव सत्त्वेनेव विशद-स्मितेन पालका इव ॥५०॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>बलदेव-विद्यभूषणः (वैष्णवानन्दिनी) : चन्द्रिकावद् विशदैः स्मेरैः</strong> स्मितैः <strong>अरुणापाङ्ग</strong>-वीक्षितेन सहितैः । <strong>स्वकार्थानां</strong> स्वानुकम्पित-भक्त-मनोरथानां <strong>रजः-सत्त्वाभ्यां स्रष्टृ-पालका</strong> <strong>इव</strong> व्यदृश्यन्त । रज-सेवारुणापाङ्ग-वीक्षणेन स्रष्टारः सत्त्वेनैव विशद-स्मितेन पालका इत्य् अर्थः ॥५०॥</p>
<hr>
<p><strong>॥ १०.१३.५१ ॥</strong></p>
<p><strong>आत्मादि-स्तम्ब-पर्यन्तैर् मूर्तिमद्भिश् चराचरैः ।</strong><br>
नृत्य-गीताद्य्-अनेकार्हैः पृथक् पृथग् उपासिताः ॥**</p>
<p><strong>श्रीधर-स्वामी (भावार्थ-दीपिका) :</strong> <strong>आत्मा</strong> ब्रह्मा तद्-<strong>आदि-स्तम्ब-पर्यन्तैः अनेकार्हैर्</strong> अनेकार्हणैः ॥५१॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>वंशीधरः (भावार्थ-दीपिका-प्रकाशः) : स्तम्बः</strong> स्कन्ध-हीन-वृक्षस् तृण-समूहो वा, स्तम्बोऽप्रकाण्ड-द्रु-गुच्छ-तृण-कीचक-गह्वरे इति धरणिः । एकैकस्याग्रे भिन्न-भिन्न-ब्रह्म-रुद्रादयो देवाः सर्वे स्थावर-जङ्गमाश् च स्व-स्व-<strong>मूर्ति</strong>-भेदैः स्तुवन्तीति भावः ॥५१॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>सनातन-गोस्वामी (बृहद्-वैष्णव-तोषणी) : चराचरैस्</strong> तत्-तल्-लक्षण-युक्तैस् तत्-तद्-अधिष्ठातृभिस् तत्र-चराः पवनादयः, अचरा हिमालयादयः । <strong>नृत्य-गीतादयो</strong> ये नैकार्हा <strong>अनेकार्ह</strong>णोपकरणानि तैः । <strong>पृथक् पृथग्</strong> इति स्व-स्वाधिकारानुसारेणोपासना-सामग्री-भेदात् । इत्थं बालकादीनां तेषां, प्रत्येकम् एकैक-ब्रह्माण्डेश्वरत्वम् उक्तम् । तथा चाग्रे श्री-ब्रह्म-स्तुतौ तावन्त्य् एव जगन्त्य् अभूः [भा।पु। १०.१४.१८] इति ।</p>
<p>यद् वा, नृत्यादिनोपासिताः । कथं-भूतैश् चराचरैः एकार्हैर् एकस्य श्री-भगवतो योग्यैस् तत्-तन्-मुखैर् वैकुण्ठ-लोक-वर्तिभिर् भगवद्-विभूत्याख्यैर् इत्य् अर्थः । सर्वेषां तेषां तादृग्-उपासना-योग्यत्वात्, तथापि जगन्त्य् अभूर् इति सिद्ध्येद् एव तत्-तन्-मद् उपासनात् ॥५१॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (लघु-वैष्णव-तोषणी) : चराचरैः</strong> तत्-तल्-लक्षण-युक्तैः तत्-तद्-अधिष्ठातृभिः <strong>नृत्य-गीतादयो</strong> येनैकार्हाः <strong>अनेकार्ह</strong>णोपकरणानि, तैः । <strong>पृथक् पृथग्</strong> इति स्व-स्वाधिकारानुसारेणोपासना-सामग्री-भेदात् । इत्थं बालकादीनां तेषां, प्रत्येकम् एकैक-ब्रह्माण्डेश्वरत्वम् उक्तम् । तथा चाग्रे श्री-ब्रह्म-स्तुतौ, तावन्त्य् एव जगन्त्य् अभूः [भा।पु। १०.१४.१८] इति ॥५१॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः) : चराचरैस्</strong> तत्-तद्-अधिष्ठातृ-दैवतैः ॥५१.५३॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (बृहत्-क्रम-सन्दर्भः) :</strong> <em>न व्याख्यातम्।</em></p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>विश्वनाथ-चक्रवर्ती (सारार्थ-दर्शिणी) :</strong> <strong>आत्मा</strong>त्र ब्रह्मा । नैकार्हैः <strong>अनेकार्हणैः</strong> ॥५१॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>बलदेव-विद्यभूषणः (वैष्णवानन्दिनी) : आत्मा</strong>त्र विरिञ्चस् तद्-आदिभिः <strong>नृत्य-गीतादि</strong>भिर् नैकार्हैर् <strong>अनेकार्हणैः</strong> ॥५१॥</p>
<hr>
<p><strong>॥ १०.१३.५२ ॥</strong></p>
<p><strong>अणिमाद्यैर् महिमभिर् अजाद्याभिर् विभूतिभिः ।</strong><br>
चतुर्-विंशतिभिस् तत्त्वैः परीता महद्-आदिभिः ॥**</p>
<p><strong>श्रीधर-स्वामी (भावार्थ-दीपिका) : अजाद्याभिर्</strong> माया-विद्यादिभिर्, <strong>विभूतिभिः</strong> शक्तिभिः । <strong>महद्-आदिभिर्</strong> इति महत्-सूत्रयोः पृथक्त्व-विवक्षया <strong>चतुर्-विंशति</strong>-तत्त्वैर् जगत्-कारणैः ॥५२॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>वंशीधरः (भावार्थ-दीपिका-प्रकाशः) :</strong> आदि-पदात् श्री-कीर्ति-पुष्टि-कान्ति-गिर्-आदयो ज्ञेयाः । <strong>महिमभिः</strong> सिद्धिभिः । <strong>अणिमाद्यैर्</strong> अत्राप्य् आदि-पदान् महिम-गरिमादयो ज्ञेयाः ॥५२॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>सनातन-गोस्वामी (बृहद्-वैष्णव-तोषणी) : महिमभिर्</strong> ऐश्वर्य-रूपैः । न जायत इत्य् <strong>अजा</strong> नित्य-सिद्धा सच्-चिद्-आनन्द-विग्रहा भगवती लक्ष्मीर् योग-मायाख्या शक्तिर् वा । <strong>आदि</strong>-शब्देन माया-विद्याविद्यादयः, ताभिर् <strong>विभूतिभिः</strong> शक्ति-रूपाभिः ॥५२॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (लघु-वैष्णव-तोषणी) : महिमभिर्</strong> ऐश्वर्य-रूपैः । न जायत इत्य् अजा नित्य-सिद्धा भगवती लक्ष्मी योग-मायाख्या शक्तिर् वा । <strong>आद्या</strong>-शब्देन माया-विद्याविद्यादयः ॥५२॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>विश्वनाथ-चक्रवर्ती (सारार्थ-दर्शिणी) :</strong> <strong>महिमभिर्</strong> ऐश्वर्यैः । <strong>अजा</strong> माया तद्-आद्याभिः शक्तिभिः । <strong>चतुर्-विंशतिभिर्</strong> इति महत्-तत्त्व-सूत्र-तत्त्वयोः पार्थक्य-विवक्षया । तत्त्वैर् जगत्-कारणैः ॥५२॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>बलदेव-विद्यभूषणः (वैष्णवानन्दिनी) : महिमभिर्</strong> ऐश्वर्यैः । <strong>अजा</strong> मूल-प्रकृतिस् तद्-<strong>आद्याभिर्</strong> <strong>विभूतिभिः</strong> शक्तिभिः । <strong>चतुर्-विंशतिभिर्</strong> इति बहु-वचनं प्रत्येकं तावद्भिस् तत्त्वैर् उपासनात् । चतुर्-विंशतित्वं च महत्-तत्त्व-सूत्रयोर् भेद-विवक्षया ॥५२॥</p>
<hr>
<p><strong>॥ १०.१३.५३ ॥</strong></p>
<p><strong>काल-स्वभाव-संस्कार-काम-कर्म-गुणादिभिः ।</strong><br>
स्व-महि-ध्वस्त-महिभिर् मूर्तिमद्भिर् उपासिताः ॥**</p>
<p><strong>श्रीधर-स्वामी (भावार्थ-दीपिका) : कालादिभिश्</strong> च तत् सह-कारिभिः । तत्र कालः क्षोभकः । <strong>स्वभावः</strong> परिणाम-हेतुः । <strong>संस्कारो</strong> वासनाया उद्बोधकः । <strong>स्व-महि-ध्वस्त-महिभिर्</strong> भगवन्-महिम्ना तिरस्कृत-स्वातन्त्र्यैर् उक्तैः सर्वैर् अणिमाद्यैः ॥५३॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>वंशीधरः (भावार्थ-दीपिका-प्रकाशः) : कामो</strong> <em>वासना</em> । <strong>कर्म</strong> अदृष्टम् । <strong>गुणाः</strong> सत्त्वादयः ॥५३॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>सनातन-गोस्वामी (बृहद्-वैष्णव-तोषणी) : गुणाः</strong> सत्त्वादयः । <strong>आदि</strong>-शब्देन जाति-नामादयः । <strong>स्व-महिम्ना ध्वस्तो</strong> महिमान्येषां यैर् । अणिमाद्यैर् अणिमादीनां महा-सिद्धि-रूपत्वात् तत्त्वादीनां च जगत्-कारणत्वात् ॥५३॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (लघु-वैष्णव-तोषणी) : गुणाः</strong> सत्त्वादयः <strong>आदि</strong>-शब्देन जाति-नामादयः <strong>स्व-महिम्ना</strong> <strong>ध्वस्तो</strong>ऽन्येषां महिमा यैस्, तैर् अणिमाद्यादिभिः अणिमादीनां तत्रासमोर्ध्वत्वात् अन्याणिमादि-करणत्वाच् च तत्त्वादीनां च जगत्-कारणत्वम् ॥५३॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>विश्वनाथ-चक्रवर्ती (सारार्थ-दर्शिणी) :</strong> <strong>कालादिभिश्</strong> च तत्-सहकारिभिर् अत्र <strong>स्वभावः</strong> परिणाम-हेतुः । <strong>संस्कार</strong> उद्बोधकः <strong>स्व-महि-ध्वस्त-महिभिर्</strong> भगवन्-महिम्ना तिरस्कृत-स्वातन्त्रैः ॥५३॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>बलदेव-विद्यभूषणः (वैष्णवानन्दिनी) : कालादिभिश्</strong> च तत्-सहकारिभिर् <strong>मूर्तिमद्भिस्</strong> तत्-तद्-अधिष्ठातृभिः । कीदृशैः ? इत्य् आह&mdash;<strong>स्व-मही</strong>ति । भगवन्-महिम्ना तिरस्कृत-स्वातन्त्र्यैर् इत्य् अर्थः । <strong>कालः</strong> क्षोभकः, <strong>स्वभावः</strong> परिणाम-हेतुः । <strong>संस्कार</strong> उद्बोध-हेतुः, <strong>कामो</strong> विषयाभिलाषः, <strong>कर्म</strong> पुण्यादि-रूपं, <strong>गुणाः</strong> सत्त्वाद्याः ॥५३॥</p>
<hr>
<p><strong>॥ १०.१३.५४ ॥</strong></p>
<p><strong>सत्य-ज्ञानानन्तानन्द-मात्रैक-रस-मूर्तयः ।</strong><br>
अस्पृष्ट-भूरि-माहात्म्या अपि ह्य् उपनिषद्-दृशाम् ॥**</p>
<p><strong>श्रीधर-स्वामी (भावार्थ-दीपिका) :</strong> सर्वेषां मूर्तिमत्त्वेऽपि विशेषम् आह&mdash;<strong>सत्य</strong>-<strong>ज्ञाने</strong>ति । सत्याश् च ज्ञान-रूपाश् च <strong>अनन्ताश्</strong> च <strong>आनन्द</strong>-रूपाश् च । तत्रापि तद्-एक**-मात्रा** विजातीय-सम्भेद-रहिताः । तत्रापि च <strong>एक-रसाः</strong> सदैक-रूपा <strong>मूर्तयो</strong> येषां ते । यद् वा, सत्य-ज्ञानादि-मात्रैक-रसं यद् ब्रह्म, तद् एव मूर्तिर् येषाम् ते इति । अत एव <strong>उपनिषद्</strong> आत्म-ज्ञानं सैव <strong>दृक्</strong> चक्षुर् येषां, तेषाम् अपि । हि निश्चितम् । <strong>अस्पृष्ट-भूरि</strong>-<strong>माहात्म्याः</strong> न स्पृष्टं स्पर्श-योग्यं भूरि-माहात्म्यं येषां, ते तथा-भूताः सन्तो व्यदृश्यन्तेति ॥५४॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>वंशीधरः (भावार्थ-दीपिका-प्रकाशः) :</strong> <em>विशेषं</em> ब्रह्मादिभ्यो भेदम् । <em>तत्रापि</em> सत्यादि-रूपत्वेऽपि । <em>विजातीय</em>-भेदो घटात् पटस्य तद्वन् न, किन्त्व् एक-जातीया एवेति । तत्राप्य् एक-जातीयत्वेऽपि । किं च, सति ज्ञाने स्वरूपावाप्त्या जीवा अपि <strong>सत्य-ज्ञान</strong>न्तादि-रूपा जायन्ते । अतस् तेषु जीव-विशेष-शङ्काम् अपानुदन्न् अर्थान्तरम् आह&mdash;यद् वेति । व्यदृश्यन्तेति पूर्वेणान्वयः । न चैतत् सर्वं भगवता मायया दर्शितम् इति मन्तव्यम् इत्य् आह&mdash;सत्यं विज्ञानम् आनन्दं ब्रह्म इति, सत्यं ज्ञानम् अनन्तं ब्रह्म [तै।उ। २.१.१] इति, आनन्दं ब्रह्मणो रूपम् [तै।उ। ३.९] इत्य्-आदि-श्रुत्य्-उक्तं सत्यादि-रूपं यद् ब्रह्म तद् एव मूर्तयो येषां ते <em>तथा</em> । <strong>उपनिषदः</strong> पश्यन्ति भक्त्य्-अभावान् न तु तद्-अर्थं जानन्तीत्य् उपनिषद्-दृशो दार्शनिकास् तैर् न स्पृष्टं <strong>भूरि माहात्म्यं</strong> <em>येषां</em> ते । भक्त्याहम् एकया ग्राह्यः [भा।पु। ११.१४.२१] इति, न चक्षुषा पश्यति रूपम् अस्य [क।उ। १.२.२३] इति, यम् एवैष वृणुते तेन लभ्यस् तस्यैष आत्मा विवृणुते तनुं स्वाम् [भा।पु। ६.७.६२] इति, आदित्य-वर्णं तमसः परस्तात् [श्वे।उ। ३.८] इति, आनन्द-मात्रम् अजरं पुराणम् एकं सन्तं बहुधा दृश्यमानम् [बृ।आ।उ। ४.४.१९] इति, बहु-मूर्त्य्-एक-मूर्तिकम् [भा।पु। १०.४०.७] इति,</p>
<blockquote>
<p>सर्वे नित्याः शाश्वताश् च देहास् तस्य परात्मनः । &gt;
हानोपादान-रहिता नैव प्रकृतिजाः क्वचित् । &gt;
परमानन्द-सन्दोहा ज्ञान-मात्राश् च सर्वतः ॥[महावराहप्]</p></blockquote>
<p>इत्य्-आदि-श्रुति-स्मृति-गम्यं ब्रह्मणोऽप्य् अप्राकृत-रूप-गुणादिमत्त्वं तद्-इच्छया भक्तिमच् चक्षुर्-गम्यम् अस्तीति ज्ञेयम् । अन्यथा मार्कण्डेय-पुराणीय-सप्तशती-स्तवोक्त-वाराह-नृसिंह-विष्णु-शरीर-प्रादुर्भूत-वाराह्यादि-शक्ति-कृत-रक्त-बीजादि-युद्धम् अप्य् असङ्गतं स्यात् । अतः सर्वदैव सर्वे भगवद्-अवतारादि-विग्रहाः सन्तीति निश्चेयम् ॥५४॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> चैतन्यता अपरिच्छिन्नता व्यापकता च पर्याप्ता, किं पुनस् तस्येति भावः । यद् वा, सत्य-ज्ञान्<strong>आनन्तानन्द</strong>-<strong>मात्रैक-रसो</strong> ब्रह्म, तद् एव <strong>मूर्तिर्</strong> येषां ते तथा । तेन विभूति-भूतस्य विग्रह-व्यूहस्य ब्रह्मत्वे विभोः श्री-कृष्णस्य विभूतिर् ब्रह्मेति यत् सात्वतैर् उच्यते । तत्र का प्रतिपत्तिर् इति, तर्हि कथम् एवं श्रुति-सिद्धं स्यात् ? तत्राह&mdash;<strong>अस्पृष्ट-भूरि-माहात्म्या</strong> इत्य्-आदि । <strong>उपनिषद</strong> एव <strong>दृशश्</strong> चक्षूंषि ताबिर् <strong>अप्य्</strong> अस्पृष्टं भूरि माहात्म्यं येषाम् । येषां माहात्म्यं श्रुति-रूप-चक्षुषाम् अपि ग्राह्यं न भवतीति श्रुति-सिद्धत्वे कोऽवसरः ? ॥५४॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>सनातन-गोस्वामी (बृहद्-वैष्णव-तोषणी) :</strong> एवं देहेन्द्रियादि-तत्-तच्-चेष्टादिना विविध-भेदेन भिन्नानाम् अप्य् अभेदम् आह&mdash;<strong>सत्ये</strong>ति । इत्थं श्री-वैष्णव-सम्मतो भेदाभेद-न्यायः सिद्धः । नन्व् एकम् एव वस्तु भिन्नं च माया-व्यतिरेकेण कथं सम्भवेत् ? सत्यं, परम-दुरूहम् एवैतद् इत्य् आशयेनाह&mdash;<strong>अस्पृष्टे</strong>ति । <strong>उपनिषद्-दृशाम्</strong> आत्म-तत्त्व-<strong>ज्ञानाम्</strong> । यद् वा, ब्रह्मादीनां सार-ज्ञान-हेतवो या उपनिषदः सत्य-लोकादौ मूर्तिमत्यस् तासां दृशोऽक्षीणि ताभिर् <strong>अप्य्</strong> अस्पृश्य <strong>भूरि-माहात्म्या</strong> इत्य् अर्थः । श्री-भगवत्-प्रसाद-विशेषेण तत्-प्रिय-जनानुग्रहेणैव शास्त्र-सार-सिद्धान्त-रूपं तत् तत्त्वं विज्ञेयं स्यात्, न तु शास्त्रादि-पाठ-ज्ञानेनेति भावः । अत एव वक्ष्यति&mdash;अतर्क्ये निज-महिम्नि [भा।पु। १०.१३.५७] इति ॥५४॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (लघु-वैष्णव-तोषणी) :</strong> एवं <strong>मूर्तत्व्</strong>एऽपि विविधत्वेऽपि पर-ब्रह्मैक-रूपत्वेन वैशिष्ट्यम् एकत्वम् अपि आह&mdash;<strong>सत्ये</strong>ति । तत्र सत्या एक-<strong>रसाश्</strong> च कालस्यापि कारणत्वेनाश्रयत्वेन चाकल्पत्वात् । तद् उक्तं काल-स्वभावेत्य्-आदि, सर्वे निमेषा जज्ञिरे विद्युतः पुरुषाद् अधि [महानारायणउ १.८] इति श्रुतेः । विशेषेण विविधं वा द्योतते दीप्तिं करोतीति विद्युत् निमेषास् तन्-निमेषोन्मेष-प्रभवाः कालावयवा इत्य् अर्थः । यो यं कालस् तस्य तेऽव्यक्त-बन्धो ! चेष्टाम् आहुः इत्य्-आद्य्-उक्तत्वात् । ज्ञान-रूपाः स्व-प्रकाशत्वेनाजडत्वात् । तद् उक्तं पश्यतोऽजस्य तत्-क्षणाद् व्यदृश्यन्त इति, न चक्षुषा पश्यति रूपम् अस्य इति, यम् एवैष वृणुते तेन लभ्यस् तस्यैष आत्मा विवृणुते तनुं स्वाम् [क।उ। १.२.२३] इति, आदित्य-वर्णं तमसः परस्तात् [श्वे।उ। ३.८] इत्य्-आदि श्रुतेः ।</p>
<p>नित्याव्यक्तोऽपि भगवान् ईक्षते निज-शक्तित इति नारायणाध्यात्म्याच् च अनन्ताः परिच्छिन्न-प्रायत्वेऽप्य् अचिन्त्य-शक्त्याविभुत्वात्, यस् त्व् एतम् एवम् आदेश-मात्रम् अभिविमानम् आत्मानं वैश्वानरम् उपास्ते [छा।उ। ५.१८.१] इति श्रुतेः । न चान्तर् न बहिर् यस्य [भा।पु। १०.९.१३] इति-उक्तत्वाच् च आनन्द-मात्रा निरुपाधि-परम-प्रेमास्पद-सर्वांशत्वात् । तद् उक्तं किम् एतद् अद्भुतम् इव वासुदेवे खिलात्मनि [भा।पु। १०.१३.३६] इत्य्-आदि । आनन्दं ब्रह्मणो रूपम् इति श्रुतेः । विदितोऽसि भवान् साक्षाद् इत्य्-आद्य्-उक्तत्वाच् च बहुत्वं चैकस्यैवाविर्भावाभेद-विवक्षया, आनन्द-मात्रम् अजरं पुराणम् एकं सन्तं बहुधा दृश्यमानम् [बृ।आ।उ। ४.४.१९] इति श्रुतेः । युगपद् अनन्त-गुण-रूपस्यैव सतस् तस्येच्छानुसारेण विशेष-दर्शनात् । अतो बाल-वत्सादि-रूपं च तत्र नागन्तुकम् । तद् उक्तं, मणिर् यथा विभागेन [नार्पञ्च्] इत्य्-आदि । अत एवैकत्व-विवक्षया टीकायाम् आह&mdash;यद् वेति । वक्ष्यते च श्रीमताक्रूरेण, बहु-मूर्त्य्-एक-मूर्तिकम् [भा।पु। १०.४०.७] इति ।</p>
<p>एवं श्रुति-प्रमाणकत्वाद् अस्य च सत्येत्य्-आदि-वाक्यस्य पञ्चम-वेदत्वात्, सर्व-वेदान्त-सारं हि [भा।पु। १२.१३.१५] इति, सर्व-वेदेतिहासानां सारं सारं समुद्धृतम् [भा।पु। १.३.४२] इति न्यायेन तत्-सार-रूपत्वाच् च तैर् अपि <strong>उपनिषच्</strong>-छब्देन वेदान्तो न व्याख्यातः । वक्ष्यते च, अतन्-निरसन-मुख-ब्रह्मकम् इतौ इति सदेर् गत्य्-अर्थत्वाज् ज्ञानार्थकत्वं तच् चेश्वर-ज्ञानाद् अवरम् आत्म-ज्ञानम् एवेति, यतो वाचो निवर्तन्ते [तै।उ। २.४.१] इत्य्-आदि-रीत्या वा, तथोक्तम् आनन्त्यानादित्वात् <strong>भूरि-माहात्म्य</strong>-शब्देन निर्विशेषत्व-प्रतिपादनं च निरस्तं । <strong>मात्र</strong>-पदेन च ज्योतिर्-आदि-धर्माणां शुक्लादि-गुणानाम् इव तद्-धर्माणां तत्-स्वरूपान्तः-पातित्वं विवक्षितं प्राकृतागन्तुकत्वं च निषिद्धं यथा&mdash;</p>
<blockquote>
<p>न तस्य कार्यं करणं च विद्यते &gt;
न तत्-समश् चाभ्यधिकश् च दृश्यते । &gt;
परास्य शक्तिर् विविधैव श्रूयते &gt;
स्वाभाविकी ज्ञान-बल-क्रिया च ॥ [श्वे।उ। ६.७-८] इति श्रुतेः ।</p></blockquote>
<p>अत एव प्रकृति-क्षोभात् पूर्वं स ऐक्षत स आसीद् इत्य्-आदि ॥५४॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (भगवत्-सन्दर्भः (४४):</strong> अतस् तद्-अंशानाम् अपि तादृशत्वं [सच्-चिद्-आनन्द-रूपत्वं] आह&mdash;<strong>सत्ये</strong>ति । टीका च&mdash;सर्वेषां मूर्तिमत्त्वेऽप्य् अविशेषम् आह&mdash;सत्य-<strong>ज्ञाने</strong>ति । सत्याश् च ज्ञान-रूपाश् च <strong>अनन्ताश्</strong> च <strong>आनन्द</strong>-रूपाश् च । तत्रापि तद्-एक**-मात्रा** विजातीय-सम्भेद-रहिताः । तत्रापि च <strong>एक-रसाः</strong> सदैक-रूपा <strong>मूर्तयो</strong> येषां ते । यद् वा, सत्य-ज्ञानादि-मात्रैक-रसं यद् ब्रह्म, तद् एव मूर्तिर् येषाम् इति । अत एव <strong>उपनिषद्</strong> आत्म-ज्ञानं सैव <strong>दृक्</strong> चक्षुर् येषां, तेषाम् <strong>अपि</strong> । <strong>हि</strong> निश्चितम् । <strong>अस्पृष्ट-भूरि</strong>-<strong>माहात्म्याः</strong> न स्पृष्टं स्पर्श-योग्यं भूरि-माहात्म्यं येषां, ते तथा-भूताः सर्वे<sup id="fnref:5"><a href="#fn:5" class="footnote-ref" role="doc-noteref">5</a></sup> व्यदृश्यन्तेति । इत्य् एषा ।</p>
<p>अत्र मात्र-पदं तद्-वर्णादीनां स्वरूपान्तरङ्ग-धर्मत्वं बोधयति । न ह्य् अत्रापरस्मिन्न् अर्थे मूर्ति-शब्दः केवलात्म-पर इति स्वामिनः श्री-शुक-देवस्य वा मतम्, लक्षणायाः कष्ट-कल्पनामयत्वात् । अस्पृष्टेत्य् अत्र अस्पृष्टेति भूरि-माहात्म्येति अपीति उपनिषद्-दृग् इति पद-चतुष्टयस्यैव व्यस्तस्य समस्तस्य च स्वारस्य-भङ्ग-प्रसङ्गात् । उक्त-प्रकारानुरोधात् तेऽचक्षताक्ष-विषयं स्व-समाधि-भाग्यं [भा।पु। ३.१५.३८] इत्य्-अद्य्-उदाहरिष्यमाणानुसारात्, स्व-सुख- [भा।पु। १२.१२.६८] इत्य्-आदि श्री-शुक-हृदय-विरोधाच् च ।</p>
<p>अत एव विशुद्ध-विज्ञान-घनं [भा।पु। १०.३७.२०], विशुद्ध-ज्ञान-मूर्तये [भा।पु। १०.२७.२१], त्वय्य् एव नित्य-सुख-बोध-तनाव् [भा।पु। १०.१४.२२] इत्य्-आदि-वाक्यानि च न लाक्षणिकतया कदर्थनीयानि ।</p>
<p>तथैव आनन्द-मूर्तिम् उपगुह्य दृशात्म-लब्धं [भा।पु। १०.४१.२५] इत्य् आदौ,</p>
<blockquote>
<p>दोर्भ्यां स्तनान्तर-गतं परिरभ्य कान्तं &gt;
आनन्द-मूर्तिम् अजहाद् अतिदीर्घ-तापम् ॥ [भा।पु। १०.४८.६]</p></blockquote>
<p>इत्य् आदौ च दर्शनालिङ्गनाब्याम् अन्यार्थत्वं व्यवच्छिद्यते । उक्तं च महावाराहे&mdash;</p>
<blockquote>
<p>सर्वे नित्याः शाश्वताश् च देहास् तस्य परात्मनः । &gt;
हानोपादेय-रहिता नैव प्रकृतिजाः क्वचित् ॥ &gt;
परमानन्द-सन्दोहा ज्ञान-मात्राश् च सर्वतः । &gt;
देह-देहि-भिदा चात्र नेश्वरे विद्यते क्वचित् ॥[महावराहप्] इति &gt; ॥५४॥</p></blockquote>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः) : सत्ये</strong>ति । किं च, सत्याः सर्व-कारणत्वेन <strong>ज्ञान</strong>-रूपाः स्व-प्रकाशत्वेन अनन्ता विभुत्वेन आनन्दा निरुपाधि-परमास्पदत्वेन <strong>एक-रसाः</strong> काल-कारणत्वेन अत एवैकत्वं पृथक्-प्रकाशत्वेन च पृथक्त्वम् अपीति ज्ञेयम् ॥५४॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (बृहत्-क्रम-सन्दर्भः) :</strong> ननु, कथम् इयं प्रकाशिका माया ? एषापि कुहकत्वेनावरिकैव भवतु ? तन् नेत्य् आह&mdash;<strong>सत्य-ज्ञानानन्तानन्द-मात्रैक-रस-मूर्तयः</strong> । सत्य-ज्ञानानन्तानन्द-मात्रैक-रसो ब्रह्म, तद्-रूपा मूर्तिर् येषाम् इति, न हि ब्रह्मणि कुहकांशकाः । ननु, कथम् एतत् सत्य-ज्ञानानन्तानन्द-मात्रैक-रसस्य नानात्वम् ? श्रुत्य्-अप्रतिपादितत्वाद् इत्य् आशङ्क्याह&mdash;<strong>अस्पृष्ट-भूरि-माहात्म्या अपि ह्य् उपनिषद्-दृशां</strong>, श्रुत्य्-अगोचरत्वात् कथं नाम तद्-अप्रतिपादितत्वादि ॥५४.५६॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>विश्वनाथ-चक्रवर्ती (सारार्थ-दर्शिणी) :</strong> न चैतत् सर्वं भगवता मायया दर्शितम् इति मन्तव्यम् इत्य् आह&mdash;सत्येति । सत्याश् च <strong>ज्ञान</strong>-रूपाश् च <strong>अनन्ताश्</strong> च <strong>आनन्द</strong>-रूपाश् च तत्रापि तद्-<strong>एक-मात्रा</strong>विजातीय-सम्भेद-रहिताः । तत्राप्य् एक-<strong>रसाः</strong> काल-परिच्छेदकाभावात् सदैक-रूपा <strong>मूर्तयो</strong> वपूंषि येषां ते ।</p>
<p>यद् वा, सत्यम् विज्ञानम् आनन्दं ब्रह्मेति, सत्यम् विज्ञानम् अनन्तं ब्रह्मेति, आनन्दं ब्रह्मणो रूपं [तै।उ। ३.९], इत्य्-आदि श्रुत्य् उक्तं सत्यादि-रूपं यद्-ब्रह्म तद् एव मूर्तयो येषां ते ।</p>
<p>ननु, दृश्यत्व-बहु-विविधत्वादिकं ब्रह्मणो नैव श्रूयते वेदान्त-दर्शिनस् तत्राह&mdash;<strong>अस्पृष्टे</strong>ति । <strong>उपनिषदः</strong> पश्यन्ति भक्त्य्-अभावान् न तु तद्-अर्थं जानन्तीत्य् उपनिषद्-<strong>दृशो</strong> दार्शनिकास् तेषां, तैर् न स्पृष्टम् <strong>अपि भूरि-माहात्म्यं</strong> येषां ते । भक्त्याहम् एकया ग्राह्यः [भा।पु। ११.१४.२१] इति, भक्त्या माम् अभिजानाति यावान् यश् चास्मि तत्त्वतः [गीता १८.५५] इति, न चक्षुषा पश्यति रूपम् अस्य [क।उ। १.२.२३] इति, यम् एवैष वृणुते तेन लभ्यस् तस्यैष आत्मा विवृणुते तनुं स्वाम् [क।उ। १.२.२३] इति, आदित्य-वर्णं तमसः परस्तात् [श्वे।उ। ३.८] इति, आनन्द-मात्रम् अजरं पुराणम् एकं सन्तं बहुधा दृश्यमानम् [बृ।आ।उ। ४.४.१९] इति, बहु-मूर्त्य्-एक-मूर्तिकम् [भा।पु। १०.४०.७] इति,</p>
<blockquote>
<p>सर्वे नित्याः शाश्वताश् च देहास् तस्य परम्नः । &gt;
हानोपादान-रहिता नैव प्रकृतिजाः क्वचित् । &gt;
परमानन्द-सन्दोहा ज्ञान-मात्राश् च सर्वतः ॥ [महावराहप्]</p></blockquote>
<p>इत्य्-आदि-श्रुति-स्मृति-गम्यं ब्रह्मणोऽप्य् अप्राकृत-रूप-गुणादिमत्त्वं तद्-इच्छया भक्तिमच् चक्षुर्-गम्यम् अस्तीति ज्ञेयम् ॥५४॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>बलदेव-विद्यभूषणः (वैष्णवानन्दिनी) :</strong> न चैते हरिणा मायया त्रिगुणया विरचिता इत्य् आह&mdash;<strong>सत्ये</strong>ति । सत्यं ज्ञानम् अनन्तं ब्रह्म [तै।उ। २.१.१], विज्ञानम् आनन्दं ब्रह्म [बृ।आ।उ। ३.९.२८] इति श्रुत्य्-उक्तं, यत् सत्य-<strong>ज्ञानानन्तानन्दं</strong> ब्रह्म तन्-<strong>मात्रास्</strong> तद्-एक-रूपा, अत <strong>एक-रसाः</strong> कूटस्था <strong>मूर्तयो</strong> येषां ते । देह-देहि-भेदाभावेऽपि तद्-भेद-व्यपदेशः सत्तासतीत्य्-आदिवद् विशेषाद् एवेति बोध्यम् । <strong>उपनिषद्</strong> वेदान्तो दृक् येषां, तैर् अप्य् <strong>अस्पृष्टं</strong> साकल्येनागृहीतं <strong>माहात्म्यं</strong> येषां ते । नमो वेदान्त-वेद्यायौपनिषः पुरुषः इति श्रुतेर् उपनिषद्-वेद्यत्वं । कार्त्स्न्येन नाजोऽप्य् अभिधातुम् ईशः इति स्मृतेः साकल्येनावेद्यत्वम् ॥५४॥</p>
<hr>
<p><strong>॥ १०.१३.५५ ॥</strong></p>
<p><strong>एवं सकृद् ददर्शाजः पर-ब्रह्मात्मनोऽखिलान् ।</strong><br>
यस्य भासा सर्वम् इदं विभाति स-चराचरम् ॥**</p>
<p><strong>श्रीधर-स्वामी (भावार्थ-दीपिका) : एवं</strong> <strong>सकृद्</strong> एक-देव <strong>ददर्श</strong> । <strong>पर-ब्रह्मणो</strong> विशेषणं <strong>यस्ये</strong>ति ॥५५॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>वंशीधरः (भावार्थ-दीपिका-प्रकाशः) : यस्य</strong> ब्रह्मणः, यस्य भासा सर्वम् इदं विभाति [मु।उ। २.२.११] इति श्रुतेः ॥५५॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>सनातन-गोस्वामी (बृहद्-वैष्णव-तोषणी) : सकृत्</strong> युगपद् इत्य् अर्थः । <strong>पर-ब्रह्म</strong> श्री-कृष्णस् तद्-आत्मकान् । नन्व् अधिकारवता श्री-परमेष्ठिना कथम् एवं द्रष्टुं शक्तम् ? तथाह&mdash;<strong>यस्ये</strong>ति । पर-ब्रह्मणा श्री-भगवता कृपया तस्मिन् प्रकाशितम् इति भावः । यद् वा, यस्य <strong>अजस्य</strong> भास् तेजः स्वभाव इत्य् अर्थः । तेन्<strong>एदं</strong> जगत् <strong>सर्वं</strong> विशेषेण भाति कर्म-ज्ञान-भक्त्य्-आदि-सम्पत्त्या द्योतत इति श्री-भगवत्-प्रसादेन तस्य स्रष्टृत्वात् योगेश्वराणां सनकादीनाम् । तथा जगतो परो गुरुः [भा।पु। २.९.५] इत्य् उक्तेर् भगवद्-भक्तानां श्री-नारदादीनाम् अपि गुरुत्वात् स्वत एव तद्-योग्यतास्त्य् एवेति भाव इति भ्रमादिना दर्शनम् अपि निरस्तम् ॥५५॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (लघु-वैष्णव-तोषणी) : सकृद्</strong> युगपद् इत्य् अर्थः । <strong>परं ब्रह्म</strong> सत्य-ज्ञानादि-रूपं तद्-एक-रूपात् । तर्हि कथं दृष्टि-विषयत्वम् ? तत्राह&mdash;<strong>यस्ये</strong>ति । अतः स्वयं-प्रकाश्यत्वात् <strong>सर्वं</strong> प्रकाशकत्वाच् च तद्-इन्द्रियाणि स्व-शक्त्या प्रकाश्य स्वयम् इति प्रकाशते इति भावः । अत एव व्यदृश्यन्ते इति कर्तारं विनैवोक्तम् इति दिक् । किं त्व् अनेन प्रकारेण पूर्व-वत्स-बालकानां महिमैव दृश्यन्ते स्म । मम लीलेयम् एतादृशैर् एव सिद्ध्यति । अन्यथा मायैक-सृष्टिर् एवाकरिष्यत इति ज्ञापनायेति गम्यते ॥५५॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः) : एवं</strong> चेत् कथं <strong>दर्श</strong> ? तत्राह&mdash;<strong>यस्ये</strong>ति । तस्य सर्व-प्रकाशकत्वात् स्व-प्रकाशकत्वाच् चेत्य् अर्थः ॥५५॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (बृहत्-क्रम-सन्दर्भः) :</strong> <em>न व्याख्यातम्।</em></p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>विश्वनाथ-चक्रवर्ती (सारार्थ-दर्शिणी) :</strong> <strong>यस्य पर-ब्रह्मणः</strong> ॥५५॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>बलदेव-विद्यभूषणः (वैष्णवानन्दिनी) :</strong> प्राकृतैर् महद्-आदिभिस् तत्त्वैर् उपासितान् <strong>ब्रह्मात्मकान्</strong> वत्स-तत्-पालान् <strong>सकृत् प्रदर्श्य</strong> चिन्मयैस् तैर् उपासितांस् तान् अतिकृपालुः सकृद् अदर्शयद् इत्य् आह&mdash;<strong>एवम्</strong> इति । <strong>अखिलान्</strong> वत्स-तत्-पालांस् तत्त्व-पर्यन्तान् पर-ब्रह्मात्मकान् <strong>अजः</strong> सकृद् ददर्श । एवम् इति सङ्ख्यया नामभिश् च पूर्व-तुल्यान् इत्य् अर्थः । यस्य पर-ब्रह्म्णो <strong>भासा</strong> शक्त्या <strong>सर्वं</strong> स-<strong>चराचरम्</strong> <strong>इदं</strong> जगद् <strong>विभाति</strong> कार्य-क्षमं भवति । द्रव्यं कर्ं च कालश् च इत्य्-आदि-वचनात् इदं द्वितीय-दर्शनम् । अद्यैव तदृतेऽस्य किम् इत्य्-आदिना अपराध्याये व्यक्तीभावि ॥५५॥</p>
<hr>
<p><strong>॥ १०.१३.५६ ॥</strong></p>
<p><strong>ततोऽतिकुतुकोद्वृत्य</strong><sup id="fnref:6"><a href="#fn:6" class="footnote-ref" role="doc-noteref">6</a></sup><strong>-स्तिमितैकादशेन्द्रियः ।</strong></p>
<p><strong>तद्-धाम्नाभूद् अजस् तूष्णीं पूर्-देव्य्-अन्तीव पुत्रिका ॥</strong></p>
<p><strong>श्रीधर-स्वामी (भावार्थ-दीपिका) :</strong> अतिकुतुकेनाश्चर्येणोद्वृत्य दृष्टीः परावृत्य हंस-पृष्ठे निपत्येति वा । <strong>कुतुक</strong>-शब्दे तृतीयायाश् छान्दसो लुक् । यद् वा, उद्वृत्य इति छेदः । अतिकुतुकेन उद्वृत्यो विलोड्यो विपर्यस्तः स्वस्मिन्न् इति यावत् । पाठान्तरे त्व् <strong>अतिकुतुकेनोद्वृत्तः</strong> क्षुभितः । तेषां <strong>धाम्ना</strong> तेजसा स्तब्ध-सर्वेन्द्रियो ब्रह्मा <strong>तूष्णीं</strong> निश्चलो<strong>ऽभूत्</strong> । अत्र दृष्टान्तः&mdash;<strong>पूर् देवी</strong> व्रजाधिष्ठात्री काचिद् देवता, तस्या <strong>अन्ति</strong> समीपे <strong>पुत्रिका</strong> चतुर्-मुखी-कृतक-प्रतिमेव ॥५६॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>वंशीधरः (भावार्थ-दीपिका-प्रकाशः) :</strong> उपसर्ग-योगेन धातोर् अनेकार्थता-द्योतनाय, निपत्येति वेति । छान्दसाश्रयणस्यागतिक-गतिकत्वात् प्रकारान्तरम् आह&mdash;<em>विलोड्यो विलोडितुं</em> योग्यः । तृतीया-तत्-पुरुषः । खर्परे शरि वा विसर्ग-लोपो वक्तव्यः इति विसर्ग-लोपः । <em>पाठान्तरे तु</em> <strong>अतिकुतुकोद्वृत्त</strong> इति पाठे तु । <em>तेषां</em> सत्यादि-रूपाणां वत्स-पालानां <em>तेजसा</em> । ध्वस्त-सर्वेन्द्रियश् चकितेन्द्रियः । अत्र <em>निश्चलस्</em> <strong>तूष्णीम्</strong>भावे । पुत्रिका भूमि-दंशे स्यात् तथा कृत्रिम-मूर्तिके इति सात्वतः । <strong>पुत्रिका</strong> इति पाठे <strong>पूर्-देवी</strong> बहु-लोकैः पूज्यमाना ग्राम-देवता तस्या <strong>अन्ति</strong> निकटे । पुत्रिका बालकैः खेल्यमाना पूजिता क्षुद्रा मृण्मयी पञ्चालिकेवेति विश्वनाथः ॥५६॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p>**श्रीनाथ-चक्रवर्ती (चैतन्य-मत-मञ्जुषा) :**<em>न व्याख्यातम्।</em></p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>सनातन-गोस्वामी (बृहद्-वैष्णव-तोषणी) :</strong> ततः परम-विस्मयेन स्तम्भितः स्तुति-प्रणामादिकम् अपि कर्तुं नाशक्नोद् इत्य् आह&mdash;<strong>तत</strong> इति । <strong>तूष्णीम् अभूत्</strong> निश्चेष्टो <strong>वृत्त</strong> इत्य् अर्थः । तत्र दृष्टान्तः&mdash;<strong>पूर् देवी</strong> पौरैः पूज्यमाना देवी, तस्या <strong>अन्तिके</strong> वर्तमाना या <strong>पुत्रिका</strong> शोभार्या चित्रादि-मयी पुत्तलिका । सा यथा पूजाद्य्-अभावेन निश्चेष्टा दृश्यते, तथेत्य् अर्थः ॥५६॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (लघु-वैष्णव-तोषणी) :</strong> अथ तस्य मोहम् आह&mdash;<strong>तत</strong> इति । <strong>तद्-धाम्ना</strong> तेषां प्रभावेण <strong>अन्ति,</strong> तेषाम् अन्तिके <strong>स्तिमितैकादशेन्द्रियो</strong> निश्चेष्टः सन् <strong>तूष्णीम्</strong> अभूत् । किञ्चिद् वक्तुम् अपि न शक्तवान् इत्य् अर्थः । तत्र किरीटादि-शोभस्य स्तब्धस्य च तस्योपमा <strong>पूर्-देवी</strong> नाना-परिच्छदैः पुर-जनाराध्या प्रतिमेवेति । अन्यत् तैः ।</p>
<p>तत्र दृष्टीः परावर्त्य तद्-दृष्टीनां चतुर्-दिक्षु स्थितत्वात् ताभिः पर्यायेण दृष्ट्वेत्य् अर्थः । तस्मिन्न् इति हंस-पृष्ठ इत्य् अर्थः । खर्परत्वाद् विसर्ग-लोपः ॥५६॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः) :</strong> तेषां <strong>धाम्ना</strong> प्रभावेण <strong>अन्ति</strong> । तेषाम् एव समीपे काचित् <strong>पूर् देवी</strong> पुरजनाराध्यमाना यथा सशोभा निश्चेष्टा च सैव ॥५६॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (बृहत्-क्रम-सन्दर्भः) :</strong> <em>न व्याख्यातम्।</em></p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>विश्वनाथ-चक्रवर्ती (सारार्थ-दर्शिणी) :</strong> <strong>अतिकौतुकेन उद्वृत्त्यानि</strong> विलोड्यानि <strong>स्तिमितान्य्</strong> आनन्द-स्तब्धानि <strong>एकादशेन्द्रियाणि</strong> यस्य स । उद्वृत्त इति पाठे अतिकुतुकेन क्षुभितः तेषां <strong>धाम्ना</strong> तेजसा <strong>तूष्णीं</strong> किम् अपि वक्तुं चेष्टितुं चाशक्तो<strong>ऽभूत्</strong> । अत्र दृष्टान्तः <strong>पूर् देवी</strong> बहु-लोकैः पूज्यमाना ग्राम-देवता, तस्या <strong>अन्ति</strong> निकटे <strong>पुत्रिका</strong> बालकेन खेल्यमाना अपूजिता क्षुद्रा मृण्-मयी पञ्चालिकेव ॥५६॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>बलदेव-विद्यभूषणः (वैष्णवानन्दिनी) : अतिकुतुकेनोद्वृत्तानि</strong> क्षुब्धानि <strong>स्तिमितान्य्</strong> आनन्द-क्षुब्धानि <strong>एकादशेन्द्रियाणि</strong> यस्य सः । तेषां <strong>धाम्ना</strong> तेजसा <strong>तूष्णीं</strong> वक्तुम् अप्य् अनीशो<strong>ऽभूत्</strong> । तत्र दृष्टान्तः&mdash;<strong>पूर् देवी</strong> सर्व-पुर-जनैर् नोपचारैः पूज्या महा-माहात्म्या देवी, तस्या <strong>अन्ति</strong> सन्निधौ <strong>पुत्रिके</strong>व शिशुभिः खेल्यमाना अपूज्या पञ्चालिकेवेत्य् अर्थः ॥५६॥</p>
<hr>
<p><strong>॥ १०.१३.५७ ॥</strong></p>
<p><strong>इतीरेशेऽतर्क्ये निज-महिमनि स्व-प्रमितिके</strong></p>
<p><strong>परत्राजातोऽतन्-निरसन-मुख-ब्रह्मक-मितौ ।</strong></p>
<p><strong>अनीशेऽपि द्रष्टुं किम् इदम् इति वा मुह्यति सति</strong></p>
<p><strong>चच्छादाजो ज्ञात्वा सपदि परमोऽजा-जवनिकाम् ॥</strong></p>
<p><strong>श्रीधर-स्वामी (भावार्थ-दीपिका) :</strong> एवं मोह-मग्नम् अजम् उज्जहारेत्य् आह&mdash;इतीति । <strong>इरेशे</strong> इरा सरस्वती तस्या <strong>ईशे</strong> ब्रह्मणि <strong>किम् इदम् इति</strong> <strong>मुह्यति सति</strong> पश्चात् तद् <strong>द्रष्टुम् अप्य् अनीशे</strong> सति <strong>परमोऽजः</strong> श्री-कृष्णः <strong>सपद्य् अजा-जवनिकां</strong> माया-रूपां तिरस्करिणीं यया अद्भुतं दर्शितं तां <strong>चच्छाद</strong> तिरो-धत्त, अपसारितवान् इत्य् अर्थः ।</p>
<p>अथवा, अयं लोकाभिमानी ममैश्वर्यं द्रष्टुम् अयोग्य इति तस्योपरि मायां प्रसारितवान् इति । कस्मिन् स्वरूपे मुमोह तद् आह&mdash;<strong>अतर्क्ये</strong> तर्कागोचरे । <strong>निजो</strong>ऽसाधारणो <strong>महिमा</strong> यस्य, तस्मिन्न् इति मोहे हेतुद्वयम् उक्तम् । दर्शनायोग्यत्वाय त्रीणि विशेषणानि । <strong>स्व-प्रमितिके</strong> स्व-प्रकाशं च तत् कं सुखं च यस्मिन् । अत एव <strong>अजातः</strong> प्रकृतेः <strong>परत्र</strong> परस्मिन् । <strong>अतन्-निरसन-मुखेन</strong> <strong>ब्रह्मकैः</strong> श्रुति-शिरोभिर् <strong>मितिर्</strong> ज्ञानं यस्मिन्, तस्मिन् स्वरूपे ॥५७॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>वंशीधरः (भावार्थ-दीपिका-प्रकाशः) :</strong> <em>एवम्</em> उक्त-प्रकारेण । <em>मोह-मग्नं</em> मोहितम् । <em>अजं</em> ब्रह्माणम् । <em>उज्जहार</em> उद्दधार । <em>इरा</em> सरस्वती, इरा सरस्वतीम् अद्य-जल-काम-प्रदेषु च इति धरणिः । <em>पश्चान्</em> मोहाद् अनु । ततः सत्यानन्द-मूर्ति-व्यूहम् । प्रतिसीरा जवनिका स्यात् तिरस्करिणी च सा इत्य् अमरः । <em>अपसारितवान्</em> दूरीचकार । <em>इत्य् अर्थ</em> इति&mdash;सति प्रसिद्धेऽर्थेऽप्रसिद्धार्थ-कल्पनम् अन्याय्यम् इति हेतोः प्रसिद्धार्थ-परतया व्याचख्य&mdash;<em>अथवा</em> इति । महिमाधिक्यम् । <strong>अतर्क्ये</strong>ऽद्भुत-वैभवे मोहो भवत्य् एवेति अतर्क्यत्वाद् इति <em>हेतुर्</em> ऊहनीयः । <strong>अतन्-निरसन-मुखेन</strong> अतद् व्यावृत्त्या । <strong>इरा</strong> सरस्वती तस्या <strong>ईश</strong> महा-बुद्धिमत्य् अपीत्य् अर्थः ॥५७॥ [अत्र विश्वनाथः]</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>श्रीनाथ-चक्रवर्ती (चैतन्य-मत-मञ्जुषा) : अजा-जवनिकां चच्छाद</strong> संवृतवान् । मायान्तः-पात-संवरणानन्तरम् एव वृन्दावन-स्वरूप-दर्शन-योग्यताभूद् इति भावः ॥५७॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>सनातन-गोस्वामी (बृहद्-वैष्णव-तोषणी) : ज्ञात्वा</strong>नुभूय भगवन् माहात्म्यम् इति प्रकरणाद् अध्याहार्यम् अतः प्रेमोद्रेकेणानन्द-विशेषेण वा मुह्यति सति पश्चात् तत् तद् अतिरेकेण द्रष्टुम् अप्य् अशक्ते सति । चार्थे वा-शब्दः । अन्यत् तैर् व्याख्यातम् । यद् वा, ततश् च पृथक्त्वेन प्रकाशितं तद् वत्स-वत्स-पादि-रूपं पूर्व-बालकेषु श्री-ब्रह्मणो मायां च, तां नितराम् अनुगृह्नन् श्री-भगवान् संवृतवान् इत्य् आह&mdash;<strong>इती</strong>ति, इति&mdash;एतान् इत्य् अर्थः । अजस्य श्री-<strong>ब्रह्मणो\ऽजाजवनिकां</strong> च बालादीनां मोहनाच्छादनात्मिकां मायां <strong>चच्छाद</strong> संवृतवान् । ज्ञात्वेत्य् अस्यात्रैवान्वयो\ऽवसरं विचार्येत्य् अर्थः । अन्यत् समानम् ॥५७-५८॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (लघु-वैष्णव-तोषणी) :</strong> इति पूर्व-रीत्या बाल-वत्सादि-रूपम् एकम् अद्भुतं दृष्टं <strong>इदं वा किम् इति</strong> वा-शब्दार्थः । <strong>ज्ञात्वा</strong> तन्-मोहादिकम् अवधार्य । अन्यत् तैः ।</p>
<p>अत्र प्रथम-पक्षे मायया अविद्या-विद्या-वृत्तिकत्वात्, अविद्या-रूपेण तिस्करिणीं ब्रह्मणो दृष्टिं प्रति श्री-कृष्ण-रूपस्य व्यवधायिकां, तथा यया अविद्या-रूपया <strong>अतर्क्यं</strong> इत्य्-आदि-पञ्च-विशेषणकत्वाद् अन्याद् दृश्यं तद् अद्भुतं दर्शितं तद्-रूपेण प्रकाशिकाम् अपि ताम् अपसारितवान् इति । तम् एतं पक्षम् अवैष्णवम् अयुक्तं चाशङ्क्य पक्षान्तरम् आह&mdash;<em>अथवेति</em> । अत्र तस्य स्व-प्रकाशत्वात् स्व-प्रकाशता-शक्तिर् एव दर्शने हेतुः&mdash;ग्माया त्व् अविद्यावृत्त्य्-आवरण-धर्मैव, विद्या-वृत्त्या च न तस्य तस्या अपि प्रकाशकस्य, तस्य प्रकाशन-समर्थेत्य् उक्तं तद् एवाह&mdash;<strong>परत्राजात</strong> इति । अतस् तादृश-वैभवं प्रति ब्रह्म-दृष्टितो मायापसारणेन तद् दर्शितं । तत्र प्रसारणेन त्व् आच्छादितम् इति, प्रसारितम् अपि प्रसारितवान् इति । छदेर् अन्तर्भूतण्य् अर्थत्वात् मायायाश्चाण्यन्तकर्मत्वात् इति शब्दः । अथवेति पक्ष-समाप्त्य्-अर्थः । उत्तर-ग्रन्थस्य उभयत्रान्वितत्वात् । क्व मुह्यति ? इति कुत्र तस्य मोह इत्य् अर्थः । स्वरूपे घन-श्यामादि-रूपे <strong>निज-महिमनी</strong>ति बहुव्रीहिः । यद् वा, निज-महिमनीत्य् एव विशेष्यं कर्म-धारयात् तादृश-चतुर्भुज-वृन्दे तद्-वैभव इत्य् अर्थः । अन्यत् समानम् ॥५७॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः) : इत्य्</strong> अनेन प्रकारेण तां तद्-उपरि <strong>चच्छाद</strong> छादयामास इत्य् अन्तर्-भूतान्य् अर्थत्वात् । कुत्र मोहः ? तत्राह&mdash;<strong>निज-महिमनि</strong> व्यदृश्यन्त घन-श्यामा इत्य्-आदि स्व-वैभवे तद्-विशेषणानि <strong>स्व-प्रमितिक</strong> इत्य्-आदीनि मा लक्ष्मीः । तया श्री-राधा-देव्या सहितः समः श्री-कृष्ण तस्य आ सम्यक् प्रियं राधा वृन्दावने वन इति ॥५७.५८॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (बृहत्-क्रम-सन्दर्भः) :</strong> अथ तथा-विधया प्रकाशकया मायया किम् इदं किम् इदम् इदम् इति ब्रह्मणि मोहं गते तां पुनस् तिरोधापयांश् चकारेत्य् आह&mdash;<strong>इतीरेश</strong> इत्य्-आदि । <strong>अतर्क्यो</strong>ऽचिन्तनीय-<strong>निज-महिमनि</strong> प्रकाशा-शक्ति-वैभवे <strong>स्व-प्रमितिके</strong> स्व-प्रमाणके स्व-स्वरूपे, विषय-सप्तमीयम्, तथा-विध-निज-महिम-विषये इति यावत् । इरेशे ब्रह्मणि मुह्यति सति <strong>अजा-जवनिकाम्</strong> अजस्य ब्रह्मणा आजवनिकाम् अजत्वाबिमान-वनिकां वनीं चच्छाद । स्व-मायया तस्य मायां छादयामासेत्य् अर्थः । अजस्येदम् आजम् अजत्वाभिमानः । तद् एव वनिका अत्यल्प-वनं, अल्पत्वाद् वनम् एव वनी । अल्पद्वादीप् । तत्राल्प्य् अल्पत्वे कन् । निज-महिमानं पुनर् विशिनष्टि&mdash;अजातः प्रकृतितः परत्र । तत्र हेतुः&mdash;<strong>अतन्-निरसन-मुखेन</strong> यद् <strong>ब्रह्मकं</strong> ब्रह्मानन्दस् तस्य मितिर् यत्र । इरेशे कीदृशे ? <strong>द्रष्टुम् अप्य्</strong> <strong>अनीशे</strong> । पुनः कीदृशे ? <strong>किम् इदम् इति मुह्यति</strong> सति ।</p>
<p>कश् <strong>चच्छाद</strong> ? तत्राह&mdash;अजः श्री-कृष्णः । द्वयोर् एकाजत्वे कथं तारतम्यम् ? इत्य् आह&mdash;परमः । अयं तु <strong>परमोऽजः</strong>, स त्व् औपचारिकः । यद् वा, अजा माया, अजा चासौ अजवनिका अतिरस्करणी अनावरिका प्रकाशिकेति यावत् । सा चेति कर्मधारयः । तां प्रकाशिकां स्वकीयां चछाद संवृतवान् इत्य् अर्थः । किं कृत्वा ? <strong>ज्ञात्वा</strong> ब्रह्मणो मोहं ज्ञात्वा ॥५७॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>विश्वनाथ-चक्रवर्ती (सारार्थ-दर्शिणी) :</strong> तावन् मात्र एव मञ्जु-महिमनि निमज्जन्तम् अनुभवासमर्थं ब्रह्माणम् आलोक्य, ततः परस् सहस्रेषु दर्शयितव्येष्व् असाधारणेषु निज-महा-मञ्जु-महिमसु तम् अनधिकारिणम् अभिमृश्य मञ्जु-महिम-दर्शनां समापयामासेत्य् आह&mdash;<strong>इती</strong>ति । <strong>ईरेशे</strong> ब्रह्मणि इरा सरस्वती तस्या ईशे महा-बुद्धिमत्य् अपीत्य् अर्थः । <strong>किम् इदम् इति मुह्यति सति</strong> पश्चाद् <strong>द्रष्टुम्</strong> <strong>अप्य् अनीशे</strong> सति । <strong>परमो\ऽजः</strong> श्री-कृष्णः <strong>ज्ञात्वा</strong> स्वैश्वर्य-रसानुभवे तद्-योग्यतां वीक्ष्य <strong>सपदि</strong> अजा-जवनिकां योग-माया-रूपां तिरस्करणीं <strong>चछाद</strong> यया पुलिने भुञ्जनान् श्रीदामादि-बालकान् तृणं चरतो वत्सान् वत्सान्वेषकं स्वं चाच्छाद्य, स्वरूप-भूतान् वत्स-बालकादीन् पुनस् तान् एव चतुर्भुजादित्वेन दर्शयामास ताम् अन्तरधापयद् इत्य् अर्थः । या वास्तवं वस्त्व्-आवृणोति अवास्तव-वस्त्व् एव दर्शयति सा माया । या तु वास्तव-वस्तूनाम् अपि मध्ये किम् अपि आवृणोति, किम् अपि दर्शयति सा योग-माया । इति माया-योग-माययोर् भेदद् <strong>अजा</strong>-शब्देनात्र बहिरङ्गा-माया न व्याख्येया । क्व <strong>मुह्यति</strong> ? <strong>निज-महिमनि</strong> दर्शत-चतुर्भुजादि-रूप-स्व-महैश्वर्ये कीदृशे ? <strong>अतर्क्ये</strong> । यतः <strong>स्व-प्रमिति</strong> स्व-प्रकाशं च तत् कं सुख-रूपं च । तस्मिन् अत एव <strong>अजातः</strong> प्रकृतेः <strong>परत्र</strong> परस्मिन् । <strong>अतन्</strong> <strong>निरसन-मुखेन</strong> <strong>ब्रह्मकैः</strong>, अस्थूलम् अनणु अहृस्वम् [बृ।आ।उ। ३.७.८] इत्य्-आदिकैः श्रुति-शिरोभिर् ब्रह्माभि-व्यञ्जकैर् मितिज्ञानं यत्र स्वरूपे ॥५७॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>बलदेव-विद्यभूषणः (वैष्णवानन्दिनी) :</strong> मञ्जु-महिम-चुलुकेऽपि निमज्जन्तः ततोऽन्यस्मिंस् तद्-अर्णवे दर्शयितव्यो अनधिकारिणं विरिञ्चं विज्ञाय हरिस् तद्-दर्शनं समापयद् इत्य् आह&mdash;<strong>इती</strong>ति । <strong>इरा</strong> सरस्वती तस्या <strong>ईशे</strong> तत्-पितरि महा-बुद्धिशालिनि विरिञ्चे <strong>किम् इदम् इति मुह्यति सति</strong> । पश्चात् <strong>द्रष्टुम्</strong> <strong>अप्य् अनीशे</strong> च सति परमोनन्दार्भकः सर्वेशस् तं स्व-मञ्जु-महिम-दर्शने तद् अनुभवे चायोग्यं <strong>ज्ञात्वा</strong> <strong>सपदि</strong> तत्क्षणात् <strong>अजा-जवनिकां चछाद</strong> यया प्रकृतान् वत्स-बालांस् तद् अन्वेषक-स्व-पर्यन्तानाच्छाद्य । पुनः स्वात्मभूतां तान् घन-श्यामादि-लक्षणान् अदर्शयन्ताम्-<strong>अजा-जवनिकां</strong> योग-मायाख्यां तिरस्करणीम् अन्तर्धापयद् इत्य् अर्थः । माया-योग-माययोर् भेदस्तु, विष्णोर् माया भ्यगवतीति पद्य-टिप्पण्यां द्रष्टव्यः । क्व मुह्यतीत्य् ? अत्राह&mdash;निजे असाधारणे <strong>महिमनि</strong> दर्शिते घन-श्यामादि-लक्षणे महैश्वर्ये । कीदृशे <strong>अतर्क्ये</strong> ? यतः <strong>स्व-प्रमितिके</strong> स्व-प्रकाश-विज्ञानानन्द-रूपे इत्य् अर्थः । तादृशस्य मूर्तत्वादिना अतर्क्यत्वम् इत्य् अर्थः । अतएवाजातस् त्रि-गुणायाः <strong>परत्र</strong> तद् अस्पृष्टे इत्य् अर्थः । <strong>अतन्-निरसन-मुखेन</strong> <strong>ब्रह्मकैर्</strong> वेद-शिरोभिः, अस्थूलम् अनण्व् अह्रस्वम् [बृ।आ।उ। ३.७.८] इत्य्-आद्योपनिषद् वाक्यैर् मितिज्ञानं यस्य तस्मिन् ॥५७॥</p>
<hr>
<p><strong>॥ १०.१३.५८ ॥</strong></p>
<p><strong>ततोऽर्वाक् प्रतिलब्धाक्षः कः परेतवद् उत्थितः ।</strong><br>
कृच्छ्राद् उन्मील्य वै दृष्टीर् आचष्टेदं सहात्मना ॥**</p>
<p><strong>श्रीधर-स्वामी (भावार्थ-दीपिका) : अर्वक्</strong> बहिः <strong>प्रतिलब्धान्य् अक्षीणि</strong> येन सः । <strong>परेतवन्</strong> मृतो यदि कथञ्चित् पुनर् उत्तिष्ठति तथा । <strong>दृष्टीर्</strong> नेत्राणि ॥५८॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>वंशीधरः (भावार्थ-दीपिका-प्रकाशः) : ततो</strong> मायाच्छादनानन्तरम् । <strong>को</strong> ब्रह्मा ? । <strong>आत्मना</strong> भगवता <strong>सहेदं</strong> वक्ष्यमाणं वृन्दावनम् <strong>आचष्ट</strong> ददर्श ॥५८॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>सनातन-गोस्वामी (बृहद्-वैष्णव-तोषणी) : ततः</strong> सम्बरणाद् <strong>अर्वाक्</strong> पश्चात् <strong>प्रतिलब्धाक्षः</strong> प्राप्त-सज्ञ इत्य् अर्थः । <strong>परेतवद्</strong> इति मोहस्यातिशय्यात् । किं वा, गते\ऽपि मोहे चिरेण चेष्टोत्पत्तेः । <strong>उत्थित</strong> इति मोहेन पूर्वं हंस-पृष्ठे पतनं बोधयति । <strong>इदं</strong> विश्वम् <strong>आत्मना</strong> <strong>सहितम्</strong> इति मोहेन विस्मृतस्यात्मनस् तदानीम् अनुसन्धानोत्पत्तेः । यद् वा, इदं वक्ष्यमाणं वृन्दावनादिकम् । सहैक-दैवात्मना स्वयम् एवापश्यत ॥५८॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (लघु-वैष्णव-तोषणी) : उत्थित</strong> इति मोहेन हंस-पृष्ठे पतनं बोधयति, <strong>इदं</strong> ममतास्पदं विश्वम् <strong>आत्मना</strong> देहेनाहन्तास्पदेन सहितं तस्यापि विस्मृतत्वात् ॥५८॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (बृहत्-क्रम-सन्दर्भः) : ततस्</strong> तस्या संवरणे ब्रह्मा प्रकृतिं प्राप्त इत्य् आह&mdash;<strong>ततोऽर्वागि</strong> इत्य्-आदि । को ब्रह्मा ? <strong>परेतरं</strong> मृत <strong>वत्</strong> <strong>प्रतिलब्धात्मा</strong> सन् <strong>उत्थितः</strong> <strong>कृच्छ्राद्-दृष्टीर् उन्मील्या</strong>त्मना <strong>सह इदम्</strong> उक्त-प्राय-वैभवम् <strong>आचष्टे</strong> ॥५८॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>विश्वनाथ-चक्रवर्ती (सारार्थ-दर्शिणी) : अर्वाक्</strong> बहिः <strong>प्रतिलब्धानि अक्षाणि</strong> येन सः । <strong>परेतवत्</strong> मृतो यदि कथञ्चित् पुनर् <strong>उत्तिष्ठति</strong> ? तथेत्य् अर्थः । विस्मय-रस-महा-भार-मर्दितत्वाद् इति भावः । <strong>इदं</strong> जगत् ममतास्पदं <strong>आत्मना</strong>हन्तास्पदेन <strong>सह</strong> अपश्यत् तयोर् अपि विस्मृत-पूर्वत्वात् ॥५८॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>बलदेव-विद्यभूषणः (वैष्णवानन्दिनी) : अर्वाग्</strong> बहिः <strong>प्रतिलब्धान्य् अक्षाणी</strong>न्द्रियाणि येन सः । <strong>परेतवद् उत्थितः</strong> मृतश् चेत् कथञ्चिद् <strong>उत्तिष्ठति</strong> ? तथेत्य् अर्थः । विस्मय महाभाव विमर्दितत्वाद् इति भावः । <strong>आत्मना</strong> स्वेन <strong>सहेदं जगद्</strong> आशष्टापश्यत् ॥५८॥</p>
<hr>
<p><strong>॥ १०.१३.५९ ॥</strong></p>
<p><strong>सपद्य् एवाभितः पश्यन् दिशोऽपश्यत् पुरः-स्थितम् ।</strong><br>
वृन्दावनं जनाजीव्य-द्रुमाकीर्णं समा-प्रियम् ॥**</p>
<p><strong>श्रीधर-स्वामी (भावार्थ-दीपिका) : जनानाम् आजीव्यैर् द्रुमैर् आकीर्णम्</strong> । <strong>समा-प्रियं</strong> सन्ततान्य् आसमन्तात् प्रियाणि यस्मिंस् तत् ॥५९॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>वंशीधरः (भावार्थ-दीपिका-प्रकाशः) : सपदि</strong> झटित्य् एव । <strong>आजीव्यैर्</strong> आम्रजंब्वादिभिः ।</p>
<p>यद् वा, जनानाजीवयन्ति क्षेत्र-कर्षणादिनेति जनाजिव्या वृषास् तेषां, <strong>द्रुमा</strong> द्रुमवद् उत्पादका गावस् ताभिर् आकीर्णम् ।</p>
<p>यद् वा, जनाजीव्यं जलं तस्य द्रुमा द्रुमवद् दात्री कालिन्दी तया जनाजीव्या भक्तिः सैव द्रुमो मोक्ष-फल-प्रदत्वेन तयाकीर्णम् इति वा । प्रियकराणि पुष्प-पत्रादीनि । मा लक्ष्मीस् तस्याः प्रियो हरिस् तेन सहेति समाप्रियम् । मा लक्ष्मीः प्रिया-शब्दोदिता श्री-राधा ताभ्यां सहेति पूर्ववत् । मा लक्ष्मीस् तस्याः प्रिया गावस् तासु नित्यं सन्निहितत्वात् तस्याभिस् सहेति ॥५९॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>श्रीनाथ-चक्रवर्ती (चैतन्य-मत-मञ्जुषा) : वृन्दावनं</strong> कीदृशं ? मा-<strong>प्रियम्</strong>, मा शोभा अस्याः प्रियम् । स ब्रह्मा ॥५९॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>सनातन-गोस्वामी (बृहद्-वैष्णव-तोषणी) : अभितो दिशः पश्यन् सपद्य् एव वृन्दावनम् अपश्यत्</strong> स ब्रह्मा । मायाया लक्ष्म्याः श्री-राधा-रूपायाः <strong>प्रियम्</strong>&mdash;तत्र तस्याः श्री-भगवत् प्रदत्ताधिपत्येन परम-प्रीतेः श्री-भगवत्-प्रियत्वाद् वा, तस्याः । यद् वा, मया लक्ष्म्या सह वर्तते समो भगवान्, तस्य आ सम्यक् प्रियम् ॥५९॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (लघु-वैष्णव-तोषणी) :</strong> ततश् च परम-कृपया श्री-कृष्णस् तस्मै स्वान्तरङ्ग-वैभवं प्रकाशितवान् इत्य् आह&mdash;<strong>सपदी</strong>ति त्रिभिः । यद् वा, पूर्वं वृन्दावनाधिष्ठानक-श्री-कृष्णाख्यं परम-स्वरूपं यया माया-जवनिकाच्छाद्य स्व-शक्ति-विशेषेण-स्वरूप-वैभवान्तरं दर्शितवान् ताम् अपसारितवान् इति प्राचीन-तृतीय-श्लोकार्थः । ततश् च स्व-तेजोभिः सर्वाच्छादकेन अप्राकृतेन परम-स्वरूपेणैव प्रकाशते इत्य् आह&mdash;तत इति चतुर्भिः । अर्वाचि सम्प्रत्य् अवतीर्णे श्री-कृष्णाख्य-परम-स्वरूपे पुनर्-लब्ध-दृष्टिः सन् इदं श्री-वृन्दावनम् आत्मना सह व्यचष्ट तद् एव विवृणोति-सपदीति । <strong>अभितो दिशः पश्यन् सपद्य् एव वृन्दावनम् अपश्यत्</strong> स ब्रह्मा माया-लक्ष्म्याः श्री-राधा-रूपायाः <strong>प्रियं</strong> राधा-वृन्दावने वन इति मात्स्य-पाद्मादिभ्यः । यद् वा, माया तथैव लक्ष्म्या सह वर्तत इति समः श्री-कृष्णः तस्य आ सम्यक् प्रियं वृन्दावनं गोवर्धनम् इत्य्-आदि उक्तम् । यद् वा, मायास् तस्य्सा एव प्रियः श्री-कृष्णस् तेन सह वर्तमानम् इत्य् एवं, चेत् समानाम् आत्मारामाणाम् अपि आप्रियम् इति कियत् ॥५९॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः) : वृन्दावनं</strong> गोवर्धनम् इति प्रसिद्धेः ॥५९॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (बृहत्-क्रम-सन्दर्भः) :</strong> न केवलं तद् एवाचष्टे, स्वरूपस्थं <strong>वृन्दावनं</strong> च ददर्शेत्य् आह&mdash;<strong>सपदीत्य्</strong>-आदि । <strong>अभितः</strong> सर्वा <strong>दिशः</strong> पश्यन् पुरः-स्थितं वृन्दावनम् <strong>अपश्यत्</strong>, पुरः-स्थितम् अपि या या दिशः पश्यति तासु तास्व् एव पश्यतीत्य् अर्थः । वृन्दावनम् अपि व्यापकेन ददर्श । अथव, पुरोवृन्दावन-दर्शन-योग्यता नषीत्, पश्चाद् एवाहङ्कारहतो ददर्श । कीदृशम् ? <strong>जनाजीव्य-द्रुमाकीर्णम्</strong>, जनाजीव्य-द्रुमाः कल्प-द्रुमाः । स ब्रह्मा म शोभा तस्याः <strong>प्रियं</strong> दयितम्, तस्यास् तत्रैवानुगतत्वात् । म लक्ष्मीर् वा तस्या अप्रियं सम्यक् प्रीतिस्थानम्, वैकुण्ठाद् अपि मनोहरत्वात् । आत्मना सहेत्य् अत्रैव वान्व् एतव्यम् । या या दिशः पश्यति, तासु तास्व् आत्मना सह वृन्डवनं ददर्शेति वृन्दावनस्य व्यापकत्वम् । अतस् ऋतीये भगवता ब्रह्माणं यत् प्रत्युक्तम्</p>
<blockquote>
<p>ततः आत्मनि लोके च भक्ति-युक्तः समाहितः । &gt;
द्रष्टासि मां ततं ब्रह्मन् मयि लोकांस् त्व् आत्मनः ॥[भा।पु &gt; ३.९.३१]</p></blockquote>
<p>इति तस्येदम् उदाहरणं व्याख्यातं च तत्रैव तथा ॥५९.६०॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>विश्वनाथ-चक्रवर्ती (सारार्थ-दर्शिणी) :</strong> ततश् च परम-कृपया कृष्णस् तस्मै स्व-माधुर्य-वैभवं प्रकाशितवान् इत्य् आह&mdash;<strong>सपद्य्</strong> एवेति । सम्यग् आसमन्तात् परस्परं <strong>प्रियाण्य्</strong> एव यत्र तत् ॥५९॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>बलदेव-विद्यभूषणः (वैष्णवानन्दिनी) :</strong> अथ कृपालुः नन्दऋभकः स्व-शिष्याय तस्मै स्वा-माधुर्याश्रियं वृन्दावनम् अदर्शनाद् इत्य् आह&mdash;<strong>सपदे</strong>ति । <strong>अभितो दिशः पश्यन् वृन्दावनम् अपश्यत्</strong> <strong>जनाजीव्यैर्</strong> नानास्वादु-फल-रस-वद्भिर् <strong>द्रुमैर् आकीर्णं</strong> सम्यग् आसमन्तात् <strong>प्रियाणि</strong> यत्र यत् ॥५९॥</p>
<hr>
<p><strong>॥ १०.१३.६० ॥</strong></p>
<p><strong>यत्र नैसर्ग-दुर्वैराः सहासन् नृ-मृगादयः ।</strong><br>
मित्राणीवाजितावास-द्रुत-रुट्-तर्षकादिकम् ॥**</p>
<p><strong>श्रीधर-स्वामी (भावार्थ-दीपिका) :</strong> तद् आह&mdash;<strong>यत्रे</strong>ति । <strong>नैसर्ग-दुर्वैराः</strong> स्वाभाविकाप्रतिकार्य-वैरवन्तोऽपि <strong>नराः</strong> सिंहादयश् च <strong>मित्राणीव</strong> यत्र <strong>सहैवासन्</strong> । <strong>अजितस्यावासेन</strong> <strong>द्रुताः</strong> पलायिताः <strong>रुट्-तर्षादयः</strong> क्रोध-लोभादयो यस्मात् तत्राभूतं वृन्दावनम् अपश्यद् इति ।</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>वंशीधरः (भावार्थ-दीपिका-प्रकाशः) :</strong> तत् समाप्रियत्वम् । अप्रतीकार्यं निवर्तनाशक्यम्, यथा गो-व्याघ्राखुबिडालादीनाम् यत्र वृन्दावने । तद् अपश्यद् इति पूर्वेण सम्बन्धः ॥६०॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>सनातन-गोस्वामी (बृहद्-वैष्णव-तोषणी):</strong> लल् लक्षणम् आह&mdash;<strong>यत्रे</strong>ति । तैर् व्यञ्जितम् एव । यद् व, <strong>नैसर्ग</strong>-<strong>दुर्वैरा</strong> अहि-नकुलादयाः <strong>सहैवासन् नृ-मृगादयश्</strong> च <strong>मित्राणीवासन्</strong> परस्परं हिताचरणात् । तत्र हेतुम् आह&mdash;<strong>अजितस्य</strong> योगादिना महा-प्रयासेन हृद्य् अपि वशीकर्तुम् अशक्यस्य, भगवत <strong>आवासः</strong> सदा सम्यग्-वसतिर् यस्मिन् । अत एव स्वभावत एव वा, <strong>द्रुत-रुट्-तर्षादिकं</strong> तच् च तच् च तस्मिन् । आदि-शब्देन दम्भ-मात्सर्यादयः ॥६०॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (लघु-वैष्णव-तोषणी) :</strong> तल् लक्षणम् आह&mdash;<strong>यत्रे</strong>ति । तैर् व्यञ्जितम् एव । यद् वा <strong>निसर्ग-दुर्वैरा</strong> अहि-नकुलादयः <strong>सहैवासन्</strong> ततः सुतरां <strong>नृ-मृगादयश्</strong> अ <strong>मित्राणीवासन्न्</strong> इत्य् अर्थः । तत्र हेतुः, <strong>अजितस्य</strong> योगादिना महा-प्रयासेन हृद्य् अपि वशीकर्तुम् अशक्यस्य, श्री-भगवत आवासः सदावस्थितिः तेन तद् रूपेण निज-महिम्ना द्रुतं <strong>रुट्-तर्षादिकं</strong> यस्मात् तत् ॥६०॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः) : अजितावास</strong>-रूपं च तत् <strong>द्रुत-रुट्-तर्षादिकं</strong> च, तत् तस्मिन् ॥६०॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (बृहत्-क्रम-सन्दर्भः) :</strong> <em>पूर्व श्लोकस्य व्याख्या द्रष्टव्या।</em></p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>विश्वनाथ-चक्रवर्ती (सारार्थ-दर्शिणी) :</strong> तद् एवाह&mdash;<strong>नैसर्ग</strong> निसर्गोत्थं मिथो <strong>दुर्वरं</strong> येषां । ते\ऽपि मनुज-व्याघ्रादयः <strong>मित्राणीव सहैवासन् अजितस्यावासेन द्रुता</strong> पलायिताः । <strong>रुट्-तर्षादयः</strong> क्रोध-लोभादयो यस्मात् तस्मिन् ॥६०॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>बलदेव-विद्यभूषणः (वैष्णवानन्दिनी) :</strong> तदैवाह <strong>नैसर्गिकं</strong> स्वाभाविकं <strong>दुर्वैरं</strong> येषां, ते <strong>नृ-मृगादयो</strong> मनुष्य-व्याग्रादयो यत्र <strong>मित्राणीव सहैवासन् अजितस्यावासेन द्रुताः</strong> पलायिता । <strong>रुट्-तर्षादयः</strong> क्रोध-लोभादयो यतस् तस्मिन् ॥६०॥</p>
<hr>
<p><strong>॥ १०.१३.६१ ॥</strong></p>
<p><strong>तत्रोद्वहत् पशुप-वंश-शिशुत्व-नाट्यं</strong></p>
<p><strong>ब्रह्माद्वयं परम् अनन्तम् अगाध-बोधम् ।</strong></p>
<p><strong>वत्सान् सखीन् इव पुरा परितो विचिन्वद्</strong></p>
<p><strong>एकं स-पाणि-कवलं परमेष्ठ्य् अचष्ट ॥</strong></p>
<p><strong>श्रीधर-स्वामी (भावार्थ-दीपिका) : तत्र</strong> च <strong>परमेष्ठी</strong> ब्रह्मा इव पुरा पूर्ववद् एव ब्रह्म <strong>अचष्टा</strong>पश्यत् । कथं-भूतम् ? <strong>पशुप</strong>-<strong>वंश</strong>-<strong>शिशुत्वं नाट्यम्</strong> <strong>उद्वहत्</strong> । नाट्यम् इत्य् अत्र हेतुः, अद्वयम् इत्य्-आदि । <strong>अद्वयं</strong> च <strong>वत्सान् विचिन्वत्</strong>, एकं च <strong>सखीन्</strong>, अगाध-बोधं च विचिन्वत् । <strong>अनन्तं</strong> च <strong>परितो</strong> विचिन्वत्, <strong>परं</strong> च शिशुत्वम् उद्वहत्, <strong>ब्रह्म</strong> च <strong>स-पाणि-कवलम्</strong> इति नाट्यम् एवोद्वहद् इत्य् अर्थः ॥६१॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>वंशीधरः (भावार्थ-दीपिका-प्रकाशः) : तत्र</strong> वृन्दावने । इत्य् अर्थ इति&mdash;<strong>नाट्य</strong>-विनाद्वयस्य वत्स-विचयनम्, एकस्य <strong>सखि-विचयनम्</strong>, <strong>अगाध-बोधस्य</strong> विचयनम्, <strong>अनन्तस्य</strong> <strong>परितो</strong> विचयनं परस्य <strong>शिशुत्वं</strong>, ब्रह्मणः <strong>स-पाणि-कवलत्वं</strong> च कदाचिद् अपि न सम्पनीपद्यत इति भावः । ततः स्वरूप-भूतानि चतुर्भुजत्वादीनि योग-माययैवाच्छाद्य प्रकटम् एव्<strong>आद्वयं</strong> ब्रह्म श्रुत्य् उक्तं दर्शित-सर्व-स्वरूप-मूलभूतं स्वरूपं दर्शयामास ॥६१॥ अत्र विश्वनाथः</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>श्रीनाथ-चक्रवर्ती (चैतन्य-मत-मञ्जुषा) : तत्रोद्वहद्</strong> इत्य्-आदि । श्री-विग्रहस्य परिच्छिन्नत्वादि-विरुद्ध-धर्म-निरास-मुखेन बहिर्-मुखानां मुख-मूद्रणार्थं ब्रह्मैव तद् इति निर्दिशति&mdash;तत्रोद्वहद् इति । <strong>पशुपानां</strong> <strong>वंशो</strong>ऽन्वयस् तस्य ये <strong>शिशवस्</strong> तेषां, भावस् तद्-रूपता स एव <strong>नाट्यं</strong> लीलाम् उद्वहत् सत्, <strong>अद्वयं</strong> <strong>ब्रह्म पुरे</strong>व <strong>एकं पाणि-कवलं</strong> पाणौ कवलो यस्य तं, <strong>परमेष्ठी अचष्ट</strong> । अद्वयम् इति तद्-अतिरिक्तं ब्रह्मान्यन् नास्ति । स एव श्री-विग्रहे ब्रह्मेति केचित् सात्वताः । यद् वा, पशुप-वंश-शिशुत्व-नाट्यम् उद्वहत्, श्री-कृष्णाख्यं परं प्रमेश्वरं परात्परं किम् अपि वस्तु अचष्ट । पुरेव एकं ददर्श, नाट्यम् इत्य् अलीकत्वं निवारयति । ब्रह्माद्वयं ब्रह्मणा सहाद्वयं तद् एव ब्रह्म-रूपम् । अतः सत्य-ज्ञानानन्तानन्दत्वादि-सिद्धम् । परं कीदृशम् ? अगाध-बोधं च । पुनः कीदृशम् ? <strong>वत्सान् सखींश्</strong> च विचिन्वत्, अतीत-सामीप्ये वर्तमाना ॥६१॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>सनातन-गोस्वामी (बृहद्-वैष्णव-तोषणी) :</strong> ततश् च श्री-कृष्णं ददर्शेत्य् आह&mdash;<strong>तत्रे</strong>ति । अब्द-गते\ऽपि पूर्ववद्-<strong>वत्स-सखि</strong>-गण-मार्गणादिकं श्री-ब्रह्मणः परम-कौतुकायः । किं वा, भावि-मोह-निवृत्तिर् निज-सहचराणां पूर्ववत् समागमादि-सुखार्थम् । अन्यत् तैर् व्याख्यातम् । तत्र तादृशं वस्त्व् ईदृग् वर्तत इति चमत्कार-विशेषस्य भक्ति-विशेषस्य वा कारणत्वे तात्पर्यम्, न तु ब्रह्म-दृष्टाव् इति । यद् वा, <strong>परं-ब्रह्म</strong> श्री-भगवन्तम् <strong>अचष्ट</strong> । कथम्-भूतम् ? <strong>पशुप-वंश-शिशुत्वेन</strong> श्री-नन्द-कुमारत्वेन <strong>नाट्यं</strong> लीलाम् <strong>उद्वहत्</strong> । यद् वा, पशुप-वंशो-गोप-वेणुस् तस्मिन् शिशुत्वं वादनादि-परत्वम्, तद् एव नाट्यम् उद्वहत् । कदाचित् कौतुकेन दक्षिणेन हस्तेन, कदाचित् वामेन तस्य वादनात् । कदाचिच् च भोजनार्थं जठर-पट-सन्धौ न्यसनात् । कथम्-भूतं नाट्यम् ? <strong>अद्वयम्</strong> असाधारणम् इत्य् अर्थः । कथम्-भूतं परं ब्रह्म ? <strong>एकम्</strong> एकाकि-वत्स-बालादि-रूप-संवरणाद् अत एव <strong>पुरे</strong>व <strong>विचिन्वत्</strong> । अन्यत् समानम् । एवम् एषां श्री-ब्रह्म-दृष्टानां यथोत्तरं श्रीष्यम् उहम् ॥६१॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (लघु-वैष्णव-तोषणी) :</strong> ततश् च तत् तत् सर्व-फलं साक्षाच् चकारेत्य् आह&mdash;<strong>तत्रे</strong>ति ब्रह्मेति । प्रापञ्चिकानां तेषां तेनैवाविर्भावादि-दर्शनेन तदाद्य् अन्तयोर् एक-स्वरूपोदयेन च तत् तल् लक्षणाक्रान्तत्वात् ।</p>
<p>ननु, सम्प्रति दृश्यमान-प्रपञ्चस्यान्यत् कारणम् अस्तु तत्राह&mdash;<strong>अद्वयं</strong>, एकम् एवाद्वितीयं ब्रह्म [छा।उ। ६.२.१] इति श्रुतेः । सजातीय-भेद-रहितं ततो दृष्टं परित्यज्य, किम् अर्थम् अदृष्टं ? कल्प्येत-तत्रेदम् अप्य् एकं तत्र तत्र स्व-शक्त्ये एक-मात्र-सहायं पूर्व-युक्त्या बहुमूर्तित्वेऽपि सत्य् अज्ञानादि-स्वरूपैक-मूर्तिकम् इत्य् अर्थः । अनेन विजातीय-सम्भेदश् च निषिद्धः केषाञ्चित् स्व-गत-भेद-निषेधश् च शक्ति-शक्तिमतोर् अभेद-विवक्षया एवं सर्व-कारणत्वेन सर्व-परत्वम् <strong>अनन्तत्वम्</strong> । तथा सर्वज्ञत्व-सत्य-सङ्कल्पत्व-सर्वार्तर्क्य-स्वरूपतच् छक्तित्वादिभिर् <strong>अगाध-बोधत्वं</strong> च प्रसिद्धम् । महा-पुरुषादि-कारण-नराकृतित्वेनैव सर्व-बृहत्तमत्वात् <strong>ब्रह्मत्वं</strong> साधयित्वा <strong>परं</strong> ब्रह्मापश्यदित्य् उक्तम् । वक्षते च अद्यैव त्व् अदृते [भा।पु। १०.१४.१८] इत्य्-आदि । तद् एवम् अनुभूत-पारमैश्वर्यस्य लोकवत् तु लीला-कैवल्यम् [वे।सू। २.१.३३] इति न्यायेन । सर्व-लीला-निधानस्य तादृश-नराकृतित्वोचित-परम-लीला-माधुर्यम् अप्य् अनुभूतवान् इत्य् आह&mdash;तत्र तादृशे श्री-वृन्दावने <strong>पशुप-वंश-शिशुत्वं</strong> श्री-गोप-राज-कुमार-लीलत्वम् एव <strong>नाट्यं</strong> वैचित्रीभिस् तद् वत् परम-चमत्कार-कारकम् उत्सर्वोत्कृष्टतया वहत् यत्नेन बिभ्रद् इति । तत्र च तादृश-ब्रह्मत्वादि-धर्माणाम् अपि उपसर्जनताजननीं ब्रह्मादि-चाण्डाल-पर्यन्त-जन-मनोहरां निज-जन-प्रेमवशतामयीं काम् अपि लीलाम् अनुभूतवान् इत्य् आह&mdash;वत्सान् इति । सर्वं विधिकृतं कृष्णः सहसावजगाम ह इति तेषां ज्ञातत्वात् पुरेव <strong>विचिन्वद्</strong> इत्य् अर्थः । अन्यत् तद् व्याख्यावत् एवं वत्सरं यावत् तेनैव रूपेण वत्स-बाल-पालकतया तत्-परोक्षम् अवस्थितिस् तस्य गम्यते व्रजे गमनं च स्व-स्वरूप-प्रकाश-द्वैतेन जनक-श्रुत-देव-गृह-गमनवत् तत् प्रकाशे काल-गमनं च <strong>सखीनाम् इव</strong> तस्यापि सङ्क्षेपेणेव ज्ञातम् । कवलादीनां तत्रैव स्थितेर् इति ज्ञेयम् ॥६१॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः) :</strong> तत्रेति । ब्रह्म अद्यैव त्वद्-ऋतेऽस्य [भा।पु। १०.१४.१८] इत्य्-आदि-न्यायेन नराकृतितयैव पर-ब्रह्म तद् अपश्यत् । अत एवाद्वयम् इत्य्-आदि । एवम् अपि लोकवत् तु लीला-कैवल्यम् [वे।सू। २.१.३४] इति न्यायेन सर्व-लीला-निधानस्यापि तस्य तादृशाविर्भावाभीष्ट-लीलाम् अनुभूतवान् इत्य् आह&mdash;<strong>तत्र</strong> इति । श्री-गोप-राज-कुल-तिलक-लीलत्वम् एव <strong>नाट्यं</strong> तद्वच् चमत्कार-कारकं तद्-उत्कृष्टतया वहत् यत्नेन बिभ्रत् । तत्राप्य् उपसर्ज्जनीकृतं पर-ब्रह्मत्व-भावां निज-जन-प्रेम-वशतामयीं काञ्चित् तद् अन्तरीणां लीलाम् अनुभूतवान् इत्य् आह&mdash;<strong>वत्सान्</strong> इति ॥६१.६२॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (बृहत्-क्रम-सन्दर्भः) :</strong> अथ प्रकाशिकां मायाम् अन्तर्धाप्य स्वरूपेण स्थितम् एकम् एव ददर्शेत्य् आह&mdash;<strong>तत्रोद्वहद्</strong> इत्य्-आदि । स <strong>परमेष्ठी</strong> <strong>एकम् अद्वयं ब्रह्माचष्ट</strong> ददर्श । कीदृशम् ? <strong>वत्सान् सखींश्</strong> च <strong>पुरे</strong>व <strong>विचिन्वत्</strong> । पुनः कीदृशम् ? <strong>पाणि-कवलं</strong> पाणौ कवलो यस्य, <strong>परं</strong> परात्परम् । <strong>अनन्तम्</strong> एकम् अप्य् अपरिच्छिन्नम् । <strong>अगाध-बोधम्</strong> अनवगाह्य-बोधम् ।</p>
<p>ननु, कथम् एकत्वम् ? ततः सर्वे वत्सपालाः [भा।पु। १०.१३.४६] इत्य्-आदौ । सत्य-ज्ञानानन्तानन्द-मात्रैक-रस-मूर्तयः [भा।पु। १०.१३.५४] इति स्वस्यैव बहुत्वात् । सत्यम् इत्य् आह&mdash;<strong>पशुप-वंश-शिशुत्व-नाट्यम् उद्वहत्</strong>, पशुपानां गोपानां वंशः पृथक् पृथग् अन्ववायास् तेषां, शिशवो बालकास् तेषां भावः स्वरूपम् । तद् एव नाट्यं नाटकीय-वस्तु, तद् यथा प्रवेश-निर्गमाभ्याम् आविर्भाव-तिरोभाववत्, तथा तद् उद्वहत् । व्यदृश्यन्त घन-श्यामाः [भा।पु। १०.१३.४६] इत्य्-आदिना ये ये दृष्टाः । तेषां सर्वे तत्रैवान्तर्भावाद् एकम् एवेति सिद्धम्, न तु स्वस्य नन्द-किशोरत्व-नाट्यं । तदा वंश-शब्दो निरर्थकः स्यात् । पशुप-शिशुत्व-नाट्यम् इत्य् उक्तेर् एव सिद्धेः । एतेन श्री-नन्द-किशोर-स्वरूपस्यैवाद्वय-ब्रह्मेति सिद्धम् । नराकृति परं ब्रह्म, परमात्मा नराकृति [भा।पु। ७.१०.४८], गूढं परं ब्रह्म मनुष्य-लिङ्गं [भा।पु। ७.१५.७५] इत्य्-आदि पूर्वोक्तेन च । <strong>पाणि-कवलत्वेन</strong> द्विभुजत्वम् एव <strong>पर-ब्रह्मणः</strong> श्री-कृष्णस्य साहजिकं, अद्वयं ब्रह्मेत्य् उक्तेः । ब्रह्मणापहृताः सर्व इति जानतोऽपि तत्-तद्-विचयनम् अगाध-बोधत्वे हेतुः ॥६१.६४॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>विश्वनाथ-चक्रवर्ती (सारार्थ-दर्शिणी) :</strong> ततश् च स्व-स्वरूप-भूतानि चतुर्भुजत्वादीनि योग-माययैवाच्छाद्य, एकम् एवाद्वयं ब्रह्म [छा।उ। ६.२.१] इति श्रुत्य् उक्तम् । स्व-दर्शित-सर्व-स्वरूप-मूल-भूतं स्वरूपं तं दर्शयामासेत्य् आह&mdash;<strong>तत्र</strong> वृन्दावने <strong>परमेष्ठी ब्रह्मा</strong> ब्रह्म <strong>अचष्ट</strong> अपश्यत । कीदृशं <strong>पशुप-वंश-शिशुत्वे\ऽपि</strong> ? प्रौढ-परम-चतुरोचितम् <strong>नाट्यं</strong> मत्-प्रभुर् मया मोहित एवेति । ब्रह्माणं मिथ्याभिमानं ग्राहयितुं शाद्बले <strong>वस्तान्</strong> दृष्ट्वापि पुलिने\ऽपि <strong>सखीन्</strong> दृष्ट्वापि दर्शनाभिनयं नटानां कर्म <strong>उद्वहत्</strong> । दर्शितानां ब्रह्मादि-स्तम्ब-पर्यन्तानां योग-माययाच्छादनाद् <strong>अद्वयं</strong> सर्व-मूल-भूत-स्वरूपत्वात् <strong>परं</strong> दर्शितेभ्यश् चिद् वैभवेभ्यो अप्य् अपरेषां चिदानन्दमय-परस्सहस्र-महा-वैभवानां विद्यमानत्वाद् <strong>अनन्तं</strong> <strong>परमेष्ठिनो</strong> वराकस्य का गणना श्री-बलदेवाद्यैर् अवतारैर् अपि दुष्प्रवेशत्वाद् । <strong>अगाध-बोधं</strong> उक्त-लक्षणात् नाट्यात् वत्सान् सखींश् च <strong>पुरे</strong>व इतस् ततो <strong>विचिन्वद्</strong> इति । वत्स-बालान्वेषणं पूर्व-वर्षे ब्रह्मणा माया-मोहितत्वात् यथार्थम् एवावगतम् अधुना तु माया-निर्मुक्तत्वात् शाद्बले तृणं चरतो वत्सान् पुलिने च भूञ्जानान् बालान् पश्यता, स्वापहृतान् मायिक-वत्स-बालकांश् च अपश्यता । तेन मन् मोहनार्थम् अभिनय-मात्रम् इदम् इत्य् अवगतम् । अत एव नौमीड्य ! ते इत्य् अग्रिम-स्तुति-वाक्येन वत्स-बालान् विचिन्वते इति विशेषणं । नोपन्यस् तं स्वरूप-भूतानां वासुदेव-मूर्तीनां स्व-भेदानां योग-माययैवाच्छादनाद् एकं भक्त-मनोहर-महा-मधुर-लीलामयत्वात् <strong>स-पाणि-कमलम्</strong> । अत्र कस्मिंश्चिद् अधिकारिणि निकृष्टे धर्म-धर्मि-भाव-रहितं निराकारं ज्ञान-मात्रं यत् ब्रह्मेति प्रसिद्धं । तद् अपि योग-माययैव तद् दृष्टीः प्रति चिदानन्दमयानाम् अविरूप-गुण-नाम-लीला-परिकर-धामादीनाम् आच्छादनाज्ञान-मात्रस्यैव प्रकाशनात् सङ्गतम् इत्य् एवम् । एव मिथो विरुद्धार्था अपि श्रुतयो निर्विरोधम् एव सङ्गमयित्वव्या इति दिक् । अत्र पशुप-वंश-शिशुत्वं नाट्यम् एवोद्वहन् न तु स्वरूपम् इति व्याख्यानम् । श्री-भागवतस्य मोहिनीत्व-प्रतिपादकम् एव, नौमीड्य ते\ऽभ्र-वपुषे इत्य् अत्र नौमीत्य् उक्ता प्रस्तुतस्य भगवतः कर्मत्वे ज्ञाते प्रयोजनापेक्षायाम् । एवं-भूतो भगवान् एव प्रयोजनम् इति व्याचक्षणानां स्वामि-चरणानाम् अपि नाभिमतम् इत्य् अवसीयते । न ह्य् अवास्तवी-भूतं वस्तु स्तुति-प्रयोजनी-क्रियते इत्य् अवधेयम् ॥६१॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>बलदेव-विद्यभूषणः (वैष्णवानन्दिनी) :</strong> अथ प्रकाशितैर् वत्स-तत्-पालैः सहैकेन प्रकाशितेनैव रूपेण वन-गोष्ठयोर् विक्रीडन्नैव प्रकृतान् । तत्र तत्र स्थितान् एव तांस् तन्-मैत्र्याविष्टत्वात् प्रकृतेनैव रूपेण विचिन्वन् हरिर् अस्थात् । तच् च प्रकृतं तद् रूपम् अन्तः-प्रवेशितं प्रकाशितं ब्रह्माणं प्रत्य् अदर्शयद् इत्य् आह&mdash;<strong>तत्रे</strong>ति । तत्रोक्त-स्वरूपे वृन्दावने <strong>परमेष्ठी</strong> <strong>ब्रह्मा अचष्ट</strong> कीदृशं ? तद् इत्य्&mdash;आह <strong>पशुप-वंश-शिशुत्वे</strong> गोपाल-कुल-बालकत्वेऽपि प्रोडातिचतुरोचितं <strong>नाट्यम्</strong> उच्चैर् वहत् । विरिञ्चस्य मिथ्या मोह-कृताभिमान-ग्रहणाय शाद्वले <strong>वत्सान्</strong> सरः-पुलिने तत्-पालांश दृष्ट्वापि तद्-अदर्शनाभिनयं नटानां कर्म धारयद् इत्य् अर्थः । प्रकाशितानाम् अन्तः परेशितत्वाद् <strong>एकं</strong> जीव-प्रकृति-रूपावयवद्वयान्यत्वाद् <strong>अद्वयं</strong> विशुद्धम् इत्य् अर्थः । तद् अन्यत्वेऽत्र नञ्, तत्-तच्-छक्तिमत् खल्व् अवयवि-प्रकाशित-तत्-तद् अंशित्वात् <strong>परं</strong> प्रकाशितेभ्योऽपि वैभवेभ्योऽन्येषां तादृशानाम् असङ्ख्यानाम् । तस्मिन् सत्वाद् <strong>अनन्तं</strong> श्री-बलभद्रेणापि दुष्प्रवेशत्वाद् <strong>अगाधोवधं पुरे</strong>व वत्सादीन् सम्प्रत्य् अपि <strong>विचिन्वत्</strong> ॥६१॥</p>
<hr>
<p><strong>॥ १०.१३.६२ ॥</strong></p>
<p><strong>दृष्ट्वा त्वरेण निज-धोरणतोऽवतीर्य</strong></p>
<p><strong>पृथ्व्यां वपुः कनक-दण्डम् इवाभिपात्य ।</strong></p>
<p><strong>स्पृष्ट्वा चतुर्-मुकुट-कोटिभिर् अङ्घ्रि-युग्मं</strong></p>
<p><strong>नत्वा मुद्-अश्रु-सुजलैर् अकृताभिषेकम् ॥</strong></p>
<p><strong>श्रीधर-स्वामी (भावार्थ-दीपिका) : निज-धोरणतः</strong> स्व-वाहनात् <strong>त्वरेण</strong> वेगेनावतीर्य दण्डवन् <strong>नत्वा</strong> <strong>चतुर्णां मुकुटानाम्</strong> अग्रैर् <strong>अङ्घ्रि-युग्मं</strong> <strong>स्पृष्ट्वा मुद्-अश्रु-सुजलैर्</strong> आनन्दाश्रु-रूपैः सुजलैर् अभिषेकम् अकरोद् इति ॥६२॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>वंशीधरः (भावार्थ-दीपिका-प्रकाशः) :</strong> युग्यं पत्रं च धोरणम् इति अमरः । <strong>कनक-दण्डम् इव</strong> हेम-यष्टिर् इव । इदम् एव नराकृति परं ब्रह्म सर्व-मूल-भूतम् इत्य् अवगम्य <strong>त्वरया</strong> वाहनाद् उत्तीर्य देहाभिमानं परित्यज्य <strong>भूमौ</strong> <em>दण्डवत्</em> पपात । भक्त्य् उद्भूताश्रूणां पावित्रयात् सुप्रयोगः ॥६२॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>सनातन-गोस्वामी (बृहद्-वैष्णव-तोषणी) :</strong> कथं नत्वेत्य् ? एतद् आह&mdash;<strong>पृथ्व्याम्</strong> इति पाद-द्वयेन । तेन देवाभिमानापगमम् अपि बोधयति, अन्यथा &ldquo;नहि देवा भुवं स्पृशन्ति&rdquo; इति तन् न सम्भवेत् । <strong>कनके</strong>ति श्री-ब्रह्म**-वपुष** ईषद् रक्त-पीत-वर्णत्वात् । <strong>चतुर्-मुकुटाग्रैः-स्पृष्ट्वेति</strong> शिरसश् चतुर् दिशं वर्तमानानां चतुर्णां मुखानां कृतार्थतार्थं क्रमेण परिवृत्य चतुर् ललाटानां भूमौ निपातनात् । अत-एवोक्तम् अभितः पातयित्वेति । तथा भयाद् इव दूरतो नतिं च बोधयति । पश्चाद् आनन्दोदयेनाङ्घ्रि-युग्म-स्पऋशनं मुखैर् ज्ञेयम् । <strong>अकृताभिषेकम्</strong> इति तस्यैवाभिषेकोक्तेः, अनेन्<strong>आश्रूणाम्</strong> अत्यन्त-बाहुल्यं च बोध्यते । यद् वा, पदम् अस्पृशतो ब्रह्मणस् तादृश्य् अश्रु-धारा स्नुता, यया चरणाभिषेकोऽभूत् । यद् वा, श्री-वृन्दावनस्याभिषेकम् इति ॥६२॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (लघु-वैष्णव-तोषणी) :</strong> कथं नत्वेत्य् ? एतद् आह&mdash;<strong>पृथ्व्याम्</strong> इति पाद-द्वयेन । तेन देवाभिमानापगम् अपि बोधयति, अन्यथा न हि देवा <strong>भुवं</strong> स्पृशन्तीति, न सिद्ध्येत् । कियद् वेदं तद् भूरि भाग्यम् इह जन्म [भा।पु। १०.१४.३४] इत्य्-आदि वक्ष्यमाणात् <strong>कनके</strong>ति । तद् <strong>वपुष</strong> ईशद् रक्त-पीत-वर्णत्वात् । <strong>चतुर्-मुकुटाग्रैः स्पृश्टेति</strong>, चतुर्-दिक्शु स्थितानां चतुर्णाम् अपि कृतार्थतायै क्रमेण परिवृत्त्या भूमौ ललाट-पातनात् । पश्चाद् आनन्दोदयेन चुम्बन्न् इव्<strong>आङ्घ्रि</strong>-स्पर्शन-मुखैर् अपि कृतवान् इति ज्ञेयम् । <strong>अकृताभिषेकम्</strong> इत्य् उपपत्तौ अनेनाश्रूणाम् अत्यन्त-बाहुल्यं बोध्यते ॥६२॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः) :</strong> पुनः पुनश् चिरम् आस्ते ॥६२॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (बृहत्-क्रम-सन्दर्भः) :</strong> <em>न व्याख्यातम्।</em></p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>विश्वनाथ-चक्रवर्ती (सारार्थ-दर्शिणी) :</strong> <strong>दृष्ट्वेति</strong> इदम् एव नराकृति परं ब्रह्म सर्व-मूल-भूतम् इत्य् अवगम्य-<strong>त्वरेण</strong> त्वरया <strong>निज-धोरणतः</strong> स्व-वाहनात् <strong>पृथ्व्यां</strong> <strong>वपुर्</strong> अभिपात्येति । न हि देवा भूवं स्पृशन्तीति नियमोल्लङ्घनाद् ब्रह्मणो\ऽस्य देवत्वाभिमानापगमो ज्ञेयः । <strong>चतुर्णां मुकुटानाम्</strong> अग्रैर् <strong>अङ्घ्रि-युग्मं</strong> <strong>स्पृष्ट्वे</strong>ति । चतुर्-दिक्-स्थितानां चतुर्णाम् अपि मुखानां बलेन कृष्णाभिमुखीकरणात् । <strong>अभिषेकम्</strong> अर्थाद् अङ्घ्रि-युग्मस्याकरोद् इत्य् उत्थायोत्थाय भूमौ द्रुत-पतने । <strong>अश्रुणां</strong> बाहुल्येन पुरो वेगाच् चरणयोर् निपातो ज्ञेयः । अश्रूणां भक्त्य् अनुभाव-रूपत्वेन पावित्र्यात् सुपदं प्रयोगः ॥६२॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>बलदेव-विद्यभूषणः (वैष्णवानन्दिनी) : दृष्ट्वा</strong> इदम् एव स्वयं रूपं ब्रह्मेति विज्ञाय <strong>निज-धोरणतः</strong> स्व-वाहनात् <strong>पृथिव्याम्</strong> इति । &ldquo;देवा भुवं न स्पृशन्तीति&rdquo; नियम-विलोपस् तद्मुवस् तद्-धामत्वात् । <strong>चतुर्-मुकुट-कोटिभिर् अङ्घ्रि-युग्मं स्पृष्ट्वे</strong>ति चतुर्-दिक्-स्थितानां बलेन कृष्णाभिमुखाविधानात् । <strong>अभिषेकम्</strong> अङ्घ्रि-युग्मस्यैव बोध्यम् ॥६२॥</p>
<hr>
<p><strong>॥ १०.१३.६३ ॥</strong></p>
<p><strong>उत्थायोत्थाय कृष्णस्य चिरस्य पादयोः पतन् ।</strong><br>
आस्ते महित्वं प्राग्-दृष्टं स्मृत्वा स्मृत्वा पुनः पुनः ॥**</p>
<p><strong>श्रीधर-स्वामी (भावार्थ-दीपिका) : चिरस्य</strong> चिरं <strong>पादयोः पतन्न् आस्ते</strong> ॥६३॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>वंशीधरः (भावार्थ-दीपिका-प्रकाशः) : महित्वम्</strong> अनन्त-ब्रह्माण्ड-प्रदर्शन-रूपम् ॥६३॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p>**श्रीनाथ-चक्रवर्ती (चैतन्य-मत-मञ्जुषा) :**<em>न व्याख्यातम्।</em></p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>सनातन-गोस्वामी (बृहद्-वैष्णव-तोषणी) :</strong> ततश् चोत्थानानन्तरं श्री-मुख-दर्शनानन्द-विशेषेण पादाब्जयोर् एव <strong>चिरं</strong> <strong>पतन्न्</strong> <strong>आस्त</strong>, इति प्रणाम-बाहुल्यं बोधयति । यद् वा, <strong>पुनः पुनर्</strong> इति सर्वैर् रेवान्वेति, तथापि वीप्सा-द्वयं परम-हर्षभरोदयात् । यद् वा, <strong>महिम</strong>-विशेष-दर्शनाद् भक्ति-विशेषेणेणादौ श्री-चरणाब्जयोर् दण्डवत् पतति । तद् अनन्तरं श्री-मुख-दर्शन-लोभेनोत्तिष्ठति । पुनर् माहात्म्य-स्मरणात् पतति । पुनस् तथैवोत्तिष्ठतीत्य् एवं चिरम् अवर्ततेत्य् अर्थः ॥६३॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (लघु-वैष्णव-तोषणी) : उत्थायोत्थाय पतन् पुनः पुनश् चिरम् आस्ते</strong> आसीत्, लकार-व्यत्ययश् छान्दसः साक्षात् पश्यत । इवोक्तेर् औपचारिका वा, तत्र पतने हेतुः । <strong>महित्वम्</strong> इत्य् उत्थाने हेतुस् तु तच् छ्री-मुखद् इदृक्षैव ज्ञेयः ॥६३॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः) :</strong> पुनः पुनश् चिरम् आस्ते ॥६३॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (बृहत्-क्रम-सन्दर्भः) :</strong> <em>न व्याख्यातम्।</em></p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>विश्वनाथ-चक्रवर्ती (सारार्थ-दर्शिणी) :</strong> <strong>पतन्न् आस्ते</strong> इति, बहुतर-प्रणामान्ते आनन्द-जाड्योदयात् । वर्तमान-प्रयोगो मुनेस् तदानीं तत्-साक्षात्कारानुभावात् ॥६३॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>बलदेव-विद्यभूषणः (वैष्णवानन्दिनी) : पतन्न् आस्ते</strong> इति, बहु-प्रणामोत्तरम् आनन्द-जाड्योदयात् । शुकस्य तत्-साक्षात्कारानुभवाल् लटः प्रयोगः ॥६३॥</p>
<hr>
<p><strong>॥ १०.१३.६४ ॥</strong></p>
<p><strong>शनैर् अथोत्थाय विमृज्य लोचने</strong></p>
<p><strong>मुकुन्दम् उद्वीक्ष्य विनम्र-कन्धरः ।</strong></p>
<p><strong>कृताञ्जलिः प्रश्रयवान् समाहितः</strong></p>
<p><strong>स-वेपथुर् गद्गदयैलतेलया ॥</strong></p>
<p><strong>श्रीधर-स्वामी (भावार्थ-दीपिका) : स-वेपथुः</strong> स-कम्पः । अत एव <strong>गद्गदया</strong> । अनुकरणम् एतत् । <strong>इलया</strong> वाचा । <strong>ऐलत</strong> अस्तौत् ॥६४॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>वंशीधरः (भावार्थ-दीपिका-प्रकाशः) :</strong> अत एव <em>स-कम्पत्वाद्</em> <em>एव</em> । एतद्-<strong>गद्-गदये</strong>त्य् <em>एतत्</em> । <em>अनुकरणं</em> <em>वाच</em> एव तच् च तद् वत् तन् नेतिलक्षणकम् । ईड्यतेऽनयेति ईडा डलयोर् ऐक्यत्वादीवेति । हृस्वेकारादिर् अप्य् अयं वाग्-वाचकोस्ति । <strong>ऐलत</strong> ईड्-स्तुतौ ॥६४॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>सनातन-गोस्वामी (बृहद्-वैष्णव-तोषणी) : शनैर्</strong> इति, भक्त्य् उद्रेकेण प्रणाम-परित्याग-शक्तेः । अष्ट-लोचनत्वे\ऽपि <strong>लोचन</strong>-द्वयोक्तिः श्री-भगवद् अभिमुखवर्ति-मुखस्य लोचनाभ्याम् एवोद्वीक्षणात् । यद् वा, प्रतिमुखाम् नेत्र-द्यवम् इति लोचनाभ्यां सर्वाण्य् एव तान्य् उपलक्षितानि । <strong>मुकुन्दम्</strong> इति, तं प्रति परमानन्द-प्रदत्त्वाभिप्रायेण । उद्वीक्ष्य निज-मुखम् उत्थाप्योच्चैर् विशेषेण दृष्ट्वा, पश्चाद् विशेषतो <strong>नम्र-कन्धवः</strong> सन् माया-विस्तारणापराधतो भय-लज्जादिना । किं वा, भक्ति-स्वभावेन प्रश्रयवान् विनयीति प्रीत-भक्तिर् उक्ता । <strong>समाहित</strong> इत्य् अनेन <strong>स-वेपथुर् गद्-गद्ये</strong>ति प्रेम-सम्पल् लक्षणेन च स्तोत्रस्य परम-सम्यक्त्वं सूचितम् । &ldquo;<strong>इला</strong>&rdquo; सरस्वती, तया स्वर्वथैव वाचेत्य् अर्थः । चतुर्-मुखानां कृतार्थतायै तैः सर्वैर् एव स्तवनात् । <strong>ऐलते</strong>त्य् आदौ लकार-प्रयोगः प्रोक्त-श्री-ब्रह्म-भाव-विशेष-स्मरणेन श्री-बादरायणेर् अपि भाव-विशेषाविर्भावाद् वाग् इव-कारापत्तेर् इति । श्री-ब्रह्मणो भक्ति-विशेषेण वत्सादि-मार्गणार्थ भ्रमणं विहाय स्थिरी-भूय स्थितम् अमुम् असौ तुष्टावेति ज्ञेयम् । एवम् अध्याये\ऽस्मिन्न् अप्यारम्भाद् अन्तान्तं प्रतिपदादिकं यथोत्तराम् अधिकम् आश्चर्यम् अभिज्ञैर् ऊह्यम् । तत्र तथा राज-प्रश्नानुमोदनं प्रथमम् आश्चर्यम् । तत्र च विट्-दृष्टानेन सार-गृअहि-सतां श्री-भगवत् कथा-परता स्वभाव-वर्णनम् । ततो\ऽपि श्री-भगवता सरः पुलिन-श्लाघनम्, ततो\ऽपि क्षुत्-पीडा-विज्ञापनम्, ततो\ऽपि बालकानां भोजन-परिपाटी, ततो\ऽपि श्री-भगवतो भोजन-मुद्रा, ततो\ऽपि विदूर-गत-वत्सानयनार्थं मित्राणाम् आश्वासन-पूर्वकं स्वयं गमनम् । तत्रापि स-पाणि-कबलत्वम्, ततो\ऽपि दुर्गम-स्थानेषु प्रयत्नेन वत्षान्वेषणम्, ततो\ऽपि मायया ब्रह्मणा वत्स-वत्सप-वर्गाणां मोहनम् आच्छादनं च, ततो\ऽपि परम-व्यग्रतया श्री-भगवता वत्स-वत्सपानां सर्वत्रान्वेषणम्, ततो\ऽपि सद्य एव ब्रह्माशेष-चेष्टित-ज्ञानम्, ततो\ऽपि तन् मातॄणाम् इव ब्रहणो\ऽपि प्रमोदनेच्छा, ततो\ऽपि वत्स-वत्सपादित-तद्-रूपतावप्ति-कौशलम्, तओ\ऽपि तैः सह पूर्ववत् क्रीडा, ततो\ऽपि तत् तन् मातॄणां स्नेहोद्रेकस् ताभिर् लालनादि-विशेषश् च, ततो\ऽपि पूर्वतो\ऽन्यो\ऽन्यं स्नेह-विशेषः, ततो\ऽपि श्री-बलदेवस्य चिरं तत् तत्वाज्ञानम्, ततो\ऽपि तद्-बोधनार्थं वत्सरान्ते गवां गोपानां च स्नेह-विशेष-प्रकाशनम्, ततो\ऽपि रामेण विचार-विशेषेषतो वितर्कणम्, श्री-भगवद् उक्त्यैव तत्-सम्यग्-बोधनं च, ततो\ऽपि श्री-ब्रह्म-मोहस् तत्रापि ब्रह्मणा तत्त्व-तस् तत् तद् रूप-दर्शनम् । तत्र च तत् तत् तत्त्वं तत् तन् माहात्म्यं च । ततो\ऽपि परम-विस्मयेन ब्रह्मणो निशेष्टतादि, ततो\ऽपि सद्य तत् तद् रूपादि-सम्बरणम्, ततो\ऽपि ब्रह्मणो व्युत्थान-प्रकारः । श्री-वृन्दावनादि-दर्शन-प्रकारः । श्री-भगवद् दर्शन-विशेषः । नमस्कार-मुद्रा-प्रेमाश्रुभिर् अभिषेको मुहुर् उत्थानं पतं च प्रेम-स्तुत्यारम्भश् चेत्य् एवं क्रमेण तत् तद् अवान्तरे\ऽपि प्रकरण-विषयकाश्चर्य-परम्परा द्रष्टव्या । अन्या च ग्रन्थ-विस्तरभयान् न विस्तार्यते । श्री-भगवद् भक्ति-रसिकानां विचारेण सा स्वम् एव हृद् वेद्यैव ॥६४॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (लघु-वैष्णव-तोषणी) : शनैर्</strong> इति, भक्त्य् उद्रेकेण प्रणाम-परित्यागाशक्तेः । किं वा, प्रेम-भराक्रान्त्या स्वभावत एव जाड्यापत्तेः । <strong>लोचने</strong> <strong>विमृज्ये</strong>ति गलद्-अश्रु-धारया सम्यग् दर्शनाशक्तेः अष्ट-लोचनत्वेऽपि लोचन-द्वयोक्तिः श्री-भगवद् अभिमुखवर्त्य् अपेक्षया । <strong>मुकुन्दम्</strong> इति, मुक्ति-दातृ-तीर्थत्वेऽपि मुक्ति-शब्दस्य भक्ताव् अपि सम्मतत्वात् । यथा पञ्चमे यथा वर्ण-विधानम् अपवर्गश् च भवतीत्य् आरभ्य, अनन्य-भक्ति-योग-लक्षणा इत्य् <strong>उद्वीक्ष्य</strong> उच्चैर् विलोक्य । पश्चाद् विशेषतो <strong>नम्र-कन्धरः</strong> सन् अपराध-भय-लज्जादिना इति । श्री-भ्रह्मणो भक्ति-विशेषेण वत्सादि-मार्गण-प्रायार्थं ब्रमणं विहाय स्थिरी-भूतोऽसाव् इति गम्यते । <strong>समाहित</strong> इत्य् अनेन <strong>स-वेपथुर्</strong> <strong>गद्गदये</strong>ति प्रेम-सम्पल् लक्षणेन च स्तोत्रस्य पमर-सम्यक् त्वं सूचितम् । <strong>ऐलत</strong> ऐट्ट-लकारोच्चारणं गद्द-भावानुकरणेनैव अन्योऽन्यं पूर्वं पूर्वं चोत्तरोत्तरम् अपि स्फुटं सर्वम् एतन् महाश्चर्यं विलोकयति मन्-मनः ॥६४॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः) : ऐलत</strong> ऐट्ट [पेट्ट] ॥६४॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (बृहत्-क्रम-सन्दर्भः) :</strong> <em>न व्याख्यातम्।</em></p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>विश्वनाथ-चक्रवर्ती (सारार्थ-दर्शिणी) :</strong> <strong>लोचने</strong> इति, द्वित्वं पाणि-द्वयेन लोचन-द्वयस्यैव युगपन् मार्जनोपपत्तैः । <strong>गद्गदया</strong> गद्गद-भाववत्या <strong>इलया</strong> वाचा <strong>ऐलत</strong> ऐट्ट अस्तौत् ॥६४॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>बलदेव-विद्यभूषणः (वैष्णवानन्दिनी) : लोचने</strong> इति, द्वि-वचनं प्राणिद्वयेन तद्-द्वयस्य युगपद् अविमार्जनात् <strong>गदगदया</strong> स-गलदक्षरया <strong>इरया</strong> वाचा <strong>ऐलत</strong> अस्तौत् ॥६४॥</p>
<blockquote>
<p>इति श्रीमद्-भागवते महा-पुराणे ब्रह्म-सूत्र-भाष्ये पारमहंस्यं &gt; संहितायां वैयासिक्यां दशम-स्कन्धे ब्रह्म-मोहनो नाम &gt; त्रयोदशोऽध्यायः ।</p></blockquote>
<p>॥१३॥</p>
<hr>
<p>(१०.१४)</p>
<div class="footnotes" role="doc-endnotes">
<hr>
<ol>
<li id="fn:1">
<p>अच्युत-वार्ता-प्रयोजनानि इति चैतन्य-गौडीय-मठ-संस्करणे&#160;<a href="#fnref:1" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:2">
<p>निर्वृताः।&#160;<a href="#fnref:2" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:3">
<p>सुचिरं।&#160;<a href="#fnref:3" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:4">
<p>सर्वात्मनात्मभूः।&#160;<a href="#fnref:4" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:5">
<p><em>सन्तः</em> इन् श्रीधर।&#160;<a href="#fnref:5" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:6">
<p>*उद्वृत्त- इति श्रीधर-धृत-पाठान्तरम्।&#160;<a href="#fnref:6" class="footnote-backref" role="doc-backlink">&#x21a9;&#xfe0e;</a></p>
</li>
</ol>
</div>

  </div>
</article>


        

        



    <aside class="card border noPrint" id="section-tree-item-bhAgavatam_gauDIya-prastutiH_10_12-17_13_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/purANam_vaiShNavam/bhAgavatam/gauDIya-prastutiH/10/12-17/13/">१३ </a>
            <a data-toggle="collapse" href="#section-tree-item-body-bhAgavatam_gauDIya-prastutiH_10_12-17_13_md" role="button" aria-expanded="false" aria-controls="section-tree-item-body-bhAgavatam_gauDIya-prastutiH_10_12-17_13_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-bhAgavatam_gauDIya-prastutiH_10_12-17_13_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: १३</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/purANam_vaiShNavam/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/purANam_vaiShNavam/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/purANam_vaiShNavam/actions/workflows/build.yml"><img src="https://github.com/vishvAsa/purANam_vaiShNavam/actions/workflows/build.yml/badge.svg"> Built </a> on 2025 Aug 25 05:46:07 UTC. (<a href="http://google.com/search?q=05%3a46%3a07%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
