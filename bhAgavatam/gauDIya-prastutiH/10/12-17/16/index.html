<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>पुराणे विश्वासटिप्पन्यः  | १६</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/purANam_vaiShNavam/bhAgavatam/gauDIya-prastutiH/10/12-17/16/" rel="alternate" type="application/rss+xml" title="पुराणे विश्वासटिप्पन्यः" />
    <link href="/purANam_vaiShNavam/bhAgavatam/gauDIya-prastutiH/10/12-17/16/" rel="feed" type="application/rss+xml" title="पुराणे विश्वासटिप्पन्यः" />

    <meta property="og:url" content="https://vishvAsa.github.io/purANam_vaiShNavam/bhAgavatam/gauDIya-prastutiH/10/12-17/16/">
  <meta property="og:site_name" content="पुराणे विश्वासटिप्पन्यः">
  <meta property="og:title" content="१६">
  <meta property="og:description" content="कालिय-दमनम्—नागपत्नी-कृतं नाग-कर्तृकं च भगवतः स्तवनं नाग-द्वारा ह्रद-परित्यागश् च । ॥ १०.१६.१ ॥
श्री-शुक उवाच
विलोक्य दूषितां कृष्णां कृष्णः कृष्णाहिना विभुः ।
तस्या विशुद्धिम् अन्विच्छन् सर्पं तम् उदवासयत् ॥**
श्रीधर-स्वामी (भावार्थ-दीपिका) :
षोडशे कालियस्योक्तो निग्रहो यमुना-ह्रदे ।
तत्-पत्नीभिः स्तुतेनाथ कृष्णेनानुग्रहः कृतः ॥
हत्वा रासभ-दैतेयान् जग्ध्वा ताल-फलान्य् अलम् ।
प्रीतोऽनृत्यत् फणा-रङ्गे कालियस्य कलानिधिः ॥
उदवासयन् निःसारितवान् ॥१॥
———————————————————————————————————————
वंशीधरः (भावार्थ-दीपिका-प्रकाशः) : अथ श्रुति-प्रोक्तं कालिय-दमनम् आह—यो\ऽहन्न् अहिम् अन्वपस् ततर्देत्य् अपाहस्तो अपृतन्यद् इन्द्रम् [ऋ।वे। १.३२.३६.१] इति । अर्थस् तु—योऽहिः सर्पोऽपो यनुना-जलानि ततर्द विष-सम्पर्केण नाशितवान्, तम् इन्द्रोऽहन् हिंसितवान् पीडन-मात्रम् अत्र हन्त्य् अर्थः । स चाहिर् अपात् पाद-हीनः अहस्तः श्वसन् इन्द्रम् अपृतन्यत् अयोधयत । इयम् एवाहि-रूपत्वाद् वृत्रय तद् वधम् अपि आह । अत्रेन्द्रः कृष्णस् तत्र वासव इति ।">
  <meta property="og:locale" content="en_us">
  <meta property="og:type" content="article">
    <meta property="article:section" content="bhagavatam">

  <meta itemprop="name" content="१६">
  <meta itemprop="description" content="कालिय-दमनम्—नागपत्नी-कृतं नाग-कर्तृकं च भगवतः स्तवनं नाग-द्वारा ह्रद-परित्यागश् च । ॥ १०.१६.१ ॥
श्री-शुक उवाच
विलोक्य दूषितां कृष्णां कृष्णः कृष्णाहिना विभुः ।
तस्या विशुद्धिम् अन्विच्छन् सर्पं तम् उदवासयत् ॥**
श्रीधर-स्वामी (भावार्थ-दीपिका) :
षोडशे कालियस्योक्तो निग्रहो यमुना-ह्रदे ।
तत्-पत्नीभिः स्तुतेनाथ कृष्णेनानुग्रहः कृतः ॥
हत्वा रासभ-दैतेयान् जग्ध्वा ताल-फलान्य् अलम् ।
प्रीतोऽनृत्यत् फणा-रङ्गे कालियस्य कलानिधिः ॥
उदवासयन् निःसारितवान् ॥१॥
———————————————————————————————————————
वंशीधरः (भावार्थ-दीपिका-प्रकाशः) : अथ श्रुति-प्रोक्तं कालिय-दमनम् आह—यो\ऽहन्न् अहिम् अन्वपस् ततर्देत्य् अपाहस्तो अपृतन्यद् इन्द्रम् [ऋ।वे। १.३२.३६.१] इति । अर्थस् तु—योऽहिः सर्पोऽपो यनुना-जलानि ततर्द विष-सम्पर्केण नाशितवान्, तम् इन्द्रोऽहन् हिंसितवान् पीडन-मात्रम् अत्र हन्त्य् अर्थः । स चाहिर् अपात् पाद-हीनः अहस्तः श्वसन् इन्द्रम् अपृतन्यत् अयोधयत । इयम् एवाहि-रूपत्वाद् वृत्रय तद् वधम् अपि आह । अत्रेन्द्रः कृष्णस् तत्र वासव इति ।">
  <meta itemprop="wordCount" content="25122">
  <meta name="twitter:card" content="summary">
  <meta name="twitter:title" content="१६">
  <meta name="twitter:description" content="कालिय-दमनम्—नागपत्नी-कृतं नाग-कर्तृकं च भगवतः स्तवनं नाग-द्वारा ह्रद-परित्यागश् च । ॥ १०.१६.१ ॥
श्री-शुक उवाच
विलोक्य दूषितां कृष्णां कृष्णः कृष्णाहिना विभुः ।
तस्या विशुद्धिम् अन्विच्छन् सर्पं तम् उदवासयत् ॥**
श्रीधर-स्वामी (भावार्थ-दीपिका) :
षोडशे कालियस्योक्तो निग्रहो यमुना-ह्रदे ।
तत्-पत्नीभिः स्तुतेनाथ कृष्णेनानुग्रहः कृतः ॥
हत्वा रासभ-दैतेयान् जग्ध्वा ताल-फलान्य् अलम् ।
प्रीतोऽनृत्यत् फणा-रङ्गे कालियस्य कलानिधिः ॥
उदवासयन् निःसारितवान् ॥१॥
———————————————————————————————————————
वंशीधरः (भावार्थ-दीपिका-प्रकाशः) : अथ श्रुति-प्रोक्तं कालिय-दमनम् आह—यो\ऽहन्न् अहिम् अन्वपस् ततर्देत्य् अपाहस्तो अपृतन्यद् इन्द्रम् [ऋ।वे। १.३२.३६.१] इति । अर्थस् तु—योऽहिः सर्पोऽपो यनुना-जलानि ततर्द विष-सम्पर्केण नाशितवान्, तम् इन्द्रोऽहन् हिंसितवान् पीडन-मात्रम् अत्र हन्त्य् अर्थः । स चाहिर् अपात् पाद-हीनः अहस्तः श्वसन् इन्द्रम् अपृतन्यत् अयोधयत । इयम् एवाहि-रूपत्वाद् वृत्रय तद् वधम् अपि आह । अत्रेन्द्रः कृष्णस् तत्र वासव इति ।">
<script type="text/javascript">
    
    let baseURL = "https:\/\/vishvAsa.github.io\/purANam_vaiShNavam\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/purANam_vaiShNavam\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/purANam_vaiShNavam\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/purANam_vaiShNavam\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/purANam_vaiShNavam\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvya\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/purANam_vaiShNavam\/bhAgavatam\/gauDIya-prastutiH\/10\/12-17\/16\/".replace(basePath, "/");
  pageVars.pageParams = {};
  pageVars.pageSource = "bhAgavatam\/gauDIya-prastutiH\/10\/12-17\/16.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/purANam_vaiShNavam/webpack_dist/uiLib-bundle.js"></script>







    <link rel="stylesheet" href="/purANam_vaiShNavam/webpack_dist/uiLib.css">
<link rel="stylesheet" href="/purANam_vaiShNavam/css/uiLibPrint.css" media="print" >
<link rel="stylesheet" href="/purANam_vaiShNavam/css/fonts.css" >
<link rel="stylesheet" href="/purANam_vaiShNavam/css/@fortawesome/fontawesome-free/css/solid.min.css">

<link rel="stylesheet" href="/purANam_vaiShNavam/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/12-17/16/" />
<link rel="alternate" hreflang="sa-Deva" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/12-17/16/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/12-17/16/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/12-17/16/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/12-17/16/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/12-17/16/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/12-17/16/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/12-17/16/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/12-17/16/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/12-17/16/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/12-17/16/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/12-17/16/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/12-17/16/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/12-17/16/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/12-17/16/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/12-17/16/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/12-17/16/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/12-17/16/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/12-17/16/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/12-17/16/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/12-17/16/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/12-17/16/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/12-17/16/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/12-17/16/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/12-17/16/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/12-17/16/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/12-17/16/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/12-17/16/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/12-17/16/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/12-17/16/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/12-17/16/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/12-17/16/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/12-17/16/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/12-17/16/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/12-17/16/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/12-17/16/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/12-17/16/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/12-17/16/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/12-17/16/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/12-17/16/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/12-17/16/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/12-17/16/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/12-17/16/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/12-17/16/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/12-17/16/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">पुराणे विश्वासटिप्पन्यः <br/> १६</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/purANam_vaiShNavam/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="१६">१६</h1>
    
    <a id="editLink" class="btn btn-primary noPrint"  href="https://github.com/vishvAsa/purANam_vaiShNavam/edit/content/bhAgavatam/gauDIya-prastutiH/10/12-17/16.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <h2 id="कलय-दमनम---नगपतन-कत-नग-करतक-च-भगवत-सतवन-नग-दवर-हरद-परतयगश-च-">कालिय-दमनम्&mdash;नागपत्नी-कृतं नाग-कर्तृकं च भगवतः स्तवनं नाग-द्वारा ह्रद-परित्यागश् च ।</h2>
<p><strong>॥ १०.१६.१ ॥</strong></p>
<p><strong>श्री-शुक उवाच</strong></p>
<p><strong>विलोक्य दूषितां कृष्णां कृष्णः कृष्णाहिना विभुः ।</strong><br>
तस्या विशुद्धिम् अन्विच्छन् सर्पं तम् उदवासयत् ॥**</p>
<p><strong>श्रीधर-स्वामी (भावार्थ-दीपिका) :</strong></p>
<p>षोडशे कालियस्योक्तो निग्रहो यमुना-ह्रदे ।</p>
<p>तत्-पत्नीभिः स्तुतेनाथ कृष्णेनानुग्रहः कृतः ॥</p>
<p>हत्वा रासभ-दैतेयान् जग्ध्वा ताल-फलान्य् अलम् ।</p>
<p>प्रीतोऽनृत्यत् फणा-रङ्गे कालियस्य कलानिधिः ॥</p>
<p>उदवासयन् निःसारितवान् ॥१॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>वंशीधरः (भावार्थ-दीपिका-प्रकाशः) :</strong> अथ श्रुति-प्रोक्तं कालिय-दमनम् आह&mdash;यो\ऽहन्न् अहिम् अन्वपस् ततर्देत्य् अपाहस्तो अपृतन्यद् इन्द्रम् [ऋ।वे। १.३२.३६.१] इति । अर्थस् तु&mdash;योऽहिः सर्पोऽपो यनुना-जलानि <em>ततर्द</em> विष-सम्पर्केण नाशितवान्, तम् इन्द्रोऽ<em>हन्</em> हिंसितवान् पीडन-मात्रम् अत्र हन्त्य् अर्थः । स चाहिर् अपात् पाद-हीनः <em>अहस्तः</em> श्वसन् <em>इन्द्रम् अपृतन्यत्</em> अयोधयत । इयम् एवाहि-रूपत्वाद् वृत्रय तद् वधम् अपि आह । अत्रेन्द्रः कृष्णस् तत्र वासव इति ।</p>
<p><em>निग्रहो</em> दण्डः । <em>तत्-पत्नीभिः</em> कालिय-भार्याभिः ।*।</p>
<p><em>जग्ध्वा</em> भुक्त्वा । <em>अलं</em> <em>प्रीतो</em>ऽतिप्रीतः । <em>फणा-रङ्गे</em> स्फटा-रूप-क्रीडा-भूमौ । <em>कलानां</em> नृत्यादीनां वक्ष्यमाणानां <em>निधिर्</em> आधारः ।*।</p>
<p>श्री-शुक इह श्री-पदेन शुको यथाज्ञातम् एव वदति तथा सोऽपि व्रज-जन-दुःखानुसन्धानेन विस्तार्य नोवाच राज्ञः श्री-कृष्णाप्रियत्वात् । <strong>कृष्णाहिना</strong> श्याम-सर्पेण । <strong>कृष्णाम्</strong> यमुनाम् कृष्णा स्याद् द्रौपदी नीली कालिन्दी मरिचेषु च । कणा-द्राक्षासु भद्रासु इति धरणिः । <strong>तस्याः</strong> कृष्णायाः । <strong>विशुद्धिम्</strong> निर्विष-तोयताम् ॥१॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> विलोक्य दूषिताम् इत्य्-आदि । <strong>कृष्णां</strong> यमुनां <strong>कृष्णाहिना</strong> <strong>दूषितां</strong> <strong>विलोक्य</strong> <strong>तस्या विशुद्धिम् अन्विच्छन्</strong> कृष्णाहिम् <strong>उदवासयत्</strong> । अयं भावः&mdash;स्वयं कृष्णः कृष्णेति नाम्ना मित्र-भूतां कथम् अन्यो दूषयिष्यति ? मित्रभूताप्य् एषा शोधयितव्येति स्व-नाम्ना मित्रम् अपि**खलश् च दण्डनीय एवेति तथा द्वयं कृतवान् ॥१॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>सनातन-गोस्वामी (बृहद्-वैष्णव-तोषणी): कृष्णम्</strong> इति वर्णतो नामतश् चातः सख्यास् तस्या दुर्विष-दूषितत्वेनावश्य-प्रतीकार्यत्वम् अभिप्रेतम् । <strong>कृष्णेनाहिन</strong> इति महा-दुर्विषमयत्वम् उक्तम् । <strong>कृष्णो</strong> जगद्-धितार्थम् एव स्वयम् अवतीर्णो भगवान् इत्य् अर्थः । जल-<strong>विशोधनेन</strong> हि तस्यास् तेन जल-पानादि-सिद्ध्या व्रजस्य च, महा-तीर्थोद्धरणादिना च जगताम् अपि, तथा दमनादिना कालियस्यापि हिताचरणात् । एतत् सर्वम् अग्रे व्यक्तं भावि । यतो <strong>विभुर्</strong> एकयापि क्रिययानेक-कार्यं कर्तुं समर्थः । अत एव <strong>सर्प</strong>तीति सर्पस् तम् इति तस्यान्यत्र प्रयाण-प्रयासो\ऽपि निरस्तः ॥१॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (लघु-वैष्णव-तोषणी) : कृष्णाम्</strong> इति । वर्णतो नामतश् च, अतः सख्यास् <strong>तस्या</strong> दुर्विष-<strong>दूषित</strong>त्वेनावश्य-प्रतीकार्यम् अभिप्रेतम् । <strong>कृष्णेनाहिन</strong> इति महा-<strong>दुर्विषमयत्वम्</strong> उक्तं । न केवलं तस्या एव तद्-धितायाभूत्, अपि तु सर्वेषाम् अपि, यतः <strong>कृष्णः</strong> कर्षति दुःखानीति जल-पानादि-सिद्ध्या व्रजस्य, महा-तीर्थोद्धारणादिना जगताम् अपि, दमनादिना कालियस्यापि हिताचरणात् बाल्य-लीला-रसाविष्टस्यापि तस्य पूर्ववत् स्वावसरेण ऐश्वर्यम् अपि <strong>उदयते</strong> इत्य् आह&mdash;<strong>विभुर्</strong> इति ॥१॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्</em>।</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (बृहत्-क्रम-सन्दर्भः) :</strong> अथ कालिय-दमन-लीलां प्रवक्तुम् उपक्रममाण आह&mdash;विलोक्य दूषिताम् इत्य्-आदि । <strong>कृष्णः कृष्णाहिना दूषितां कृष्णं</strong> यमुनां <strong>विलोक्य</strong> <strong>तस्या विशुद्धिं</strong> विशेषेण शुद्धिम् <strong>अन्विच्छन्</strong> <strong>तं</strong> सर्पम् <strong>उदवासयद्</strong> इति वाक्यार्थः । तात्पर्यार्थस् तु स्वयं श्री-कृष्णः स्व-नाम्ना मित्र-भूतां कथम् अन्यो दूषयिष्यति, तत एनां शोधयिष्य इति मित्र-वात्सल्यम्, एक-देशेन सुहृद् अपि यदि खलः स्यात्, तदा सोऽपि दण्डनीय एव, तत्र मित्रत्वेनोपरोधो न कार्य इति सद्-उपदेशं च दर्शयितुं तथा कृष्णः कृष्णां कृष्णाहिनेत्य् अनुप्रास-ध्वनिः ॥१॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>विश्वनाथ-चक्रवर्ती (सारार्थ-दर्शिणी) :</strong></p>
<p>न्यगृह्णात् कालियं कृष्णो दर्शयन् स्वम् अपाद् व्रजम् ।</p>
<p>स्तुतोऽहिभिः प्रसन्नस् तान् षोडशे निरसारयत् ॥</p>
<p><strong>कृष्णां</strong> यमुनाम् <strong>उदवासयत्</strong> तस्मान् निःसारितवान् ॥१॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>बलदेव-विद्यभूषणः (वैष्णवानन्दिनी) :</strong></p>
<p>ॐ नमः कालिय-मर्दनाय कृष्णाय</p>
<p>षोडशे कालियं कृष्णो न्यगृह्णात् तद्-वधस् ततः ।</p>
<p>अनुगृह्य तम् उत्सार्य यमुनां निर्विषां व्यधात् ॥</p>
<p><strong>कृष्णां</strong> यमुनां नामतो वर्णतश् च साम्यात् सखीम् अवश्य-कर्तव्योपकाराम् इति भावः । <strong>कृष्णाहिना</strong> कालिय-सर्पेण । <strong>उदवासयत्</strong> निःसारितवान् ॥१॥</p>
<hr>
<p><strong>॥ १०.१६.२ ॥</strong></p>
<p><strong>राजोवाच&mdash;</strong></p>
<p><strong>कथम् अन्तर्-जलेऽगाधे न्यगृह्णाद् भगवान् अहिम् ।</strong><br>
स वै बहु-युगावासं यथासीद् विप्र कथ्यताम् ॥**</p>
<p><strong>श्रीधर-स्वामी (भावार्थ-दीपिका) : बहूनि युगान्य् आवसो</strong> यस्य तम् <strong>अहिम्</strong> । <strong>स वै</strong> अहिर् अजल-चरोऽपि तस्मिन्न् <strong>अन्तर्-जले</strong> यथा येन प्रकारेण <strong>आसीत्</strong> । अथवा, बहूनि युगान्य् आवासो यथा भवति, तथा येन प्रकारेण स वै तत्रासीद् इति <strong>कथ्यताम्</strong> इति ॥२॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>वंशीधरः (भावार्थ-दीपिका-प्रकाशः) : सः</strong> कालियः । <strong>अगाधे</strong> तल-स्पर्शे । सर्प-विशेषणत्वे त्व् <em>अजलचरस्य</em> जले चिरं स्थित्य्-असम्भवात् प्रकारान्तरम् आह&mdash;<em>अथवेति</em> । <strong>यथा</strong> येन प्रकारेण <strong>बहु-युगावासं</strong> बहु-युगान्य् आवासो यत्र तद् बहु-युगावासं स्यात्, तथेतीहार्थेन गृह्णाति&mdash;<em>येन प्रकारेण</em> इति । तत्र कृष्णायाम् । <strong>आसीद्</strong> बभूव । <strong>इति</strong> को\ऽर्थः स प्रकारः <strong>कथ्यताम्</strong> । हे <strong>विप्र</strong> ! परम-विद्या-प्रवीणत्वात् त्वं सर्वं जानासीति भावः ।</p>
<blockquote>
<p>जन्मना ब्राह्मणो ज्ञेयः संस्कारैर् द्विज उच्यते । &gt;
विद्यया याति विप्रत्वं त्रिभिः श्रोत्रिय-लक्षणम् ॥ इति याज्ञवल्क्यात् &gt; ॥२॥</p></blockquote>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>सनातन-गोस्वामी (बृहद्-वैष्णव-तोषणी) :</strong> वै च&mdash;स च । <strong>बहु-युगावासम्</strong> इति दूषिताम् इत्य् उक्तेः । कालिय-हृद इति प्रसिद्धेर् बाल्य-काल-वासेन तद्-असम्भवात् । <strong>भगवान्</strong> मादृशां प्रभुर् इति प्रहर्षात् । किं वा, <strong>अगाध-जलान्तर्-दुष्टाहि-निग्रहे</strong> दुःख-शङ्कया शोकाद् एव, अतो विशेषेण प्रकर्षेण च <strong>कथ्यताम्</strong> । यद् वा, विशेषतः प्राति सर्व-मनोरथं पूरयतीति <strong>विप्रः</strong>, तस्य सम्बोधनम्, तत्-<strong>कथनेन</strong> मादृशां कामं परिपूरयेति भावः ॥२॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (लघु-वैष्णव-तोषणी) : भगवान्</strong> सर्वेणापि प्रकारेण कर्तुं समर्थः तथापि <strong>कथं</strong> केन प्रकारेणेति <strong>वै</strong> च <strong>स</strong> च बहु-युगावासम् इति विश्रुतत्वात् <strong>बहूनि युगानि आवासो</strong> यथा तादृशं यथा भवति तथा यथा <strong>आसीत्</strong> तत् <strong>कथ्यताम्</strong> इत्य् एवान्वयः । <strong>विप्र</strong> ! हे परम-विद्या-प्रवीण ! तथा च याज्ञवल्क्यः&mdash;</p>
<blockquote>
<p>जन्मना ब्राह्मणो ज्ञेयः संस्कारैर् द्विज उच्यते । &gt;
विद्यया याति विप्रत्वं त्रिभिः श्रोत्रिय-लक्षणम् ॥ इति ॥२॥</p></blockquote>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः) : बहु-युगावासम्</strong> इति विश्रुतत्वात् बहूनि युगानि आवासो यत्र तादृशं यथा भवति, तथा यथा स्यात् तथा <strong>कथ्यताम्</strong> इत्य् एवान्वयः ॥२॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (बृहत्-क्रम-सन्दर्भः) :</strong> <em>न व्याख्यातम्।</em></p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>विश्वनाथ-चक्रवर्ती (सारार्थ-दर्शिणी) : बहूनि युगानि</strong> व्याप्य <strong>आवासो</strong> यत्र तद् यथा स्यात्, तथा <strong>आसीत्</strong> । विशेषतः प्रकर्षेण <strong>कथ्यताम्</strong> ॥२॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>बलदेव-विद्यभूषणः (वैष्णवानन्दिनी) : अगाधे जलेऽन्तः कथम् अहिं न्यगृह्णात् स वै</strong> <strong>स</strong> चाहिर् अजल-चरोऽपि <strong>बहूनि युगन्य् आवासो</strong> यत्र तद् यथा स्यात्, तथा तस्मिन् जले <strong>कथम्</strong> <strong>आसीत्</strong> <strong>कथ्यताम्</strong> । हे <strong>विप्र</strong> ! विद्याति-निपुण !</p>
<blockquote>
<p>जन्मना ब्रह्मणो ज्ञेयः संस्कारैर् द्विज उच्यते । &gt;
विद्यया याति विप्रत्वं त्रिभिः श्रोत्रिय-लक्षणाम् ॥ &gt; इति-याज्ञवल्क्योक्तेः ॥२॥</p></blockquote>
<hr>
<p><strong>॥ १०.१६.३ ॥</strong></p>
<p><strong>ब्रह्म भगवतस् तस्य भूम्नः स्वच्छन्द-वर्तिनः ।</strong><br>
गोपालोदार-चरितं कस् तृप्येतामृतं जुषन् ॥**</p>
<p><strong>श्रीधर-स्वामी (भावार्थ-दीपिका) : गोपालेन</strong> यद् <strong>उदारं चरितम्</strong> आचरितं, तद् एव्<strong>आमृतम्</strong> । अतः कथ्यताम् इति ॥३॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>वंशीधरः (भावार्थ-दीपिका-प्रकाशः) :</strong> हे <strong>ब्रह्मन्</strong> ! इति त्वं साक्षाद्-ब्रह्म-रूपत्वेनान्य-प्रबोधनेऽपि समर्थोऽसीति भावः । एवं श्लेषेण सर्व-भक्त-श्रोत्रादीन्द्रियाणां <strong>पाल</strong>नेन <strong>उदारं</strong> सुख-दातृ <strong>चरितम्</strong> इति । <strong>स्वानां</strong> स्वस्य वा <strong>छन्देन</strong> वर्तितुं शीलम् अस्येति तथा तस्य । <strong>जुषन्</strong> सेवमानः ॥३॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> गोपालोदार-चरितम् इति । <strong>गोपाल</strong>वद् <strong>उदारं</strong> सुन्दरं यच् <strong>चरितं</strong> तद् एव <strong>अमृतम्</strong> ॥३॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>सनातन-गोस्वामी (बृहद्-वैष्णव-तोषणी) :</strong> ननु, तद् विशेष-कथनं परम-दुःख-प्रदम्, अत एव मया सङ्क्षिप्य कथितम्, तत्राह&mdash;ब्रह्मन्न् इति । <strong>भगवतः</strong> सर्वैश्वर्य-युक्तत्वाद् एव <strong>भूम्नः</strong> परिपूर्णस्य <strong>स्वच्छन्द-वर्तिनश्</strong> च परम-स्वतन्त्रस्य तादृशस्यापि <strong>गोपालन</strong>-रूपम् अत एव्<strong>ओदारं</strong> सर्वोत्कृष्टं सुख-प्रदं वा यच् चरितम् अमृतम् इति मरण-तुल्य-महा-दुःख-निवर्तकम्, तद् एव महौषधम् इति भावः ।</p>
<p>यद् वा, गोपालनेनोदार-चरितत्वस्य हेतुत्वेन त्रीणि विशेषणानि&mdash;तत्र भगवत इति तेनैव भगवतो विशेष-प्रकटनात्, अत एव भूम्नो\ऽपरिच्छन्न-माहात्म्यस्य, यतः स्वानां <strong>छन्देन</strong> इच्छया <strong>वर्तितुं</strong> शीलस्य,</p>
<p>यद् वा, तत्त्व-दृष्ट्या तद्-दुःखं सह्यम् अपि स्याद् इति त्रिभिर् विशेषणैर् आह&mdash;तत्राद्याभ्यां वक्ष्यमाणावस्थादिकं निरस्तम्, आत्मेच्छया वर्तिन इत्य् अनेन च महा-कौतुकिनस् तस्य लीलया कौतुकम् एव, न तु शोक इति</p>
<hr>
<p>यद् वा, भक्तेच्छानुवर्तिन इति तस्य सदा सर्वत्र सुखम् एवेति बोधितम् । अथवा, <strong>अमृतम्</strong> इति परम-दुःखमयस्यापि तच्-चरितस्य तस्य प्रेम-विशेष-स्वभाववत् परमानन्दमयत्वम् एवाभिप्रेतम् । तच् च श्री-भागवतामृतोत्तर-खण्डे विवृतम् अस्ति । गोपालेति सम्बोधनम् ।</p>
<p>यद् वा, हे वाक्पते ! किं वा, श्री-भगवता सह गुरोर् अभेद-दृष्ट्या, हे श्री-कृष्णेत्य् अर्थः । अन्यत् समानम् । अतस् तस्माद् उपरन्तुं शक्नोमि, किं कुर्याम् अतः कथ्यताम् एवेति भावः । <strong>ब्रह्मन्</strong> हे वेदमयेति यथा वेदेषु वर्तमानं दुःख-व्रतम् अपि न किल त्यज्यते, तथेदम् अपि न त्याज्यं स्याद् इति भवता ज्ञायत एवेति भावः ॥३॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (लघु-वैष्णव-तोषणी) :</strong> यद्य् अपि श्री-मुनीन्द्रेण तद् विशेष-दुःख-शङ्कया सङ्क्षिप्य कथितं, तथापि तद्-अज्ञानेन राज्ञा तल्-लीला-सामान्याभिलाषाद् एव यथा दृष्टम् इति तद् वाक्येनैव दर्शयति&mdash;ब्रह्मन्न् इति । <strong>भगवतः</strong> ऐश्वर्यादि-षट्क-युक्तस्य <strong>भूम्नः</strong> सर्वथापि सर्वातिशयितस्य तथापि <strong>स्वच्छन्द-वर्तिनः</strong> स्वैर-लीला-प्रकाशिनः, एवम् एवम्भूतस्य <strong>गोपाल</strong>-जात्य्-अनुरूपम् <strong>उदारं</strong> सर्वतोऽपि महत् परमानन्द-दातृ वा यच् <strong>चरितं</strong> तज् <strong>जुषमाणः कस् तृप्येत्</strong> ? अतृप्तौ हेतुः&mdash;<strong>अमृतम्</strong> इवेति ॥३॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः) :</strong> यद्यपि मुनीन्द्रेण तद्-विशेष-दुःख-शङ्कया सङ्क्षिप्य कथितं, तथा तद्-अज्ञानेन वा तल्-लीला-सामान्याभिलाषाद् एव तथा पृष्टम् इति दर्शयति&mdash;ब्रह्मन्न् इति । स तु तत्-प्रीतये स्व-दुःख-कथा-निवेदनाय च नात्यन्तम् अर्थेऽभिनिवेश्य यथा-श्रुतम् एवोवाचेत्य् अर्थः ॥३.४॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (बृहत्-क्रम-सन्दर्भः) :</strong> अथ तत्-केलि-श्रवण-श्रद्धालुतां राजा प्रकटयन्न् आह&mdash;ब्रह्मन्न् इत्य्-आदि । हे <strong>ब्रह्मन्</strong> भूम्नः परासरस्य तस्याचिन्त्य-परमेश्वर्यस्य <strong>भगवतः</strong> कृष्णस्य <strong>स्वच्छन्द-वर्तिनः</strong> स्वाधीनस्य <strong>गोपालोदार-चरितं</strong> <strong>जुषन् कस् तृप्येत</strong> । अत्र कस्यापि यस्य कस्यचिज् जनस्यापि तृप्तिर् नास्ति, तद्-बन्धु-पौत्रस्य तद्-भागिनेय-पुत्रस्य तेनैव रक्षितस्य मम पुनस् तृप्तिर् न स्यात्, तत् किं ?</p>
<p>अयं भावः&mdash;तथा-विधेश्वरस्य तथा-विधैश्वर्य-प्रतिपादकेषु चरितेषु वरं तृप्तिर् जायते, वैचित्र्याभावात्, तस्य तु गोपाल-क्रीडायां वैचित्र्य-विशेषवत् तया न तृप्तिर् इति गोपालोदार-शब्दयोर् महिमा ॥४.८॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>विश्वनाथ-चक्रवर्ती (सारार्थ-दर्शिणी) :</strong> गवां श्लेषेण सर्व-भक्त-श्रोत्रादीन्द्रियाणां च पालनेन्<strong>ओदारं</strong> सुख-दातृ-<strong>चरितम्</strong> ॥३॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>बलदेव-विद्यभूषणः (वैष्णवानन्दिनी) :</strong> गवाम् पशूनां स्व-भक्त-श्रोत्रेन्द्रियाणां च पालनेन्<strong>ओदारं</strong> सुख-दातृ-<strong>चरितम्</strong> ॥३॥</p>
<hr>
<p><strong>॥ १०.१६.४ ॥</strong></p>
<p><strong>श्री-शुक उवाच</strong></p>
<p><strong>कालिन्द्यां कालियस्यासीद् ध्रदः कश्चिद् विषाग्निना ।</strong><br>
श्रप्यमाण-पया यस्मिन् पतन्त्य् उपरिगाः खगाः ॥**</p>
<p><strong>श्रीधर-स्वामी (भावार्थ-दीपिका) : श्रप्यमाणं</strong> पच्यमानं <strong>पयो</strong> यस्य सः । अत <strong>उपरि गच्छन्तः खगा</strong> यस्मिन् <strong>पतन्ति</strong> ॥४॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>वंशीधरः (भावार्थ-दीपिका-प्रकाशः) :</strong> कालिन्द्या ह्रदः इति हरिवंशोक्तेर् योजन-प्रमाणस् तस्या दक्षिण-भागे वर्तमानस् तद्-गर्गजस् तत्-प्रवाहास्पृष्ट एव, अन्यथा तद् विष-संपृक्त-जलवती सा मथुरादि-देशस्थ-जनैर् अव्यवहार्येवाभविष्यद् इति ज्ञेयम् । <strong>ह्रदः</strong> अगाध-जलवद्-वट-विशेषः । तत्रागाध-जलो ह्रदः इत्य् अमरः ॥४॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>सनातन-गोस्वामी (बृहद्-वैष्णव-तोषणी) :</strong> कालिन्द्यां ह्रद इति तस्या दक्षिण-भागे वर्तमानस्य तस्य तया सह सङ्गमेनैक्य-प्राप्तेस् तस्याः प्रवाहस् तूत्तरत एवोह्यो\ऽन्यथा तद्-दुर्विष-जलेन यादव-कुलावास-श्री-मधु-पुर्यादि-व्याप्तेः । आसीद् इत्य् अतीत-निर्देश-कालिय-सम्बन्धाद्य्-अपेक्षया, कश्चिद् एको\ऽनिर्वचनीयो वा । अनिर्वचनीयत्वम् एव दर्शयति&mdash;विषेत्य्-आदि । <strong>उपरिगा</strong> ऊर्ध्वे गच्छन्तः <strong>खगा</strong> इति, तत्रापि दूरगा इत्य् अभिप्रेतम् ॥४॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (लघु-वैष्णव-तोषणी) :</strong> श्री-शुक उवाचेति तद् एवं निशम्य सवासनत्वे तस्मिन् जात-स्नेहः सुख-दुःखात्मकं सर्वम् एव तादृशाय निवेदनीयम् इत्य् अभिप्रायेण श्री-व्रज-वासि-दुःखमय-निज-दुःखात्मकम् अपि तन् निवेदयन् श्री-शुक-वद् यथाश्रुतम् एवोवाच, न त्व् अन्यत्रैव विस्तार्यापीत्य् अर्थः । कालिन्द्यां ह्रद इति तस्या दक्षिण-भागे वर्तमानस्य तस्य तद्-गर्भजत्वात् तस्याः प्रवाहस् तूत्तरतः पृथग् एवोह्यः, अन्यथा तद्-दुर्विष-जलेन यादव-कुल-वास-श्री-मधुपुर्य्-आदि-व्याप्तेः । स तु <strong>कालियस्य विषाग्निना</strong> <strong>श्रप्यमाण-पया आसीत्</strong> <strong>उपरिगाः</strong> ऊर्ध्वं गच्छन्तः <strong>खगा</strong> इति, तत्रापि दूरगत्वम् अभिप्रेतम् ॥४॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, जीव-गोस्वामी बृहत्-क्रम-सन्दर्भः) :</strong> <em>न व्याख्यातम्।</em></p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>विश्वनाथ-चक्रवर्ती (सारार्थ-दर्शिणी) :</strong> कालिन्द्यां ह्रद इति हरि-वंशोक्त-योजन-प्रमाणः, तस्या दक्षिणे भागे तत्-प्रवाहेणास्पृष्ट एव । अन्यथा तद्-विष-संपृक्त-प्रवाहवती सा मथुरादि-देशस्थ-जनैर् अव्यवहार्यैवाभविष्यद् इति ज्ञेयम् । <strong>श्रप्यमाणं</strong> पच्यमानं <strong>पयो</strong> यस्य सः ॥४॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>बलदेव-विद्यभूषणः (वैष्णवानन्दिनी) :</strong> कालिन्द्याम् इति । तस्या दक्षिणे भागे तत्-प्रवाहेणास्पृष्टो योजन-प्रमाणो ह्रदः श्री-हरिवंशोक्तेर् बोध्यः तत्-स्पर्शे तत्-प्रवाहस्य माथुरादिभिर् अव्यवार्यता स्यात् । <strong>श्रप्यमानं</strong> पच्यमानं <strong>पयो</strong> जलं यस्य सः । <strong>पतन्ति</strong> विष-ज्वालया विग्लाताः सन्तः ॥४॥</p>
<hr>
<p><strong>॥ १०.१६.५ ॥</strong></p>
<p><strong>विप्रुष्मता विषोदोर्मि-मारुतेनाभिमर्शिताः ।</strong><br>
म्रियन्ते तीरगा यस्य प्राणिनः स्थिर-जङ्गमाः ॥**</p>
<p><strong>श्रीधर-स्वामी (भावार्थ-दीपिका) :</strong> किं च, <strong>विप्रुष्मता</strong> अम्बु-कण-युक्तेन <strong>विषोद</strong>-तरङ्ग-स्पर्शि-<strong>मारुतेन</strong> स्पृष्टा यस्य <strong>तीरगा म्रियन्ते,</strong> स ह्रद आसीद् इति ॥५॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>वंशीधरः (भावार्थ-दीपिका-प्रकाशः) :</strong> अत्रान्यद् आह&mdash;<em>किं च,</em> इति । <em>यस्य</em> <em>ह्रदस्य</em> । <strong>अभिमर्शिताः</strong> <em>स्पृष्टाः</em> ॥५॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>सनातन-गोस्वामी (बृहद्-वैष्णव-तोषणी) : विप्रुष्मतेति</strong> श्रप्यमाण-पयस् तया सदा जवेन तत्-फणानाम् उच्चलनाद् इति <strong>मारुतस्य</strong> अतिदाहकत्वम् उक्तम् । अन्यश् च विशेषः श्री-हरि-वंशे&mdash;</p>
<blockquote>
<p>दीर्घ योजन-विस्तारं दुस्तरं त्रि-दशैर् अपि । &gt;
गम्भीर-मक्षोभ्य-जलं निष्कम्पम् इव सागरम् ॥ &gt;
दुःखोपसर्पं तीरेषु ससर्पैर् विपुलैर् बिलैः । &gt;
विषारणिभवस्याग्नेर् धूमेन परिवेष्टितम् ॥ &gt;
तृणेष्व् अपि पतत्स्व् अप्सु ज्वलन्तम् इव तेजसा । &gt;
समन्ताद् योजनं साग्रं तीरेष्व् अपि दुरासदम् ॥ [ह।वं। &gt; २.११.४२,४४,४६] इति ॥५॥</p></blockquote>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (लघु-वैष्णव-तोषणी) : विप्रुष्मते</strong>ति । श्रप्यमाण-पयस् तया सदा जवेन तत्-कारणानाम् उच्चलनात् इति मारुतस्यापि दाहकत्वम् उक्तम् । अन्यश् च विशेषः श्री-हरिवंशे&mdash;</p>
<blockquote>
<p>दीर्घं योजन-विस्तारम् अगम्यं<sup id="fnref:1"><a href="#fn:1" class="footnote-ref" role="doc-noteref">1</a></sup> त्रिदशैर् अपि । &gt;
गम्भीरम् अक्षोभ्य-जलं निष्कम्पम् इव सागरम् ॥ &gt;
दुःखोपसर्पं तीरेषु ससर्पैर् विपुलैर् विलैः । &gt;
विषारणीभवस्याग्नेर् धूमेन परिवेष्टितम् ॥ &gt;
तृणेष्व् अपि पतत्स्व् अप्सु ज्वलन्तम् इव तेजसा । &gt;
समन्ताद् योजनं साग्रं तीरेष्व् अपि दुरासदम् ॥ [ह।वं। &gt; २.११.४२,४४,४६] इति ।</p></blockquote>
<p>एवं भूमि-गुहायां तत्-पुरी-जल-स्तम्भ-विद्यया जल-मध्य एव वा ॥५॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः) : विप्रुष्मतेति</strong> जल-स्तम्भ-विद्यया तन्-मध्य एव तत्-पुरी दुःखोपसर्पं तीरेषु स-सर्पैर् विपुलैर् बिलैः [ह।वं। २। ४२] इति श्री-हरि-वंश-दृष्ट्या बिलेष्व् अपि ॥५.६॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (बृहत्-क्रम-सन्दर्भः) :</strong> <em>न व्याख्यातम्।</em></p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>विश्वनाथ-चक्रवर्ती (सारार्थ-दर्शिणी) : विप्रुष्मता</strong> अम्बु-कणा-युक्तेन <strong>विषोदक-तरङ्ग-स्पर्शि-मारुतेन अभिमृष्टाः</strong> स्पृष्टाः ॥५ ॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>बलदेव-विद्यभूषणः (वैष्णवानन्दिनी) : विप्रुष्मता</strong> तद्-अम्बु-कण-युक्तेन <strong>अभिमर्षिताः</strong> स्पृष्टाः सन्तः ॥५॥</p>
<hr>
<p><strong>॥ १०.१६.६ ॥</strong></p>
<p><strong>तं चण्ड-वेग-विष-वीर्यम् अवेक्ष्य तेन</strong></p>
<p><strong>दुष्टां नदीं च खल-संयमनावतारः ।</strong></p>
<p><strong>कृष्णः कदम्बम् अधिरुह्य ततोऽतितुङ्गम्</strong></p>
<p><strong>आस्फोट्य गाढ-रशनो न्यपतद् विषोदे ॥</strong></p>
<p><strong>श्रीधर-स्वामी (भावार्थ-दीपिका) : तं</strong> कालियम् । <strong>चण्डो वेगो</strong> यस्य तद् <strong>विषम्</strong> एव <strong>वीर्यं</strong> यस्य तम् । <strong>कदम्बम्</strong> इति । भाविना श्री-कृष्ण-चरण-स्पर्श-भाग्येन स एकस् तत्-तीरे न शुष्कः इति ज्ञातव्यम् । अमृतम् आहरता गरुत्-मता क्रान्तत्वाद् इति च पुराणान्तरम् । <strong>आस्फोट्य</strong> बाहुं कर-तलेनाहत्य । <strong>गाढा</strong> दृढं बद्धा <strong>रशना</strong> कटि-बन्धन-वस्त्रं येन सः ॥६॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>वंशीधरः (भावार्थ-दीपिका-प्रकाशः) : चण्डस्</strong> तीक्ष्णो <strong>वेगः</strong> । <strong>तेन</strong> कालियेन । <strong>ततः</strong> कदम्बात् । <strong>अतितुङ्गात्</strong> अत्युच्चात् । ह्र्द इति शेषः ॥६॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>सनातन-गोस्वामी (बृहद्-वैष्णव-तोषणी) : वेगस्</strong> तेजो जवो वा, <strong>चण्डेत्य्</strong> अप्रतिकार्यत्वादितो\ऽयं निःसार्यं एवेति भावः । <strong>तेन</strong> कालियेन हेतुना । <strong>अधिरूह्य</strong> तच् छिखरम् आरूह्य, तथा च तत्रैव अरोहच् चपलः कृष्णः कदम्ब-शिखरं मुदा [हरि-वंशे विष्णु।प। २.१२.१] इति । ततः <strong>कदम्बात्</strong>, <strong>गाढ-रसनः</strong> इत्य् अनेन केशादीनाम् अपि गाढ-बन्धनम् उपलक्ष्यते, तथा च तत्रैव बद्ध्वा परिकरं दृढम् [हरि-वंशे।विष्णु।प। २.१२.१] इत्य् अभिमुखम् अपतत्, <strong>न्यपतत्</strong> इति पाठे महा-वेगेन कुर्दित्वा मध्ये\ऽपतत् । यतः <strong>खलानां</strong> <strong>दुष्टानां संयमनायावतारः</strong> श्री-वैकुण्ठाद् अवतरणम्, । किं वा, मत्स्याद्य् अवतारा अपि यस्य स इति कालिय-दमनार्थम् इत्य् अर्थः ॥६॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (लघु-वैष्णव-तोषणी) : वेगः</strong> शीघ्र-प्रसर्पणं <strong>चण्डे</strong>ति अप्रतिकार्यत्वाद् इतिओऽयं निःसार्य एवेति भावः । <strong>तेन</strong> कालियेन हेतुना <strong>अधिरुह्य</strong> तच् छिखरे आरुह्य तथा च तत्रैव अरोहच् चपलः कृष्णः कदम्ब-शिखरं मुदा [हरि-वंशे विष्णु।प। २.१२.१] इति ततः <strong>कदम्बात् गाढ-रसन</strong> इत्य् अनेन केशादीनाम् अपि गाढ-बन्धनम् उपलक्ष्यते तथा च तत्रैव बद्ध्वा परिकरं दृढम् [हरि-वंशे।विष्णु।प। २.१२.१] इति <strong>न्यपतद्</strong> इत्य् अत्र हेतुः <strong>खलानां</strong> <strong>संयमनाय अवतारः</strong> स्व-लोकाद् अवतरणं किं वा, मत्स्याद्य् अवतारा अपि यस्य सः इति कालिय-दमनार्थम् इत्य् अर्थः । एकः कदम्बः किम् अवशिष्टः श्री-<strong>कृष्ण</strong>-वृक्षत्वात् कृष्णवत्</p>
<blockquote>
<p>कदम्बः कृष्ण-वृक्षो हि कालिय-हृद-समीपगः । &gt;
तस्माद् एको न शुष्कोऽसौ विष-हारकरः परान् ॥</p></blockquote>
<p>इति प्रसिद्ध्या श्री-कृष्णेनैव स विहाराय रक्षित इति गम्यते, परान् इति वचनात् तत् सन्निवासिनो वृक्ष-गणा अपि न मृता इत्य् आयातम् एवेत्य् अर्थः ॥६॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>विश्वनाथ-चक्रवर्ती (सारार्थ-दर्शिणी) : तं</strong> कालियं <strong>कदम्बम्</strong> इति भाविना श्री-<strong>कृष्ण</strong>-चरण-स्पर्श-भाग्येन स एकस् तत्-तीरे न शुष्कः अमृतम् आहरता गरुत्मताक्रान्तत्वाद् इति पुराणान्तरम् इति श्री-स्वामि-चरणा <strong>गाढं</strong> दृढं बद्धा <strong>रसना</strong> रसनापदोपलक्षिताः कुन्तलोष्णीषादयोऽपि येन सः <strong>आस्फोट्य</strong> बाहुं करतलेनाहत्य ॥६॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>बलदेव-विद्यभूषणः (वैष्णवानन्दिनी) : तम्</strong> अर्हि <strong>कदम्बम् अधिरुह्यातितुङ्गात् ततो विषोदेऽभ्यपतत्</strong> । एष कदम्बो भावि-भगवत् पद-स्पर्श सौभाग्यान् न शुष्कः सुधाम् आहरता गरुडेन तस्मिन्न् उपवेशाद् वा, <strong>गाढा</strong> दृढ-बद्धा <strong>रसना</strong> परिकर-बन्धनं येनेति कुन्तलीष्णीषादेर् उपलक्षणम् । बाहुं वामं दक्षिण-पाणि-तलेन्<strong>आस्फोट्य</strong> आहत्य ॥६॥</p>
<hr>
<p><strong>॥ १०.१६.७ ॥</strong></p>
<p><strong>सर्प-ह्रदः पुरुष-सार-निपात-वेग-</strong></p>
<p><strong>सङ्क्षोभितोरग-विषोच्छ्वसिताम्बु-राशिः ।</strong></p>
<p><strong>पर्यक्-प्लुतो विष-कषाय-विभीषणोर्मिर्</strong></p>
<p><strong>धावन् धनुः-शतम् अनन्त-बलस्य किं तत् ॥</strong></p>
<p><strong>श्रीधर-स्वामी (भावार्थ-दीपिका) :</strong> तदा <strong>सर्पस्य ह्रदः</strong> । <strong>पुरुष</strong>-श्रेष्ठस्य पतन-भारेण <strong>सङ्क्षोभितानाम्</strong> <strong>उरगाणां विषैर्</strong> उन्नतो<strong>ऽम्बु-राशिर्</strong> यस्य सः । <strong>विषेण कषायी</strong>-कृता <strong>भयं</strong>-करा <strong>ऊर्मयो</strong> यस्य सः । <strong>पर्यक्</strong> परितो <strong>धावन् धनुः-शतं</strong> <strong>प्लुतः</strong> प्रसृतः । नैतच् चित्रम् इत्य् आह&mdash;<strong>अनन्त-बलस्ये</strong>ति ॥७॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>वंशीधरः (भावार्थ-दीपिका-प्रकाशः) :</strong> <em>तदा पतन</em>-काले । <strong>कषायी</strong>-कृताः क्वथिताः । यद् वा, विष-कषायेण विष-रागेण विभीषणा <strong>उर्मयो</strong> यस्येति क्वर्थे रागे कषायोस्त्री निर्यासे सौरभे रसे इति यादवः । किं तत् न किम् अपीत्य् अर्थः । लक्ष-योजन-विस्तारायाम् अपरीमित-भू-प्लावनम् अपि तत्र नाद्भुताव् अहम् इति भावः । षण्णवत्य् अङ्गुलं धनुः इत्य् अमरः । <strong>धनुर्</strong> हस्त-चतुष्टयम् इति च ॥७॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>सनातन-गोस्वामी (बृहद्-वैष्णव-तोषणी) : पुरुष</strong>-सारत्वाद् एव <strong>वेगेन</strong> जवेनातिशीघ्रं <strong>सांक्षोभितो\ऽतएवोरग-विषोच्छवसितश् चाम्बु-राशिर्</strong> यस्य सः ।&quot;कषायित&quot; इति पाठः श्री-चित्-सुखस्य श्री-स्वामि-पादानां च सम्मतः, <strong>कषायी</strong>-कृताः इति व्याख्यानात् । <strong>धीमन्</strong> हे विवेकिन्न् इति राजानम् आश्वासयति । <strong>अनन्त बल</strong> शक्तिर् यस्य, <strong>तत्</strong> कर्म । यद् वा, अनन्तस्य नागराजस्यापि बल यस्मात् तस्य तद् <strong>विषं किम्</strong> ? अपि तु न किञ्चिद् अपीत्य् अर्थः ॥७॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (लघु-वैष्णव-तोषणी) :</strong> पुरुष-सारत्वाद् एव निपात-वेगः अन्यत् तैः । यद् वा, <strong>पुरुषस्य</strong> भगवतः सारेण किञ्चिद् बल-प्राकट्येन यो <strong>निपातस्</strong> तस्य <strong>वेगेन</strong> जवेन <strong>संक्षोभितः</strong> अत एवोरगविषोच् च्वसितश् च्<strong>आम्बु-राशिर्</strong> यस्य स कषायितेति पाठः श्री-चित् सुखस्य श्री-स्वामि-पादानां च सम्मतः <strong>कषायी</strong>-कृत इति व्याख्यानात् । कषायोऽत्र क्वाथ्य-रसो रक्तः पीत-वर्णो वा निर्यासेऽपि कषायोऽत्री इत्य् अत्र क्षीर-स्वामिना तत् तद् व्याख्यानात् । धीमन् हे विवेकिन् ! इति राजानम् आश्वसयति, <strong>धनुषः</strong> प्रमाणम् उक्तम्&mdash;</p>
<blockquote>
<p>अष्टभिर् यव-मध्यैः स्याद् अङ्गुलं द्वादशाङ्गुलम् । &gt;
तालं त्रितालको हस्तो हस्तौ द्वौ किष्कुर् उच्यते ॥ &gt;
किष्कु-द्वयं धनुः प्रोक्तम् ।</p></blockquote>
<p>इत्य् अतः पूर्वं तावत् प्रदेश-मातम् आक्रम्यैव बाला गावश् च रक्षिता इति ज्ञेयम् <strong>अनन्तं बलं</strong> शक्तिर् यस्य तत् कर्म । यद् वा, अनन्तस्य नाग-राजस्यापि विषादि-बलं यस्मात् तस्य तद् <strong>विषं किम्</strong>? अपि तु न किञ्चिद् अपीत्य् अर्थः ॥७॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः) : पुरुषस्य</strong> भगवतः सारेण किञ्चिद् बल-प्राकट्येनेत्य्-आद्य् अपि ग्राह्यं कषाइतेति पाठः श्री-स्वामी-चित्-सुखस्यापि मतः <strong>कषायी</strong>-कृता इति व्याख्यानात् ॥७.८॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (बृहत्-क्रम-सन्दर्भः) :</strong> <em>न व्याख्यातम्।</em></p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>विश्वनाथ-चक्रवर्ती (सारार्थ-दर्शिणी) :</strong> ततश् च <strong>पुरुषस्य</strong> कृष्णस्य सारेण <strong>बलेन</strong> यो <strong>निपात-वेगस्</strong> तेन <strong>सङ्क्षेपाभितानाम्</strong> <strong>उरगाणां विषैर्</strong> उन्नतो<strong>ऽम्बु-राशिर्</strong> यस्य सः । <strong>विषेण</strong> कषायी-कृता रक्त-पीत-वर्णी-कृता भयङ्करा ऊर्मयो यस्य सः । निर्यासेऽपि कषायो स्त्री इत्य् अत्र क्षीर-स्वामिना तथा व्याख्यानात् । <strong>पर्यक्</strong> परितः <strong>धनुः-शतं प्लुतः</strong> प्रसृतः&mdash;</p>
<blockquote>
<p>अष्टभिर् यव-मध्यैः स्याद् अङ्गुलं तैस् त्रिभिर् भवेत् । &gt;
तालं त्रितालको हस्तो हस्तौ द्वौ किष्कुर् उच्यते । &gt;
किष्कु-द्वयं धनुः प्रोक्तम् ॥ इति ॥७॥</p></blockquote>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>बलदेव-विद्यभूषणः (वैष्णवानन्दिनी) : पुरुषस्य</strong> हरेः सारेण <strong>बलेन</strong> यो <strong>निपात-वेगस्</strong> तेना<strong>सङ्क्षोभितानाम् उरगाणां विषैर् उच्छवसित</strong> उन्नतो<strong>ऽम्बुर्-आशिर्</strong> यस्य सः । विषे कषायां क्वाथरसो रक्त-पीत-वर्णता तेन <strong>विभीषणा</strong> भयङ्करा ऊर्मयो यस्य स <strong>सर्प-हृदः पर्यक्</strong> परितो <strong>धनुः-शतं प्लुतः</strong> प्रसृतोऽभूत्&mdash;</p>
<blockquote>
<p>अष्टभिर् यवमध्यैः स्याद् अङ्गुलं तैर् स्त्रिभिर् भवेत् । &gt;
तालं त्रि-तालको हस्तौ हस्तौ द्वौ किङ् कुरुच्यते ॥ &gt;
किष्कुद्वयं धनुः प्रोक्तम् ।</p></blockquote>
<p>इति वचनात् धनुर् मानं बोध्यम् ॥७॥</p>
<hr>
<p><strong>॥ १०.१६.८ ॥</strong></p>
<p><strong>तस्य ह्रदे विहरतो भुज-दण्ड-घूर्ण-</strong></p>
<p><strong>वार्-घोषम् अङ्ग वर-वारण-विक्रमस्य ।</strong></p>
<p><strong>आश्रुत्य तत्-स्व-सदनाभिभवं निरीक्ष्य</strong></p>
<p><strong>चक्षुः-श्रवाः समसरत् तद् अमृष्यमाणः ॥</strong></p>
<p><strong>श्रीधर-स्वामी (भावार्थ-दीपिका) : ह्रदे विहरतो भुज-दण्डाहतोदक-घोषं</strong> श्रुत्वा ततः <strong>स्व-सदनाभिभवं निरीक्ष्य तद्</strong> असहमानः सर्पः <strong>समसरत्</strong> समाजगाम ॥८॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>वंशीधरः (भावार्थ-दीपिका-प्रकाशः) : अङ्ग</strong> हे नृप । <strong>वर-वारणो</strong> गर्जेन्द्रस् तद् वद् <strong>विक्रमस्य</strong> । यद् वा, अङ्गैर् अवयवैर् वरः श्रेष्ठो यो वारणस् तत्-सम-विक्रमस्य । ततः श्री-कृष्णात् । स्व-<strong>सदनाभिभवं</strong> स्वस्यानपराभ्वं । समाजगाम बाधितुम् आजगामेत्य् अर्थः । वरः श्रेष्ठेविटपतौ च देवादेर् ईप्सते वते इति यादवः ॥८॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>सनातन-गोस्वामी (बृहद्-वैष्णव-तोषणी) : विहरतो</strong> विचित्र-जल-वाद्य-सन्तारादि-क्रीडा कुर्वतः । अङ्गेत्य् अव्ययम्, राज्ञः शोक-निरासार्थं स-लालन-सम्बोधने, हे <strong>अङ्ग</strong>-स्वरूपात्मीयेति वा । <strong>वर-वारणो</strong> मत्त-गजेन्द्रस् तद्वद्-<strong>विक्रमो</strong> जलाहति-क्रीडा यस्य । किं वा, जले\ऽपि वर-वारणवद् विक्रमो लीला-गतिर् यस्य । यद् वा, अङ्गे कश्मिश्ंचित् श्री-पादाब्ज-कनिष्ठाङ्गुल्य-वयवे\ऽपि वार-वारणाद् ऐरावताद् अपि विक्रमः शक्ति-विशेषो यस्य तस्येति । <strong>भुज-दण्डाभ्याम् आहतस्य</strong> जलस्य महा-शब्दो नाद्भूत इति भावः । <strong>निरिक्ष्या</strong>लोच्य चक्षुसैव शृणोतीति <strong>चक्षुः-श्रवा</strong> इति <strong>तद्-घोष</strong>-श्रवणे चक्षु-प्रवृत्तेस् तस्य वक्ष्यमाण-सौन्दर्यं न किञ्चिद् आकलयद् इति भावः, अन्यथा दंशनासम्भवात् । यद् वा, चक्षुषि श्रवः कीर्तिर् यस्य चक्षुषा श्रवणस्यापि सिद्धेस् तत् साफल्यं त्व् अधुनैवाभूद् इति भावः ॥८॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (लघु-वैष्णव-तोषणी) : विहरतः</strong> विचित्र-जल-वाद्य-सन्तारादि-क्रीडां कुर्वतः । <strong>वर-वारणो</strong> दिग्धस्ती तद्वद् <strong>विक्रमस्य</strong> अङ्त्येव्ययं राज्ञः शोक-निरासार्थं सलालन-सम्बोधनम् ॥८॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, जीव-गोस्वामी बृहत्-क्रम-सन्दर्भः) :</strong> <em>न व्याख्यातम्।</em></p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>विश्वनाथ-चक्रवर्ती (सारार्थ-दर्शिणी) : विरहतः</strong> विचित्र-जल-वाद्य-सन्तारादिना क्रीडतः <strong>भुज-दण्डाभ्यां</strong> <strong>घूर्णा</strong> येषां तथा-भूतानां <strong>वारां</strong> जलानां <strong>घोषं</strong> श्रुत्वा तत्ततो घोषाद् एव स्व-<strong>सदनस्याभिभवं निरीक्ष्य</strong> तत्तम् असहमानः ॥८॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>बलदेव-विद्यभूषणः (वैष्णवानन्दिनी) :</strong> तस्य <strong>विहततो</strong> विचिर-जल-वाद्य-सन्तारादिना विक्रीडतो <strong>भुज-दण्डाभ्यां घूर्णा</strong> येषां तादृशानां <strong>वारां घोषम्</strong> <strong>आश्रुत्य तद्</strong> दोषाद् एव स्व-<strong>सदनस्याभिभवं</strong> च <strong>निरीक्ष्य</strong> तत्-तद् <strong>अमृष्यमाणो</strong>ऽसहं <strong>चक्षुः-श्रवाः</strong> सर्पः <strong>समसरद्</strong> आगतः ॥८॥</p>
<hr>
<p><strong>॥ १०.१६.९ ॥</strong></p>
<p><strong>तं प्रेक्षणीय-सुकुमार-घनावदातं</strong></p>
<p><strong>श्रीवत्स-पीत-वसनं स्मित-सुन्दरास्यम् ।</strong></p>
<p><strong>क्रीडन्तम् अप्रतिभयं कमलोदराङ्घ्रिं</strong></p>
<p><strong>सन्दश्य मर्मसु रुषा भुजया चछाद ॥</strong></p>
<p><strong>श्रीधर-स्वामी (भावार्थ-दीपिका) : प्रेक्षणीयश्</strong> च <strong>सुकुमारश्</strong> च <strong>घन-वद्</strong> उज्ज्वलश् च तम् । <strong>श्रीवत्स-पीत-वसनं</strong> ह्रदे विहरतः श्रीवत्सेन संयुक्तम् उच्चलत् पीतं वस्त्रं यय तम् । <strong>भुजया</strong> भोगेन <strong>चच्छाद</strong> अवेष्टयत् ॥९॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>वंशीधरः (भावार्थ-दीपिका-प्रकाशः) : तं</strong> कृष्णम् <strong>अवदातः</strong> श्यामः, अवदाते\ऽरुणे पीते श्वेते श्यामे निरामये इति शाश्वतः। <strong>मर्मसु</strong> तारणादिनातीव पीडा मृत्युर् वा जायते, तत् स्थानं मर्मेति । <strong>अप्रतिभयं</strong> निर्भयम् । <strong>भुजया</strong> <em>भोगेन</em> शरीरेण, भोगः सुखे धने चाहेः शरीर-फणयोर् अपि इति मेदिनी । भुजति कुटिली-भवतीति भुजा, भुजो कौटिल्ये इग्-उपधत्वात् कः ॥९॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> तं प्रेक्षणीयेत्य्-आदि । <strong>प्रेक्षणीयः</strong> सुन्दरः <strong>सुकुमारः</strong> सुकोमलो <strong>घन</strong> इव घन-श्यामल इति यावत्, तथाप्य् <strong>अवदातम्</strong> उज्ज्वलं श्रीर् <strong>लक्ष्मीस्</strong> तद् युक्तं <strong>वत्सं</strong> वक्षस् तत्र <strong>पीत-वसनं</strong> यस्य । तावता आवेगेनापि जल-निपाते वक्षसः पीतवासो न स्खलितम् इति तात्पर्यम् ॥९॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>सनातन-गोस्वामी (बृहद्-वैष्णव-तोषणी) :</strong> तादृशे\ऽपि दुष्टो\ऽसौ तथाचेष्टतेति कालियस्य महापराधं दर्शयन् भाव-विशेषेणानुशोचन् विशिनष्टि, तं प्रेक्षणीयेत्य्-आदिदिना । <strong>क्रीडन्तम्</strong> इत्य् अर्थः हेतुः&mdash;अप्रतिभयम् इति । यद् वा, <strong>अप्रतिभयम्</strong> अपि संदश्य <strong>चछादे</strong>ति कालियस्य निर्बुद्धित्वं सूचयति । यद् वा, अप्रतिभयं यथा स्यात् तथा <strong>सन्दश्य</strong> चछाद । चक्षुः-श्रवा इति प्रस्तुतत्वाद् एव ज्ञेयम् । कया ? भजया भोगेन, भुजगस्य भोगेनैव गमनेन <strong>भुजस्य</strong>इव भोगत्वात्, &quot;भुजगः&quot; इति पाठे\ऽपि स एवार्थः । तत्त्वतस् तु <strong>मर्मसु</strong> दशनं तत् तद् अङ्ग-चुम्बन-सौष्ठवं भोजेनाच्छादनं च सर्वाङ्ग-निविडालिङ्गनम् इति ज्ञेयम्, अतो रुपेव <strong>रूषा</strong> वस्तुतस् तु प्रेम्णैवेति, यतः प्रेक्षणीयेत्य्-आदि, अत एवाग्रे तं प्रति श्री-भगवतो महानुग्रहो भावीति ॥९॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (लघु-वैष्णव-तोषणी) :</strong> तादृशोऽपि दुष्टोऽसौ तथा चेष्टतेति कालियस्य महापराधं दर्शयन् व्रज-जन-भावेनानुशोचन् विशिनष्टि&mdash;प्रेक्षणीयेत्य्-आदिना । <strong>क्रीडन्तम्</strong> इत्य् अत्र हेतुः <strong>अप्रतिभयम्</strong> इति तच् च कालियस्य निर्बुद्धित्वं सूचयति । चक्षुः-श्रवा इति, प्रस्तुतत्वाद् एव ज्ञेयं, कया <strong>भुजया</strong> भुजाकारत्वात् तस्य भोग एव भुजा यतो भुजग इत्य् अपि उच्यते । तस्माद् भोगेनेत्य् अर्थः । भुजग इति पाठे भोगेनेति शेषः ॥९॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः) : श्री</strong>-युक्तं <strong>वत्सं</strong> वक्षो यस्य <strong>पीतं वसनं</strong> यस्य स, च स च <strong>तं</strong> भुजाकारत्वात् तस्य भोग एव <strong>भुजा</strong>, यतो भुजग इत्य् अपि उच्यते, तस्माद् भोगेनेत्य् अर्थः । भुजग इति पाठे भोगेनेति शेषः ॥९.१३॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (बृहत्-क्रम-सन्दर्भः) :</strong> अथ कालियस्य दौर्जन्य-वर्णन-द्वारा सौभाग्य-विशेषम् एव वर्णयन्न् आह&mdash;तं प्रेक्षणीयेत्य्-आदि । <strong>तं</strong> श्री-कृष्णं <strong>भुजश् चछाद</strong> । द्वित्वाभावस् त्व् आर्षः, भोगेन छादयामास, तद् अङ्ग-सङ्गालिङ्गनेन सौभाग्यम् एव । किं कृत्वा ? <strong>रूषा</strong> <strong>मर्मसु सन्दश्य</strong> सच्-चिद्-आनन्द-घनेषु मर्मसु दशनैर् आलिख्य । <strong>प्रेक्षणीयो</strong> नवोदितत्वाद् अतिशय-दर्शनीयः <strong>सुकुमारः</strong> सुस्निग्धो यो <strong>घनस्</strong> तत्-स्वरूपोऽपि <strong>अवदातः</strong> सुष्ठु-तेजाः अवदातः सिते पीतः इत्य् उक्तेः तेजसश् च शुभ्र-दर्मत्वात् । वर्ण-महिमा घनाभस् तेजो-महिम्ना सर्व-प्रकाश इत्य् अर्थः । यद् वा, घनावदातो घन-ज्योतिर् घनानन्दवत् <strong>श्री-वत्से</strong> श्री-युक्ते लक्ष्मी-लक्ष्म-भूषिते वत्से वक्षति <strong>पीत-वसनं</strong> यस्य । यद् वा, श्री-वत्सं दक्षिणावर्तं सूक्ष्म-रोम-राजिः, श्रीर् लक्ष्मीर् वक्षः-स्थल-स्था लक्ष्मीस् तस्या वत्सम् उरश् च । पश्चात् श्री-वत्सं च श्री-वत्सक्षेत्य् एकशेषे श्री-वत्सम्, तत्र पीत-वसनं प्रालम्बाकारेण स्थितं पीतोत्तरीयं यस्य । एतेन तादृशास्फलान-वेगेनापि यथा-स्थितम् उत्तरीयं च न लगितम् इत्य् अवहेला निःशङ्कतादिकं ध्वनितम् । अतः स्थित-सुन्दरास्यं स्मित-युक्तं <strong>सुन्दरास्यम्</strong>, न तु स्मितेन यति यति असौ दशति, तति तत्य् एवास्य स्मितं वर्धते, तेन युक्तं सुन्दरं मुखं यस्येत्य् अर्थः । <strong>अप्रतिभयं</strong> यथा-स्यात्-तथा <strong>क्रीडन्तं</strong> तेन सहैव क्रीडन्तम् इव, एतेन भगवतः कोपाभावः सूचितः ॥९-१२॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>विश्वनाथ-चक्रवर्ती (सारार्थ-दर्शिणी) : प्रेक्षणीयम्</strong> अतिसुखदम् अपि रूपं कालियं प्रति विपरीतम् अभूद् इत्य् आह&mdash;तम् इति । <strong>घनवद्</strong> उज्ज्वलं श्री-वत्से विहार-वशात् आयातं पीत-वसनं यस्य तम् । यद् वा, <strong>श्रिया</strong> लक्ष्मी-रेखया युक्तं <strong>वत्सं</strong> वक्षो यस्य <strong>पीते वसने</strong> यस्य स च स च तम् । उरो वत्सं च वक्षश् च इत्य् अमरः । <strong>भुजया</strong> भोगेन ॥९॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>बलदेव-विद्यभूषणः (वैष्णवानन्दिनी) :</strong> परम-मनोज्ञम् अपि तद् रूपं कालियं प्रति विपरीतम् अभूद् इत्य् आह&mdash;तम् इति । <strong>घनावदातं</strong> मेघवद् उज्ज्वलं <strong>श्रिया</strong> रेखा-रूपया युक्तं वत्सम् उरो यस्य <strong>पीते वसने</strong> यस्य स च स च तम् । <strong>भुजया</strong> भोगेन ॥९॥</p>
<hr>
<p><strong>॥</strong> <strong>१०.१६.१० ॥</strong></p>
<p><strong>तं नाग-भोग-परिवीतम् अदृष्ट-चेष्टम्</strong></p>
<p><strong>आलोक्य तत्-प्रिय-सखाः पशुपा भृशार्ताः ।</strong></p>
<p><strong>कृष्णेऽर्पितात्म-सुहृद्-अर्थ-कलत्र-कामा</strong></p>
<p><strong>दुःखानुशोक-भय-मूढ-धियो निपेतुः ॥</strong></p>
<p><strong>श्रीधर-स्वामी (भावार्थ-दीपिका) : स</strong> प्रियो येषां ते <strong>तत्-प्रियास्</strong> ते च ते <strong>सखायश्</strong> चेति तथा ॥१०.११॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>वंशीधरः (भावार्थ-दीपिका-प्रकाशः) : स</strong> श्री-कृष्णः । <strong>परिवीतं</strong> परिवेष्टितम् । न <strong>दृष्टा चेष्टा</strong> इति हस्त-पादादि-चालन-रूपा यस्य तम् ॥१०॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>सनातन-गोस्वामी (बृहद्-वैष्णव-तोषणी) :</strong> तस्य प्रिय-सखा इति परम-सौहार्दम् उक्तम् । <strong>पशुपा</strong> इति स्वभावतः सुस्निग्ध-चित्तत्वम् । <strong>कृष्णे अर्पिता आत्मनः सुहृद्</strong>-आदयो यैर् आत्मनः सुहृद्-आदयश् चेति वा, तत्र सुहृदः पितृ-भ्रात्र्-आदयः, <strong>अर्था</strong> धनानि, <strong>कामा</strong> लोक-द्वय-भोगाः । सुहृच्-छब्देन गृहीतस्यापि <strong>कलत्रस्य</strong> पृथङ्-निर्देशो\ऽर्पण-विशेष-विवक्षयेत्य् अनन्यापेक्षत्वम् । अतो <strong>भृशार्ता</strong> अत्यर्थं दुःखिताः सन्तः, आर्त-स्वरेण क्रन्दन्तो वा, अत एव <strong>दुःखेनानुशोको</strong> वारं वारं शोचनं <strong>भयं</strong> चानाथत्वादिना, ताभ्यां <strong>मूढा</strong> विवेक-हीना <strong>धीर्</strong> येषाम्, तथा-भूता नष्ट-चेतना वा सन्तः ।</p>
<p>यद् वा, <strong>नाग-भोग-परिवीतम्</strong> <strong>आलोक्य</strong> आदौ भृशार्ताः, <strong>अदृष्ट-चेष्टं</strong> चालोक्य दुःखानुशोक**-**भयैर् मूढ-<strong>धियः</strong> सन्तो नितरां छिन्न-मूल-वृक्षवद् अचेष्टत्वादिना <strong>पेतुः</strong> । मूढ-धीत्वाद् एव ते तद् ध्रदं न प्राविशन्न् इति ज्ञेयम् । अदृष्ट-चेष्टं च श्री-वृन्दावनाश्रितस्यापि कालियस्य निःसारणाय तेश्व् अन्येषु च लोकेषु तद्-दोषातिशय-प्रदर्शनार्थं तत् प्रेमालिङ्गनानन्देन स्तब्धी-भूतम् इति तत्त्वार्थः ॥१०॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (लघु-वैष्णव-तोषणी) :</strong> तस्य प्रिय-सखा इति परम-सौहार्दम् उक्तं <strong>पशुपा</strong> इति स्वभाव-सारल्येन सुस्निग्ध-चित्तत्वं <strong>कृष्णे अर्पिता</strong> <strong>आत्मानः</strong> सुहृद्-आदयश् च यैस् ते, तत्-साहाय्याय कृत-सर्वार्पणा इत्य् अर्थः । तत्र <strong>सुहृदः</strong> पितृ-भ्रात्र्-आदयः, <strong>अर्था</strong> धनानि, <strong>कामा</strong> लोक-द्वय-भोगाः । सुहृच्-छब्देन गृहीतस्यापि कलत्रस्य पृथङ् निर्देशो विशेष-विवक्षया, किन्तु कलत्र-पदेन केचिल् लब्ध-यज्ञोपवीता ये ज्येष्ठाः, ते च सखायो लभ्यन्त इति सर्वेषां तेषाम् अनन्यापेक्षत्वम् । अतो <strong>भृशार्ता</strong> अत्यर्थ-दुःखिताः सन्तः आर्त-स्वरेण क्रन्दन्तो वा । अत एव दुःखेन अनुशोकः वारं वारं शोचनं भयं च &quot;तं विना कथं भविष्यामः ?&quot; इति ताभ्यां <strong>मूढा</strong> विवेक-हीना <strong>धीर्</strong> येषां तथा-भूता नष्ट-चेतना वा सन्तः ।</p>
<p>यद् वा, <strong>नाग-भोग</strong>-<strong>परिवीतम्</strong> <strong>आलोक्य</strong> आदौ भृशार्ताः <strong>अदृष्ट-चेष्टं</strong> चालोक्य <strong>दुःखानुशोक-भयैर्</strong> मूढ-धियः सन्तो नितरां छिन्न-मूल-वृक्षवद् अचेष्टत्वादिना <strong>पेतुः,</strong> मूढ-धीत्वाद् एव तं ह्रदं न प्राविशन्न् इति ज्ञेयम् । तज्-जलाप्लुत-देश-पतने\ऽप्य् एषां विषाक्रान्तत्वाभावः । श्री-कृष्णस्य स्पर्श-प्रभावेन ह्रदस्यापि निर्विषीकरणात् अदृष्ट-चेष्टितत्वं च कालियस्य निःसारणाय तस्मिंस् तत्-पत्नीषु च तद्-दोषातिशय-प्रदर्शनार्थम् ॥१०॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>विश्वनाथ-चक्रवर्ती (सारार्थ-दर्शिणी) : परिवीतं</strong> वेष्टितम् <strong>अदृष्ट-चेष्टम्</strong> इति । कालियस्योत्साह-वर्धनार्थं क्षणं भीतं स्तब्धवत् स्थितम् । यद् वा, &quot;अरे कालिय ! त्वया यथेष्टं प्रथमं दश्यतां वेष्ट्यताम्, अहं पश्चाद् बलं दर्शयिष्यामि&quot; इति वीर-दर्पेण स्थितम् । <strong>पशुपाः</strong> केचिद् गोपाः शालि-क्षेत्र-स्थाः कृषकाश् च शीघ्रम् आयाताः । ते कीदृशाः ? <strong>कृष्णेऽर्पिता</strong> लालनार्थम् <strong>आत्मादयो</strong> यैस् ते ॥१०॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>बलदेव-विद्यभूषणः (वैष्णवानन्दिनी) : परिवीतं</strong> वेष्टितं <strong>अदृष्ट-चेष्टम्</strong> इति &quot;त्वया आदौ यथेष्टं वेष्ट्यताम्, अहं तु पश्चाद् विक्रमं दर्शयिष्यामि&quot; इति वीर-दर्पेण स्थितम् इत्य् अर्थः । <strong>पशुपाः</strong> केचिद् गोपाः शालि-क्षेत्र-स्थाः कर्षकाश् च शीघ्रम् आगताः । ते कीदृशाः ? लालनार्थं <strong>कृष्णेऽर्पितात्मादयो</strong> यैस् ते । काम-भोग्याः <strong>दुःखानुशोको</strong> मुहुः शोचनं &quot;तं विना कथं भविष्यामः ?&quot; इति <strong>भयं,</strong> ताभ्यां <strong>मूढा</strong> निर्विवेका <strong>धीर्</strong> येषां तादृशाः सन्तो <strong>निपेतुश्</strong> छिन्न-मूल-तरुवन् नितरां पेतुः ॥१०॥</p>
<hr>
<p><strong>॥ १०.१६.११ ॥</strong></p>
<p><strong>गावो वृषा वत्सतर्यः क्रन्दमानाः सुदुःखिताः ।</strong><br>
कृष्णे न्यस्तेक्षणा भीता रुदत्य इव तस्थिरे ॥**</p>
<p><strong>श्रीधर-स्वामी (भावार्थ-दीपिका) :</strong> <em>न व्याख्यातम्।</em></p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>वंशीधरः (भावार्थ-दीपिका-प्रकाशः) : वत्सतर्यः</strong> गर्भाधान-योग्य-वयसः ॥११॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>सनातन-गोस्वामी (बृहद्-वैष्णव-तोषणी) : क्रन्दमाना</strong> आर्त-नादम् उच्चैः कुर्वत्यः । <strong>इव</strong> इति लोकोक्तौ । क्रन्दन्त्यो <strong>रुदत्यो</strong>\ऽश्रूणि मुञ्चन्त्यः । <strong>तस्थिरे</strong> इति परम-वत्सलानां गवादीनाम् अत्यन्त-शोकेनातिस्तब्धतापत्तेः । कदाचिद् वज्र-विशेष-घातेन मृतस्यापि प्राणिन ऊर्ध्वावस्थितिवत् । आत्मनेपदम् आर्षम् । <strong>वत्सतराणां</strong> <strong>वृषेष्व्</strong> अन्तर्भावो ज्ञेयः, प्राधान्याद् <strong>गवयो</strong> व्यक्तम् उक्ताः । किं च, महिष्य्-आदयो ग्राह्या हरिण्य्-आदयश् च । वन्याः सर्वे\ऽपि पशवस् तादृग्-अवस्था एव ज्ञेयाः, पशूंश् च [१०.१६.१९] इति वक्ष्यमाणत्वात् । तेषां गवादिभ्यः किञ्चिद्-दूरचरत्वेन पश्चाद् आगमनाद् अत्रानुक्तिर् इति ज्ञेयम् ॥११॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (लघु-वैष्णव-तोषणी) : क्रन्दमानां</strong> आर्त-नादम् उच्चैः कुर्वत्यः । <strong>इव</strong> इति लोकोक्तौ । <strong>रुदन्त्यः</strong> रुदत्यः अश्रूणि मुञ्चन्त्यः । <strong>तस्थिरे</strong> इति परम-वत्सलानां गवादीनाम् अत्यन्त-शोकेनापि स्तब्धतापत्तेः कदाचिद् वज्र-विशेष-घातेन मृतस्यापि प्राणिन ऊर्ध्वावस्थितिवत् । आत्मनेपदम् आर्षं । गवाद्य्-उपलक्षितत्वेन महिष्य्-आदयो हरिण्य्-आदयश् च ज्ञेयाः, पशूंश् च [१०.१६.१९] इति वक्ष्यमाणत्वात् । तेषां किञ्चिद् दूर-चरत्वेन पश्चाद् आगमनाद् अत्रानुक्तिर् इयम् इति ज्ञेयम् ॥११॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्</em>।</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>विश्वनाथ-चक्रवर्ती (सारार्थ-दर्शिणी) : रुदन्त्य</strong> <strong>इव</strong> इति भय-वैयाग्र्येणाश्रूणां शोषात् ॥११॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>बलदेव-विद्यभूषणः (वैष्णवानन्दिनी) : रुदन्त्य</strong> <strong>इव</strong> इति भय-वैयाग्र्येण तद्-अश्रूणां विशोषणात् ॥११॥</p>
<hr>
<p><strong>॥ १०.१६.१२ ॥</strong></p>
<p><strong>अथ व्रजे महोत्पातास् त्रिविधा ह्य् अतिदारुणाः ।</strong><br>
उत्पेतुर् भुवि दिव्य् आत्मन्य् आसन्न-भय-शंसिनः ॥**</p>
<p><strong>श्रीधर-स्वामी (भावार्थ-दीपिका) : भुवि</strong> भू-कम्पादयः, <strong>दिवि</strong> उल्का-पातादयः, <strong>आत्मनि</strong> वाम-नेत्र-स्फुरणादयः । <strong>आसन्नं भयं शंसितुं</strong> शीलं येषां ते ॥१२॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>वंशीधरः (भावार्थ-दीपिका-प्रकाशः) : आसन्नम्</strong> निकटम् ॥१२॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>सनातन-गोस्वामी (बृहद्-वैष्णव-तोषणी) : अथ</strong> अनन्तरम् एव <strong>अतिदारुणाः</strong> स्वरूपतो महा-भयङ्करा <strong>महोत्पाताश्</strong> च महा-दुर्निमित्त-स्वभावतः । किं वा, पूर्वोक्त-न्यायेन भागवत-प्रवर-श्री-नन्दादिषु कालियस्य परम-दुष्टता-प्रदर्शनाय एतेषां तत्रागमनार्थम् ॥१२॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (लघु-वैष्णव-तोषणी) : अथ</strong> अनन्तरम् एव <strong>दारुणाः</strong> स्वभावतो महा-भयङ्कराः <strong>महोत्पाताश्</strong> च महा-दुर्निमित्तं स्वभावतः ॥१२॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>विश्वनाथ-चक्रवर्ती (सारार्थ-दर्शिणी) : त्रिविधाः</strong>--<strong>भुवि</strong> भू-कम्पादयः, <strong>दिवि</strong> उल्का-पातादयः, <strong>आत्मनि</strong> वाम-नेत्र-स्फुरणादयः । भगवतः खल्व् अमङ्गला शङ्का-राहित्येऽपि यद् <strong>उत्पात</strong>-प्राकट्यं तद् गवां गोपादीनां च दुःख-सूचनार्थं । किं वा, तत्-तद्-अधिष्ठातृ-देवानाम् अपि कृष्णे प्रीतिमत्त्वेनैश्वर्य-विस्मरणात् । कृष्णेऽप्य् अशुभाशङ्किन <strong>उत्पातं</strong> प्रकटयामषुर् इति ॥१२॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>बलदेव-विद्यभूषणः (वैष्णवानन्दिनी) : त्रिविधाः</strong>--<strong>भुवि</strong> भू-कम्पादयः, <strong>दिव्य्</strong> उल्का-पातादयः, <strong>आत्मनि</strong> च वाम-नेत्र-स्पन्दनादयः । इयम् अशुभ-सूचना तल्-लीला-शक्त्यैव तत्र व्रजौकसां विक्षुब्ध-मनस्कतया समाकर्षणाय रचिता । नहि भगवति सपरिकरे सा सन्तरेत् ॥१२॥</p>
<hr>
<p><strong>॥ १०.१६.१३-१५ ॥</strong></p>
<p><strong>तान् आलक्ष्य भयोद्विग्ना गोपा नन्द-पुरोगमाः ।</strong><br>
विना रामेण गाः कृष्णं ज्ञात्वा चारयितुं गतम् ॥**</p>
<p><strong>तैर् दुर्निमित्तैर् निधनं मत्वा प्राप्तम् अतद्-विदः ।</strong><br>
तत्-प्राणास् तन्-मनस्कास् ते दुःख-शोक-भयातुराः ॥**</p>
<p><strong>आबाल-वृद्ध-वनिताः सर्वेऽङ्ग पशु-वृत्तयः ।</strong><br>
निर्जग्मुर् गोकुलाद् दीनाः कृष्ण-दर्शन-लालसाः ॥**</p>
<p><strong>श्रीधर-स्वामी (भावार्थ-दीपिका) : तान् आलक्ष्य</strong> <strong>गोकुलान् निर्जग्मुर्</strong> इति तृतीयेनान्वयः । <strong>भयोद्विग्ना</strong> भय-हेतुभ्यो भीताः । भयेन कम्पमाना इति वा ॥१३॥ न तं विदन्तीत्य् <strong>अतद्-विदः</strong> ॥१४॥ <strong>पशु-वृत्तयो</strong> ऽतिवत्सलाः ॥१५॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>वंशीधरः (भावार्थ-दीपिका-प्रकाशः) : तान्</strong> उत्पातान् । <em>भय-हेतुभ्यो</em> महोत्पातेभ्यः । लक्षणातो वरा शक्तिः इत्य् उक्तिम् आश्रित्य समासान्तरम् आह&mdash;<em>भयेन</em> इति । <strong>उद्विग्ना</strong> इत्य् ओविजी भय चलनयोः । अतः क्त-प्रत्ययः, तस्य नत्वं च ॥१३॥ <strong>तैर्</strong> भू-कम्पादिभिः । <strong>अतद्-विदः</strong> कृष्ण-माहात्म्यम् अजानन्तः । तस्मिन् कृष्णे इन्द्रियाणि येषां ते तथा । नितरां धनं श्री-यमुना-ह्रद-रूपं स्व-विहारास्पदम् इति सरस्वती-सम्वादः ॥१४॥ <strong>बालान्</strong> अभिव्याप्याबालं, तत्-प्रभृति ये <strong>वृद्धा</strong> <strong>वनिताः</strong> ते आबाल-वृद्ध-वनिताः। <strong>पशुप</strong>-दृष्टि-मात्रात् यद् व्यवहारो येषां, ते तथा ॥१५॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>श्रीनाथ-चक्रवर्ती (चैतन्य-मत-मञ्जुषा) : निधनं</strong> <strong>मत्वा</strong> इति । <strong>रामेण विना</strong> <strong>गाश् चारयितुं गतं</strong> <strong>कृष्णं</strong> ज्ञात्वा स्वेषां मरणं प्राप्तं समागतम् इति मत्वा च ॥१४॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>सनातन-गोस्वामी (बृहद्-वैष्णव-तोषणी) : विना रामेण</strong> इति परम-स्निग्धस्य तस्य साक्षाद् अनुजामङ्गलं न सम्भवेद् इति भावः । अन्यैत् तैर् व्याख्यातम् । यद् वा, <strong>आलक्ष्य</strong> एव <strong>भयोद्विग्ना</strong> बभूवुः, अत एव <strong>निधनं प्राप्तं मत्वा</strong> एव <strong>अतद्-विदस्</strong> तन्-माहात्म्यम् अननुसन्दधाना इत्य् अर्थः, यतः स च <strong>प्राणो</strong> जीवनं येषाम्, अतस् तस्मिन्न् एव <strong>मनो</strong> येषाम् इति सर्वथा तद्-एक-गतय इत्य् अर्थः । <strong>ते</strong> तद् एक-प्रियत्वेन प्रसिद्धाः, स्व-पक्षे ते गोपाः, अतो <strong>दुःखादिभिर्</strong> <strong>आतुरा</strong> विवशाः ॥१३.१४॥ अत एव <strong>दीनाः</strong>, इतस् ततो मुहुः स्खलन्तो निपतन्तश् चेत्य् अर्थः । कृष्णो व्रज-जन-चित्ताकर्षकः, &quot;कथं कुत्रास्ति ?&quot; इति तद्-दर्शनोत्सुकाः सन्तः । यद् वा, सदा स्वभावत एव <strong>कृष्ण-दर्शन-लालसा</strong> इति तद्-एक-गतित्वम् एव दर्शितम् ॥१५॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (लघु-वैष्णव-तोषणी) : तान्</strong> इति त्रिकम् । <strong>विना रामेण</strong> इति परम-स्निग्धस्य गम्भीरस्य सदा साहाय्य-रतस्य तस्य समक्षे तस्य तादृश-व्यसनता न सम्भवेद् इति भावः । अन्यत् तैः । <strong>आलक्ष्यैव</strong> <strong>भयोद्विग्ना</strong> बभूवुः ॥१३॥ अत एव <strong>निधनम्</strong> एव <strong>प्राप्तं मत्वा</strong> नितरां धनं श्री-ह्रद-रूपं स्व-विहार-सर्वस्वम् इति सरस्वती-सम्वादः । <strong>अतद्-विदो</strong> माहात्म्यम् अननुसन्दधाना इत्य् अर्थः । ननु, कथं तत्रैव तेषां क्षोभः जातः ? तत्राह&mdash;<strong>स</strong> एव <strong>प्राणो</strong> जीवनं येषाम् इति ॥१४॥ <strong>ते</strong> तद्-एक-प्रियत्वेन प्रसिद्धाः <strong>पशु-वृत्तित्वेन</strong> तदीय-वात्सल्य-स्वभाव-भाविता इत्य् अर्थः । पशुवद्-वृत्ति वात्सल्यांशे येषाम् इति वा । अत एव <strong>दीनाः</strong> इतस् ततो मुहुः स्खलन्तो निपतन्तश् चेत्य् अर्थः । <strong>कृष्णः</strong> व्रज-जन-चित्ताकर्षकः &quot;कथं कुत्रास्ति&quot; इति तद्-<strong>दर्शनोत्सुकाः</strong> सन्तः। यद् वा, स्वभावत एव तादृशः ॥१५॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः) : निधनम्</strong> इति नितरां धनं श्री-यमुना-ह्रद-रूपम् इति वास्तवार्थः ॥१४.१५॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (बृहत्-क्रम-सन्दर्भः) :</strong> अथ दुर्निमित्तानि दृष्ट्वा गोकुल-वासिनाम् आशङ्काम् आह&mdash;तान् आलोक्य इत्य्-आदि द्वाभ्याम् । <strong>तैस्</strong> तथा-विधैर् <strong>दुर्निमित्तैर् निधनं प्राप्तं</strong> समुपस्थितम् इति <strong>मत्वा</strong> &quot;अहोऽस्माकं मरणम् उपस्थितम् इव&quot; इति मत्वा <strong>विना रामेन गाश् चारयितुं गतं</strong> <strong>कृष्णं</strong> च <strong>ज्ञात्वा</strong>, &quot;किम् इदम् आकस्मिकं किम् अभिव्यञ्जकं दुर्निमित्तम् ?&quot; इत्य् <strong>अतद्-विदो</strong> दुर्निमित्त-कारणाविदः सर्वे <strong>गोकुलान् निर्जग्मुर्</strong> इत्य् उत्तरेणान्वयः ।</p>
<p>यद् वा, <strong>रामेन विना</strong> अतद्-विदः । रामस् तु तद्वद् एव । अयं वाक्यार्थः । एतद् दुर्निमित्तं यद् दृश्यते, तद् अवगतं <strong>निधनं</strong> प्राप्तम्, मरण-सूचकान्य् एवैतानि <strong>दुर्निमित्तानि</strong> । &quot;कृष्णोऽपि न निकट-वर्ती, योऽस्मान् रक्षिष्यति । स तु <strong>गाश् चारयितुं गतः</strong>, तदा तत्रैव सर्वे गच्छामः&quot; इति सर्वे तथा चक्रुः । वस्तुतस् तु दुर्निमित्तस्य कारणं किम् अपि नास्ति, भगवतः सकल-विघ्नोपशम-हेतुत्वाद् विघ्नस्य शङ्कापि नास्ति । असति विपत्ति-सद्भावे कथं तस्य सूचकं दुर्निमित्तम् ? तेन एतादृशं यद् वीर्य-कौशलं सर्वैर् दृश्यताम् इति सर्वेषां तत्रानयनार्थं भगवतैव तत् सम्पादितं कुहकम्, न तु तद् वास्तवम् इति । अत एवोक्तम् आसन्न-भय-शंसिनः [१०.१६.१२] इति । अत्रेयं व्याख्याता&mdash;एते उत्पाता भय-शंसिनो नासन् भगवन्तं प्रतीति परमार्थोक्तिः ॥१३.१९॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>विश्वनाथ-चक्रवर्ती (सारार्थ-दर्शिणी) : तान् आलक्ष्य</strong> <strong>गोकुलान् निर्जग्मुर्</strong> इति तृतीयेनान्वयः । <strong>निधनम्</strong> एव <strong>प्राप्तं मत्वा</strong> नितरां धनं श्री-यमुना-ह्रद-रूपं स्व-विहारास्पादम् इति सरस्वती-संवादः, महा-शोकात् पशूनाम् इव बुद्धि-विवेक-प्रतीकार-ज्ञान-शून्या वृत्तिः सत्ता येषां ते ॥१३॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>बलदेव-विद्यभूषणः (वैष्णवानन्दिनी) : तान् आलक्ष्य गोकुलात्</strong> सर्वे <strong>निर्जग्मुर्</strong> इति तृतीय-गतेन सम्बन्धः <strong>रामेण विना गाश् चारयितुं गतं कृष्णं ज्ञात्वा</strong> ॥१३॥ <strong>निधनं</strong> नाशं <strong>प्राप्तं मत्वा</strong> नितरां धनं स्व-विहारष्पद-कालिन्द्या ह्रदम् इति गीर्देव्या सूचितोऽर्थः । <strong>अतद्-विदस्</strong> तल्-लीला-शक्ति-चेष्टाम् अजानन्तः ॥१४॥ महा-शोकात् <strong>पशूनाम्</strong> इव तत्-प्रतीकार-बोध-हीना <strong>वृत्तिर्</strong> येषां ते ॥१५॥</p>
<hr>
<p><strong>॥ १०.१६.१६ ॥</strong></p>
<p><strong>तांस् तथा कातरान् वीक्ष्य भगवान् माधवो बलः ।</strong><br>
प्रहस्य किञ्चिन् नोवाच प्रभावज्ञोऽनुजस्य सः ॥**</p>
<p><strong>श्रीधर-स्वामी (भावार्थ-दीपिका) : कातरान्</strong> भीतान् ॥१६॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>वंशीधरः (भावार्थ-दीपिका-प्रकाशः) : तान्</strong> बालादीनां । <strong>तथा</strong> रोदनादि-प्रकारेण । <strong>माधवो</strong> मधु-वंशोद्भूतः । स <strong>बलः</strong> । <strong>अनुजस्य</strong> कृष्णस्य <strong>प्रभावज्ञः</strong> &quot;अयं तु साक्सात् सर्व-सर्पेश्वर-शेष-शायी कथम् एनम् अन्यः सर्पः पीडयितुं कल्पः ?&quot; इति ज्ञानवान् इत्य् अर्थः । <strong>भगवान्</strong> सर्व-शक्ति-युक्तोऽपि <strong>माधवः</strong> सर्व-विद्या-पतिर् अप्य् असमर्थ इव न किञ्चिद् उपदिष्टवान् किन्तु तद्-दुःखेन दुःखेऽपि तेषाम् एव किञ्चिद् वैयार्थ्यम् प्रकटं बहिर् एवं हिंसित्वा तूष्णीम् आसीत् । अयं निजानुजस्य तत्त्वज्ञः स्निग्धश् च हसतीति नात्र चिन्तेति बोधयितुम् इत्य् अर्थः ॥१६॥ [अत्र विश्वनाथः]</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>सनातन-गोस्वामी (बृहद्-वैष्णव-तोषणी) : तथा</strong> तादृशान् सर्व-ज्ञानादि-सम्पन्नान् अपीत्य् अर्थः । <strong>कातरान्</strong> भीता विह्वलान् वा । यद् वा, तादृश-कार्तर्य-प्राप्तान् अपि <strong>तान् वीक्ष्य</strong> साक्षाद् दृष्ट्वा सोऽनुजैक-प्रियोऽपि <strong>बलः</strong>, <strong>प्रहस्य</strong> उच्चैर् हसित्वा <strong>किञ्चिद्</strong> अपि <strong>नोवाच</strong>, किञ्चित् प्रहस्येति वा, यतो <strong>भगवान्</strong> सर्वज्ञः, विशेषतो <strong>माधवो</strong> मधु-वंशोद्भवः, अत एव <strong>अनुजस्य</strong> <strong>प्रभावम्</strong> ऐश्वर्यम् । किं वा, प्रकृष्टं भावं कालिय-निःसारणार्थं तत्-तद्-आचरणाभिप्रायं जानातीति तथा सः । प्रहासस् तेषां शोकादि-लाघवार्थम्, किञ्चिद् अनुक्तिश् च श्री-भगवद्-अभिप्रायाभिज्ञता-सूचनेन तेषाम् आश्वासनाय । यद् वा, प्रहासेन किञ्चिद् अनुक्त्या च तं प्रति श्री-बादरायणेः प्रणय-कोपोक्तिर् इयम् । भगवान् परम-स्वतन्त्रो निरपेक्षो वा । माधवो मधु-कुल-सम्बन्ध-स्फूर्त्या, न गोपवद् अतिस्नेहार्द्र-चित्त इत्य् अर्थः । किं वा, मधु-पान-रसिक इत्य् अर्थः । बलो बलवान् एव, न तु बुद्धिमान् इत्य् अर्थः, यतः स हलधर इत्य् अर्थ इति तस्य तद् युक्तम् एवेति भावः ॥१६॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (लघु-वैष्णव-तोषणी) : तथा</strong> तादृश-कातर्यं प्राप्तान् अपि <strong>तान् वीक्ष्य</strong> स गोकुलैक-प्रियोऽपि <strong>बलः</strong> <strong>भगवान्</strong> सर्व-शक्ति-युक्तोऽपि <strong>माधवः</strong> सर्व-विद्यापतिर् अप्य् असमर्थ इव <strong>किञ्चिन्</strong> न कृतवान् अज्ञ इव च न किञ्चिद् उपदिष्टवान्, किन्तु तद्-दुःखेन दुःखितोऽपि तेषाम् एव किञ्चित् द्वेष्यार्थम् । <strong>प्र</strong>-इति प्रकटं बहिर् एव <strong>हसित्वा</strong> तूष्णीम् आसीत् । अयं निजानुजस्य तत्त्वज्ञः स्निग्धस्य हसतीति &quot;नात्र चिन्ता&quot; इति बोधयितुम् इत्य् अर्थः । एवं तेषां प्राण-रक्षा-योग्यत्वात् नाश एव तदा तस्याविर्भूतः स्वभावत एव सर्व-समाधान-शक्तिमयत्वात् भगवल्-लीलया इति भावः । तर्हि कथम् ईदृशेऽपि दुःख-सङ्कटे स्व-सामर्थ्यं न व्यञ्जितवान् । न च तत्-प्रभावं स्पष्टम् उपदिष्टवान् ? तत्राह&mdash;<strong>प्रभावज्ञ</strong> इति । तज्-ज्ञत्वेन तद्-इच्छां विना तत् कर्तुं न शक्तवान् इत्य् अर्थः । माधव-पदं चेदं श्री-हरिवंशे<sup id="fnref:2"><a href="#fn:2" class="footnote-ref" role="doc-noteref">2</a></sup> व्युत्पादितम्&mdash;</p>
<blockquote>
<p>मा विद्या च यतः प्रोक्ता तस्या ईशो यतो भवेत् । &gt;
तस्मात् माधव-नामासि धवः स्वामीति कीर्तितः ॥ इति ॥१६॥</p></blockquote>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः) : भगवान्</strong> सर्व-शक्ति-युक्तोऽपि <strong>माधवः</strong> सर्व-विद्या-पतिर् इत्य् असमर्थ इव न <strong>किञ्चिद्</strong> उपदिष्टवान् किन्तु तद्-दुःखेन दुःखेऽपि तेषाम् एव किञ्चिद् धैर्यार्थं प्रकटं बहिर् एव <strong>हसित्वा</strong> तूष्णीम् आसीत् । अयं निज्<strong>आनुजस्य</strong> तत्त्वज्ञः स्निग्धश् च हसतीति नात्र चिन्तेति बोधयितुम् इत्य् अर्थः । तस्माच् च हेतोर् अतिदुःखितम् आज्ञाय विचार्य तर्हि कथम् ईदृशेऽपि सङ्कटे स्व-सामर्थ्यं न व्यञ्जितवान् ? न च तत्-प्रभावं स्पष्टम् उपदिष्टवान्, तत्राह&mdash;<strong>प्रभावज्ञ</strong> इति । तज्-ज्ञत्वेन तद्-इच्छां विना तत् कर्तुं न शक्तवान् इत्य् अर्थः । माधव-पदं चेदं श्री-हरि-वंशे व्युत्पादितम्&mdash;</p>
<blockquote>
<p>मा विद्या च यतः प्रोक्ता तस्या ईशो यतो भवेत् । &gt;
तस्मान् माधव-नामासि धवः स्वामीति कीर्तितः ॥ इति ॥१६.२०॥</p></blockquote>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (बृहत्-क्रम-सन्दर्भः) :</strong> <em>न व्याख्यातम्।</em></p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>विश्वनाथ-चक्रवर्ती (सारार्थ-दर्शिणी) :</strong></p>
<blockquote>
<p>मा विद्या च यतः प्रोक्ता तस्या ईशो यतो भवेत् । &gt;
तस्मान् माधव-नामासि धवः स्वामीति कीर्तितः ॥ इति &gt; हरि-वंशोक्त-निरुक्तेः ।</p></blockquote>
<p><strong>प्रभावं</strong> लीलैश्वर्यं जानातीति सः, तस्य स्वानुज-महा-प्रेमवत्त्वेऽपि प्रेम्ना तद्-ऐश्वर्यानाम् आवरणं कृष्णेच्छानुरञ्जित-लीला-शक्तैव, अन्यथा श्री-नन्दादीन् शोकावेगेन सर्प-ह्रदं मङ्क्षु शीघ्रं मिमङ्क्षून् को वारयितुं प्रभवेत् ? इति भावः । <strong>प्रहस्य</strong> इति मत्-स्वरूपेण शेष-नागेन सह क्रीडा न रोचते, किन्तु प्राकृत-क्षुद्र-कालिय-सर्पाधमेनैवेति तस्य नर-लीलत्व-स्मरणात् । <strong>किञ्चिन् नोवाच</strong> इति तेषां शोकान्धानां कृष्णं दिदृक्षूणां तद्-आवरणस्यानौचित्याद् अशक्यत्वाच् च किन्तु स्व-प्रहास-शोकाभाव-दर्शनं यतो न किञ्चिद् अनिष्टाभावम् ऊहयित्वा प्राण-जिहासां शिथिलयामास ॥१६॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>बलदेव-विद्यभूषणः (वैष्णवानन्दिनी) : प्रहस्य</strong> इति । मद्-अवतारेण शेष-नागेन स्वैकान्तिना सार्धं क्रीडा न रोचते, किन्त्व् अनेन विमुखेन नागाधमेनेति प्रहासः । यद्यपि नन्दादीनाम् इव बलदेवस्यापि कृष्णानुरागित्वात् तद्-ऐश्वर्य-ज्ञानाच्छादनेन भाव्यं, तथापि तेषां ह्रद-प्रवेश-प्रतिषेधाय तद्-इच्छानुरञ्जितया तल्-लीला-शक्त्या तज्-ज्ञानं तस्य नाच्छादितं तत्-प्रहासानुमित-तन्-मङ्गलानां तेषां लोके व्रज-भवनं लोक-जिहासापि नाभूद् इति ॥१६॥</p>
<hr>
<p><strong>॥ १०.१६.१७ ॥</strong></p>
<p><strong>तेऽन्वेषमाणा दयितं कृष्णं सूचितया पदैः ।</strong><br>
भगवल्-लक्षणैर् जग्मुः पदव्या यमुना-तटम् ॥**</p>
<p><strong>श्रीधर-स्वामी (भावार्थ-दीपिका) : भगवन्तं लक्षयन्ति</strong> यानि पदानि, तैः <strong>पदैः</strong> <strong>सूचितया</strong> <strong>पदव्य</strong>-मार्गेण ॥१७॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>वंशीधरः (भावार्थ-दीपिका-प्रकाशः) : लक्षयन्ति</strong> <strong>सूचयन्ति</strong> पद्म-ध्वजादि-चिह्नैः ॥१७॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>सनातन-गोस्वामी (बृहद्-वैष्णव-तोषणी) : दयितम्</strong> इति तत्-<strong>पद-लक्षणाभि</strong>ज्ञत्वं सद्यस् तत्-प्राप्तौ हेतुं च द्योतयति । <strong>दयित्वे</strong> हेतुः&mdash;<strong>कृष्णम्</strong> इति । अत एव <strong>अन्विष्यन्तो</strong><sup id="fnref:3"><a href="#fn:3" class="footnote-ref" role="doc-noteref">3</a></sup> मृगयमाणाः ॥१७॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (लघु-वैष्णव-तोषणी) : अन्वेषमाणाः</strong> अन्विच्छन्त्यः । तत्र हेतुः--<strong>दयितं</strong> । तत्र हेतुः--<strong>कृष्णम्</strong> ॥१७॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>विश्वनाथ-चक्रवर्ती (सारार्थ-दर्शिणी) : भगवन्तं लक्षयन्ति</strong> यानि, तैः <strong>पदैः</strong> <strong>सूचितया</strong> <strong>पदव्या</strong> ॥१७॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>बलदेव-विद्यभूषणः (वैष्णवानन्दिनी) : भगवन्तं</strong> कृष्णं <strong>लक्षयन्ति</strong> यानि, तैः <strong>पदैर्</strong> अञ्ज-यवाङ्कुशादि-चिह्नितैः <strong>सूचितया पदव्या</strong> <strong>जग्मुः</strong> ॥१७॥</p>
<hr>
<p><strong>॥ १०.१६.१८ ॥</strong></p>
<p><strong>ते तत्र तत्राब्ज-यवाङ्कुशाशनि-</strong></p>
<p><strong>ध्वजोपपन्नानि पदानि विश्पतेः ।</strong></p>
<p><strong>मार्गे गवाम् अन्य-पदान्तरान्तरे</strong></p>
<p><strong>निरीक्षमाणा ययुर् अङ्ग सत्वराः ॥</strong></p>
<p><strong>श्रीधर-स्वामी (भावार्थ-दीपिका) :</strong> पदैर् मार्ग-ज्ञान-प्रकारम् आह&mdash;त इति । <strong>विश्पतेः</strong> श्री-कृष्णस्य <strong>अन्येषां पदानाम् अन्तरान्तरे</strong> मध्ये मध्ये तत्-तद्-अपोहेन । <strong>गवां</strong> श्रुतीनां <strong>मार्गे</strong> <strong>सत्वराः</strong> अप्रमत्ता योगिनस् तत्-तद्-उपाध्य्-अपवादेन यथा परं तत्त्वं मृगयन्ते तद्वद् इति भावः ॥१८॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>वंशीधरः (भावार्थ-दीपिका-प्रकाशः) : ते</strong> गोपाः । विशां प्रजानां नन्दस्य वैश्य-जातीयत्वाद् वैश्यानां वा पतेः वयं गो-वृत्तयोऽनिशम् [भा।पु। १०.२४.२१] इत्य् उक्तेः । <strong>तत्र तत्र</strong> स्थाने स्थाने । <strong>अशनिर्</strong> वज्रम् । अन्येषां <strong>गवादीनां</strong> । अन्तरश् चान्तरश् चानयोः समाहारो\ऽ<strong>न्तरान्तरम्</strong>, तस्मिंस् तथा <em>मध्ये-मध्ये</em> इत्य् अर्थः । <em>तत्-तद्-अपोहेन</em> तेषां तेषां गो-पादानां गोप-पदानां चापोहेन त्यागेन । गो-शब्दस्य श्रुति-वाचकत्वं वाग् वाचित्वाद् ध्येयम् । <em>श्रुतीनां</em> वेदानाम् । <em>मार्गे</em> विचार-रूपे । <em>अप्रमत्ताः</em> सावधानाः । तत्-तद्-उपाध्य्-अपवादेन अन्नमयाद्य्-उपाधि-निराकरणेन । <em>परं तत्त्वं</em> शुद्धं ब्रह्म ब्रह्म पुच्छं प्रतिष्ठा [तै।उ। २.७.१] इत्य् एवं पुच्छ-रूपत्वेनान्वेषयन्तीति । तद्वद् इत्य् अत्र <strong>गवां</strong> धेनूनां <strong>मार्गे</strong>ऽध्वन्य् अपि तथैवान्वेषयामासुः । <em>इति भाव</em> इति । सङ्कलितान्तरं सङ्कलिताकरणं विना न लभ्यत इति तात्पर्यम् ॥१८॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>सनातन-गोस्वामी (बृहद्-वैष्णव-तोषणी) : तत्र तत्र</strong> सर्वत्रैव श्रीमत्-पादाब्ज-न्यास-स्थाने । ननु, चिरं प्रस्थितस्य पशुप-वर्ग-परिवेष्टितस्य तस्य <strong>पदानि</strong> न कथं मृष्टानि<sup id="fnref:4"><a href="#fn:4" class="footnote-ref" role="doc-noteref">4</a></sup> ? कथं वा पशु-पक्ष्य्-आदिभिर् नाक्रान्तानि ? तत्राह&mdash;<strong>विशां</strong> प्राण-धनानां <strong>पत्युर्</strong> भूम्य्-आत्म-भूषणत्वेन प्रयत्नतो धृतानि व्रज-वन-वासिनां महा-धनानि, न केनापि तान्य् आक्रम्यन्त इति भावः ॥१८॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (लघु-वैष्णव-तोषणी) :</strong> पदैः पद-वीज्ञान-प्रकारम् आह&mdash;ते इति । <strong>विश्पतेः</strong> विशां वैश्यानां गोपानां <strong>पत्युर्</strong> अध्यक्षस्य कृष्णस्य । यत्त्वाभाव आर्यः । <strong>अन्येषां पदानाम् अन्तरान्तरे</strong> मध्ये मध्ये तत्-तद्-अपोहेन <strong>गवां</strong> श्रुतीनां <strong>मार्गे सत्वरा</strong> अप्रमत्ता योगिनस् तत्-तद्-उपाध्य्-अपवादेन यथा परं तत्त्वं मृगयन्ति, तद्वद् इति भावः ॥१८॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>विश्वनाथ-चक्रवर्ती (सारार्थ-दर्शिणी) :</strong> पदैः पद-वीज्ञान-प्रकारम् आह&mdash;ते इति । <strong>विश्पतेः</strong> विशां वैश्यानां गोपानां पत्युर् अध्यक्षस्य कृष्णस्य । यत्त्वाभाव आर्यः । अन्येषां <strong>पदानाम् अन्तरान्तरे</strong> मध्ये मध्ये तत्-तद्-अपोहेन <strong>गवां</strong> श्रुतीनां <strong>मार्गे</strong> <strong>सत्वरा</strong> अप्रमत्ता योगिनस् तत्-तद्-उपाध्य्-अपवादेन यथा परं तत्त्वं मृगयन्ति, तद्वद् इति भावः ॥१८॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>बलदेव-विद्यभूषणः (वैष्णवानन्दिनी) :</strong> तद् एवाह&mdash;ते तत्रेति । <strong>विश्पतेः</strong> विशां गोपानां पत्युः स्वामिनः अन्येषां <strong>पदानाम् अन्तरान्तरे</strong> मध्ये मध्ये तत्-तद् अपवादेन तानि निरीक्षमाणाः सत्वरा <strong>ययुः गवां</strong> श्रुतीनां <strong>मार्गे</strong> <strong>सत्वराः</strong> योगिनो अतन् निरसनेन यथा तम् एव परं तत्त्वम् अन्विष्यन्ति तद्वद् इति भावः ॥१८॥</p>
<hr>
<p><strong>॥ १०.१६.१९ ॥</strong></p>
<p><strong>अन्तर् ह्रदे भुजग-भोग-परीतम् आरात्</strong></p>
<p><strong>कृष्णं निरीहम् उपलभ्य जलाशयान्ते ।</strong></p>
<p><strong>गोपांश् च मूढ-धिषणान् परितः पशूंश् च</strong></p>
<p><strong>सङ्क्रन्दतः परम-कश्मलम् आपुर् आर्ताः ॥</strong></p>
<p><strong>श्रीधर-स्वामी (भावार्थ-दीपिका) :</strong> ततश् च सर्प-शरीर-वेष्टितं <strong>कृष्णं</strong> दूरान् निरीक्ष्य, <strong>गोपांश् च पशूंश् च</strong> तथा निरीक्ष्य, <strong>आर्ताः</strong> <strong>परम-कश्मलं</strong> परं मोहं प्रापुः ॥१९॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>वंशीधरः (भावार्थ-दीपिका-प्रकाशः) :</strong> <em>ततश् च</em> अनन्तरं च । तथा तथा मूर्छया पतितान् <strong>सङ्क्रन्दतश्</strong> च । <strong>निरीहम्</strong> निश्चेष्टम् । <strong>अन्तर् ह्रदे</strong> ह्रद-मध्ये । <strong>जलाशयान्ते</strong> ह्रद-समीपे । &quot;भो बालका वृत्तान्तं तावत् कथयत&mdash;किं कालियेनैव तीराद् आकृष्य कृष्णो जले पातितः ? किं वा, कृष्ण एव तीराद् अवल्प्लुत्य जले पतितः ? तत्रापि स्व-बुद्ध्या अन्यस्य कस्यचिद् उपदेशेन वा ?&quot; इत्य्-आदि-प्रश्ने <strong>मूढ-धिषनान्</strong> किम् अपि वक्तुम् असमर्थान् गोपान् वीक्ष्य <strong>परम-कश्मलं</strong> तन् मूर्छातोऽपि सकाशाद् अधिकां मूर्च्छाम् <strong>आपुर्</strong> इत्य् अर्थः ॥१९॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>सनातन-गोस्वामी (बृहद्-वैष्णव-तोषणी) : मूढ-धिषणान्</strong> मोहं गतान्, परितः किञ्चिद् अधिकैक-योजन-व्यापि-तद्-ध्रद-पूर्व-दक्षिण-पश्चिम-प्रान्तेषु <strong>सम्यक् क्रन्दतः</strong> <strong>पशूंश्</strong> <strong>च</strong> <strong>उपलभ्य</strong> सर्वम् एव <strong>ह्रदं</strong> व्याप्य विक्रीडतो भगवते दर्शनार्थम् अनन्तानां पशूनां तत्र तत्र सर्वत्रैव स-सङ्क्रन्दनाव् अस्थितेः । च-काराद् उभयेषाम् अपि तत्र प्राधान्यं बोधयतः । यद् वा, एक उक्त-समुच्चये, ततश् च पक्षिणोऽपीति ज्ञेयम् ॥१९॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (लघु-वैष्णव-तोषणी) : मूढ-धिषणां</strong> मोहं गतान् परितः सर्वं एव तीरं व्यप्य ॥१९॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>विश्वनाथ-चक्रवर्ती (सारार्थ-दर्शिणी) :</strong> सामान्यतो गोप-गोपी-जनानां वैक्लव्यम् आह&mdash;ततश् च <strong>अन्तर्-ह्रदे</strong> ह्रद-मध्ये <strong>भुजग-भोग-परीतं</strong> सर्प-शरीर-वेष्टितं, &quot;भो बालकाः, वृत्तान्तं तावत् कथयत, किं कालियेनैव तीरात् कृष्ण-बलाद् आकृष्य जले पातितः ? किं वा, कृष्ण एव तीराद् अवप्लुत्य जले पतितः ? तत्रापि स्व-बुद्ध्या अन्यस्य कस्यचिद् आदेशेन वा ?&quot; इत्य्-आदि-प्रश्ने <strong>मूढ</strong>-धियः मूर्च्छित-बुद्धीन् वक्तुं किम् अपि चेष्टितं चासमर्थान् गोपान् वीक्ष्य <strong>परम-कश्मलं</strong> तन्-मूर्च्छातः सकाशाद् अप्य् अतिमूर्च्छाम् ॥१९॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>बलदेव-विद्यभूषणः (वैष्णवानन्दिनी) :</strong> तत्र यातास् <strong>ते</strong> <strong>कृष्णं निरीहं</strong> <strong>गोपान्</strong> <strong>मूढ-धिषणान् पशूंश्</strong> च <strong>सङ्क्रन्दत</strong> <strong>आराद्</strong> दूराद् <strong>उपलभ्य</strong> दृष्ट्वा <strong>परमं कश्मलम् आपुः</strong> ॥१९॥</p>
<hr>
<p><strong>॥ १०.१६.२० ॥</strong></p>
<p><strong>गोप्योऽनुरक्त-मनसो भगवत्य् अनन्ते</strong></p>
<p><strong>तत्-सौहृद-स्मित-विलोक-गिरः स्मरन्त्यः ।</strong></p>
<p><strong>ग्रस्तेऽहिना प्रियतमे भृश-दुःख-तप्ताः</strong></p>
<p><strong>शून्यं प्रिय-व्यतिहृतं ददृशुस् त्रिलोकम् ॥</strong></p>
<p><strong>श्रीधर-स्वामी (भावार्थ-दीपिका) : प्रियेण</strong> श्री-कृष्णेन <strong>व्यतिहृतं</strong> विरहितं <strong>त्रैलोक्यं शून्यं ददृशुः</strong> ॥२०.२१॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>वंशीधरः (भावार्थ-दीपिका-प्रकाशः) : शून्यम्</strong> असत्-तुल्यम्, शून्यम् अङ्कासने खे च श्व-समूहे वितथे तथा इति धरणिः ॥२०॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>श्रीनाथ-चक्रवर्ती (चैतन्य-मत-मञ्जुषा) : गोप्यो\ऽनुरक्त-मनस</strong> इत्य्-आदि । गोप्यो\ऽत्र यशोदा-सहचर्यः, तुल्य-व्यथाः [भा।पु। १०.१६.२१] इति विशेषणात्, तासां तं प्रति पुत्र-भाव एव, भोग्यत्वेनानुरक्तास् तु नवीनाः, तासां <strong>दुःखं</strong> तु राग-विषयम् । तेन तन् नोद्दिष्टम्, तास् तु मूर्च्छयैव दत्त-हस्तावलम्बास् तावन्तं कालम् आसन्, <strong>भगवच्</strong>-छक्त्यैव पुनर् जीविता इति भावः ॥२०॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>सनातन-गोस्वामी (बृहद्-वैष्णव-तोषणी) :</strong> एवं सर्वेषाम् एव सामान्येन दुरवस्थाम् उक्त्वा तत्रैव श्री-गोपीनां विशेषम् आह&mdash;गोप्य इति । <strong>भगवति</strong> सर्वैश्वर्य-युक्तेऽतो न विद्यते अन्तो नाशो भक्तानाम् अपि यस्मात्, तथा-भूतेऽपरिच्छिन्न इति वा, इत्य् अहि-ग्रसनासम्भव उक्तः, तथाप्य् <strong>अहिना ग्रस्ते</strong> तद्-इच्छयैव भोगेनाक्रान्ते <strong>अत्यर्थ-दुःख-तप्ताः</strong>, यतोऽ<strong>नुरक्त-मनसः</strong> स्वभावतो निरन्तर-प्रेमवत्य इत्य् अर्थः । तथा तस्मात् तस्मिन्न् अपि स्वभावतः प्रियतम एवेति आत्मा प्रियः परमात्मा प्रियतरः, ततोऽपि विशिष्टत्वात् श्री-कृष्णस् प्रियतमः, एवेति ततः प्रेम-भराक्रान्त्या तत् तत्त्वान् अनुसन्धानाद् इत्य् अर्थः ।</p>
<p>यद् व, भगवति परम-सुन्दरेऽ<strong>नन्ते</strong> चापरिच्छिन्न-गुणे तथा <strong>प्रियतमे</strong> स्वभावत एव सर्वतोऽधिक-प्रिये, अतः सदा <strong>अनुरक्त-मनस</strong> एव । अधुना च <strong>ग्रस्ते</strong> ग्रस्तवत् सर्वतो भोगेन परिवेष्टीते सति <strong>तस्य सौहृदेन</strong> प्रेम्णा याः <strong>स्मितावलोक-गिरस्</strong> ताः <strong>स्मरन्त्यो</strong> <strong>भृश-दुःख-तप्ताः</strong> सत्यः । <strong>शून्यम्</strong> इति श्लोक-वेगेन आत्मन इव जगताम् अपि मरण-मननान् निज-प्रियतमाभावेन सर्वस्यैवाभाव-मननाद् वा ॥२०॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (लघु-वैष्णव-तोषणी) :</strong> एवं सर्वेषाम् एव सामान्येन दुरवस्थाम् उक्त्वा तत्रैव श्री-गोपीनां विशेषम् आह&mdash;गोप्य इति । <strong>भगवति</strong> सर्वैश्वर्य-युक्ते अतो न विद्यतेऽन्तो नाशो भक्तानां यस्मात्, तथा-भूते अपरिच्छिन्न इति वा इत्य् अहि-ग्रसनासम्भव उक्तः । तथाप्य् <strong>अहिना ग्रस्ते</strong> तद्-इच्छ्यैव भोगेनाक्रान्ते सति अत्यर्थ-<strong>दुःख-तप्ताः,</strong> यतोऽ<strong>नुरक्त-मनसः</strong> स्वभावतो निरन्तर-प्रेमवत्य इत्य् अर्थः । तथा तस्मात् तस्मिन्न् अपि स्वभावतः <strong>प्रियतम</strong> एवेति आत्मा प्रियः, परमात्मा प्रियतरः, ततोऽपि विशिष्टत्वात् श्री-कृष्णः प्रियतम एवेति । ततः प्रेम-भराक्रान्त्या तत् तत्त्वान् अनुसन्धानाद् इत्य् अर्थः ।</p>
<p>यद् वा, भगवति परम-सुन्दरे <strong>अनन्ते</strong> च अपरिच्छिन्न-गुणे, तथा प्रियतमे कस्यचित् प्रियतरे, तासां तु प्रियतमे, यतः सदा अनुरक्त-मनसः । अधुना च ग्रस्ते ग्रस्तवत् सर्वतो भोगेन परिवेष्टिते सति, <strong>तस्य सौहृदेन</strong> प्रेम्णा याः <strong>स्मितावलोक-गिरः,</strong> ताः <strong>स्मरन्त्यो भृश</strong>-दुःख-तप्ताः सत्यः <strong>प्रियेणैव</strong> कर्त्रा विशेषेण अतिशयेन <strong>हृतं</strong> स्व-ग्रस्तता-दर्शनाय अन्ध-वधिरायमाणतां विधाय च विस्मारितम् इत्य् अर्थः । &quot;प्रिय-व्यतिकृतम्&quot; इति पाठे च, व्यतिकरः समाख्यातो व्यसने व्यतिषञ्जने इति विश्व-प्रकाशात्, व्यसनं विपदि भ्रंशे इत्य् अमर-कोशाच् च । प्रियेण हेतुना भ्रष्टम् इति । तथैवार्थः टीकायां <em>विरहितम्</em> इत्य् अस्य च त्याजितम् इत्य् अर्थः । इति तथैव तात्पर्यं ततस् तादृशं जगत्-छून्यं <strong>शून्यम्</strong> इति शोक-वेगेनात्मन इव जगताम् इति मरण-मननात् निज-प्रियतमाभावेन सर्वस्यैकारकार-गमनाद् वा ॥२०॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (बृहत्-क्रम-सन्दर्भः) :</strong> भगवतो लीला-विशेष एवायम् । मां प्रति कस्य कीदृक् प्रेम ? इति परीक्षितं समागतेष्व् अपि सर्वेषु तेषु क्षणम् अहि-भोग-बद्धः सन् कौतुकम् अकार्षीत् । तत्र तस्य प्रभाव-ज्ञानाम् अपि गोप-गोपीनां पित्रोश् च अनिष्ट-शङ्कीनि बन्धु-हृदयानि इति न्यायेन महिज्ञताम् अपि बाधित्वाप्रेम-प्रभावेण सर्वेषां करुण एव रसो जातः । प्रेम-वात्सल्ये तस्य प्रेम-वर्धकत्वेनाङ्गत्वम् एवापतुर् इत्य् आह&mdash;गोप्योऽनुरक्त-मनस इत्य्-आदि द्वाभ्याम् ।</p>
<p><strong>गोप्यो</strong>ऽत्र व्रजेश्वरी-तुल्य-वयसः, तुल्य-व्यथा [भा।पु। १०.१६.२१] इति । वात्सल्य-प्रतिपादकत्वाद् <strong>अनुरक्त-मनसो</strong> विक्लिन्न-हृदया <strong>भगवत्य् अनन्तेऽहिना ग्रस्ते</strong> रुद्धे सति <strong>शुन्यं</strong> जगद् <strong>ददृशुः</strong> । <strong>प्रिय-व्यतिकृतं</strong> प्रियम् अभीष्टं तेन विरहितं तु केवलं शून्यं ददृशुः । ताः कृष्ण-मातरं व्रजेश्वरीम् अपत्यं श्री-कृष्णं प्रति अनुप्रतप्राम्, तुल्य-व्यथाः सत्यः समुपगुह्य शुचः स्रवन्त्यस् तास् ताः कथाः कथयन्त्य आसन्न् इत्य् उत्तरेणान्वयः । एतेन तुल्य-व्यथत्वात् तत्-सवयस एव । यास् तु भगवत्-प्रियाः किशोर्यः, तासां दुःखानुभवो न वाग्-विषय एवेति तन् नोक्तम्, तद्-अवर्णनम् एव वर्णनम्, तास् तु मूर्छयैव दत्ताश् चासास् तद्-दुःख-ज्ञास् तथा न बभूवुः । पश्चात् तटम् उत्थिते भगवति यदा हर्ष-जय-कोलाहलोऽभूत्, तदैव ताः प्रबोधं गता इति तद्-दुःखावर्णनात् तथैव मन्तव्यम् ॥२०.२३॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>विश्वनाथ-चक्रवर्ती (सारार्थ-दर्शिणी) :</strong> तत्रानुरागवतीनां वैक्लव्यम् आह&mdash;<strong>भगवति</strong> परम-सुन्दरे <strong>अनन्त</strong>-गुणे <strong>तस्य सौहृदं</strong> स्व-विषयकं प्रेम-<strong>स्मितं</strong> <strong>विलोकं</strong> रहसि कृतां <strong>गिरं</strong> सौरत-वार्तां च <strong>स्मरन्त्यः</strong> <strong>त्रिलोकं प्रियेण व्यतिकृतं</strong> विरहितं तद्-विरह-दावाग्नि-भस्मीभूतत्वाच् <strong>छून्यम्</strong> । &ldquo;व्यतिहृतम्&rdquo; इति पाठे प्रियेणैव विशेषेण अतिशयेन च हृतं स्व-दशान्तः-पातीति कृतं <strong>ददृशुः</strong> ॥२०॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>बलदेव-विद्यभूषणः (वैष्णवानन्दिनी) :</strong> व्रज-किशोरीणाम् अवस्थाम् आह&mdash;गोप्य इति । <strong>भगवति</strong> परम-सुन्दरे <strong>अनन्ते</strong> बृहद्-गुणत्वाद् यम् अन्तम् आहुः इत्य् उक्तेर् महा-गुण-शालिनि कृष्णेऽ<strong>नुरक्त-मनसः,</strong> <strong>तस्य सौहृदं</strong> स्व-विषयां मैत्रीं <strong>स्मित-विलोकं गिरं</strong> च रहो वार्तां <strong>स्मरन्त्यः</strong> <strong>त्रिलोकं प्रियेण</strong> तेन <strong>व्यतिहृतं</strong> विरहितं तद्-विरह-वह्नि-दग्धत्वाच् <strong>छून्यं ददृशुः</strong> ॥२०॥</p>
<hr>
<p><strong>॥ १०.१६.२१ ॥</strong></p>
<p><strong>ताः कृष्ण-मातरम् अपत्यम् अनु प्रतप्तां</strong><sup id="fnref:5"><a href="#fn:5" class="footnote-ref" role="doc-noteref">5</a></sup></p>
<p><strong>तुल्य-व्यथाः समनुगृह्य शुचः स्रवन्त्यः ।</strong></p>
<p><strong>तास् ता व्रज-प्रिय-कथाः कथयन्त्य आसन्</strong></p>
<p><strong>कृष्णानने\ऽर्पित-दृशो मृतक-प्रतीकाः ॥</strong></p>
<p><strong>श्रीधर-स्वामी (भावार्थ-दीपिका) :</strong> <em>न व्याख्यातम्।</em></p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>वंशीधरः (भावार्थ-दीपिका-प्रकाशः) : ता</strong> गोप्यः । <strong>कृष्ण-मातरं</strong> यशोदाम् । <strong>सूचो</strong>ऽश्रूणि । <strong>स्रवन्त्यो</strong>ऽश्रु-धारया नदीं कुर्वत्यः । <strong>व्रज-प्रियस्य</strong> कृष्णस्य <strong>कथास्</strong> <strong>तास् ताः</strong> पूतना-वधादि-रूपाः । वा व्रजस्य प्रिय-कथाः&mdash;&quot;पूतनाद्या महा-दुष्टा अनेन बहवो हताः । अयं सर्पस् तेष्व् एकः, को नाम वराक एनं हत्वाधुनैवायस्यति ?&quot; इति तन्-मात्राश्वासनार्थम् इति जीव-गोस्वामिनः । प्रतीको ऽपघने तुल्ये इति धरणिः । <strong>मृत-तुल्या</strong> इति ॥२१॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>सनातन-गोस्वामी (बृहद्-वैष्णव-तोषणी) :</strong> ननु, तन्-माता का हन्त कीदृशी जाता ? इत्य् अपेक्षायां शोक-भरेण तत् किञ्चिद् एव प्रकाशयन् सर्वासाम् एव तासां दशा-विशेषम् आह&mdash;ता इति, न पतति कस्मिन्न् अपि दुःखे कुलं<sup id="fnref:6"><a href="#fn:6" class="footnote-ref" role="doc-noteref">6</a></sup> यस्मात्, तद् <strong>अपत्यं</strong> परम-स्नेह-पात्र-पुत्रम् इत्य् अर्थः । अत एव तद् <strong>अनु</strong> लक्षीकृत्य तद्-अर्थं प्रकर्षेण सर्वतोऽधिकतया तप्ताम् । <strong>तुल्य-व्यथा</strong> अपि सम्यक् <strong>अनु</strong> निरन्तरं <strong>गृहीत्वा</strong> धृत्वा, अन्यथा तस्याः सहसैव सद्यो-ह्रद-प्रवेशापत्तेः । <strong>शुचः</strong> श्लोकाश्रूणि <strong>स्रवन्त्यः</strong> प्रवाह-रूपेण मुञ्चन्त्यः, <strong>तस् ताः</strong> पूर्वोक्ताः सर्वा अनिर्वचनीया वा, <strong>व्रजस्य प्रियाः कथाः</strong>, श्री-कृष्णस्य बाल्य-क्रीडादि-वृत्तानि, सस्मित-मधुरावलोक-पूर्वक-सनर्मालापान् वेति सर्वथात्यन्त-शोक-विलाप उक्तः । यद् वा, वत्स-बकादि-वध-रूपाः कथाः <strong>कथयन्त्यः--</strong>&quot;तादृशा महा-दुष्टाः कृष्णेन हताः । अयं सर्पः को नाम वराकः ? एनं हत्वाधुनैवायास्यति ?&quot; इति तन् मातृ-सान्त्वनार्थम् इति भावः । विशेषतस् तासां शोकोक्तिः श्री-विष्णु-पुराणे यथा&mdash;</p>
<blockquote>
<p>सर्वा यशोदया सार्धं विशामोऽत्र महा-ह्रदे । &gt;
नाग-राजस्य नो गन्तुम् अस्माकं युज्यते व्रजे ॥<sup id="fnref:7"><a href="#fn:7" class="footnote-ref" role="doc-noteref">7</a></sup> &gt;
दिवसः को विना सूर्यं विना चन्द्रेण का निशा । &gt;
विना वृषेण का गावो विना कृष्णेन को व्रजः ॥ &gt;
विनाकृता न यास्यामः कृष्नेनानेन गोकुलम् । &gt;
अरण्यं<sup id="fnref:8"><a href="#fn:8" class="footnote-ref" role="doc-noteref">8</a></sup> नापि सेव्यं च वारि-हीनं यथा सरः ॥ &gt;
यत्र नेन्दीवर-दल-प्रख्य-कान्तिर् अयं हरिः । &gt;
तेनापि मातुर् वासेन रतिर् अस्तीति विस्मयः ॥ &gt;
उत्फुल्ल-पङ्कज-दल-स्पष्ट-कान्ति-विलोचनम् । &gt;
अपश्यन्त्यो हरिं दीनाः कथं गोष्ठे भविष्यथ ? &gt;
अत्यर्थ-मधुरालाप-हृताशेष-मनो-धनाः । &gt;
न विना पुण्डरीकाक्षं यास्यामो नन्द-गोकुलम् ॥ &gt;
भोगेनाविष्टितस्यापि सर्प-राजस्य पश्यत । &gt;
स्मितो-शोभि-मुखं गोप्यः कृष्णस्यास्मद्-विलोकने ॥ [वि।पु &gt; ५.७.२५-३१]इति।</p></blockquote>
<p><strong>कृष्णाननेऽर्पित-दृशश्</strong> च सत्यः, <strong>आसन्</strong> तत्-सन्दर्शनार्थं स्थिता शोकाकुलतया भूमाव् उपविष्टा वा । पश्चाच् च <strong>मृतक-प्रतीका</strong> बभूवुः</p>
<hr>
<p>यद् वा, कथयन्त्यः कृष्णाननार्पित-दृशः सत्यो मृतक-प्रतीका आसन् बभूवुः, मोहं गता इत्य् अर्थः । एता हि प्रायो व्रजेश्वरी-सम-वयस्काः, पूर्वोक्ताश् च प्रायो नव-वयस्का भगत्-प्रियतमा इति केचिद् विवेचयन्ति ॥२१॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (लघु-वैष्णव-तोषणी) :</strong> ननु, तन्-माता हन्त कीदृशी जाता ? इत्य् अपेक्षायां शोक-भरेण किञ्चिद् एव प्रकाशयन् सर्वासाम् एव तासां दशा-विशेषम् आह&mdash;ता इति । <strong>ताः</strong> पूर्वोक्ताः श्री-यशोदा-सख्योऽन्याः श्री-गोप्यः । न पतति कस्मिन्न् अपि दुःखे कुलं यस्मात्, तद् <strong>अपत्यं</strong> परम-स्नेह-पात्र-पुत्रम् इत्य् अर्थः । अत एव तद् <strong>अनु</strong> लक्षीकृत्य तद्-अर्थं प्रकर्षेण सर्वतोऽधिकतया <strong>तप्ताम्</strong> । &quot;प्रविष्टाम्&quot; इति पाठे ह्रदं प्रवेष्टुम् आरब्धाम् इत्य् अर्थः । <strong>तुल्य-व्यथा</strong> अपि स <strong>सम्</strong>यक् <strong>अनु</strong> निरन्तरं <strong>गृहीत्वा</strong> धृत्वा <strong>शुचः</strong> शोकाश्रूणि <strong>स्रवन्त्यः</strong> प्रवाह-रूपेण मुञ्चन्त्यः । <strong>तास् ताः</strong> पूतनादितो दैव-कृत-रक्षा-मयीः वत्स-बकादि-वध-रूपास् तवैश्वर्य-मयीश् च <strong>व्रजस्य प्रिय-कथाः</strong> <strong>कथयन्त्यः,</strong> &quot;तादृशा महा-दुष्टा बहवोऽपि हताः, अयं सर्पः तेष्व् एकः को नाम वराकः ? एनं हत्वाधुनैवायास्यति&quot; इति तन् मातृ-सान्त्वनार्थम् इत्य् अर्थः । तथा <strong>कृष्णार्पित-दृशश्</strong> च सत्य <strong>आसन्,</strong> पश्चात् <strong>मृतक</strong>-तुल्याश् चासन्न् इत्य् अर्थः । विशेषतस् तासां शोकोक्तिः श्री-विष्णु-पुराणे&mdash;</p>
<blockquote>
<p>सर्वा यशोदया सार्धं विशामोऽत्र महाहृदे । &gt;
नाग-राजस्य नो गन्तुम् अस्माकं युज्यते व्रजे ॥ &gt;
दिवसः को विना सूर्यं विना चन्द्रेण का निशा । &gt;
विना वृषेण का गावो विना कृष्णेन को व्रजः ॥ &gt;
विना कृता ना यास्यामः कृष्णेनानेन गोकुलम् । &gt;
अरम्यं नातिसेव्यं च वारि-हीनं यथा सरः ॥ &gt;
यत्र नेन्दीवर-दल-प्रख्य-कान्तिर् अयं हरिः । &gt;
तेनापि मातर्वासेन रतिर् अस्तीति विस्मयः ॥ &gt;
उत्फुल्ल-पङ्कज-दल-स्पष्ट-कान्ति-विलोचनम् । &gt;
अपश्यन्त्यो हरिं दीनाः कथं गोष्ठे भविष्यथः ॥ &gt;
अत्यन्त-मधुरालाप-हताशेष-मनो-धनाः । &gt;
न विना पुण्डरीकाक्षं यास्यामो नन्द-गोकुलम् ॥ &gt;
भोगेनावेष्टितस्यापि सर्प-राजस्य पश्यत । &gt;
स्मित-शोभि-मुखं गोप्यः कृष्णस्यास्मद्-विलोकने ॥ इति ॥२१॥</p></blockquote>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः) : ताः</strong> पूर्व-पूर्वोक्ताः श्री-यशोदा-सख्योऽन्याः । <strong>तास्</strong> ताः पूतनादिभ्यो रक्षा-मयीः ॥२१.२२॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (बृहत्-क्रम-सन्दर्भः) :</strong> <em>न व्याख्यातम्।</em></p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>विश्वनाथ-चक्रवर्ती (सारार्थ-दर्शिणी) :</strong> तत्र वात्सल्यवतीनां वैक्लव्यम् आह&mdash;ताः प्रसिद्धाः पुरन्ध्र्यः <strong>अपत्यम् अनु</strong> लक्षीकृत्य <strong>प्रतप्तां</strong> सन्ताप-जर्जरां । &ldquo;प्रविष्टम्&rdquo; इति पाठे अपत्य एव लीनतां प्राप्तां मूर्च्छिताम् इति यावत् । कृष्ण-मातरं यशोदां सम्यग् <strong>अनुगृह्य</strong> इत्य् अधुनाप्य् अस्याः शरीरे प्राणाः प्रायो वर्तन्ते, तद् इदं नोपेक्षणीयम् इति तद्-भुजाभ्याम् अङ्गीकृत्य शीतल-सलिलेनाश्रु-कला-क्लिन्नं मुखं मुहुर् मुहुः प्रक्षाल्य व्रज-प्रियस्य कृष्णस्य <strong>कथास् तास् ताः</strong> उच्चैः <strong>कथयन्त्यः</strong> तच्-चेतना-प्रापनार्थम् इति भावः । ताः कीदृश्यः? <strong>शुचः</strong> शोकस्य <strong>स्रवन्त्यो</strong> नद्यः स्रवन्ती निम्नगापगाः इत्य् अमरः । स्व-तरङ्गेनान्यानपि प्लावयन्त्य इति भावः । अन्ते तु मृतकस्येव प्रतीकाः अवयवाः यासां ताः ॥२१॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>बलदेव-विद्यभूषणः (वैष्णवानन्दिनी) :</strong> वत्सलानां दशाम् आह&mdash;ता इति । ता मातृ-भावेन प्रसिद्धा गोप्यः <strong>कृष्ण-मातरं</strong> श्री-यशोदां, <strong>अपत्यं</strong> कृष्णम् <strong>अनु प्रविष्टां</strong> तद्-अन्तिकं प्रवेष्टुं कृतारम्भां भुजाभ्यां <strong>समनुगृह्य</strong> तत्-<strong>तुल्य-व्यथाः</strong> सत्यः <strong>शुचः</strong> शोकाश्रूत्णि <strong>स्रवन्त्यो</strong> मुञ्चन्त्यः व्रज-प्रियस्य कृष्णस्य <strong>तास्</strong> <strong>ता</strong> अघ-विमर्दनादिकाः <strong>कथाः कथयन्त्यः</strong> अघम् इवैतम् अपि सर्पं विमर्द्य सूनुर् आयातीति बोधयन्त्य आसन् । अस्मासु विष-विप्लुष्टासु स कथं स्यात् ? इति भावः । <strong>मृतकस्य</strong> इव <strong>प्रतीका</strong> अङ्गानि यासां ताः ॥२१॥</p>
<hr>
<p><strong>॥ १०.१६.२२ ॥</strong></p>
<p><strong>कृष्ण-प्राणान् निर्विशतो नन्दादीन् वीक्ष्य तं ह्रदम् ।</strong><br>
प्रत्यषेधत् स भगवान् रामः कृष्णानुभाव-वित् ॥**</p>
<p><strong>श्रीधर-स्वामी (भावार्थ-दीपिका) :</strong> <em>न व्याख्यातम्।</em></p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>वंशीधरः (भावार्थ-दीपिका-प्रकाशः) : तद् ध्रदम्</strong> कालिय-ह्रदम् । <strong>स</strong> प्रसिद्धः । <strong>प्रत्यषेधद्</strong> इति&mdash;भो आर्य-पादाः अनेन सर्व-दुर्गाणि यूयम् अञ्जस् तरिष्यथ [भा।पु। १०.८.१६] इति श्री-गर्ग-वचनाद् अस्य त्व् एतादृश-दुर्गोत्तरणं किं चित्रम् इति विचार्य विवेकं भजत युष्मासु ह्रदं प्रविष्टे पश्चात् स्वस्त्य्-आगतस्यास्य मद्-अनुजस्य लालन-पालनादिकं कैः कर्तव्यम् ? गोपायस्व समाहितः [भा।पु। १०.८.१९] इति गर्ग-महिषि-निदेश-लङ्घने प्रवृत्ताः कथं स्वेल्य्-आदि-वाक्यैर् इत्य् अर्थः।</p>
<p>ननु, तेषां सर्वेषां प्रतिषेधं कर्तुं स कथं शक्तस् तत्राह&mdash;<strong>भगवान्</strong> सर्व-शक्ति-युक्तः । कांश्चिद् उक्तं युक्त्या कांश्चिद् बलेन कांश्चिद् अन्तःप्रेरणया च । अत एव सर्व-रमणाद् <strong>रामः</strong> ।</p>
<p>ननु, सोऽपि कथं स्वस्यस् तत्राह&mdash;<strong>कृष्णस्य</strong> सर्व-दुःख-कर्षकस्य सदानन्द-मूर्ते\ऽ<strong>नुभाव</strong>-वैभवं दुष्ट-दलनादि-रूपं <strong>वेत्ति</strong> इति तोषिणी ॥२३॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>सनातन-गोस्वामी (बृहद्-वैष्णव-तोषणी) :</strong> कथञ्चिन् मोहोपशमे काल-विलम्बे च <strong>ह्रदं</strong> निःशेषेण <strong>निर्विशेषेण</strong> वा <strong>प्रविशतो</strong> <strong>नन्दादीन्</strong> सर्वान् एव व्रज-जनान्, स व्रज-रक्षार्थं भगवता गृहे रक्षिता यः, बन्धु-वत्सलत्वेन प्रसिद्धो वा ।</p>
<p>ननु, तेषां <strong>प्रतिषेधनं</strong> स कथं कर्तुं शक्तः ? तत्राह&mdash;<strong>भगवान्</strong> सर्व-शक्ति-युक्तः&mdash;कांश्चिद् युक्त्युक्त्या<sup id="fnref:9"><a href="#fn:9" class="footnote-ref" role="doc-noteref">9</a></sup>, कांश्चिद् बलेन, कांशिच् च श्री-विष्णु-पुराणानुसारेण स्मित-शोभि-मुखत्व-दृष्ट्या भगवत्-स्वस्थतादि-प्रदर्शनेनेत्य् अर्थः । एवं सर्व-रमणाद् <strong>रामः</strong> ।</p>
<p>ननु, सोऽपि रामः कुतः स्वस्थ आसीत् ? तत्राह&mdash;<strong>कृष्णस्य</strong> पर-ब्रह्म-मूर्तेर् <strong>भगवतो ऽनुभावं</strong> प्रभावं <strong>वेत्ति</strong> इति तथा सः । [पुनश् च स्नेह-भराकुलास् ते सर्वे श्री-कृष्णस्य तादृश-साक्षाद्-अवलोकनतः]{।मर्क्}<sup id="fnref:10"><a href="#fn:10" class="footnote-ref" role="doc-noteref">10</a></sup> [परमार्त्य्-उद्भवेन विशेषतश् च ह्रद-प्रवेशाप्राप्त्या अन्तर्-दुःख]{।मर्क्}<sup id="fnref:11"><a href="#fn:11" class="footnote-ref" role="doc-noteref">11</a></sup>[-भरोदयेन मोहिता भूमौ निपत्यासन्न् इति ज्ञेयम्&mdash;उपलभ्योत्थिताः सर्वे [भा।पु १०.१७.१४] इति वक्ष्यमाणत्वात् ॥२२॥]{।मर्क्}</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (लघु-वैष्णव-तोषणी) :</strong> कथञ्चिन् मोहोपशमे काल-विलम्बे च <strong>ह्रदं</strong> निःशेषेण <strong>प्रविशतः</strong> <strong>नन्दादीन्</strong> सर्वान् एव व्रज-जनान् <strong>सः</strong> व्रज-रक्षार्थं भगवता गृहे त्यक्तो यः बन्धु-वत्सलत्वेन प्रसिद्धो वा ।</p>
<p>ननु, तेषां सर्वेषां <strong>प्रतिषेधनं</strong> स कथं कर्तुं शक्तः ? तत्राह&mdash;<strong>भगवान्</strong> सर्व-शक्ति-युक्तः कांश्चिद् युक्त-युक्त्या, कांश्चिद् बलेन, कांश्चिद् अन्तः-प्रेरणया च । एवं सर्व-रमणाद् <strong>रामः</strong> ।</p>
<p>ननु, सोऽपि नाम कुतः स्वस्थ आसीत् ? तत्राह&mdash;<strong>कृष्णस्य</strong> पर-ब्रह्म-मूर्तेर् भगवतः <strong>अनुभावं</strong> प्रभावं <strong>वेत्ति</strong> इति तथा सः ॥२३॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>विश्वनाथ-चक्रवर्ती (सारार्थ-दर्शिणी) : प्रत्यषेधद्</strong> इति &quot;भो आर्यपादाः ! अनेन सर्व-दुर्गाणि यूयम् अञ्जस् तरिष्यथ [भा।पु। १०.८.१६] इति गर्ग-वचनाद् अस्य त्व् एतादृश-दुर्गोत्तरणं किं चित्रम् ? इति विचार्य विवेकं भजत । युष्मासु ह्रदं प्रविष्टेषु पश्चात् स्वस्त्य्-आगतस्यास्य मद्-अनुजस्य लालन-पालनादिकं कैः कर्तव्यं ? गोपायस्व समाहितः [भा।पु। १०.८.१९] इति गर्ग-महर्षि-निर्देश-लङ्घने प्रवृत्ताः कथं स्थ ?&quot; इत्य्-आदि-वाक्यैर् इत्य् अर्थः । <strong>भगवान्</strong> इति तत्र सामर्थ्यम् ॥२३॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>बलदेव-विद्यभूषणः (वैष्णवानन्दिनी) : प्रत्यषेधद्</strong> इति । &quot;भो आर्य-चरणाः ! अनेन सर्व-दुर्गाणि यूयम् अञ्जस् तरिष्यथ, गोपायस्व समाहितः [भा।पु। १०.८.१६,१९] इति गर्गाचार्यैर् उक्तं किं विस्मरथ ? तच् च कालिय-दुर्ग-तरणम् अस्य महा-पुरुषस्य मद्-अनुजस्य कियत् ? दष्टश् चासकृद् अस्य प्रभावो भवच्-चरणे युष्मासु विष-वह्नि-विप्लुष्टेषु कोऽस्य लालन-कृद् इति तान्य् अवारयत्&quot; इत्य् अर्थः ॥२३॥</p>
<hr>
<p><strong>॥ १०.१६.२३ ॥</strong></p>
<p><strong>इत्थं स्व-गोकुलम् अनन्य-गतिं निरीक्ष्य</strong></p>
<p><strong>स-स्त्री-कुमारम् अतिदुःखितम् आत्म-हेतोः ।</strong></p>
<p><strong>आज्ञाय मर्त्य-पदवीम् अनुवर्तमानः</strong></p>
<p><strong>स्थित्वा मुहूर्तम् उदतिष्ठद् उरङ्ग-बन्धात् ॥</strong></p>
<p><strong>श्रीधर-स्वामी (भावार्थ-दीपिका) : अनन्य-गतिम्</strong> आत्मानम् <strong>इत्थं निरीक्ष्य</strong>, अत एव <strong>आत्म-हेतोः</strong> <strong>स्व-गोकुलम् अतिदुःखितम् आज्ञाय उरङ्ग-बन्धाद् उदतिष्ठद्</strong> इत्य् अन्वयः ॥२३॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>वंशीधरः (भावार्थ-दीपिका-प्रकाशः) : इत्थम्</strong> सर्प-वेष्टितम् । नान्यो गतिस् त्राता यस्यासौऽ<strong>नन्य-गतिः</strong> तम् । सर्व-रक्षकत्वे सति सर्वारक्ष्य <strong>निरीक्ष्य</strong> विमृश्य । <em>अत एव</em> अनन्य-गतित्वाद् एव । <strong>आत्म-हेतोः</strong> मद्-अर्थम् । <strong>उरङ्ग-बन्धाद्</strong> अहि-वेष्टनात् । <strong>उदतिष्ठत्</strong> पृथग् बभूव । <strong>गोकुल</strong>-पक्षे त्व् अमो लुग्-अभाव आर्षः । सकलाः स्त्रियः कुमाराः <strong>स-स्त्री-कुमारम्</strong> इति साकल्येऽव्ययीभावः । मुहूर्तं स्तब्धं इव <strong>स्थित्वा,</strong> &quot;किं रे कालिय ! त्वया विक्रम-सर्वस्वं दर्शितो\ऽहं सम्प्रति गोपाल-बालकोऽप्य् अयं विक्रम-लवं दर्शयति, पश्य !&quot; इत्य् उक्त्वा उरग-बन्धाद् उदतिष्ठत् पृथग् भवितुम् उद्यतोऽभूत् ॥२३॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>श्रीनाथ-चक्रवर्ती (चैतन्य-मत-मञ्जुषा) : आज्ञाय मर्त्य-पदवीम्</strong> इत्य्-आदि । <strong>मर्त्य-पदवीम् आज्ञाय</strong> ज्ञात्वा, &quot;एते <strong>मर्त्या</strong> अतिक्षण-भङ्गुर-प्राणा अस्मद्-अनालोकेन मरिष्यन्त्य् एव, तद् अलं विलम्बेन&quot; इत्य् <strong>अनुवर्तमानो</strong> विचारयन् मुहूर्तं <strong>स्थित्वा</strong> <strong>उरग-बन्धाद् उदतिष्ठत्</strong> ॥२३॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>सनातन-गोस्वामी (बृहद्-वैष्णव-तोषणी) : इत्थम्</strong> अनेन तेषां सर्वेषाम् अपि मोहादिना प्रकारेण । न विद्यतेऽ<strong>न्यः पतिः</strong><sup id="fnref:12"><a href="#fn:12" class="footnote-ref" role="doc-noteref">12</a></sup> रक्षको यस्य तथा-भूतम् आत्मानम् इति शेषः । <strong>उदतिष्थत्</strong> श्री-कृष्णः । अन्यत् तैर् व्याञ्जितम् ।</p>
<p>यद् वा, इत्थम् उक्तेनानेन शोक-मोहाद्य्-अनुपरम-प्रकारेण <strong>अतिदुःखितम्</strong>, अन्यथा एकान्तिनस् तेषां पतिं चात्मानं <strong>निरीक्ष्य</strong> आलोच्येत्य् &quot;एषां रक्षा अवश्यम् एवाशु कार्या&quot; इति भावः । विशेषतश् च <strong>आत्म-हेतोर्</strong> एव अतिदुःखितं स्वकीयम् अकृत्येनापि वक्ष्यं <strong>गोकुलम् आज्ञाय</strong> स्वभावः पर-दुःखासहिष्णुता भात्य् एव । तत्र च स्वकीयानां तत्राप्य् आत्म-हेतुकम् इत्य् उत्थानेऽतित्वरा बोधिता । <strong>स-स्त्री-कुमारम्</strong> इति श्री-यशोदादीनां गोपीनां श्रीदामादि-सहचर-गोप-कुमाराणां च दुःख-विशेष-विवक्षया पृथङ्-निर्दिष्टम् ।</p>
<p>अथवा, इत्थम् उक्त-प्रकारकं परमार्तं मरणोद्यतं च स्व-गोकुल-स्वामिनम् । किं वा, अन्यथा गोपास् तेषां <strong>पतिं</strong> <strong>श्री-नन्दं</strong> स-स्त्री-कुमारम् आत्म-हेतोर् अतिदुःखितम् आज्ञय । हे <strong>अनन्य</strong> ! इति श्री-परीक्षितं प्रति सम्बोधनं वा&mdash;तव इव अनन्यानां तेषाम् अपि प्राण-रक्षा-पूर्वकाशेष-मङ्गलं तेनावश्यं कृत्यम् एवेति भावः । तथापि पतिं गोकुलस्येत्य् अर्थात् तम् एव । अन्यत् समानम् ।</p>
<p><strong>मर्त्य-पदवीम् अनुवर्तमानो</strong> लौकिक-लीलायां दर्शयन्न् इत्य् अर्थः । अतो <strong>मुहूर्तम्</strong> अल्प-कालम् एवोरग-भोग-बन्धे <strong>स्थित्वा</strong> । यद् वा, यं प्रति निःसारणादि-दण्डो विधीयते, तस्य दोषो लोकेषु दर्श्यत इतीदृशीं मर्त्य-पदवीम् अनुसरन्न् अपि शीघ्रम् उदतिष्ठद् इत्य् अर्थः । भाव-विशेषालिङ्गनादिना यो हि मिलति, स बलान् न मोच्यते, किन्तु क्षणं तेन सङ्गत्य स्थीयत इति लोक-रीतिम् अनुसरन्न् इति तत्त्वार्थः ॥२३॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (लघु-वैष्णव-तोषणी) : इत्थम्</strong> अनेन सर्वेषां तेषाम् अपि मोहनादिना प्रकारेण <strong>न</strong> विद्यते <strong>अन्या गतिः</strong> रक्षको यस्य तथा-भूतम् आत्मानम् इति शेषः । &quot;पतिम्&quot; इति पाठे स एवार्थः । <strong>उदतिष्ठत्</strong> श्री-कृष्णः । अन्यत् तैः ।</p>
<p>यद् वा, स च <strong>मुहूर्तं स्थित्वा उरङ्गम-बन्धाद्</strong> उदतिष्ठत् । मुहूर्त-स्थितौ हेतुः--<strong>मर्त्य-पदवीं</strong> यं प्रति दण्डो विधीयते तस्य दोषो लोके दर्श्यते इतीदृशीं तन् नीतिम् <strong>अनुवर्तमान</strong> इति । उत्थाने हेतुः--स्वम् आत्मीयं <strong>गोकुलम्</strong> इत्थं निजोत्थानं विना न जीविष्यतीति प्रकारेण न विद्यतेऽन्या गतिः रक्षको यस्य । किं वा, न विद्यतेऽन्या यत्राहि-वेष्टने स्वस्यावस्थितिः, तस्माद् अपरा गतिर् गमनं यस्येति, तत्रैव प्रवेश-निश्चयो यस्येत्य् अर्थः । तादृशं <strong>निरीक्ष्य</strong> तच् चेष्टा-दर्शनेन निश्चित्य । अमो लुग्-अभावः आर्षः । तत्रापि <strong>स-स्त्री-कुमारं</strong> कृत्स्नम् इत्य् अर्थः, साकल्येऽव्ययीभावः । चेष्टा-दर्शनम् एवाह&mdash;<strong>आत्म-हेतोर्</strong> <strong>अतिदुःखितं</strong> दुःख-पराकाष्ठाम् आपन्नं सम्यक् ज्ञात्वेति स्वभावतो जन-मात्रस्य दुःखा-सहिष्णुता तस्मिन् वर्तत एव । तत्रापि स्वीयस्य तत्राप्य् आत्मानवाप्ति-हेतुक-दुःखस्य । तत्राप्य् आत्म-दुःख-दुःखितस्येति क्रम-ज्ञानेनोत्थानेति त्वरा बोधिता एवं तद्-उत्थानादिका सर्वैव लीला-व्रज-जनेन दृष्टेति गम्यते ॥२३॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः) :</strong> स च <strong>मुहूर्तं स्थित्वा</strong> <strong>उरग-बन्धाद् उदतिष्ठत्</strong> । तावत् स्थितौ हेतुः--<strong>मर्त्य-पदवीम् अनुवर्तमानः</strong> । उत्थाने हेतुः--<strong>स्वम्</strong> आत्मीयम् <strong>इत्थं गोकुलं</strong> निजोत्थानं विना न जीविष्यतीति प्रकारेण न विद्यतेऽ<strong>न्यः पतिः</strong> रक्षको यस्य तादृशं <strong>निरीक्ष्य</strong> दृष्ट्वा, तथापि <strong>स-स्त्री-कुमारं</strong> श्री-कृष्णम् इत्य् अर्थः । प्रकारम् एवाह&mdash;**आत्म-**इत्य्-आदि ॥२३॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (बृहत्-क्रम-सन्दर्भः) :</strong> अथ तेषाम् एव करुण-रस-पराकाष्ठाम् आलक्ष्य कदाचिद् अमी मद्-वियोगम् आशङ्क्य नश्येरन्, तद् अत्यसमञ्जसं भविष्यतीति तां लीलां सजिहीर्षुर् यद् अकरोत् तद् आह&mdash;इत्थं स्व-गोकुलम् इत्य्-आदि । एते मर्त्य-प्राया मद्-वियोगेन मरिष्यन्त्य् एवेति तेषां <strong>मर्त्य-पदवीम् आज्ञाय</strong> ज्ञात्वा कालियेन सह तां पूर्वोक्तां खेलाम् <strong>अनुवर्तमानः</strong> सन् <strong>मुहूर्तं स्थित्वा</strong> <strong>उरङ्ग-बन्धनात्</strong> उरगे यः स्व-कृतो बन्धः, न तु तत्-कर्तृको बन्धः, तस्माद् <strong>उदतिष्ठत्</strong>, स्वाधीन-बन्धत्वाद् इच्छा-मात्रेणैवोत्थानम् । अन्यत् समम् ॥२३॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>विश्वनाथ-चक्रवर्ती (सारार्थ-दर्शिणी) : अनन्य-गतिम्</strong> इति पुंस् त्वम् आर्षम् । <strong>आज्ञाय</strong> सम्यक् ज्ञात्वा <strong>मुहूर्तं</strong> घटिका-द्वयं स्तब्ध इव <strong>स्थित्वा,</strong> &quot;किं रे कालिय! त्वया विक्रम-सर्वस्वम् अहं दर्शित इव, सम्प्रति गोप-बालकोऽप्य् अयं विक्रम-लवं दर्शयति । पश्य !&quot; इत्य् उक्त्वा <strong>उरङ्ग</strong> उरगः, तद्-<strong>बन्धात् उदतिष्ठत्</strong> ॥२३॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>बलदेव-विद्यभूषणः (वैष्णवानन्दिनी) :</strong> कालियस्योत्साह-वर्धनाय व्रजौकसां भाव-शोभा-दर्शनाय च निरीहतां प्रकाश्येदानीं विक्रमं प्रकाशयद् इत्य् आह&mdash;इत्थम् इति । सर्वेषां मोहादिना प्रकारेण न <strong>अन्यो गतिर्</strong> यस्य, तत् पुंस्त्वं छान्दसं । <strong>आत्म-हेतोर् अतिदुःखितम् आज्ञाय</strong> <strong>मर्त्य-पदवीं</strong> यं प्रति दण्डो विधेयस् तद्-दोषो लोके दृश्य इति नीतिम् <strong>अनुवर्तमानो</strong> ऽनुसरन् <strong>मुहूर्तं स्थित्वा उरङ्गस्य बन्धाद् उदतिष्ठत्</strong> निर्गतः ॥२३॥</p>
<hr>
<p><strong>॥ १०.१६.२४ ॥</strong></p>
<p><strong>तत्-प्रथ्यमान-वपुषा व्यथितात्म-भोगस्</strong></p>
<p><strong>त्यक्त्वोन्नमय्य कुपितः स्व-फणान् भुजङ्गः ।</strong></p>
<p><strong>तस्थौ श्वसन् छ्वसन-रन्ध्र-विषाम्बरीष-</strong></p>
<p><strong>स्तब्धेक्षणोल्मुक-मुखो हरिम् ईक्षमाणः ॥</strong></p>
<p><strong>श्रीधर-स्वामी (भावार्थ-दीपिका) :</strong> तस्य <strong>प्रथ्यमानेन वपुषा व्यथितात्म</strong>-शरीरो <strong>भुजङ्गः</strong> कुण्डलीम् उन्मुच्य तं त्यक्त्वा <strong>कुपितः</strong> <strong>स्व-फणान्</strong> <strong>उन्नमय्य</strong> <strong>श्वसन्</strong> केवलम् <strong>ईक्षमाणस् तस्थौ</strong> । कथं-भूतः ? <strong>श्वसन-रन्ध्रेषु</strong> नासा-विवरेषु <strong>विषं</strong> यस्य स तथा, <strong>अम्बरीषो</strong> मण्डक-पाक-भाजनं तद्वत् सन्तप्तानि <strong>स्तब्धानि ईक्षणानि</strong> यस्य स तथा, <strong>उल्मुकानि मुखेषु</strong> यस्य, स च स च स च ॥२४॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>वंशीधरः (भावार्थ-दीपिका-प्रकाशः) : प्रथ्यमानेन</strong> बद्धमानेन । मेडकं सूक्ष्म-राटिके इति शाश्वतः । तप्ताय प्रसिद्धम् । यद् वा, <strong>अम्बरीषो</strong> भ्राष्ट्रम् अन्न-भर्जनार्थं रचितो गृहकार-यन्त्रः क्लीबो\ऽम्बरीषं भ्राष्ट्रो न इत्य् अमरः ॥२४॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>सनातन-गोस्वामी (बृहद्-वैष्णव-तोषणी) :</strong> उत्थान-प्रकारम् एव दर्शयन् कालियस्य ग्लानिम् आह&mdash;तद् इति । <strong>तस्य</strong> कृष्णस्य <strong>प्रथ्यमानेन</strong> स्वयं विस्तार्यमाणेन किञ्चिद् उच्छ्वास्यमानेन <strong>वपुषा</strong> <strong>व्यथितः</strong> पीडित <strong>आत्म-भोगः</strong> स्व-देहः । किं वा, आत्मनो देहो<sup id="fnref:13"><a href="#fn:13" class="footnote-ref" role="doc-noteref">13</a></sup> वा, भोगश् च देहो यस्य सः । निविड-दृढ-वेष्टनं गतस्य भोगस्य तद्-अन्तर्वर्ति-श्री-वपुषः किञ्चिद् उत्फुल्लनेनाकृष्ट्या त्रोटन-दुःखोत्पत्तेः <strong>कुपितत्वाद्</strong> एव । किं वा, व्यथितात्म-भोगत्वात् <strong>श्वसेनैव</strong> तद्- अत्यन्ताभिव्यञ्जनात् <strong>अम्बरीषो</strong>ऽत्र <strong>विष</strong>-पाक-पात्रं तद्-उपमय्<strong>एक्षणानाम्</strong> अतिरक्तत्वं दुर्विषमयत्वं च । <strong>उल्मुक-मुखत्वं</strong> च मुखतो ज्वलद्-विषाग्नि-शिखा-मोचनात् । एषाम् उत्तरोत्तरं घोरत्वम् ऊह्यम् । एवं पूर्वोद्दिष्टं सर्वतोऽतिदुर्विषमयत्वं दर्शितम् । <strong>हरिं</strong> दुरभिमान-दोष-हरनान् निजावास-हरणोद्यमाद् वा ।</p>
<p>तत्त्वार्थस् तु <strong>अव्यथितात्म-भोगस्</strong> त्वरयोत्थानात् प्रणयेन <strong>कुपितो</strong> मनोहरत्वात् तम् <strong>ईक्षमाण</strong> एव <strong>तस्थौ</strong> । <strong>श्वासादयः</strong> सात्त्विक-विकारा एव । तत्र <strong>विषाम्बरीष</strong>त्वादिकं जाति-स्वाभाविकम् एवेति ॥२४॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (लघु-वैष्णव-तोषणी) :</strong> उत्थान-प्रकारम् एव दर्शयन् कालियस्य ग्लानिम् आह&mdash;तद् इति । <strong>तस्य</strong> कृष्णस्य <strong>प्रथ्यमानेन</strong> स्वयं विस्तार्यमाणेन किञ्चिद् उच्छ्वास्यमानेन <strong>वपुषा</strong> <strong>व्यथितः</strong> त्रुट्यन्न् इव पीडितः <strong>आत्म-भोगो</strong> यस्य । आत्म-शब्देन तत्रात्यन्तम् अध्यासं संव्यज्य पीडा वैशिष्ट्यं द्योतितं । <strong>स्व</strong>-शब्दश् चासाधारणतया विवक्षया । <strong>अम्बरीषम्</strong> अत्र ज्वलद्-<strong>विष</strong>-भर्जन-पात्रं <strong>हरिं</strong> दुरभिमान-दोष-हरणात् निजावास-हरणोद्यमत्वाद् वा । अन्यत् तैः । तत्र <em>कुण्डलं</em> वेष्टनम् ॥२४॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>विश्वनाथ-चक्रवर्ती (सारार्थ-दर्शिणी) :</strong> उत्थान-प्रकारम् एव दर्शयन् कालियस्य ग्लानिम् आह&mdash;तद् इति । <strong>तेन</strong> कृष्णेन <strong>प्रथ्यमानं</strong> वेष्टन-समय-गत-सङ्कोचनां परित्यज्य विस्तार्यमानं यद् <strong>वपुर्</strong> भुज-जङ्घादिकं, तेन <strong>व्यथितः</strong> त्रुट्यन्न् इव पीडितः <strong>आत्मनो भोगो</strong> यस्य सः । वेष्टनम् उन्मुच्य तं त्यक्त्वा <strong>स्वफणान् उन्नमय्य</strong> <strong>श्वसन्</strong> केवलम् <strong>ईक्ष्यमाण</strong> एव <strong>तस्थौ</strong> । कीदृशः? श्वसन-रन्ध्रेषु नासा-विवरेषु विषं यस्य । तथा अम्बरीषं ज्वलद् विष-भर्जन-पात्रं &ldquo;भाण्ड&rdquo; इति ख्यातं तद्वत् तप्तानि <strong>स्तब्धानि</strong> ईक्षणानि यस्य तथा <strong>उल्मुकानि</strong> निःसरन्ति <strong>मूखेभ्यो</strong> यस्य स च स च स च सः ॥२४॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>बलदेव-विद्यभूषणः (वैष्णवानन्दिनी) :</strong> उत्थान-विधं दर्शयन् उरगस्य ग्लानिम् आह&mdash;तद् इति । <strong>तस्य</strong> कृष्णस्य <strong>प्रथ्यमानेन</strong> विस्तार्यमानेन <strong>वपुषा</strong> बाहूरु-जङ्घादिना <strong>व्यथितः</strong> त्रुटितवत् <strong>पीडित</strong> <strong>आत्म-भोगः</strong> स्व-देहो यस्य सः, भोगः सुखे धने चाहेः शरीर-फणयोर् मतः इति विश्वः । वेष्टनं <strong>त्यक्त्वा स्व-फणान् उन्नमय्य</strong> <strong>स्वसन् हरिम् ईक्षमाण</strong> एव <strong>तस्थौ</strong> । कीदृशः ? <strong>श्वसन-रन्ध्रेषु</strong> नासा-छिद्रेषु <strong>विसं</strong> यस्य <strong>अम्बरीषं</strong> ज्वलद्-भर्जन-भाजनं भ्राष्ट्रस् तत् समानि शुद्धानीक्षणानि यस्य <strong>उल्मुकानि</strong> विषाग्निखण्डानि निःसरन्ति <strong>मुखेभो</strong> यस्य स च स च स च सः ॥२४॥</p>
<hr>
<p><strong>॥ १०.१६.२५ ॥</strong></p>
<p><strong>तं जिह्वया द्वि-शिखया परिलेलिह्यमानं</strong></p>
<p><strong>द्वे सृक्किणी ह्य् अतिकराल-विषाग्नि-दृष्टिम् ।</strong></p>
<p><strong>क्रीडन्न् अमुं परिससार यथा खगेन्द्रो</strong></p>
<p><strong>बभ्राम सोऽप्य् अवसरं प्रसमीक्षमाणः ॥</strong></p>
<p><strong>श्रीधर-स्वामी (भावार्थ-दीपिका) :</strong> हरिश् च <strong>क्रीडंस् तम् अमुं</strong> सर्वं <strong>परिससार</strong> परितो <strong>बभ्राम</strong> । <strong>अतिकराल</strong>-<strong>विषाग्नि</strong>-युक्ता <strong>दृष्टिर्</strong> यस्य तम् । <strong>जिह्वया</strong> <strong>द्वि-शिखया</strong> इति प्रतिमुखम् ॥२५॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>वंशीधरः (भावार्थ-दीपिका-प्रकाशः) : तं</strong> कालियम् । <strong>अमुम्</strong> अङ्गुलि-निर्दिष्टम् । <strong>सृक्किणी</strong> औष्ठ-प्रान्तौ । <strong>सोऽपि</strong> सर्पोऽपि <strong>बभ्राम</strong> ॥२५॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>सनातन-गोस्वामी (बृहद्-वैष्णव-तोषणी) : द्वे शिखे</strong> अग्र-भागौ यस्याः, तया <strong>जिह्वया</strong> <strong>द्वे सृक्किणी</strong> सृक्कणी परितो मुहुर् लिहन्तम् इति युगपद् एव द्वाभ्यां द्वयोः <strong>परिलेहनाद्</strong> अस्य जाति-स्वभावत्वेऽप्य् अधुना कोपेनातिशयोऽभिप्रेतः, तेनातिघोरत्वं सूचितम् । अत एव <strong>कराल-</strong> इति पुनर् उक्तिश् च बहु-शिरसस् तस्य मुखानां बहुत्वेऽपि <strong>जिह्वया</strong> इत्य् एकत्वं <strong>सृक्कणश्</strong> च द्वितम् अङ्गानां युगलानां बहूनां वैकत्वेन द्वित्वेन चानिर्देशेऽपि स्वतो द्वित्वादि-सिद्धेः । किं वा, प्रतिमुखं तस्यास् तयोश् चैकत्व-द्वित्वाभिप्रायेण । <strong>हि</strong> अपि । तादृशम् अप्य् <strong>अमुं</strong> <strong>परितः ससार</strong>, भ्रमणार्थं तस्य सर्वतो <strong>बभ्राम</strong> इत्य् अर्थः । यथा <strong>खगेन्द्रः</strong> श्री-गरुड इति सद्यो हन्तुं शक्तोऽपि यथा केवलं क्रीडार्थम् एव परितो भ्रमतीति क्रीडायां वा दृष्टान्तः । स कालियोऽपि दंशनावसरं <strong>प्र</strong>कर्षेण प्रतिपदं <strong>सम्</strong>यग् <strong>ईक्षमाण</strong> आसीद् इत्य् अर्थः,<sup id="fnref:14"><a href="#fn:14" class="footnote-ref" role="doc-noteref">14</a></sup> अपेक्षमाण इति वा, परिसरणेन<sup id="fnref:15"><a href="#fn:15" class="footnote-ref" role="doc-noteref">15</a></sup> तद्-अप्राप्तेर् इति सर्पेण सह क्रीडा-कौशलम् उक्तम् ॥२५॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (लघु-वैष्णव-तोषणी) : सृक्किणी</strong> सृक्कणी <strong>परितो</strong> मुहुर् <strong>लिहन्तम्</strong> इति युगपद् एव द्वाभ्यां द्वयोः परिलेहनात् अस्य जाति-स्वभावत्वेऽप्य् अधुना कोपनातिशयोऽभिप्रेतः तेनातिघोरत्वं सूचितम् । अत एव <strong>कराले</strong>ति पुनर् उक्तिश् च । <strong>हि</strong> एव । <strong>क्रीडन्न्</strong> एव <strong>परितः</strong> <strong>ससार</strong> भ्रमणाय तस्य सर्वतो <strong>बभ्राम</strong> इत्य् अर्थः । <strong>यथा खगेन्द्रः</strong> श्री-गरुड इति प्रबलत्वेन क्रीडायां शीघ्रतायां वा दृष्टान्तः स कालियोऽपि दर्शनावसरं <strong>प्र</strong>कर्षेण प्रतिपदं <strong>सम्</strong>यग् <strong>ईक्षमाणः</strong> अभीक्ष्णं <strong>बभ्राम</strong> इति सर्पेण क्रीडा-कौशलम् उक्तम् ॥२५॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>विश्वनाथ-चक्रवर्ती (सारार्थ-दर्शिणी) : द्वे</strong> स्वीये <strong>सृक्कण्यौ</strong> पुनः पुनर् <strong>लिहन्तं</strong> तम् <strong>अमुं</strong> <strong>परि</strong> परितः <strong>ससार</strong>, तं भ्रमयितुं तस्य सर्वतो बभ्राम इत्य् अर्थः । <strong>स</strong> कालियो<strong>ऽपि</strong> दंशनस्य अवसरं <strong>समीक्ष्यमाण</strong> एव <strong>बभ्राम</strong>, कृष्ण-कर्तृक-भ्रमण-लाघवाद् दंशन्<strong>आवसरं</strong> न प्रापेति तिर्यग्-भ्रमि-खेलयापि तं जिगायेत्य् अर्थः ॥२५॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>बलदेव-विद्यभूषणः (वैष्णवानन्दिनी) :</strong> कृष्णः <strong>क्रीडन्न् अमुं</strong> भुजङ्गं <strong>परितः</strong> <strong>ससार</strong> तं भ्रमयितुं तस्य सर्वतो बभ्रामेत्य् अर्थः । स भुजङ्गोऽपि दंशन्<strong>आवसरं</strong> <strong>प्रसमीक्षमाण</strong> एव <strong>बभ्राम</strong> तद्-भ्रामान-लाघवत् तद्-<strong>अवकाशं</strong> न प्रापेति तिर्यग् भ्रमण-लीलयां तं जितवान् इत्य् अर्थः ॥२५॥</p>
<hr>
<p><strong>॥ १०.१६.२६ ॥</strong></p>
<p><strong>एवं परिभ्रम-हतौजसम् उन्नतांसम्</strong></p>
<p><strong>आनम्य तत्-पृथु-शिरःस्व् अधिरूढ आद्यः ।</strong></p>
<p><strong>तन् मूर्ध-रत्न-निकर-स्पर्शातिताम्र-</strong></p>
<p><strong>पादाम्बुजोऽखिल-कलादि-गुरुर् ननर्त ॥</strong></p>
<p><strong>श्रीधर-स्वामी (भावार्थ-दीपिका) : एवं परिभ्रमेण</strong> एव <strong>हतम् ओजो</strong> यस्य तम् । <strong>उन्नताव् अंसौ</strong> यस्य तम् । तस्य <strong>मूर्धसु</strong> ये <strong>रत्न-निकराः,</strong> तेषां <strong>स्पर्शेन</strong> <strong>अत्यरुणं पादाम्बुजं</strong> यस्य सः । ननु, कथं चञ्चलेषु शिरःसु ननर्त ? तत्राह&mdash;<strong>अखिल-कलानाम् आदि-गुरुः</strong> ॥२४॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>वंशीधरः (भावार्थ-दीपिका-प्रकाशः) : एवम्</strong> ग्रहणार्थम् । नर्तनासम्भवं मत्वा आशङ्कते&mdash;<em>नन्व्</em> इति । <strong>अखिलानां</strong> रज्ज्वद्य्-उपरितन-नृत्यादीनां <strong>कलानां</strong> विद्यानां प्रथमाचार्यः ॥२६॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>सनातन-गोस्वामी (बृहद्-वैष्णव-तोषणी) : परिभ्रम-हतौजसम्</strong> अपि उन्नतांसम्, अत एव <strong>आनम्य</strong> चेति । पृथु अतिविस्तीर्णतया तद्-रङ्ग-योग्यतोक्ता । <strong>तन् मुर्ध</strong> इति सौन्दर्य-विशेषस् तथा नृत्य-गताव् अभिनिवेशो वैदग्ध्यं चोक्तं । <strong>अखिल-कलानाम् आदि-गुरुर्</strong> उपदेष्टृ-श्रेष्ठः प्रथम-प्रवर्तको वा । यद् वा, आद्यो यः स तच्-छिरःस्व् अधिरूढ इति तस्य महा-भाग्यं सूचितम् । तच् चाग्रे विस्तरतो व्यक्तं भावि । कलाश् चाग्रे तैर् एवाभिव्यञ्जयितव्याः ॥२६॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (लघु-वैष्णव-तोषणी) : परिभ्रम-हतौजसम्</strong> अपि <strong>उन्नतांसम्,</strong> अत एव <strong>आनम्य</strong> तं श्री-हस्तेन । तथा च श्री-हरि-वंशे शिरः स कृष्णो जग्राह स्व-हस्तेनावनम्य च [ह।वं। २.१२.३३] इति । <strong>पृथ्व्</strong> इति तद्-रङ्ग-योग्यतोक्ता । **तन् मूर्ध-**इति-सौन्दर्य-विशेषः <strong>स्पर्श</strong>- इति लाघव-विशेषः तथापि अतिताम्रत्वं कोमलत्वात् आदि-गुरुत्वे हेतुः--<strong>आद्यः</strong> अनेन कालियस्य च महा-भाग्यं सूचितम् ॥२६॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>विश्वनाथ-चक्रवर्ती (सारार्थ-दर्शिणी) : उन्नताव्</strong> उच्चाव् <strong>अंसौ</strong> यस्य तम् <strong>आनम्य</strong> इति <strong>परिभ्रम-हतौजस्त्वात्</strong> भ्रमणासमर्थस्य तस्य <strong>शिरांस्य्</strong> एव एक-हस्तेनैव आनम्य तत्र <strong>अधिरूढः</strong> सन् <strong>ननर्त</strong>, शिरः स कृष्णो जग्राह स्व-हस्तेनावनम्य च [ह।वं। २.१२.३३] इति हरि-वंशोक्तेः । <strong>तस्य मूर्धषु</strong> ये <strong>रत्न-निकराः,</strong> तेषां कठोराणां <strong>स्पर्शेन</strong> अतिसुकुमारत्वाद् <strong>अतिताम्रम्</strong> अत्यरुणं <strong>पादाम्बुजं</strong> यस्य सः । स्थाली शरावादिषु कला-ज्ञापनाय नटा नटन्ति, अयं तु सर्व-<strong>कलानाम् आदि-गुरुत्वात्</strong> चञ्चलेषु कालिय-मूर्धसु <strong>ननर्त</strong> इति स्व-कलाभिज्ञत्व-दर्शनेयं व्रज-सुन्दरीषु पूर्व-रागवतीषु ज्ञेया ॥२६॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>बलदेव-विद्यभूषणः (वैष्णवानन्दिनी) : उन्नताव् अंसौ</strong> यस्य, तम् <strong>आनम्य</strong> इति <strong>परिभ्रम-हतौजत्वाद्</strong> भ्रमणाशक्तस्य तस्य <strong>शिरांस्य्</strong> एक-हस्तेन आनमय्य तेष्व् <strong>अधिरूढः</strong> सन् <strong>ननर्त</strong> । तन्-मूर्धस्यस्य <strong>रत्न-निकरस्य</strong> स्पर्शेन <strong>अतिताम्रे</strong> <strong>पादाम्बुजे</strong> यस्य सः, कालिय-फणा-मणिक्य-रञ्जित-श्री-पादाम्बुजः इति तन्-नाम-स्तोत्रे ।</p>
<p>ननु, सर्प-शिरःसु चञ्चलेषु कथं नर्तनं ? तत्राह&mdash;**अखिल-**इति । <strong>नटाः</strong> खलु <strong>कला</strong>-विज्ञाः स्थाली-वरत्रादिषु नृत्यन्ति । अस्य तु निखिल-<strong>कलाचार्यत्वान्</strong> न तच्-चित्रम् । एतत् कला-प्रदर्शनं स्वानुरागिनीनां रञ्जनार्थम् ॥२६॥</p>
<hr>
<p><strong>॥ १०.१६.२७ ॥</strong></p>
<p><strong>तं नर्तुम् उद्यतम् अवेक्ष्य तदा तदीय-</strong></p>
<p><strong>गन्धर्व-सिद्ध-सुर-चारण-देव-वध्वः ।</strong></p>
<p><strong>प्रीत्या मृदङ्ग-पणवानक-वाद्य-गीत-</strong></p>
<p><strong>पुष्पोपहार-नुतिभिः सहसोपसेदुः ॥</strong></p>
<p><strong>श्रीधर-स्वामी (भावार्थ-दीपिका) : उपसेदुः</strong> प्राप्ताः ॥२७॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>वंशीधरः (भावार्थ-दीपिका-प्रकाशः) : नर्तुम्</strong> नर्तितुम् । वर्ण-लोपः छान्दसः । <strong>तदा</strong> नर्तन-काले । <strong>तदीया</strong> भगवदीया एव <strong>गन्धर्वादयस्</strong> तस्य सर्वेश्वरत्वात्, एष सर्वेश्वरः [बृ।आ।उ। ४.४.२२] इति श्रुतेः । <strong>पुष्पोपहारः</strong> पुष्प-वृष्टिः । <strong>उपसेदुः</strong> सिषेविरे ॥२७॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>श्रीनाथ-चक्रवर्ती (चैतन्य-मत-मञ्जुषा) : तं नर्तुम्</strong> इत्य्-आदि । नृत्ये वाद्य-गीताद्य् उपयुज्यते, तेन <strong>गन्धर्व-सिद्ध-चारण-वध्वो मृदङ्ग-गीताभ्यां</strong> यथा-योगम् <strong>उपसेदुः</strong> । वध्व इति गाने मधुर-स्वरत्वात्, वाद्ये कर-कमलानां कोमलत्वाद् आघात-लाघवात् सुश्रव्यत्वात् । मुनि-वध्वो देव-वध्वश् च <strong>पुष्पोपहार-नुतिभ्याम् उपसेदुः</strong> । सम्यङ् नृत्यन्तम्, &quot;अहो नृत्यम् ! अहो नृत्यम् !&quot; इति स्तुवन्ति, पुष्प-वृष्ट्या च सम्मानयन्ति । वध्व इति श्री-कृष्णे स्त्रीणाम् एवात्यन्तिकी रतिर् इति वा तात्पर्यम् ॥२७॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>सनातन-गोस्वामी (बृहद्-वैष्णव-तोषणी) :</strong> नृत्य-सुखार्थं तद् उपकरणम् आह&mdash;तम् इति । <strong>तदा</strong> तत्-क्षण एव । <strong>तदीयाः</strong> श्री-गरुडादयः पार्षदा <strong>गन्धर्वादयश्</strong> च स्वर्ग्याः । यद् व, तदीया वैकुण्ठ-वर्तिनो ये गन्धर्वादयस् ते, तत्र <strong>मृदङ्गादीनां वाद्यैश्</strong> <strong>चारणा उपसेदुः</strong> असेवन्त, <strong>गीतैर्</strong> गन्धर्वाः, <strong>पुष्पैर्</strong> <strong>देव-वध्वो</strong>ऽप्सरसः, श्री-भगवन्-नृत्यापेक्षया नृत्यानाचरणात् ।\</p>
<hr>
<p>किं वा, सर्वा एव देव्यः, तथापि नृत्यानुक्तिस् तथैवोपहारा विविध-गन्ध-सुगन्धि-चूर्णादयस् तैः सिद्धाः । <strong>नुतिभिश्</strong> च मुनय इत्य् एवं विवेचनीयम् । क्रमातिक्रमः प्रीत्या, तेषां सहसोपसत्त्या<sup id="fnref:16"><a href="#fn:16" class="footnote-ref" role="doc-noteref">16</a></sup> तत्-तत्-सङ्कीर्णताभिप्रायेण । किं वा, हर्ष-भरेण श्री-बादरायणेर् अननुसन्धानात् । यद् वा, तेन प्रीत्या सर्वेषाम् अपि प्रवृत्तिर् अभिप्रेता ॥२७॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (लघु-वैष्णव-तोषणी) :</strong> नृत्य-सुखार्थं तद् उपकरणम् आह&mdash;तम् इति । <strong>अवेक्ष्य</strong> &quot;अवेत्य&quot; इति वा पाठः समानार्थः, ईक्षेर् इणश् च ज्ञानार्थत्वात् । <strong>तदीयाः</strong> श्री-गरुडादयः पार्षदाः, <strong>गन्धर्वादयश्</strong> च स्वर्ग्याः । यद् वा, वैकुण्ठ-वर्तिन ये गन्धर्वादयः, ते तत्र <strong>मृदङ्गादीनां</strong> वादनैश् चारणा <strong>उपसेदुः</strong> असेवन्त <strong>गीतैर्</strong> <strong>गन्धर्वाः,</strong> <strong>पुष्पैर् देवाः,</strong> तद्-<strong>वध्वश्</strong> चेत्य् अर्थः । <strong>उपहाराः</strong> विविध-गन्ध-सुगन्धि-चूर्णादयः, तैः <strong>सिद्धाः</strong>, <strong>नुतिभिश्</strong> च मुनयः इत्य् एवं विवेचनीयं । क्रमातिक्रमो हर्ष-भरेण बादरायणैर् अननुसन्धानात् । यद् वा, प्रीत्या सर्वेषाम् अपि सर्वत्र प्रवृत्तिर् अभिप्रेता ॥२७॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (बृहत्-क्रम-सन्दर्भः) :</strong> अथोत्थिते भगवति रोषावेशाद् उत्थितस्य कालियस्य फण-मण्डलानि दृष्ट्वा भगवतः कर्कश-मार्गस्य-गति-विशेषेण निनर्तिषा जाता । तद्-अनुरूप-वाद्यं <strong>गन्धर्वादि-वधूभिर्</strong> आबद्धम् इति दर्शयति&mdash;<strong>तं नर्तुम् उद्यतम्</strong> <strong>अवेक्ष्य</strong> इत्य्-आदि । तं श्री-कृष्णं <strong>नर्तुम् उद्यतम् अवेक्ष्य</strong> <strong>तदा</strong> तस्मिन्न् एव काले <strong>गन्धर्वादि-वध्वः</strong> प्रीत्या <strong>मृदङ्गादि-वाद्य-गीताभ्यां</strong> <strong>पुष्पोपहार</strong>-बलिभ्यां च <strong>उपसेदुस्</strong> तदीयं नृत्यम् उपचक्रुः । गन्धर्व-सिद्ध-चारण-वध्वो वाद्य-गीताभ्याम्, वध्व इति मधुर-कमल-करताल-घातेन वाद्यस्य माधुर्यम्, सौन्दर्य-विशेषेण च गीतस्य माधुर्यम्, मुनि-देव-वध्वः पुष्पोपहार-वलिभ्याम्, काश्चित् पुष्प-वृष्ट्या, काश्चिद् उपहारैः, सर्वेषां वध्व एवेति गन्धर्व-सिद्धादि-पुम्भ्यस् तत्-तद्-वधूनाम् एवातिहर्षो जातः, तद्-विषये तद्-विधानाम् अतिरतिमत्त्वात् ॥२७॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>विश्वनाथ-चक्रवर्ती (सारार्थ-दर्शिणी) : नर्तुं</strong> नर्तितुं । **तदीय-**इति । <strong>वाद्यं</strong> विनैव स्व-मुखेनैवोच्चारितैस् थै-थै-शब्दैः प्रभुर् नृत्यति, तद् वयं <strong>कं</strong> समयं प्रति स्थिता इति विचार्येति भावः ॥२७॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>बलदेव-विद्यभूषणः (वैष्णवानन्दिनी) :</strong> न च नर्तने सामग्री न्यूनतेत्य् आह&mdash;तम् इति । <strong>नर्तितुम् उद्यतं मृदङ्गादि-वाद्यैर्</strong> विनैव थै तथै शब्दम् उच्चारयन्तं प्रभुम् अवेत्य इत्य् अन्यद् विकासितार्थं <strong>तदीयास्</strong> तत्-सेवकाः ॥२७॥</p>
<hr>
<p><strong>॥ १०.१६.२८ ॥</strong></p>
<p><strong>यद् यच् छिरो न नमतेऽङ्ग शतैक-शीर्ष्णस्</strong></p>
<p><strong>तत् तन् ममर्द खर-दण्ड-धरोऽङ्घ्रि-पातैः ।</strong></p>
<p><strong>क्षीणायुषो भ्रमत उल्बणम् आस्यतोऽसृङ्</strong></p>
<p><strong>नस्तो वमन् परम-कश्मलम् आप नागः ॥</strong></p>
<p><strong>श्रीधर-स्वामी (भावार्थ-दीपिका) : शतैक-शीर्ष्णः</strong> शतम् एकानि मुख्यानि शीर्षाणि यस्य, तस्य <strong>क्षीणायुषो</strong>ऽपि पुनर् <strong>भ्रमतो</strong> <strong>यद् यच् छिरो न नमते</strong> स्तब्धतां न जहाति । नृत्य-च्छलेन <strong>अङ्घ्रि-पातैस्</strong> <strong>तत् तन् ममर्द</strong> । तदा च <strong>आस्यतो</strong> मुखेभ्यो <strong>नस्तो</strong> नासा-विवरेभ्यश् च <strong>असृग् वमन्</strong> ॥२७॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>वंशीधरः (भावार्थ-दीपिका-प्रकाशः) :</strong> <em>शतम् एकानि</em> <em>मुख्यानि</em> शिरांसि <em>यस्य</em> तस्याग्रे फणा-सहस्रोक्तेः । क्षिणायुषोऽपि क्षीण-बलस्यापि आयुर् वै घृतम् इत्य् अत्रायुः-शब्दो बल-परो\ऽस्ति यथा तथात्रापि । <em>स्तब्धताम्</em> उच्चताम् परम-कश्मलम्, अतीव-क्लेशं कश्मलं क्लेश-पापयोः इति धरणिः ॥२८॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>सनातन-गोस्वामी (बृहद्-वैष्णव-तोषणी) : एक</strong>-शब्देन अन्यान्य् अपि बहूनि सन्तीति बोध्यते, अग्रे फणा-सहस्रोक्तेः । <strong>क्षीणायुषो</strong> मृत-प्रायस्येत्य् अर्थः । <strong>आस्य-नासाभिर् असृजो वमनात्</strong> तेन तत्-तद्-द्वार-निरोधात् ॥२८॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (लघु-वैष्णव-तोषणी) : शतम् एकानि मुख्यानि शिरांसि</strong> यस्य, तस्य अग्रे फणा-सहस्रोक्तेः । <strong>यद् यत् न नमत्य्</strong> उच्चीभवति, तत्रैव सहसारुह्य <strong>अङ्घ्रि-पातैस्</strong> <strong>तान्</strong> एव क्षणान् <strong>ममर्द</strong> । तदा च <strong>आस्यतो</strong> मुखेभ्यः <strong>नस्तो</strong> नासा-विवरेभ्यः <strong>असृग् वमन्</strong> ॥२८॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>विश्वनाथ-चक्रवर्ती (सारार्थ-दर्शिणी) :</strong> तस्य शिरःसु मध्ये <strong>यत् यत्</strong> समुन्नमति <strong>तत् तद्</strong> एव पदा पाद-प्रहारेण अनुनमयन्, तस्मिन्न् अवसरे हृष्टैर् गन्धर्वादिभिर् वृष्यमाणैः पुष्पैः प्रपूजित इव प्रसन्नः सन्, तेषाम् एव हितार्थं दुष्टं तं दमयान् बभूव ॥२८॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>बलदेव-विद्यभूषणः (वैष्णवानन्दिनी) : शतम् एकानि मुख्यानि शीर्षाणि</strong> यस्य, अग्रे फणा-सहस्रोक्तेः । तस्य <strong>यद् यच् छिरो न नमते</strong> उच्चीभवति, तत्रैव सहसा बलेनारुह्य अङ्घ्रि-पातस् ताल-रक्षणात् <strong>ममर्द</strong> स तद्-<strong>आस्यतो</strong> मुखेभ्यो <strong>नस्तो</strong> नासिका-छिद्रेभ्यश् च <strong>असृक्</strong> रुधिरं <strong>वमन्</strong> ॥२८॥</p>
<hr>
<p><strong>॥ १०.१६.२९ ॥</strong></p>
<p><strong>तस्याक्षिभिर् गरलम् उद्वमनतः शिरःसु</strong></p>
<p><strong>यद् यत् समुन्नमति निःश्वसतो रुषोच्चैः ।</strong></p>
<p><strong>नृत्यन् पदानुनमयन् दमयाम्बभूव</strong></p>
<p><strong>पुष्पैः प्रपूजित इवेह पुमान् पुराणः ॥</strong></p>
<p><strong>श्रीधर-स्वामी (भावार्थ-दीपिका) :</strong> पुनर् अपि <strong>रुषा</strong> उच्चैर् निश्वसतो <strong>यद् यत् समुन्नमति,</strong> तत् तत् <strong>पदाघाते</strong> <strong>नानुनमयन्न्</strong> <strong>इह</strong> अस्मिन्न् अवसरे हृष्टैर् गन्धर्वादिभिः शेषासनः <strong>पुराणः पुरुष</strong> इव यशोदा-नन्दनः <strong>पुष्पैः प्रपूजितः</strong> । यद् वा, तदा गन्धर्वादिभिः पुष्पैः प्रपूजितो गोपैः पुराणः पुमान् <strong>इव</strong> दृष्ट इति । यद् वा, पुष्पैः प्रपूजित इव प्रसन्नः सन् <strong>दमयाम्बभूव</strong> । हितं कृतवान् इत्य् अर्थः ॥२९॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>वंशीधरः (भावार्थ-दीपिका-प्रकाशः) : गरलम्</strong> विषम् । <strong>समुन्नमति</strong> उच्चैर् भवति । तत् तच् छिरः । गन्धर्वाणां देव-योनित्वेन भ्रमोऽनुचित इति मत्वा प्रकान्तरेण आह&mdash;<em>यद् वा</em> इति । गोपानाम् अपि वस्तुतो देवर्षित्वे तत्रापि स नोचित इति मत्वा <em>पुनर्</em> आह&mdash;<em>यद् वा</em> इति । <em>इत्य् अर्थ</em> इति&mdash;परमोऽनुग्रहो दण्डो भृत्येषु प्रभूनार्पितः इति न्यायेन तद्-धितम् एव चकऋएति भावः ॥२९॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>सनातन-गोस्वामी (बृहद्-वैष्णव-तोषणी) :</strong> अधुना केवलम् <strong>अक्षिभिर्</strong> एवं<sup id="fnref:17"><a href="#fn:17" class="footnote-ref" role="doc-noteref">17</a></sup> विषम् <strong>उच्चैर् वमतः</strong> । अनेन तदानीम् अपि तीक्ष्न-दृष्टित्वम् अभिप्रेतम्, तत्त्वार्थ-पक्षे द्वयम् । अङ्घ्रि-पातैर् नृत्य-गत्या पादाब्ज-न्यास-विशेषैर् मर्दनं तज् जाति-स्वाभाविक-दोष&mdash;निरसनम् । किं वा, पादाब्ज-स्पर्श<sup id="fnref:18"><a href="#fn:18" class="footnote-ref" role="doc-noteref">18</a></sup>-विशेष-महा-सौभाग्य-लभनम्, अत एव तेन शिरसाम् उत्तम्भनं च क्षीणायुष्ट्वादिकं सहज-दुष्ट<sup id="fnref:19"><a href="#fn:19" class="footnote-ref" role="doc-noteref">19</a></sup>-बल-दर्पाद्य्-अपगमस् तद्-अर्थम् एव खलेषु दुर्विषमयास्यादि-स्थानेषु दण्डं दधत् । ततश् च प्रेमानन्द-मूर्च्छाप्तिस् तप्तश् च <strong>गरलोद्वमनं</strong> निजाशेषान्तर्-दोष-त्यागः, <strong>रुषा</strong> प्रणय-कोपेन ।</p>
<p>यद् वा, अ-कार-प्रश्लेषेण न विद्यते रुट् यस्यां तया भक्त्येत्य् अर्थः । <strong>दमयाम्बभूव</strong> सहज-जाति-दोषं त्याजयामासेत्य् अर्थः । तेन च तत्त्वतो हितम् एवाकरोत् । तच् च तैर् अपि व्याख्यातम् । &quot;दययाम् बभूव&quot; इति पाठेऽपि क्वचित् ।</p>
<p>नन्व् ईदृशीम् अद्भुतां कृपां किम् इति कृतवान् ? इत्य् आशङ्क्य स्वयम् एव हेतुं वितर्कयति&mdash;पुष्पैर् इति । इह श्री-वृन्दावनान्तः श्री-यमुना-ह्रदे <strong>पुराणः पुमान्</strong> श्री-कृष्णोऽयं <strong>पुष्पैः</strong> प्रकर्षेण <strong>पूजितः</strong> । <strong>इव</strong> इत्य् उत्प्रेक्षायां वितर्क एव वा । पुराणः पुमान् इति पुरुषोत्तमत्वेनेत्य् अर्थः । यद् वा, पुरापि नव इति निरुक्त्या पूर्वतो वर्तमाणोऽपि नित्य-नूतन इत्य् अर्थः । यद् वा, पुरं श्री-मथुराख्यम् आनयति प्राणयतीति पुराणः पुमान् श्री-कृष्ण एव । अन्यत् समानम् इति ॥२९॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (लघु-वैष्णव-तोषणी) :</strong> सर्वाङ्ग-वैवश्येऽपि <strong>अक्षिभिर् गरलम् उद्वमत</strong> इति दुष्ट-स्वभाव-निर्देशः ॥२९॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>विश्वनाथ-चक्रवर्ती (सारार्थ-दर्शिणी) : तस्य</strong> शिरस्सु मध्ये <strong>यत् यत्</strong> <strong>सनुन्नमति</strong> तत् तद् एव <strong>पदा</strong> पाद-प्रहारेण <strong>अनुनमयन्</strong> तस्मिन्न् अवसरे हृष्टैर् गन्धर्वादिर् वृष्यमाणैः <strong>पुष्पः</strong> <strong>प्रपूजित इव</strong> प्रसन्नः सन् तेषाम् एव हितार्थं दुष्टन्तं <strong>दमयांबभूव</strong> ॥२९॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>बलदेव-विद्यभूषणः (वैष्णवानन्दिनी) : तस्य</strong> शिरःसु नृत्यन् कृष्णस् तेषु मध्ये <strong>यद् यत् समुन्नमति</strong> तत्-तद् एव <strong>पदाङ्घ्रि</strong>-प्रहारेणानुनमयन् तदा गन्धर्वादिभिर् वृष्टिः <strong>पूष्पैः प्रपुजित इवाति</strong> प्रसन्नस् तेषां हिताय तं नागं <strong>दमयाम्बभूव</strong> ॥२९॥</p>
<hr>
<p><strong>॥ १०.१६.३० ॥</strong></p>
<p><strong>तच् चित्र-ताण्डव-विरुग्ण-फणातपत्रो</strong></p>
<p><strong>रक्तं मुखैर् उरु वमन् नृप भग्न-गात्रः ।</strong></p>
<p><strong>स्मृत्वा चराचर-गुरुं पुरुषं पुराणं</strong></p>
<p><strong>नारायणं तम् अरणं मनसा जगाम ॥</strong></p>
<p><strong>श्रीधर-स्वामी (भावार्थ-दीपिका) : अरणं</strong> शरणम् ॥३०॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>वंशीधरः (भावार्थ-दीपिका-प्रकाशः) : तस्य</strong> कृष्णस्य <strong>चित्र-ताण्डवेन</strong> अद्भुत-नृत्येन <strong>रुग्णं</strong> भुग्नं <strong>फणातपत्रं</strong> फण-रूप-च्छत्रं यस्य सः । <strong>उरु</strong> महत् । <strong>भग्न-गात्रो</strong> मर्दिताङ्गः । <strong>तम्</strong> श्री-कृष्नम् ॥३०॥ [अत्र विश्वनाथः]</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>सनातन-गोस्वामी (बृहद्-वैष्णव-तोषणी) :</strong> <strong>तस्य</strong> तत्त्वानिर्वचनीयं <strong>चित्रं</strong> विविधं भरतम् अनुयुक्त-भ्रान्ति-रेचकादि-गति-भेदात् । यद् वा, नृत्य-गत्यैव दृढ-प्रहरणात्, किं व, निग्रहायाचर्यमाणस्यापि तस्याग्रहे पर्यवसानाद् अद्भुतं यत् <strong>ताण्डवं</strong> तेन विशेषतो <strong>रुग्नं</strong> जात-व्रणं <strong>भग्नं</strong> वा <strong>फणानां</strong> सहस्रं यस्य सः । हे <strong>नृपेति</strong> यथा भवादृशां प्रजा-पालनाय दुष्टस्य निग्रहो दण्डोऽपि तत्त्वतो हितायैव, तथेति भावः । तत्त्वार्थ-पक्षे तु सर्व-फणेषु तादृश-नृत्येन तत्-साफल्यतोऽत्यन्तानुग्रह एव । तत्र विरुग्नेत्य् अनेन पूर्वोक्त-मर्दनवद् अनुग्रहभर-सम्पत्तये ताण्डवाधिक्यं द्योत्यते । एवं फणावर्ग-विरुग्नत्वादिना दुर्मदाद्य् अपगमाद्-दीनः सन्, तत्त्वार्थ-पक्षे&mdash;सहजान्तर्दोषक्षयेण च विशुद्ध-भावोत्पत्त्या श्री-भगवन्तं सस्मार, ततश् च तं प्रपन्न इत्य् आह-स्मृत्वेति । चराचराणं गुरुं जनकम्, यतः पुराणं पुरुषं सर्वेषाम् आद्यम् इत्य् अर्थः, यतो नारायणं लोक-पद्माकर-नाभिम् इत्य् अर्थः । किं वा, सर्व-जीवानाम् आश्रयम् । एते सर्वथा शरणापत्तौ हेतवः । <strong>स्मृत्वा</strong> विस्मृतम् अपि तं <strong>मनसि</strong> कृत्वा चिन्तयित्वा वा, तं <strong>नारायणम्</strong> एव शरणं गतः । मनसेति परमार्त्या तवास्मि इत्य् उक्तावप्यशक्तेः । यद् वा, मनसा शरण-गमने हेतुः&mdash;<strong>पुराणम्</strong> अन्तर्यामितया हृदय-रूपायां पुरि शेते सदा वर्तत इति तथा तम् इति । अन्यत् समानम् । तत्त्वार्थ-पक्षे&mdash;<strong>तं</strong> श्री-कृष्णं नारायणं स्मृत्वा, कुतः ? <strong>चराचरात्</strong> तन्मय-ब्रह्माण्डाद् अपि <strong>गुरुं</strong> गरिष्ठं महा-भारवत्त्वात्<sup id="fnref:20"><a href="#fn:20" class="footnote-ref" role="doc-noteref">20</a></sup>, किं च, पुराणं <strong>पुरुषं</strong> बाल्येऽप्य् अवालम् इत्य् अर्थः<sup id="fnref:21"><a href="#fn:21" class="footnote-ref" role="doc-noteref">21</a></sup>, नृत्यादि-कला-विशेषात्, अतस् तम् एव शरणं <strong>गतः</strong> ॥३०॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (लघु-वैष्णव-तोषणी) : तस्य</strong> यद् वा अनिर्वचनीयं <strong>चित्रं</strong> विविधं भ्रान्ति-रेचकादि-गति-भेदं यत् <strong>ताण्डव</strong> तेन विचेषतो <strong>रुग्णं</strong> जात-व्रणं <strong>भग्नं</strong> वा <strong>फणानां</strong> सहस्रं यस्य सः । अथ साक्षात् श्री-चरण-कृत-दण्डात् सहजान्तर् दोषक्षयेण श्री-बलिवत् तत् स्पर्शादि विशुद्ध-भावोत्पत्त्या च श्री-भगवन्तं ज्ञातवान् प्रपन्नश् चेत्य् आह&mdash;स्मृत्वेति । <strong>तं</strong> श्री-कृष्णः <strong>चराचराणां गुरुं</strong> जनकत्वादेः यतः <strong>पुराणं पुरुषं</strong> सर्वेषाम् आद्यम् इत्य् अर्थः । यतः <strong>नारायणं</strong> लोक-पद्माकारनाभिम् इत्य् अर्थः । किं वा, सर्व-जीवानाम् आश्रयम् एते सर्वथा शरणापत्तौ हेतवः स्मृत्येति प्राचीनेन तेन शतशः श्रुतस्यापि तस्य दौरात्म्यमान-राहित्यात् मनसेति परमात्त्यं तवास्मीत्य् उक्ताव् अप्य् अशक्तेः । यद् वा, मनसो शरण-गमने हेतुः पुरुषम् अन्तर्यामितया हृदय-रूपाणां पुरि शेते सदा वर्तत इति तथा । यद् वा, तं श्री-कृष्णं नारायणं <strong>स्मृत्वा</strong> स्व-पत्नीभ्यस् तथा श्रुतम् अनुसन्धाय शेषं प्राग्वत् ॥३०॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः) : तं</strong> श्री-कृष्णं <strong>नारायणं स्मृत्वा</strong> सपत्नीभ्यः श्रुतम् अनुसन्धाय एवं शरणापत्त्या क्षान्तवन्तम् अपि तद्-अपेक्षया शिरस्य् एव स्थितं तत्-पत्न्यः प्रपेदिरे इत्य् आह&mdash;कृष्णस्येति द्वाभ्याम् । गर्भज-गत इति विभुत्वात् भुवि कायं निधायेति तत्र मध्य-द्वीपः सूचितः ॥३१-३६॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (बृहत्-क्रम-सन्दर्भः) :</strong> <em>न व्याख्यातम्।</em></p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>विश्वनाथ-चक्रवर्ती (सारार्थ-दर्शिणी) :</strong> परम-भक्ताभिस् तत्-पत्नीभिः कृपा-रूपं भक्ति-बीजं पूर्वम् उप्तम् अपि पूर्व-पूर्वापराध-जनित-क्रौर्य-दोष-व्याप्ते कालियस्य तस्यान्तः-करणे दुष्ट-क्षेत्रे इव परोढुम् असमर्थम् एवासीत् । तदा तु श्री-चरण-स्पर्शेन तत्-कृत-दण्ड-प्राप्त्या च तत्-तद्-दोष-क्षये सति सहसैव तद्-भक्ति-बीजम् अङ्कुरितं बभूवेत्य् आह&mdash;स्मृत्वेति । मद्-वैरिणो गरुडाद् अप्य् अस्य परः सहस्र-गुणाधिकं बलं मयोपलब्धं, तस्मान् मत्-पत्नीभिर् उपदिष्ट-भक्तिकोऽयम् एव परमेश्वर इति स्वीय-स्मृति-गोचरीकृत्येत्य् अर्थः । <strong>चराचर-गुरुम्</strong> इत्य् असाधारणं बलं दर्शयन्न् अहम् एव परमेश्वर उपास्य इति मूढम् अपि मां ज्ञापयन् कृपया मच्-छिरो ऽर्पित-चरणो गुरुर् भवान् प्रसीदति <strong>तम्</strong> इमम् अहम् इदानीं शरणं यामीति । <strong>अरणम्</strong> शरणम् ॥३०॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>बलदेव-विद्यभूषणः (वैष्णवानन्दिनी) :</strong> शेष-देवानुग्रहावाप्त-हरि-भक्तिभ्यः स्वा-पत्नीभ्यः श्रुतो\ऽपि हरि-महिमा कालियस्य हृदि क्रौर्यादि-दोषान् नोदितः अधुना तु तच्-चरण-स्पर्शेन तद्-विमर्दन-दण्डेन च तद्-दोष-परिक्षयात् तत्र तद्-उदयो बभूवेत्य् आह&mdash;तच् चित्रेति । पत्नीभ्यः श्रुतं महिमानं <strong>स्मृत्वा</strong> विचिन्त्य <strong>तं पुरुषं अरणं शरणम्</strong> ॥३०॥</p>
<hr>
<p><strong>॥ १०.१६.३१ ॥</strong></p>
<p><strong>कृष्णस्य गर्भज-गतोऽतिभरावसन्नं</strong></p>
<p><strong>पार्ष्णि-प्रहार-परिरुग्न-फणातपत्रम् ।</strong></p>
<p><strong>दृष्ट्वाहिम् आद्यम् उपसेदुर् अमुष्य पत्न्य</strong></p>
<p><strong>आर्ताः श्लथद्-वसन-भूषण-केश-बन्धाः ॥</strong></p>
<p><strong>श्रीधर-स्वामी (भावार्थ-दीपिका) : गर्भे</strong> जगन्ति यस्य तस्यात्-भारेणावसन्नम् आक्रान्तम् । <strong>पार्ष्णिः</strong> पाद-पृष्ठम् । <strong>आद्यं</strong> श्री-कृष्णम् । <strong>श्लथन्तो</strong> विस्रंसमाना वसनादयो यासां ताः ॥३१॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>वंशीधरः (भावार्थ-दीपिका-प्रकाशः) :</strong> गर्भ-<em>जगत</em> इति । रोम-विवरान्तर् निविष्टानन्त-ब्रह्माण्डत्वाद् इति भावः । क्वेदृग् विधावगणि-ताण्डवराण्डवराण्ड-चर्यावाताध्वरोम-विवरस्य इति परमेष्ठ्य् उक्तेः । बहिर् मुखोऽयं भगवत् कृत-दण्डेन म्रियते चेन् म्रियताम् वयं विधवा भूत्वा भगवन्तं भजामेति । यदा तु भक्त्या शरणं गतस्य तस्य पत्युर् दैन्य-निर्वेद-विषाद-वितर्कमत्वादि-सञ्चारि-लक्षणं ददृशुर् मुखाद्य् अङ्गेषु तदैवाहोऽयम् अस्मद् भाग्यवशाद् वैष्णवोऽभूत् तद् अस्य रक्षणे यताम् अह इति संहतास् तत्र जात-स्नेहत्वडार्ताः श्री-मच्चरण-सन्निधिम् आजग्मुः ॥३१॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>श्रीनाथ-चक्रवर्ती (चैतन्य-मत-मञ्जुषा) : गर्भज-गत</strong> इति भरातिशये उत्प्रेक्षा ॥३१॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>सनातन-गोस्वामी (बृहद्-वैष्णव-तोषणी) :</strong> एवं शरणापत्त्या प्रसन्नेऽपि श्री-भगवति तत्-पत्नीः प्रति प्रसाद-विशेषार्थं तासां माहात्म्यं दर्शयितुं तम् अत्यजति सति पतिप्रपत्त्यादिकोपन्न-सन्-ज्ञानानाम् आदौ सम्यक्-प्रपत्तिम् आह&mdash;कृष्णेष्येति द्वाभ्याम् । <strong>आतपत्र</strong>-रूपकेण <strong>फणानां</strong> <strong>परिरुग्णतया</strong> तस्य राज्यश्रियोऽपि भ्रंशः<sup id="fnref:22"><a href="#fn:22" class="footnote-ref" role="doc-noteref">22</a></sup> सूच्यते । <strong>उपसेदुः</strong> पार्श्वे <strong>जग्नुर्</strong> <strong>आर्तत्वाद्</strong> एव <strong>श्लथद्</strong>-<strong>वसनादिका</strong> इति महा-दैन्यम् उक्तम् ॥३१॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (लघु-वैष्णव-तोषणी) :</strong> एवं शरणापत्या त्यक्त-चरणाघात-दण्डे सम्यक् प्रसन्ने यासां स्व-भक्तानाम् अपि दुष्ट-स्वामि-सङ्कोचाद् अनागत-चरीणां सम्बन्धेन स्वयम् एव तस्य तस्य तादृक्त्वं साधितं तद् अपेक्षान्यायेति तद् अर्थम् एव ताभ्यस् तादृश-प्रसाद-दर्शनार्थम् एव च शिरस्य् एव विलम्बमाने श्री-भगवति तासां प्रतिपत्तिम् आह&mdash;कृष्णस्येति द्वाभ्याम् । <strong>गर्भज-गत</strong> इति विभुत्वाद् उक्तं न चान्तर् न बहिर् यस्य [भा।पु। १०.९.१३] इति न्यायेन गर्भ-शब्देन ह्य् अत्रान्तरम् उच्यते ततो व्याप्त-सर्वस्येत्य् अर्थः । तथापि जगत् स्पर्शाभावस् तु दर्शितः मया ततम् इदं सर्वम् [गीता। ९.४] तस्मिंश् चैवम्भूते भारतायाः कैमुत्याद् यत् कालियादेः सर्वस्यापि चूर्णत्वं न जायते तत् खलु तस्येच्छामय-निज-शक्ति-प्राकट्यस्योपेक्षात् एव सम्भवतीति भावः आतपत्र-रूपकेण <strong>फणानां</strong> <strong>परिरुग्णतया</strong> तस्य बाह्यश्रियो विमर्शः सूचितः उपसेदुः पार्श्वे जग्मुः आर्तत्वाद् एव <strong>श्लथद्</strong> वसनादिकाः इति महा-दैन्यम् उक्तम् ॥३१॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (बृहत्-क्रम-सन्दर्भः) :</strong> एवं नृत्यतस् तस्य पादाघातेन तालत्याग-समयातिशय-शब्देन भुग्नशिरसं पतिम् आलोक्य नागपत्न्यः समुपतस्थुर् इत्य् आह&mdash;कृष्णस्य गर्भ-जगत इत्य्-आदि । <strong>गभ-जगद्</strong> यस्य स तथा । कोऽर्थः ? गर्भे उदरे स्वीकृतं जगद्येन । न तु सदैव तस्योदरे जगत् तिष्ठति तदा सर्वदैव सर्वस्यैव दुःसहः स्यात्, अपि तु ऐच्छिक्या प्रकाशिक्या योग-मायया जगतो यावान् भरस्तावान् तस्मिन्न् एव स्व-वपुषि सञ्चारित इति तेन तत्-<strong>पार्ष्णि</strong> प्रहार&mdash;<strong>रुग्णं</strong> <strong>फणा-रूपम् आतपत्रं</strong> यस्य, तद् दृष्ट्वा <strong>आद्यं</strong> तं श्री-कृष्ण-मनुष्य कालियस्य <strong>पत्न्य</strong> आर्ताः सत्य <strong>उपसेदुः</strong> । आतन्त्वे हेतुः&mdash;<strong>शलथद्</strong>-वलयेत्य् आदि ॥३१॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>विश्वनाथ-चक्रवर्ती (सारार्थ-दर्शिणी) : गर्भे</strong> जगन्ति यस्य तस्य, अत एवातिभरेण <strong>आद्यं</strong> श्री-कृष्णम् <strong>आर्ता</strong> इत्य् एतावत्-काल-पर्यन्तं या पत्याव् उदासीना एवासन्, बहिर्-मुखो ऽयं भगवत्-कृत-दण्डेन म्रियते चेत् म्रियताम्, वयं विधवा भूत्वा भगवन्तं भजामेति, यदा तु मनसा शरणं <strong>गतस्य</strong> तस्य पत्युर् दैन्य-निर्वेद-विषाद-वितर्कम् इत्य्-आदि-सञ्चारि-लक्षणं मुखाद्य्-अङ्गेषु ददृशुस् तद् एवाहो अस्मद्-भाग्य-वशाद् अयं वैष्णवो ऽभूत् तद् अस्य रक्षणे यतामहे इति । संहतास् तास् तत्र जात-स्नेहत्वाद् <strong>आर्ताः</strong> श्रीमच्-चरण-सन्निधिम् आजग्मुः ॥३१॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>बलदेव-विद्यभूषणः (वैष्णवानन्दिनी) :</strong> अथ कालियस्य शरणापत्तेः प्राक् तत्-<strong>पत्न्यो</strong> हरि-विमुखोऽयं तत्-कृतेन दण्डेन म्रियतां वयं वैधव्य-दशयेव हरिं भजाम इति पत्वावपि उदासीनास् तस्थुरथ दैन्यादि-चिह्नैर् इति तच्-चरणापत्तिकास् तत्-प्राणत्राणाय प्रपेदिरे इत्य् आह--कृष्णस्येति गर्भे जगन्ति यस्य अत एवातिभरेणावसन्नं निपीडितमहिं स्वपतिं दृष्ट्वा <strong>आद्यं कृष्णम् उपसेदुस्</strong> तच्-चरणान्तिकम् आजग्मुः ॥३१॥</p>
<hr>
<p><strong>॥ १०.१६.३२ ॥</strong></p>
<p><strong>तास् तं सुविग्न-मनसोऽथ पुरस्कृतार्भाः</strong></p>
<p><strong>कायं निधाय भुवि भूत-पतिं प्रणेमुः ।</strong></p>
<p><strong>साध्व्यः कृताञ्जलि-पुटाः शमलस्य भर्तुर्</strong></p>
<p><strong>मोक्षेप्सवः शरण-दं शरणं प्रपन्नाः ॥</strong></p>
<p><strong>श्रीधर-स्वामी (भावार्थ-दीपिका) : ताः शरणं प्रपन्नाः</strong> सत्यस् <strong>तं प्रणेमुः</strong> । <strong>सुविग्न-मनसो</strong>ऽतिविह्वल-चित्ताः । <strong>भुवी</strong>ति तस्मिन् स्थाने जलाधस्ताद्वा तीरे वा । <strong>शमलस्य</strong> पापात्मनोऽपि <strong>भर्तुर् मोक्षेप्सवः</strong> । भर्तुर् यच् छमलं तस्य वा । <strong>भूत-पतिं</strong> प्राणि-मात्रस्य पतिम् । <strong>शरण-दम्</strong> आश्रय-प्रदम् ॥३२॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>वंशीधरः (भावार्थ-दीपिका-प्रकाशः) :</strong> ता नागपत्न्यः । तम् श्री-कृष्णम् । पुरस्कृता अग्रे कृता अर्भा बाला याभिस् तास् तथा । <em>जलाधस्थजैलगतो</em> नन्तुं दर्शनमृतेऽशक्य इत्य् अरुच्य् आह&mdash;<em>तीरे वे</em>ति । याद् वा, <strong>भुवी</strong>त्य् उक्तेर् ह्रदस्य मध्ये द्वीपास्ति यत्र स्थितः कृष्णः कालिय-वेष्टितो गोकुल-जनैर् अदृश्यतेति ज्ञेयम् अत्र । <strong>साध्वीनां</strong> स्त्रीणां <em>पापे</em>ऽपि भर्तरीश्वर-दृष्टिर् एवोचिता न त्व् अन्यथा । पाप-दृष्टिकरणे साध्वीत्वहतेर् अर्थान्तरम् आह&mdash;<strong>भर्तुर्</strong> इति । कृतान्जलि-पुटा इत्य् उक्ते स्तासां काम-रूपत्वं प्रतीयते, अन्यथास्तुतिकरणादिकम् अपि दुर्घटं स्याद् इति भावः ॥३२॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>सनातन-गोस्वामी (बृहद्-वैष्णव-तोषणी) :</strong> सुविग्नं पति-मरण-शङ्कयाति-भीत-मति-दुःखितं वा <strong>मनो</strong> यासां <strong>ताः</strong>, अयं प्रणामे प्रपत्तौ वा परम-दैन्येन गुण-विशेष उक्तः, <strong>भुवि</strong> <strong>कायं निधाय</strong>, दण्डवन् निपत्य् एत्य् अर्थः । <strong>पुरस्कृतार्भत्वं</strong> कृपा-जननार्थम् ।</p>
<p>ननु, <strong>भर्तुर्</strong> अपराधेन कुतो न बिभ्यति स्म ? तत्राह <strong>भूतानां</strong> प्राणिणां सर्वेषाम् अपि <strong>पतिमनन्य</strong>-गतित्वा-द् इत्य् अर्थः, अत एव भर्तुर् यत् <strong>शमलम्</strong> अपराधस् तस्य मोक्षं मर्षणम् इच्छन्त्यः, । किं वा, पञ्चम्य् अर्थे षष्ठी, शमलान् मोक्षेच्छव इत्य् अर्थः । यद् वा, अपराधिनापि भर्तुर् <strong>मोक्षः</strong> संसार-दुःख-ध्वंसस् तद् इच्च्ववः । कुतः ? <strong>साध्व्यः</strong> परि-व्रताः श्री-कृष्ण-भक्तिमत्यो वा । अतस् तस्माद् अपि आसु तत् पादानुग्रह-विशेषो युक्त एवेति भावः । <strong>शरणदं</strong> तद्-हृदाश्रय-प्रदम्, अन्यथा श्री-वृन्दावन-मध्ये तत्र निवासासम्भवः । यद् वा, रक्षक-नियोजकं यद् अन्येन केनापि रक्ष्यते, तत् तस्यैव प्रेरणाद् इत्य् अर्थः । अतस् तासां तद्-रक्षा-हेतु-प्रपत्त्यादिकं तेनैव सम्पादितम् इति भावः । शरणं <strong>प्रपन्नाः</strong> रक्ष रक्षेत्य् आर्त-स्वरेण शरणागतया तमाश्रिताः यद् वा, शरणं सर्वापद्भ्यो रक्षितारं तथैवाश्रिताः । किं वा, स्तोतुं प्रवृत्ताः सत्य इत्य् अर्थः । तत्वार्थ-पक्षे&mdash;अपराधो योग्यो\ऽस्यापि [श्री-कृष्ण-भक्ति-परायण-तत्-पत्नी] तच् चुम्बनादि-प्रवृत्तेः, । किं वा, दुर्विषज्वालया श्री-वृन्दावनवर्ति-प्राणि-हिंसातः । एवम् अन्यद् अपि ऊह्यम् ॥३२॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (लघु-वैष्णव-तोषणी) : सुविग्नं</strong> पतिमरण-शङ्कया तद् अप्य् अपराध-शङ्क्या वातिभीतम् अति-दुःखितं व <strong>मनो</strong> यासं <strong>ताः,</strong> अयं प्रणामे प्रपत्तौ व परम-दैन्येन गुण-विचेष उक्तः <strong>भुवि</strong> <strong>कायं</strong> <strong>निधाय</strong> दण्डवन् निपत्येत्य् अर्थः । एवं हृदस्य मध्ये कश्चित् द्वीपो बोधते यत्र क्रीडा-विशेषार्थम् उत्थितः श्री-कृष्णः कालियेनावृतो गोकुल-जनैर् अदृश्यतेति वर्णितं <strong>पुरस्कृतार्भत्वं</strong> कृपा-भजनार्थम्,</p>
<p>ननु, <strong>भर्तुर्</strong> अपराधेन कुतो न बिभ्यति स्म ? तत्राह&mdash;<strong>भूतानां</strong> प्राणिनां सर्वेषाम् अपि <strong>पतिं</strong> तासां तादृशतया स्फुरितं तस्माद् भयेऽपि कुत्रान्य् अत्र गन्तव्यम् इति भावः । अत एव भर्तुः भर्त्रा यः <strong>शमलस्य मोक्षस्</strong> त्यागः तम् इच्छन्त्यः कुतः <strong>साध्व्यः</strong> पति-व्रताः श्री-कृष्ण-भक्तिमत्यश् च ॥३२॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>विश्वनाथ-चक्रवर्ती (सारार्थ-दर्शिणी) : तास्</strong> तं प्रथमं <strong>प्रणेमुः</strong>, <strong>भुवी</strong>ति ह्रदस्य मध्ये कश्चिद् द्वीपो बुद्ध्यते, यत्रैव स्थितः कृष्नः कालिय-वेष्टितो गोकुल-जनैर् अदृश्यतेति ज्ञेयम् । पुरः कृष्णस्याग्रे कृता <strong>अर्भा</strong> बाला याभिस् ता इति कृपा-जननार्थम् ॥३२॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>बलदेव-विद्यभूषणः (वैष्णवानन्दिनी) :</strong> पुरस्मृतार्भा इति दयोत्पादनाय <strong>भुवि</strong> कामं <strong>निधाये</strong>ति हृद-मध्ये काश्चिद्-द्वीपो बुध्यते यत्रैव कालियो हरिमवेष्टयन् <strong>शमलस्य</strong> सापराधस्य ॥३२॥</p>
<hr>
<p><strong>॥ १०.१६.३३ ॥</strong></p>
<p><strong>नागपत्न्य ऊचुः&mdash;</strong></p>
<p><strong>न्याय्यो हि दण्डः कृत-किल्बिषेऽस्मिंस्</strong></p>
<p><strong>तवावतारः खल-निग्रहाय ।</strong></p>
<p><strong>रिपोः सुतानाम् अपि तुल्य-दृष्टेर्</strong></p>
<p><strong>धत्से दमं फलम् एवानुशंसन् ॥</strong></p>
<p><strong>श्रीधर-स्वामी (भावार्थ-दीपिका) :</strong> प्रथमं तावत् कुपितं भगवन्तं दण्डानुमोदनेनोपशमयन्त्यः स्तुवन्ति&mdash;न्याय्यो हीति । तत्र&mdash;</p>
<blockquote>
<p>दण्डानुमोदनं षड्भिर् दशभिश् च हरेर् नतिः । &gt;
प्रार्थनं पञ्चभिः श्लोकैस् ततः पन्नग-योषिताम् ॥</p></blockquote>
<p>न च निग्रहानुग्रह-लक्षणं वैषम्यं तवास्तीत्य् आहुः&mdash;<strong>धत्से दमम्</strong> इति । <strong>अनुशंसन्न्</strong> आलोचयन् ॥३३॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>वंशीधरः (भावार्थ-दीपिका-प्रकाशः) :</strong> <em>कुपिता</em>नुनय-कोविदा नागाङ्गना आहुः&mdash;<em>दण्डानुमोदनं</em> दण्ड-प्रशंसा षड्भिः श्लोकैर् अष्टत्रिंशद् अन्तैः, ततो दशभिर् अष्टचत्वारिंशद्-अन्तैः, ततः पञ्चभिस् त्रिपञ्चाशद्-अन्तैः । पन्नग-योषितां सर्प-स्त्रीणां न्यायाद् अनपेतो <strong>न्याय्य</strong> उचितः । <strong>अस्मिन्</strong> सर्पे । <em>निर्ग्रहानुग्रह</em>-कर्तृत्वेन किम् अहं <em>विषमस्</em> तत्राहुः&mdash;<em>न चेति</em> । <strong>रिपोः सुतानाम्</strong> इति षष्ठ्यौ सप्तम्य्-अर्थे । रिपौ सुतेषु चेत्य् अर्थः । <strong>दमं</strong> दण्डं, <strong>खलो</strong>\ऽयं दण्डार्ह इत्य् <em>आलोचयन्न्</em> इति भावः । <strong>फलम्</strong> इति पाठे तु अपराधानुरूपं फलं विचारयन्न् इत्य् अर्थः । यद् वा, रिपोः सुतानां रिपु-सुतेषु, अपिना स्व-सुतेषु, च तुल्य-दृष्टे रिपोर् अपि पुत्रस्य प्रह्लादस्य शिष्टस्य पालन-दर्शनात्, स्वस्यापि सुतस्य नरकासुरस्य वध-दर्शनाच् चेति भावः । न च <strong>खल-निग्रहे</strong>\ऽपि नैर्गृण्यम् <em>इत्य् आहुः</em>&mdash;<strong>धत्स</strong> <em>इति</em> । खलत्व-हेतुकनाना-नरक-दुःखोपशम-पूर्वक-नित्य-सुख-मय-मोक्ष-<em>लक्षणं</em> <strong>फलम्</strong> एव दीयते मयेत्य् अनुशंसन् कथयन्न् एव दमं <strong>दण्डं</strong> धत्स इति ॥३३॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>सनातन-गोस्वामी (बृहद्-वैष्णव-तोषणी) :</strong> कृतं किल्बिषम् अपराधो येन तस्मिन् । न्याय्यत्वे हेतुः&mdash;तवेत्य्-आदि । यद्यपि तत्त्वतः प्रेम-भक्ति-विस्तारणायावतारः, तथापि <strong>खल-निग्रहे</strong> सत्य् एव तत् सम्पद्यत इत्य् आशयेन । किं वा, दण्ड-प्रसङ्गानुसारेण खल-निग्रहायेत्य् उक्तम् । <strong>फलं</strong> हितम् एवालोचयन्, अतो वैषम्यं किञ्चित् तत्र कुत्रापि न भजसीत्य् आहुः&mdash;रिपोर् इति । षष्ठी सप्तम्य्-अर्थे दुःख-भावेन द्वेष्टरि साधुत्वेन सुतवत् स्नेह-विषयेष्व् अपि तुल्य-दृष्टिः सन्, अन्यथा तत्-तद्-धितासिद्धिः ।</p>
<p>यद् वा, <strong>रिपोः सुतानाम्</strong> अपि <strong>कृत-किल्बिषाणां</strong> सतां <strong>दमं धत्से</strong> । कथम् ? तुल्य-दृष्टिः सन्, रिपौ सुतेष्व् अपि साम्येनेत्य् अर्थः । रिपोर् इत्य् एकत्वं जात्य्-अपेक्षया । षष्ठ्य्-अन्त-पाठे परमेश्वरत्वेन तत्र तत्र तुल्य-दृष्टिर् अपि तव । अन्यत् तथैव । अयम् एव पाठस् तेषां सम्मतः ।</p>
<p>धत्से <strong>दमम्</strong> इति धारणाद् अन्यथा विशेषणत्वेन वर्तमानस्य रिपोर् इति-आदेः सर्वस्यापि धार्यत्वेन रिपोर् इति लिखनोपपतिः । यद् वा, फलम् एवेति लेख्ये लेखक-भ्रमात् धत्से दमम् इति फलम् एवेत्य्-आदिनैव वैषम्य-परिहार-सिद्धेः । एवं प्रथमान्त-पाठस् तेषाम् अपि सम्मतः स्यात् । तत्र यद्यप्य् अत्रानुग्रह-प्रसङ्गो नास्ति, तथापि निग्रहानुग्रह-लक्षणम् इति व्याख्या सुतेष्व् अनुग्रह-सम्भावनया । किं वा, तुल्य-दृष्टित्वादिनानुग्रहस्यापि सूचनाद् इति । अथवा दण्डस्य <strong>न्याय्यत्वे</strong> हेतुः&mdash;कृतेति । विशेषतश् चातिदुष्टे तवायं दण्डो योग्य एवेत्य् आहुः&mdash;<strong>तवे</strong>ति । दमं खलानां धत्से । प्रथमान्त-पाठे दमस्य साम्ये तात्पर्यम् ।</p>
<p>ननु, तर्हि सर्वत्र गीयमानं परंअ-दयालुत्वं नाम कथं सिद्ध्येत् ? तत्राहुः&mdash;फलम् एवेति हितार्थम् एव तद्-आचरणाद् इत्य् अर्थः । अन्यत् समानम् ॥३३॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (लघु-वैष्णव-तोषणी) :</strong> अस्मिन् दण्डो न्याय्य एव । तत्र हेतुः&mdash;कृतानि किल्बिषाणि गरुडे श्री-यमुना-वृण्दावनयोस् तज्-जीव-समूहे श्री-भगवति च अपराधा येन तादृशे यस् तवावतारः प्राकट्य-मात्रं खलानां साधु-द्रोहिणां निग्रहाय भवति एवं साधूनाम् अनुग्रहाय चेति सूचितम् । अन्यथा तु न निग्रहो न चानुग्रह इत्य् आह&mdash;रिपोर् इति । <strong>रिपूणां</strong> <strong>सुतानां</strong> च सम्बन्धे च तुल्या दृष्टिर् यस्य, तादृशस्य न च <strong>खल-निग्रहे</strong>\ऽपि नैर्घृण्यम् इत्य् आह&mdash;<strong>धत्स</strong> इति । <strong>फलं</strong> नाना-नरकादि-दुःख-हेतुत्व-खलत्वोपशम-पूर्वकं नित्य-सुख-दान-लक्षणम् ॥३३॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>विश्वनाथ-चक्रवर्ती (सारार्थ-दर्शिणी) :</strong> प्रथमं स्तुवत्यः कोपम् उपशमयितुं दण्डम् अनुमोदयति&mdash;न्याय्य इति। अनेन साधु-द्रोह-लक्षणस्य स्व-खलत्वस्य फलम् अवश्य-प्राप्यं प्राप्तम् इति भावः । शिष्ट-पालन-दुष्ट-निग्रह-कृतस् तव तु क्वापि वैषम्यं नैवास्तीत्य् आहुः&mdash;रिपोः सुतानां रिपु-सुतेषु । अपि-कारात् स्व-<strong>सुतेषु</strong> च तुल्य-दृष्टिस् त्वम् । <strong>रिपोर्</strong> अपि सुतस्य शिष्टस्य प्रह्लादस्य पालन-दर्शनात्, स्वस्यापि सुतस्य नरकासुरस्य वध-दर्शनाच् चेति भावः ।</p>
<p>न च <strong>खल-निग्रहे</strong>ऽपि नैर्घृण्यम् इत्य् आहुः&mdash;धत्स इति । खलत्व-हेतुक-नाना-नरक-दुःखोपशम-पूर्वक-नित्य-सुखमय-मोक्ष-लक्षणं फलम् एव दीयते मयेत्य् अनुशंसन् कथयन्न् एव <strong>दमं दण्डं धत्से</strong> ॥३३॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>बलदेव-विद्यभूषणः (वैष्णवानन्दिनी) :</strong> नागपत्न्य् ऊचुर् इति&mdash;</p>
<blockquote>
<p>षड्भिर् दण्डस्य युक्तत्वं दशभिः प्रभोः । &gt;
पञ्चभिः प्रार्थना चेति स्तुतिः कालिय-योषिताम् ॥</p></blockquote>
<p>तत्र प्रथमं कोपोपशमनार्थ पति-दण्दास्य युक्तत्वम् आहुर् <strong>न्याय्य</strong> इति <strong>खलेनानेन</strong> खलतायाः <strong>फलम्</strong> अवश्यं प्राप्यम् इत्य् अर्थः । साध्व-साधुत्राण-दण्डनकत्तस् तव न वैषम्यम् इत्य् आह&mdash;<strong>रिपोः सुतानाम्</strong> अपि स्व-सुतानां च तुल्य-दृष्टेः रिपु-सुतस्य साधोः प्रह्लादस्य त्राणात् स्वसुतस्यासाधोः भौमस्य विनाशाच् चेत्य् अर्थः । न च खले <strong>दण्डो</strong> वैषम्यम् इत्य् आह&mdash;<strong>धत्से</strong> इत्य् अनेन दण्डेन <strong>साधुत्वं भावीति</strong> फलम् एवाभिशांसन् दमं धत्से इति ॥३३॥</p>
<hr>
<p><strong>॥ १०.१६.३४ ॥</strong></p>
<p><strong>अनुग्रहोऽयं भवतः कृतो हि नो</strong></p>
<p><strong>दण्डोऽसतां ते खलु कल्मषापहः ।</strong></p>
<p><strong>यद् दन्दशूकत्वम् अमुष्य देहिनः</strong></p>
<p><strong>क्रोधोऽपि तेऽनुग्रहम् एव सम्मतः ॥</strong></p>
<p><strong>श्रीधर-स्वामी (भावार्थ-दीपिका) :</strong> &ldquo;निग्रहोऽप्य् अनुग्रहायं&rdquo; इत्य् उक्तम्, इदानीम् अनुग्रह एवायं न निग्रह इत्य् आहुः, अनुग्रह इति । <strong>नो</strong>ऽस्माकम् । यस्माद् <strong>अमुष्य</strong> सर्पत्वं दृश्यते, अतस् तन् मूल-पाप-निवर्तको <strong>दण्डोऽनुग्रह</strong> एव <strong>क्रोधत्वेन</strong> प्रतीयमानोऽपीत्य् अर्थः ॥३४॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>वंशीधरः (भावार्थ-दीपिका-प्रकाशः) :</strong> पूर्वं निग्रह-दृष्टिर् अस्माकं प्रमादो\ऽतः क्षम्यताम् <em>इत्य् आहुः&mdash;निग्रहो\ऽपीति</em> । <strong>असताम्</strong> असद्योनि-प्राप्तानाम् । <em>यस्मात्</em> पापात् । <strong>अमुष्य</strong> अस्मत्-पतेः । <strong>दन्दशूकत्वम्</strong> । <em>तन्-मूल-पाप-निवर्तकः</em> सर्प-योनि-कारणी-भूताघ-निवर्तको <strong>दण्डो\ऽतः</strong> पाप-निवर्तकत्वाद् <strong>अनुग्रह</strong> एवेति सम्बन्धः । इत्य् अर्थ इति&mdash;क्रोधो\ऽपि देवस्य वरेण तुल्यः इत्य् उक्तिम् आश्र्त्य लोक-दृष्टौ निग्रहो\ऽपि फलतो\ऽनुग्रह एवेति भावः ॥३४॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>सनातन-गोस्वामी (बृहद्-वैष्णव-तोषणी) : नो</strong>\ऽसताम् इति पुंस्त्वेन निर्देशः कालियादि-सङ्ग्रहात् । <strong>हि</strong> यतः । <strong>खलु</strong> निश्चितम् । <strong>देहिनो</strong> विचित्रं देहं प्राप्नुवतो\ऽपि । <strong>एव</strong>-शब्देन कथञ्चिद् अपि न निग्रह इति बोध्यते । सम्यङ्-मतो\ऽस्माभिर् विद्वद्भिर् वा । अन्यत् तैर् व्याख्यातम् ।</p>
<p>यद् वा, नो\ऽस्मान् प्रति, यतो <strong>दण्डो\ऽसतां</strong> सर्वेषां <strong>कल्मषाम्</strong> अहो दुर्वासनोन्मूलकः । तच् चेदं साक्षाद् अनुभूयत इत्य् आहुः&mdash;देहाभिमानिनो\ऽप्य् <strong>अमुष्य</strong> महापराधिनो\ऽप्य् अस्य सर्पत्वस्य यद् अपसरणं दृश्यते भवतीति वा शरणापत्त्या सद्-बुद्ध्य्-उत्पत्तेर् अतो दण्ड-हेतुः <strong>क्रोधो\ऽप्य् अनुग्रह</strong> एवेति सम्मतः ।</p>
<p>यद् वा, असतां कल्मषापहतो\ऽपि <strong>ते</strong> त्वया दण्डो न कृतः, <strong>यद्</strong> यस्माद् अमुष्य सर्पत्वं शरीरम् इत्य् अर्थः । तथास्य क्रोधो जाति-स्वभावो\ऽनुग्रहे निमित्त एव त्वया सम्मतः , भोग-परिवेष्टन-स्वीकारात्, तथा फणेषु क्रोधेनोन्नम्यमानेषु परम-हर्षेण नृत्याचरणाच् च ॥३४॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (लघु-वैष्णव-तोषणी) : हि</strong> निश्चितं, <strong>नो</strong>\ऽस्मान् प्रतिदण्डो दण्डत्वेन दृश्यमानो\ऽत्ययम् <strong>अनुग्रह</strong> <strong>एव भवता कृतः</strong>, यतस् <strong>ते</strong> त्वया कृतः सो\ऽयम् असतां <strong>कल्मषापह</strong> एव स्यात् । <strong>यद्</strong> यस्मात् कल्मषाद् <strong>अमुष्य</strong> <strong>देहिनः</strong> कर्मभिर् नाना-देहं प्राप्नुवतः सम्प्रति <strong>दन्दशूकत्वं</strong> जातं कृते त्व् अनुग्रहे निरन्तर-भवद्-आवेशेन जीवन्-मुक्तत्वात् दन्दशूकत्वाभास एव स्थास्यतीत्य् अर्थः । तस्मात् <strong>क्रोधो\ऽपीत्य्</strong> आदि ।</p>
<p>यद् वा, असतां कल्मषापओ\ऽपि ते त्वया दण्डो नो कृतो कृतः यद् यस्मात् अमुष्य सर्पत्वं सर्प-शरीरं तत् <strong>खलु</strong> अनुग्रहे निमित्ते त्वया <strong>सम्मतम् एव</strong>, तथा क्रोधो जाति-स्वभावो\ऽपि अनुग्रहे निमित्त एव त्वया सम्मतः अङ्गीकृतः स्व-क्रीडार्थं योजित इत्य् अर्थः । भोग-परिवेष्टन-स्वीकारात् तथा फणेषु क्रोधेनोन्नम्यमानेषु परम-हर्षेण नृत्याचरणाच् च ॥३४॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>विश्वनाथ-चक्रवर्ती (सारार्थ-दर्शिणी) :</strong> तस्मात् दुष्टेष्व् अपि तव वस्तुतस्त्व् <strong>अनुग्रह एव</strong> निग्रहाकार इत्य् आहुः, <strong>अनुग्रह</strong> इति । <strong>नो</strong> ऽस्माकं <strong>दण्डः कल्मषं</strong> प्राचीन-विविध-पापम् अपहन्तीति सः, यतः कल्मषात् <strong>अमुष्य</strong> देहिनो जीवस्य <strong>द्वन्द्वशूकत्वम्</strong> तस्मात् <strong>क्रोधो</strong> ऽपीत्य्-आदि ॥३४॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>बलदेव-विद्यभूषणः (वैष्णवानन्दिनी) :</strong> निग्रहोऽनुग्रहायेत्य् उक्तम् इदानीं सोऽनुग्रह एवेत्य् आहुः । अहेर् <strong>अयं दण्डोऽनुग्रह एव कृतः असतां ते दण्डो</strong> यतः <strong>कल्मषापहो</strong> भवति । यतः कल्मसाद् <strong>अमुष्य देहिनो</strong> जीवस्य <strong>दन्दशूकत्व</strong>ं सर्पत्वम् अभूत् तस्माद् <strong>अक्रोधोऽपीत्य्</strong>-आदि क्रोधत्वेन प्रतीतोऽपि दण्डोऽनुग्रह एव सतां <strong>सम्मतः</strong> । इत्थं वारोषणो <strong>ह्य्</strong> असु देव इति स्मृति सङ्गता ॥३४॥</p>
<hr>
<p><strong>॥ १०.१६.३५ ॥</strong></p>
<p><strong>तपः सुतप्तं किम् अनेन पूर्वं</strong></p>
<p><strong>निरस्तमानेन च मानदेन ।</strong></p>
<p><strong>धर्मोऽथ वा सर्वजनानुकम्पया</strong></p>
<p><strong>यतो भवांस् तुष्यति सर्वजीवः ॥</strong></p>
<p><strong>श्रीधर-स्वामी (भावार्थ-दीपिका) :</strong> महांश् चायम् अनुग्रह इति तस्य पूर्व-पुण्यम् अभिनन्दन्ति, तप इति । स्वयं मान-रहितेनान्येभ्यो <strong>मानदेन</strong> च । सर्वं जीवयतीति <strong>सर्व-जीवः</strong> ॥३५॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>वंशीधरः (भावार्थ-दीपिका-प्रकाशः) :</strong> अहो अस्य भाग्यम् इत्य् आहुः&mdash;महांश् चेति । <strong>अनेन</strong> सर्पेण । <strong>पूर्वं</strong> पूर्व-जन्मनि । <strong>यतस्</strong> <strong>तप</strong> आदेः । <strong>सर्व-जीवः</strong> सर्वात्मा ॥३५॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>श्रीनाथ-चक्रवर्ती (चैतन्य-मत-मञ्जुषा) : यतो भवांस् तुष्यती</strong>त्य् अस्यायम् अभिप्रायः तोषश् चेत् तव न भवति, तदा अपराद्धो\ऽयं फणिपतिस् तदैव व्यापादितो\ऽभविष्यत् न तच् चेत् तेन तव तोषश् च प्रसादश् चानुमतः प्रसाद-हेतुस् त्व् <strong>इह</strong> जन्मनि नास्य दृश्यते ॥३५॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>सनातन-गोस्वामी (बृहद्-वैष्णव-तोषणी) :</strong> तपः स्व-धर्माचरणं कृच्छ्रादिकं वा, सुष्ठु <strong>तप्तं</strong> कृतम् । सौष्ठवम् एव दर्शयति&mdash;निरस्तेति । विशेषण-द्वयेन मद-मात्सर्यादि-कृत्-स्वभावकस्य <strong>तत्पसस्</strong> तत्-तद्-अभावेन सुष्ठुत्वम् । तेन च तस्य सन्तोषम् असम्भाव्य पक्षान्तरम् आहुः&mdash;धर्म इति । कृत इति शेषः । <strong>सर्व-जनानुकम्पये</strong>ति <strong>सर्व-जीवेष्व्</strong> अहिंसा-लक्षणो हिताचरण-लक्षणश् चेत्य् अर्थः । <strong>पूर्वम्</strong> इत्य् एतज्-जन्मनि तत्-तद्-असम्भवात् । <strong>यतस्</strong> तप-आदेः सर्वे जीवा यस्येति जीवेषु सर्वेषु मान-मात्सर्य-हिंसाद्य्-अभावेन सम्मानानुकम्पादिषु च स्वत एव तत्-प्रभोस् तोष-सिद्धेः ॥३५॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (लघु-वैष्णव-तोषणी) :</strong> तपः कृच्छ्रादि सुष्ठु तप्तं कृतम् । सौष्ठवम् एव दर्शयति&mdash;निरस्तेति विशेषण-द्वयेन । तेन चेच्छिकेन तस्य सन्तोषम् असम्भाव्य पक्षान्तरम् आहुः&mdash;धर्म इति । स्व-<strong>धर्मो</strong> नित्यः कृत इति शेषः । एवं स्वरूपेण सामर्थ्यम् उक्त्वा विशेषणेनाप्य् आहुः&mdash;<strong>सर्व-जनानुकम्पये</strong>ति । अनुकम्पा सर्वात्मना हिताचरणं तत्-पूर्वक इत्य् अर्थः । <strong>पूर्वम्</strong> इत्य् एतज्-जन्मनि तत्-तद्-असम्भवात् । <strong>यतो</strong> याभ्यां <strong>तपो</strong>-धर्माभ्यां त्वत्-सन्तोषार्थं कृताभ्याम् इति गम्यं <strong>सर्वे जीवा</strong> यस्येति जीवेषु सर्वेषु समानाद्य्-अभावेन सम्माननानुकम्पनादिना च तव तत्-प्रभोस् तोष-सिद्धेः ॥३५॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (बृहत्-क्रम-सन्दर्भः) :</strong> आगत्य यद् ऊचुस् तद् आह&mdash;तपः सुतप्तम् इत्य्-आदि । भो नाथ ! <strong>अनेना</strong>स्मत्-पतिना किं <strong>तपः</strong> सुष्ठु विधि-पूर्वकं तप्तम् । अस्य तमो-योनेः कथं नाम तप इत्य् आशङ्क्याह&mdash;पूर्व-पूर्वस्मिन् जन्मनि । ननु, पूर्व-जन्मन्य् अप्य् अयं महा-मत्त एवासीत् ? मैवम् इत्य् आह&mdash;<strong>निरस्त-मानेन</strong> । न केवलं स्वयं निरस्त-मान आसीत् मानदो\ऽप्य् आसीद् इत्य् आह&mdash;<strong>मानदेन</strong> सर्व-भूत-सम्मान-कारिणा । तपसः फलं तावद् ईदृशं न भवतीत्य् आह&mdash;धर्मो\ऽथवा कः सुकृत इति लिङ्ग-व्यत्ययेनान्वेतव्यः । <strong>धर्मो</strong> भगवद्-उक्ति-लक्षणो धर्मः । अन्यथा तप इत्य् अनेनैव धर्मो लभ्यते । भक्ति-लक्षणो धर्मो\ऽपि साधन-रूप एवेति न स च साध्य-रूप एवेत्य् आह&mdash;<strong>सर्व-जनानुकम्पया</strong> सह स्मरणानुकम्पा हि भक्तौ ज्ञानेन वा सिद्धस्यैव भवति, तेनायं पूर्व-जन्मन्य् उत्तम-भक्त एवासीद् इति निश्चयः ।</p>
<p>ननु, कुत इदं वो निश्चय-ज्ञानम् ? इत्य् आहुः&mdash;यत इत्य्-आदि । <strong>यतो</strong> हेतोर् <strong>भवान्</strong> श्री-कृष्णस् <strong>तुष्यति</strong> । तव तोषस् तु न तप-आदिभिर् भवति, अपि तु निष्कैतवयैव भक्त्या । तथा च, न दानं न तपो नेज्या न शौचं न व्रतानि च । प्रीयते\ऽमलया भक्त्या हरिः [भा।पु। ७.७.५२] इत्य्-आदि ॥३५॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>विश्वनाथ-चक्रवर्ती (सारार्थ-दर्शिणी) :</strong> इदानीं तु निग्रहाकारोऽपि नैवायम् अन्ग्रहः, किन्तु शिष्ट-जनता कष्ट-लभ्यम् अपि वस्त्व् अयम् अनायासेनैव लभते स्म यत्र तु किं प्राचीनं सुपुण्यम् अस्तीति वितर्कयन्त्य आहुः&mdash;तप इति । <strong>निरस्तमानेन</strong> गर्व-शून्यत्वाद् अन्य-कृत-सम्माननाभिलाष-रहितेन <strong>मानदेन</strong> अन्येभ्यो मानं ददतेति <strong>तपसो</strong> वैष्णवीयत्वं सूचितम् । वैष्णवतरेषु तपस्विष्व् अमानित्व-मानदत्वादर्शनात् नाहं दानैर् न तपसा [गीता ११.५३] इति त्वद्-उक्तेर् अन्य-तपसस् त्वत्-प्रसादकत्वाभावाच् च <strong>सर्व-जनानुकम्पया</strong> उपलक्षितो यो <strong>धर्मः</strong> । सकृत् इति धर्मस्यापि वैष्णवीयत्वं कर्मिणां सर्व-भूतानुकम्पयानुत्पत्तेः <strong>यतस्</strong> तपसो धर्माद् <strong>वा</strong> हेतोस् <strong>तुष्यति</strong> अस्य शिरःसु रङ्ग-स्थली-कृतेषु प्रहर्ष-नृत्याचरणात् सर्व-जीव-सम्माननानुकम्पादिना सर्व-जीवेषु सन्तोषितेषु <strong>सर्व-जीव</strong>-मन्दिरो <strong>भवान्</strong> अपि सन्तुष्यतीत्य् अर्थः । श्लेषेण सर्वांस् त्वं जीवयसि त्वत्-सन्तोषकम् इदम् एव किं पार्ष्णि-प्रहारैर् हंसीति द्योतितम् ॥३५॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>बलदेव-विद्यभूषणः (वैष्णवानन्दिनी) :</strong> अनुग्रह-रूपे दण्डे तस्मिन् पुरातनं पुण्यं सम्भावयन्ति तप इति <strong>निरस्तमानेन</strong> स्वसत्कार-स्पृहा-शून्येन अन्येभ्यो <strong>मानदेनेति</strong> <strong>तपसो</strong> विष्णूद्देश्यकत्वं व्यज्यते, तद् अन्य-तपसि तथात्वादर्शनात् नाहं वेदैर् न तपसा [गीता ११.५३] इत्य्-आदि वाक्यात् तेन त्वद् अनुग्रहाभावाच् च <strong>सर्व-जनानुकम्पया धर्मो वे</strong>ति तस्यापि तद् उद्देश्यत्वं स्वर्गाद्य् उद्देश्यक-धर्मे तस्य अभावात् <strong>यतस्</strong> तपदो धर्माद् वा <strong>भवांस्</strong> <strong>तुष्यति</strong> अस्य फणारङ्गस्यलीर्विधाय प्रहर्षेण नृत्यसीत्य् अर्थः । <strong>सर्व-जीवो</strong> निखिल-जीवन-प्रदः तेनास्यापि जीवन-दानं साम्प्रतम् इति भावः ॥३५॥</p>
<hr>
<p><strong>॥ १०.१६.३६ ॥</strong></p>
<p><strong>कस्यानुभावोऽस्य</strong><sup id="fnref:23"><a href="#fn:23" class="footnote-ref" role="doc-noteref">23</a></sup> <strong>न देव विद्महे</strong></p>
<p><strong>तवाङ्घ्रि-रेणु-स्पर्शाधिकारः ।</strong></p>
<p><strong>यद्-वाञ्छया श्रीर् ललनाचरत् तपो</strong></p>
<p><strong>विहाय कामान् सुचिरं धृत-व्रतः ॥</strong></p>
<p><strong>श्रीधर-स्वामी (भावार्थ-दीपिका) :</strong> न तप-आदि-निमित्त एष भाग्योदयः, किन्त्व् अचिन्त्यं तव कृपा-वैभवम् इत्य् आहुः श्लोक-त्रयेण&mdash;कस्यानुभाव इति । <strong>तप</strong>-आदिना ब्रह्मादयोऽपि यस्याः <strong>श्रियः</strong> प्रसादम् <strong>इच्छन्ति</strong>, सा श्रीर् <strong>ललना</strong> उत्तमा स्त्री यस्य <strong>त्वद्-अङ्घ्रि-स्पर्शाधिकारस्य वाञ्छया</strong> <strong>तप आचरत्</strong> । <strong>अस्य</strong> सर्पस्य । स किं-कृत इति को वेत्तीत्य् अर्थः ॥३६॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>वंशीधरः (भावार्थ-दीपिका-प्रकाशः) :</strong> <em>नहि तप-आदिभिस्</em> तव पाद-धृति-मस्तके जायते\ऽत्यन्त-कृपामृत <em>इत्य् आहुः</em>&mdash;न तप इति । कस्य तप-आदेः कर्मणः <strong>अनुभावः</strong> प्रभावः । सो**\ऽङ्घ्रि-रेणु-स्पर्शाधिकारः** । <em>किं कृतः</em> केन कृतः । <em>इत्य् अर्थ</em> इति&mdash;न <em>को</em>\ऽपीति भावः ॥३६॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> तेन प्राक्तनं किम् अपि तपो\ऽनुमातव्यम्। एतम् एवार्थं विवृण्वते <strong>कस्यानुभाव</strong> इत्य्-आदि येनायं <strong>त्वत्-पाद-स्पर्शाधिकारी</strong> बभूवेत्य् अर्थः ॥३६॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>सनातन-गोस्वामी (बृहद्-वैष्णव-तोषणी) :</strong> तवाङ्घ्रयो रेणूनां स्पर्शस् तेष्व् अधिकारोऽस्यापराधिनः कालियस्य कतमस्य तप-आदेर् अनुभावः फलम्, तन् न विद्मस् तादृश-तप-आदिनापि दुर्लभत्वात् । दुर्लभत्वम् एवाहुः&mdash;यद् इति । तच् च युक्तम् एवेति सम्बोधयन्ति&mdash;<strong>देव</strong> हे अद्भुतानन्त-महिम्ना द्योतमानेति । यद् वा, हे क्रीडापरेतीदृश-नृत्यादि-बाल्य-क्रीडा-रतस्यापि <strong>तव पाद-रेणु-स्पर्श-मात्राधिकारो</strong>ऽप्य् अधुनापि सुदुर्लभ एवेति भावः । प्रियतया नित्य-सिद्धाया अपि लक्ष्म्या भूगतेऽवतारे भगवद्-अर्थं तपश्-चरणाभिप्रायेण तथोक्तम् इति । यद् वा, सदा वैकुण्ठेश वक्षः-स्थयापि <strong>श्रिया</strong> कृष्णस्य माधुर्यातिशयं दृष्ट्वा लुब्धया तथ् आतल्-लब्धये <strong>तपः कृतम्</strong>, तथापि तन् <strong>न</strong> लब्धम्, किन्तु केवलं गौर-सूक्ष्म-रेखा-रूपेण वक्षसि निवासाभास एव वरो लब्ध इत्य् आगम-दिक् ॥३६॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (लघु-वैष्णव-तोषणी) :</strong> तव श्री-गोकुलेश्वर-रूपस्य आङ्घ्रि-रेणूनां स्पर्शः, तत्राधिकारोऽस्यापराधिनः कालियस्य कतमस्य कारणस्यानुभावः फलं, तन् न विद्मः । तत्र हेतुः&mdash;यद् इति । तादृश-तप-आदि-प्रसाद्या श्रीर् अपि <strong>ललना</strong> परम-सुकोमलापि यद् <strong>वाञ्छया</strong> <strong>कामान्</strong> त्वद्-विध-परम-धव-सङ्ग-मय-तत्-तद्-भोगान् <strong>विहाय</strong> <strong>धृत-व्रता</strong> बद्ध-नियमा सती <strong>तप आचरद्</strong> एव, न तु तं प्रापेत्य् अर्थः । प्राप्तौ सत्यां, <strong>कस्यानुभावो\ऽस्य</strong> <strong>न देव विद्महे</strong> इत् नोच्यतेति भावः ।</p>
<p>तच् च युक्तम् एवेति सम्बोधयन्ति&mdash;<strong>देव</strong> हे अद्भुतानन्त-महिम्ना द्योतमानेति । एतद् उक्तं भवति&mdash;<strong>श्रीर्</strong> इयं वैकुण्ठेश्वरादि-प्रेयसी-रूपा, न तु गोप-रामा-रूपा रेखादि-रूपा च, गोप्यो\ऽन्तरेण भुज्योर् अपि यत् स्पृहा श्रीः इति तद्-उक्तेस् तस्मिन्न् एव पर्यवसानात्, सूक्ष्म-स्वर्ण-रेखा-रूपेण तद्-वाम-वक्षो भागे स्थितत्वात् च । तओप्\ऽत्र स्त्रीत्वात् स्व-पत्य्-आराधनं, अत एव पूर्वत उत्कृष्टत्वं श्री-कृष्णस्य तेन सहैकात्म्य-ज्ञात् तथापि स्मरणयत्यादि-वैशिष्ट्येन लोभ-विशेषात् तद्-वाञ्छात्वं च युक्तम् इति । स्त्रीत्वेन सर्वासां तासाम् ऐकात्म्ये सत्य् अप्य् अन्यतमाया अभिलाषः प्रादुर्भाव-भेदेनाभिमान-भेदात्, यथा वैकुण्ठ-नाथादि-सङ्गिनीष्व् अपि तत्-तल्-लक्ष्मीषु सीतादीनां श्री-राम-विरहाद्यं श्रूयत इति तस्याश् च तप-आदिना त्रिकालम् अप्राप्तिर् एव विवक्षिता ।</p>
<p>अप्राप्ति-कारणं च गोपीवत् तद्-अनन्यत्वाभाव एवेति च । यद्यप् तासां परम-तद्-भक्तानां सङ्ग एव श्री-वृण्दावनान्तर्-यमुना-वास एव च हेतुर् अस्ति, तथापि स्वावमाननात् तद्-वासस्य च तद्-रजः-<strong>स्पर्शमयत्वेन</strong> फलान्तः-पातात् तद्-अप्रस्ताव इति ज्ञेयम् ॥३६।</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः) :</strong> यद्-वाञ्छयेति श्रीर् इयं वैकुण्ठेश्वरादि-प्रेयसी-रूपा तपोऽत्र स्त्रीत्वात् स्व-पत्य्-आराधनम्, अत एव पूर्वत उत्कृष्टत्वं श्री-व्रजेन्द्र-नन्दन-रूपाविर्भाव-विशेषेऽस्मिन् लोभ-विशेषात् तद्-वाञ्छत्वं च युक्तम् । तस्याश् च तप-आदिना त्रि-काल-प्राप्तिर् एव विवक्षिता&mdash;कस्यानुभावोऽस्येत्य्-आदेः । अप्राप्ति-कारणं च गोपीवत् तद्-अनन्यत्वाभाव एव, तासां परम-तद्-भक्तानां सङ्ग एव यद्यपि श्री-वृन्दावनान्तर्-वास एव च हेतुर् अस्ति, तथापि स्वावमाननात् तद्-वासस्य तद्-रजः-स्पर्श-मयत्वेन फलान्तः-पातात् तद्-अप्रस्ताव इतिवज् ज्ञेयम् ॥३६.४४॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (बृहत्-क्रम-सन्दर्भः) :</strong> ननु, कथम् अहं तुष्यामि ? हन्तुम् एव प्रवृत्तोऽहम् । पश्यत मृत-प्राय एवायम् । किम् इदं तोष-कार्यम् ? अथ किम् इत्य् आहुः&mdash;कस्यानुभाव इत्य्-आदि । हे नाथ ! तोषश् चेन् नायम्, तदायं <strong>कस्यानुभावः</strong>, तथाविधस्यान्यस्यासम्भवात् । को <strong>रेणु-स्पर्शाधिकार</strong> एव तव तोषस्यानुभावः । <strong>अस्य</strong> सम्यक् स्पर्श एवाभूत् । अस्तु रेणु-स्पर्शस्याधिकारः । यस्य्<strong>आङ्घ्रि</strong>-सम्यक्-स्पर्शस्य रेणु-स्पर्शाधिकारस्य वा <strong>वाञ्छया</strong> <strong>श्रीर्</strong> <strong>ललना</strong> वक्षः-स्थितापीति बोद्धव्यम्, <strong>तपोऽचरत्</strong> । किं कृत्वा ? <strong>कामान्</strong> स्वयम् उपस्थितान् भोगान् विहाय । कीदृशी ? <strong>धृत-व्रता</strong> ॥३६॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>विश्वनाथ-चक्रवर्ती (सारार्थ-दर्शिणी) :</strong> किं च, न तप-आदि-हेतुक एष भाग्योदयः किन्त्व् अतर्क्यं तव कृपा-वैभवम् एवेदम् इत्य् आहुः&mdash;कस्येति त्रिभिः । <strong>अस्य</strong> महा-नीचस्यापि कालियस्य कस्य तावद् अनुभावः फलं तन् न जाणीमहे । फलम् एव किं दृष्टम् ? तत्राहुः&mdash;तव नन्द-पुत्रस्य <strong>अङ्घ्रि-रेणोर्</strong> अपि <strong>स्पर्शे</strong> स्व-कर्तृको योऽधिकारः । सोऽपि <strong>तप</strong>-आदि-सर्व-सुकृत-दुर्लभः । अयं तु <strong>अङ्घ्रि</strong>-द्वय-कर्तृकं स्पर्शं तं च नृत्य-लक्षणं तत्रापि स्व-शिरःसु प्रापेति भाग्यस्य कियान् महिमा वाच्य इति भावः । ब्रह्मादि-सर्व-भक्तेभ्योऽधिकापि <strong>श्रीस्</strong> तव नारायण-रूपस्य <strong>ललनापि</strong> यस्य गोपाल-रूपस्य तव चरण-स्पर्श-<strong>वाञ्छया</strong> तप आचरत् । तद् अपि <strong>न</strong> प्राप ॥३६॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>बलदेव-विद्यभूषणः (वैष्णवानन्दिनी) :</strong> किञ्चायं भाग्योदयस् तपोधर्माभ्यां न भवेत् किन्तु करुणैव तवेयम् इत्य् आहुः&mdash;कस्येति त्रिभिः । <strong>कस्य</strong> साधनस्यायम् अनुभावः फलम् इति वयं <strong>न</strong> <strong>विद्महे</strong> । किं तद् इत्य् अत्राहुः&mdash;अस्यातिदुष्टस्याहेस् तव नन्द-सूनोर् <strong>अङ्घ्रि-रेणोः स्पर्शे योऽधिकारः</strong> करुणैवेयम् इति द्रढयन्ति यस्य नन्द-सूनोस् तव चरण-स्पर्श-<strong>वञ्छया</strong> ब्रह्मादि-वन्द्यापि <strong>श्रीर्</strong> <strong>ललना</strong> वैकुण्ठगतान् भोगान् <strong>विहाय</strong> तपोऽचरत् तथापि न प्रायः यत्-तपः स्थानं श्रीवनम् इति ख्यातम् ॥३६॥</p>
<hr>
<p><strong>॥ १०.१६.३७ ॥</strong></p>
<p><strong>न नाक-पृष्ठं न च सार्व-भौमं</strong></p>
<p><strong>न पारमेष्ठ्यं न रसाधिपत्यम् ।</strong></p>
<p><strong>योग-सिद्धीर् अपुनर्-भवं वा</strong></p>
<p><strong>वाञ्छन्ति यत्-पाद-रजः-प्रपन्नाः ॥</strong></p>
<p><strong>मध्वाचार्यः (भागवत-तात्पर्यम्) :</strong></p>
<p>अपुनर्-भव-मात्रात् तु हरि-सामीप्यम् उत्तमम् ।</p>
<p>अत्रापि स्पर्श-योग्यत्वं यथा वेद-विदो विदुः ॥ इति पाद्मे ॥३७॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>श्रीधर-स्वामी (भावार्थ-दीपिका) : यत्</strong> तव <strong>पाद-रजः प्रपन्नाः</strong> प्राप्ताः पारमेष्ठ्य्-आद्य् अपि तुच्छं मन्यन्ते॥३७॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>वंशीधरः (भावार्थ-दीपिका-प्रकाशः) : यस्य</strong> <strong>पाद-रजो</strong> यत्-पादरजः । <em>तुच्छं मन्यन्ते</em> मृषात्वात्, अपुनर्भव-वाञ्छा तु तेषाम् अनिच्छतो गतिम् अण्वीं प्रयुङ्क्ते इति तस्यानिच्छा-लभ्यत्वात् । यद् वा, न पुनर्-भवो यस्मात् तद्-रज इति ज्ञेयम् ॥३७॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>श्रीनाथ-चक्रवर्ती (चैतन्य-मत-मञ्जुषा) : यः</strong> पाद-स्पर्शस् तव सर्व-नैरपेक्ष्येणैव भवतीति दर्शयति&mdash;न नाक-पृष्ठम् इत्य्-आदि । किं <strong>बहुना</strong>, अपवर्गम् अपि न <strong>वाञ्छन्ती</strong>त्य् आह&mdash;<strong>अपुनर् भवं वे</strong>ति । ते के ? तत्राहुः&mdash;<strong>मत्-पाद-रजः-प्रपन्नाः</strong>, स ईदृक् ते पाद-स्पर्शस् तिर्यक्-योनेर् अप्य् अस्याभूद् अहो किम् अनेन सुकृतं कृतम् इत्य् अर्थः ॥३७॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>सनातन-गोस्वामी (बृहद्-वैष्णव-तोषणी) :</strong> अहो ! अस्तु तावच् छ्री-पदाब्जयोर् बहुतर-रेणूनां स्पर्श-विशेष-माहात्म्यम् । तद् एकस्य यथा-कथञ्चिद् आश्रयण-माहात्म्यम् अप्य् अनिर्वाच्यम् इत्य् आहुः&mdash;नेति । <strong>नाक-पृष्ठं</strong> स्वाराज्यम्, <strong>सार्वभौमं</strong> साम्राज्यम्, <strong>रसाधिपत्यं</strong> पाताल-स्वांयम् । <strong>योग-सिद्धीर्</strong> अणिमाद्याः । अन्यत् स्पष्टम् । सच्-चिद्-आनन्द-घन-मूर्तेः श्री-भगवतः <strong>पादाब्ज-रजसो</strong>ऽपि तादृशतया तत्-प्रपत्ति-मात्रेणापि तत्-तद्-अनिच्छा युक्तैव, तद्-अपेक्षया नाकपृष्ठादीनाम् अतितुच्छत्वाद् इति भावः । अत्र टीकायां नाक-पृष्ठाद् इति लेख्ये पारमेष्ठ्य्-आदीति लेखक-भ्रमात् ॥३७॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (लघु-वैष्णव-तोषणी) :</strong> अहो अस्तु तावत् त्वत्-पादाब्जयोर् द्वयोर् बहुतर-रेणूनाम् स्पर्श-माहात्म्यम् । तद् एकस्य यथा कथञ्चित् आश्रयण-माहात्म्यम् अप्य् अनिर्वाच्यम् इत्य् आहुः&mdash;नेति । <strong>नाक-पृष्ठं</strong> न <strong>वाञ्छन्ति</strong>, किम् उत <strong>सार्वभौमम्</strong>, एवं <strong>पारमेष्ठ्यम्</strong> इत्य्-आदिकर्म-फलं कैमुत्येनोक्त्वा योगादि-फलं समुच्चयेनाहुः&mdash;न योगेति । अत्र टीकायां नाक-पृष्ठादीति लेख्ये पारमेष्ठ्य्-आदीति लेखक-भ्रमात् ॥३७॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (बृहत्-क्रम-सन्दर्भः) :</strong> भो नाथ ! वयं स्त्रियः, तत्रापि तिरश्च्यः, तत्रापि शोकार्ता इत्य् अस्माकं प्रलाप एवायम् इति मा जानीथाः । किन्तु तव पाद-रजसः प्रभाव ईदृश एवेत्य् आहुः&mdash;न नाक-पृष्ठम् इत्य्-आदि । <strong>यत्-पाद-रजः-प्रपन्ना</strong> यस्य तव पाद-रजसि प्रपन्ना जनास् तद् विना न किञ्चिद् अपि <strong>वाञ्छन्ति</strong> इति भावः ॥३७॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>विश्वनाथ-चक्रवर्ती (सारार्थ-दर्शिणी) :</strong> एतावन्-महिमभिर् मत्-पाद-रेणुभिः किं फलं स्यात् ? इति चेन् मैवं वाच्यं, तव चरण-रेणव एव फलं सर्व-फलेभ्योऽप्य् अधिकम् इत्य् आहुः&mdash;नेति । <strong>प्रपन्ना</strong> एव <strong>वाञ्छन्ति</strong> । किं पुनस् तत्-प्राप्ताः अपवर्गम्, अपि किं <strong>पुनर् नाक-पृष्ठादिकम्</strong> ॥३७॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>बलदेव-विद्यभूषणः (वैष्णवानन्दिनी) :</strong> ननु, किं मत्-पाद-रेणुभिः फलम् इति चेन् नैते फल-हेतवोऽपि तु परम-फलान्य् एवेत्य् आहुः&mdash;न नाकेति । <strong>यस्य</strong> ते <strong>पाद-रजः-प्रपन्नाः</strong>, न तु प्राप्ताः, तेऽपि <strong>नाक-पृष्ठादिकं न वाञ्छन्ति,</strong> <strong>अपुनर्भवं</strong> सुखैश्वर्य-प्रधानं मोक्षम् ॥३७॥</p>
<hr>
<p><strong>॥ १०.१६.३८ ॥</strong></p>
<p><strong>तद् एष नाथाप दुरापम् अन्यैस्</strong></p>
<p><strong>तमो-जनिः क्रोध-वशोऽप्य् अहीशः ।</strong></p>
<p><strong>संसार-चक्रे भ्रमतः शरीरिणो</strong></p>
<p><strong>यद्-इच्छतः स्याद् विभवः समक्षः ॥</strong></p>
<p><strong>श्रीधर-स्वामी (भावार्थ-दीपिका) :</strong> अहो <strong>तद् एषः</strong> अयत्नत एव प्राप । <strong>अन्यैः</strong> श्च्यादिभिर् अपि । कथं-भूतं पाद-रजः । <strong>यद् इच्छतः</strong> सेव्यं मे भवत्व् इति प्रार्थयमानस्यैव <strong>समक्षः</strong> प्रत्यक्ष एव <strong>विभवो</strong>ऽपेक्षिता संपद् भवति ॥३८॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>वंशीधरः (भावार्थ-दीपिका-प्रकाशः) :</strong> <em>अहो</em> अद्भुतम् । तत्-पादरज एष सर्प आप <em>प्राप</em> । यत्-<em>पाद-रजो</em>ऽपेक्षिता सम्पद्भवतीत्य् अन्वयः । ऐहिकी पारत्रिकी च विभूतिः प्रेम-सम्पद् वा <em>भवतीत्य्</em> अर्थः । <strong>अन्यैर् दुरापम्</strong> अत्र श्रुतिः&mdash;नान्यैर् देवैर् मनसा वाचा इति । मनो-वाक् शब्दाव् अत्र ज्ञान-कर्मेन्द्रियोपलक्षकौ । मनुष्य-शरीरम् <em>एव</em> कल्याण-हेतुर् इति नियम् अस्तु नास्तीत्य् आह&mdash;<strong>अहीश</strong> इति । यदा भवतः कृपाकटाक्षपातस् तदैव कल्याणम् इति तात्पर्यम् ॥३८॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> एतद् एव प्रपञ्चयति&mdash;तद् एव इत्य्-आदि । हे <strong>नाथ</strong> <strong>!</strong> <strong>अन्यैर्</strong> भक्तेतरैर् <strong>दुरापं</strong> त्वत्-पाद-रज <strong>एष</strong> आप&mdash;अहो <strong>चित्रम्</strong> । तमोजनिस् तत्रापि क्रोधवशस् तत्राप्य् <strong>अहीन्द्रः</strong> संसार-चक्रे भ्रमतो\ऽस्य <strong>शरीरिणः</strong> । <strong>समक्षः</strong> साक्षाद् अपरोक्षो <strong>विभवो</strong> ब्रह्म-सम्पत् <strong>स्याद्</strong> भवति । <strong>यद् इच्छतो जनस्य</strong> इत्य् अनादरे षष्ठी । अनिच्छतो\ऽप्य् अस्य यद् इच्छन्तं जनमनादृत्य स्याद् य इच्छति तस्य वरम् एष <strong>बिभवो</strong> न स्यात्, अनिच्छतो\ऽपि स्याद् इत्य् अर्थः ॥३८॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>सनातन-गोस्वामी (बृहद्-वैष्णव-तोषणी) : अन्यैर्</strong> ब्रह्मादि-सेव्य-श्र्यादिभिर् अपि दुःखेन प्रायम् । यद् वा, त्वद् अभक्तेतरैर् ब्रज् जनेतरैर् वालभ्यम् अपि <strong>एष</strong> महापराध्यपि, यतस् तमोजनिस् तत्र च <strong>क्रोध</strong>-वशस् तत्राप्य् <strong>अहिषु</strong> श्रेष्ठो\ऽपि <strong>तद्</strong> एव प्राप्तः । एतच् च कयापि युक्त्या न घटते, केवलं त्व् अचिन्त्य-प्रभावाद् एवेति सम्बोधयन्ति&mdash;<strong>नाथ</strong> हे ईश्वरेति, कर्तुम् अकर्तूम् अन्त्यथा-कर्तुं समर्थ हे परम-स्वतन्त्रेत्य् अर्थः । <strong>तमो-जनिर्</strong> इत्य्-आदि-विशेषणानाम् अयं गूढो\ऽभिप्रायःईश्वरेण त्वया विहित-जाति-स्वभावस्य दोषो नामायम्, तत्रास्य को\ऽपराध इति विचार्य त्वया क्षन्तुम् एव युज्यते इति । एतच् चाग्रे व्यक्तं भाविः किं च, यस्मिन् मनः-सम्बन्ध-मात्रेण सकामानां देहाद्य् आसक्तानाम् अपि सद्य एव सर्वेष्ट-सिद्धिः <strong>स्याद्</strong> इत्य् आहौः&mdash;संसरेति । <strong>संसारस्य</strong> जन्म-मरणादि-लक्षणास्य <strong>चक्रं</strong> समूहः । किं वा, संसार एव चक्रवत्-पुनः पुनर् आवृत्त्या चक्रम्, तस्मिन् । अत एव भ्रमतो विविध-दुःखम् अनुभवतः, पुण्य-पापादि कुर्वतो\ऽपि वा, देहाभिमानिनो\ऽपि विभव ऐहिकी विभूतिः, प्रेम-सम्पद् वा&mdash;रजस्ः श्री-चरणाब्ज-सम्बन्धेन परमाद्भुततानन्त-माहात्म्यात् । यद् वा, सम्यक् सारश् चतुर् वर्ग-श्रेष्ठो मोक्षः, स एव चक्रं परम-भ्रामकत्वात्, तस्मिन् भ्रमतो मुमुक्षु-वर्गं प्रतिपाद्यमानाध्यात्म-वाक्यादिभिस् ततो निःसर्तुम् अशक्नुवतो\ऽपि जनस्य, <strong>विभवः</strong> श्री-वैकुण्ठ-लोक-सम्पत्तिः, <strong>समक्षः</strong> साक्षाद् अत्रैव स्यात् । अन्यत् समानम् । एव प्राप्यम् उद्दिष्टम् अतो\ऽधुना साक्षात् त्वत् पादाब्ज-द्वयम् अङ्गी-कृत-गण-गणो\ऽयं व्यक्त-विभव-विशेषम् एव खलु प्राप्तुम् अर्हतीति भावः ॥३८॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (लघु-वैष्णव-तोषणी) : अन्यैर्</strong> ब्रह्मादिभिः परमोपासकैर् अपि दुःखेन प्राप्यं न त्व् अद्यापि प्राप्तम् <strong>एष</strong> महापराध्य् अपि यतस् <strong>तमो-जनिस्</strong> ताम् असजातिः तत्र च <strong>क्रोधवशः</strong> तत्रापि <strong>अहिषु</strong> श्रेष्टोऽपि <strong>तद्</strong> एव प्राप्तः एतच् च साधन-सहस्राद् अपि न घटते केवलत्वत् कारुण्याद् एवेति सम्बोधयन्ति नाथयति दीनान् याचयतीति हे <strong>नाथे</strong>ति । किं च, यस्मिन् मनः सम्बन्ध-मात्रेण सर्वेषां स एव सिद्धिः <strong>स्याद्</strong> इत्य् आहुः&mdash;<strong>संसारे</strong>ति देहाभिमानिनोऽपि <strong>विभवः</strong> एहिकी पारलौकिकी च विभूतिः प्रेम-सम्पद् वा एवं प्राप्यम् उद्यिष्टम् अतोऽधुना साक्षात् त्वत् पादाब्ज-द्वयाङ्गीकृत-फणागणोऽयं व्यक्त-<strong>विभव</strong>-विशेषम् एव खलु प्राप्तुम् अर्हतीति भावः ॥३८॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (बृहत्-क्रम-सन्दर्भः) :</strong> अहो किम् अस्य भाग्यम् यद् अनेन तद् अप्रयत्नेनैव प्राप्तम् इत्य् आहुः&mdash;तद् एष नाथेत्य्-आदि । हे <strong>नाथ</strong> <strong>!</strong> <strong>तत्</strong> ते पाद-रजः एव आप । तद् इत्य् एवं&mdash;प्रकारेण स्वयम् एव मूर्ध्नि नटता तेन सर्वतः सञ्चारितम् । अत आहुः&mdash;<strong>दूरापमन्यैः</strong>, अन्येषाम् इदृक् सौभाग्यं नास्ति । तस्माद् अयम् <strong>अहीशः</strong> <strong>क्रोधवशो</strong>ऽपि <strong>तमोऽजनिः</strong>, तमसा अजनिः, अतमोजनिर् इत्य् अर्थः । तमसा जातस्यैवंविधसोभाग्यभाक्तं न स्यात् । अन्यथा तपः सुतप्तं किम् अनेन पूर्वम् [भा।पु। १०.१६.३५] इत्य्-आदि पूर्वोक्तस्यासङ्गतिः । तस्मात् वैवेदृशी लीला नान्यथा प्राकारेण <strong>स्याद्</strong> इति तवैवेच्छयायं नाग-योनिम् आप्तः क्रोधान्धश् चाभूत् । वस्तुतस् तव भृत्योऽयम् । तत् प्रापेति तच्-छब्दस्य साका त्व् अनुद्भाव्य यच्-छब्देन तद् अर्थं परिपोषयन्त्य आहुः&mdash;संसार-चक्रे इत्य्-आदि । <strong>संसार-चक्रे</strong> भ्रमतो जन-समूहस्य मध्ये यद्-वाञ्छतो यत्-तवाङ्घ्रिरजोऽभिलषत एव समक्षः साक्षाद्-वर्ती विभवः परम-पद-लाभः स्यात् । प्राप्तवतस् तु किम् उतेत्य् अस्य तव भृत्यत्वं सिद्धम् एवेति ॥३८॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>विश्वनाथ-चक्रवर्ती (सारार्थ-दर्शिणी) :</strong> अन्यैर् लक्ष्म्य्-आदिभिर् अपि किं च, सर्व-फल-मुकुट-भूतम् अपि त्वत्-पाद-रजः सकाम-जन्यस्य फल-साधनम् अपि भवतीत्य् आहुः&mdash;संसारेति । <strong>इच्छतः</strong> सकामस्य <strong>शरीरिणः</strong> यत् यतो <strong>विभवः</strong> <strong>समक्षः</strong> इच्छा-विषयीभूताद् अपि यतः अपेक्षिता सम्पत्तिः प्रत्यक्षैव भवतीत्य् अर्थः ॥३८॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>बलदेव-विद्यभूषणः (वैष्णवानन्दिनी) : तत्</strong> त्वत्-पाद-रजः <strong>अन्यैर्</strong> मयादिभिर् अपि <strong>दुरापं</strong> <strong>इच्छतः</strong> सकामस्य <strong>शरीरिणो</strong> जीवस्य <strong>यद्</strong> यतो विभवः <strong>समक्षः</strong>, तद्-रजो मे सेव्यं भूयाद् इति <strong>वाञ्छा</strong> विषयी-भूताद् अपि यस्माद् अपेक्षिताद् अपि यस्माद् अपेक्षिता सम्पत्तिः प्रत्यक्षा <strong>स्याद्</strong> इत्य् अर्थः ॥३८॥</p>
<hr>
<p><strong>॥ १०.१६.३९ ॥</strong></p>
<p><strong>नमस् तुभ्यं भगवते पुरुषाय महात्मने ।</strong><br>
भूतावासाय भूताय पराय परमात्मने ॥**</p>
<p><strong>श्रीधर-स्वामी (भावार्थ-दीपिका) : नमस् तुभ्यं</strong> <strong>भगवते</strong> ऽचिन्त्यैश्वर्यादि-गुणाय । तद्-उपपादनाय दशभिः श्लोकैर् विशेषणानि । <strong>पुरुषाय</strong> पूर्ष्व् अन्तर्यामि-रूपेण वर्तमानाय । <strong>महात्मने</strong> एवम् अपि नाति-परिच्छिन्नाय । कुतः ? <strong>भूतावासाय</strong> आकाशाद्य्-आश्रयाय । एतद् अपि कुतः ।? <strong>भूताय</strong> पूर्वम् अपि सते। कुतः ? <strong>पराय</strong> कारणाय । किं च, <strong>परमात्मने</strong> कारणातीताय ॥३९॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>वंशीधरः (भावार्थ-दीपिका-प्रकाशः) :</strong> तद् <em>अचिन्त्यैश्वर्यादि</em> । <em>एवम्</em> <em>अपि</em> <em>पूर्षु</em> <em>वर्तमानत्वे</em>ऽपि । <em>नास्ति</em>-<em>परिच्छिन्नाय</em> अतिशयेनापरिमितायेत्य् अर्थः तद् अपि । तत्र हेतुं शङ्कते&mdash;<em>कुत</em> इति । <em>आकाशाद्य्</em> <em>आश्रयत्वम्</em> अपि । <em>कारणस्याप्य्</em> आकाशाद् <em>एतस्</em> तन् मात्रा-कर्यत्वश्रुतेस् तस्यापि कारणान्तरेण भाव्यम् इत्य् आशङ्का-निवृत्त्य् अर्थम् आह&mdash;<em>किं चेति</em> ॥३९॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> तस्मात् कर्तुम् अकर्तुम् अन्यथा-कर्तुं सम्र्थाय नमस्ते इत्य् आह&mdash;नमस् तुभ्यम् इत्य्-आदि । यद् वा, <strong>पुरुषाणां</strong> नारायणादीनां त्रयाणामायो वुद्धिस् तत्-स्वरूपो यो मह उत्सव आनन्दस् तद् आत्मने । <strong>भूतवासाय</strong> भूतानि पृथिव्यादीनि तेषाम् आवासाय आनन्द-मात्र-विग्रहाय । <strong>भूताय</strong> भूः सत्ता तत्र उताय नित्य-विग्रहायेत्य् अर्थः । यतः <strong>पराय</strong> <strong>परमात्मने</strong> परमात्मा हि यः कथ्यते, तस्माद् अपि पराह ॥३९॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>सनातन-गोस्वामी (बृहद्-वैष्णव-तोषणी) :</strong> नाथेति [भ।पु। १०.१६.३८] सूचितम् अचिन्त्य-प्रभावत्वम् एव बहुधा दर्शयन्त्यो भक्त्या प्रणमन्ति, नम इति दशभिः । भगवते\ऽतर्क्यान् अन्तैश् चर्य-निधये, अत एव सर्वे विरोधास् त्वयि विलीयन्त इति स्तुवन्ति&mdash;पुरुषायेत्य्-आदिना । एतच् च प्रायो हेतु हेतु-मत्तादि-प्रदर्शनेन तैर् अपि व्यञ्जितम् एव । यद् वा, <strong>पुरुषाये</strong>त्य् आदि-विशेषणानां मध्ये प्रायो द्वाभ्यां द्वाभ्याम् अतिदुर्घटतया क्वचिद् एकेको विरोधः, क्वचित् तु विश्व-वैलक्षण्येन विस्मयो द्रष्तव्यः । तथा हि पुरुषायापि <strong>महात्मने</strong> व्यापकाय, <strong>भूतावासाय</strong> सर्व-जीवेष्व् अन्तर्यामितया नियामकाय, अथ च <strong>भूताय</strong> जीवानां तद् अङ्गत्वेनाभेदाज् जीव-रूपाय-तद् रूपत्वेन नियम्यायेत्य् अर्थः । यद् वा, भूतावासाय जन-निवासाय भूताय गृहीत जन्मने । तथा च वक्ष्यति स्कन्धान्ते&mdash;जयति जननि-वासो देवकी-जन्मवादः [भा।पु।१०.९०.४८] इत्य् अद्भुतत्वम् एव । <strong>पराय</strong> सर्व-नियन्त्रे\ऽथ च । <strong>परमात्मने</strong> सर्व-प्रवर्तकाय नियोजकस्याज्ञया कृतस्य कर्मणो नियोज्येषु दोषाद्य् अस्पृष्ट्या दण्डदि-नियमनम् अद्भ्भुतम् एव । यद् वा, पराय सर्वतो भिन्नत्वेन स्थिताय । अथ च सर्वेषां हृदि हृदि वर्तमानाय ॥३९॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (लघु-वैष्णव-तोषणी) :</strong> एवं दण्डम् अनुमोदमाना एवेदृशेऽप्य् एतावद् अनुग्रहेणाश्चर्यं मत्वातत् परिहाराय मिथो विरोधिनाना-धर्माश्रयत्वं दर्शयन्त्योऽतक्य-शक्तितास्फूर्त्या क्षमापणद् अन्येन च प्रणमन्ति&mdash;नम इति दशभिः । <strong>भगवते</strong> अतर्क्यानन्तैश्वर्य-निधये अत एव सर्वे विरोधास् त्वयि विलीयन्त इति स्तुवन्ति <strong>पुरुषाये</strong>त्य्-आदिना । एतच् च प्रायो हेतु-हेतुमत्तादि-प्रदर्शनेन तैर् अपि व्यञ्जितम् एव । यद् वा पुरुषायेत्य्-आदि-विशेषेणाणां मध्ये प्रायो द्वाभ्यां द्वाभ्याम् अति-दुर्घटतया क्वचिद् एकैको विरोधः क्वचित् तु विश्व-वैलक्षण्येन विस्मयो द्रष्टव्यः तथाहि पुरुषायापि <strong>महात्मने</strong> व्यापकाय <strong>भूतावासाय</strong> सर्व-जीवेष्व् अन्तर्यामितया नियामकाय अथ च <strong>भूताय</strong> जीवानां तद् अंशत्वेनाभेदात् जीवन-रूपाय तद् रूपत्वेन नियम्यायेत्य् अर्थः । यद् वा, भूतावासाय जननि-वासाय भूताय गृहीत-जन्मने तथा च वक्ष्यति स्कन्धान्ते जयति जननिवासो देवकी-जन्मावादः [भा।पु। १०.९०.४८] इत्य् अद्भुतत्वम् एव <strong>पराय</strong> सर्वतो भिन्नत्वेन स्यिताया अथ च <strong>परमात्मने</strong> सर्वेषां हृधि वर्तमानाय ॥३९॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (बृहत्-क्रम-सन्दर्भः) :</strong> तस्मान्-निरुपम-करुणाय तुभ्यं नम इत्य् आहुः&mdash;नमस् तुभ्यम् इत्य्-आदि । <strong>तुभ्यं भगवते नमः</strong> । कीदृशाय ? <strong>महात्मने</strong>, मह उत्सव आनन्द इत्य् अर्थस्-तत् स्वरूप आत्मा विग्रहो यस्य तस्मै । अत एव <strong>पुरुषाय</strong> पुरुषोत्तमाय, भीमो भीमसेनवत् । अथवा अपुरुषाय पुरुषस्यापि <strong>पराय</strong> । अत एव <strong>भूतावासाय</strong>, भूतानां पृथ्यादीनाम् अवासायानन्द-मात्र-विग्रहाय । <strong>भूताय</strong> भूः सत्ता तद् रूपाय सत्तारूपाय, अतः पराय परमात्मने परम-परमात्मन इत्य् अर्थः ॥३९॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>विश्वनाथ-चक्रवर्ती (सारार्थ-दर्शिणी) :</strong></p>
<p>षड्भिः श्लोकैः कृपाम् एवं विवृत्य दशभिः पुनः ।</p>
<p>एकादश नतीश्चक्रुर् भक्त्या कालिय-योषितः ॥</p>
<p>भक्तेर् उपास्यत्वेनाहुः, <strong>भगवते</strong> अप्राकृत-षडैश्वर्यवते <strong>पुरुषाय</strong> नराकाराय <strong>महात्मने</strong> नराकृत्यापि सर्व-व्यापकाय योगिभिर् उपास्यत्वेनाहुः, सर्व-भूत-निवासाय <strong>भूताय</strong> पूर्वम् अपि सते ॥३९॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>बलदेव-विद्यभूषणः (वैष्णवानन्दिनी) :</strong> अथ दशभिर् नमस् कुर्वन्ति&mdash;नम इत्य्-आदिभिः । <strong>भगवते</strong> नित्य-पूर्ण-षडैश्वर्याय, <strong>पुरुषाय</strong> नराकाराय तत्वेऽपि <strong>महात्मने</strong> व्यापकाय अतोभूतावासाय निखिल-प्राणिहृद्-गताय <strong>भूताय</strong> पूर्व-सिद्धाय <strong>पराय</strong> सर्व-श्रेष्ठाय परा चासौ मा च श्रीस् तद् आत्मने तद्-व्यापिने ॥३९॥</p>
<hr>
<p><strong>॥ १०.१६.४० ॥</strong></p>
<p><strong>ज्ञान-विज्ञान-निधये ब्रह्मणेऽनन्त-शक्तये ।</strong><br>
अगुणायाविकाराय नमस् ते प्राकृताय च ॥**</p>
<p><strong>श्रीधर-स्वामी (भावार्थ-दीपिका) :</strong> कारणत्वं कारणातीतत्वं च समर्थयितुम् आहुः&mdash;ज्ञान-विज्ञान-निधये । <strong>ज्ञानं</strong> ज्ञप्तिः, <strong>विज्ञानं</strong> चिच्-छक्तिः, उभयोर् <strong>निधये</strong> ताभ्यां पूर्णाय । कथं तथात्वम्? अत उक्तं <strong>ब्रह्मणेऽनन्त-शक्तये</strong> । कथं-भूताय ब्रह्मणे ? <strong>अगुणायाविकाराय</strong> । कथं-भूताय ? अनन्त-शक्तये । <strong>प्राकृताय</strong> प्रकृति-प्रवर्तकाय, अप्राकृतायेति वा, अप्राकृतानन्त-शक्ति-युक्ताय । अयम् अर्थः&mdash;अगुणत्वाद् अविकारं ब्रह्म-ज्ञप्ति-मात्रत्वात् कारणातीतं प्रकृति-प्रवर्तकोऽनन्त-शक्तिर् विज्ञान-निधित्वाद् ईश्वरः कारणं तद् उभयात्मने <strong>नम</strong> इति ॥४०॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>वंशीधरः (भावार्थ-दीपिका-प्रकाशः) :</strong> <em>समर्थयितुं</em> बोधयितुम् । तथात्वम् उभय-पूर्णत्वम् । उभय-<em>पूर्णत्व</em>-प्रतिपादनाय । अत इति चतुर्थ्यथे तसिः । उक्तम् पद-द्वयं <strong>ब्रह्मणे अन्तत-शक्तये</strong> इति । प्रकृति-प्रवर्तकत्वे तस्य प्रयोजकत्वं मत्वानोऽर्थान्तरम् आह&mdash;अप्राकृतेति । प्रकृति-कार्य-कतृत्वादि-वर्जिताय । अयम् अर्थ इति । व्यावहारिक-<strong>ज्ञानस्य</strong> सकारणत्वेऽपि परमार्थ-ज्ञानस्य <em>कारणातीतत्वम्</em> एव, अल्पज्ञस्य सृष्टि-कारणताभावेऽपि सर्वज्ञस्यानन्त-शक्तिमतः कारणता भवेत्य् एवेति निर्गलितोऽर्थः ॥४०॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> हे नाथ ! कथं स्तोतव्यो\ऽस्माभिस् त्वम् अनिर्वाचुय-महिमा, वयं तिर्यं चः, तत्रापि स्त्रियस् तत्रापि शोकार्ताः, तदा कथं स्तोतव्यस् त्वम् ? त्वद्-वैभवं ब्रह्म इत्य् आहुः&mdash;ज्ञान-विज्ञान-निधये इत्य्-आदि । हे <strong>अनन्त</strong> अपरिच्छिन्न ! तव <strong>शक्तये</strong> शक्ति-रूपाय <strong>ब्रह्मणे</strong> <strong>नमः</strong> । किम्-भूताय ब्रह्मणे ? <strong>ज्ञान-विज्ञान-निधये</strong> इत्य्-आदि कृष्णाय नम इत्य् अन्तं सर्वं तुल्यम् ॥४०.४४॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>सनातन-गोस्वामी (बृहद्-वैष्णव-तोषणी) :</strong> ज्ञान-स्वरूपायाथ च <strong>विज्ञान-निधये ब्रह्मणे\ऽथचानन्त-शक्तये\ऽगुणत्वेनाविकाराया</strong>थच-प्रवृत्ति-प्रवर्तकाय । यद् वा, ज्ञानादि-निधे\ऽपि ब्रह्मणे\ऽनन्त-शक्तये\ऽप्य् अगुणायाविकारायाप्य् <strong>अप्राकृताये</strong>त्य् अत्राद्भुत्वम् एव परत्राप्य् एवम् एव ज्ञेयम् ॥४०॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (लघु-वैष्णव-तोषणी) : ज्ञान</strong>-स्वरूपाय अथ च <strong>विज्ञान-निधये</strong> कर्मधारयः <strong>ब्रह्मणे</strong> सजातीयादि-भेद-रहित-स्वरूपाय अथ च <strong>अनन्त-शक्तये अगुणत्वेनाविकाराय</strong> अथ च प्रकृति-प्रवर्तकाय इत्य् आत्राद्भुतत्वम् एव परत्राप्य् एवम् एव ज्ञेयम् ॥४०॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (बृहत्-क्रम-सन्दर्भः) :</strong> भो भगवन् ! ब्रह्मेति परे यत् परात्परं वदन्ति, तद् अपि त्वम् एव । त्वद् इतरन्न तद् इति ब्रह्मत्वेनापि तं स्तुवन्त्य आहः&mdash;ज्ञान-विज्ञान-निधये ब्रह्मणेऽनन्त-शक्तय इत्य्-आदि बहुभिः ॥४०.४४॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>विश्वनाथ-चक्रवर्ती (सारार्थ-दर्शिणी) :</strong> ज्ञानिभिर् उपास्यत्वेनाहुः&mdash;ज्ञान-विज्ञानयोः सम्पदो निधिर् इव निधिस् तस्मै, पुनर् भक्तोपास्ये नराकारे तस्मिन् मन्द-धीभिः प्रसञ्जितान् गुण-विकारादि-दोषान् वारयन्त्य आहुः&mdash;<strong>अनन्त-शक्तये</strong> अतर्क्यानन्त-शक्ति-समुद्राय <strong>अगुणायाविकाराय</strong> प्राकृत-गुण-<strong>विकार</strong>-रहिताय अप्राकृताय अप्राकृत-गुण-विकार-सहिताय इत्य् अर्थः ॥४०॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>बलदेव-विद्यभूषणः (वैष्णवानन्दिनी) : ज्ञान-विज्ञानयोर् निधिकारणाय ब्रह्मणे</strong> बृहद्-गुणाय <strong>अनन्ताः</strong> <strong>शक्तयो</strong> यस्य तस्मै न गुणा सत्वादयो यस्मिन् न <strong>विकाराः</strong> षोडश यस्मिन् अतोऽ<strong>प्राकृताय</strong> ॥४०॥</p>
<hr>
<p><strong>॥ १०.१६.४१ ॥</strong></p>
<p><strong>कालाय काल-नाभाय कालावयव-साक्षिणे ।</strong></p>
<p><strong>विश्वाय</strong><sup id="fnref:24"><a href="#fn:24" class="footnote-ref" role="doc-noteref">24</a></sup> <strong>तद्-उपद्रष्ट्रे तत्-कर्त्रे विश्व</strong><sup id="fnref:25"><a href="#fn:25" class="footnote-ref" role="doc-noteref">25</a></sup>**-हेतवे</p>
<hr>
<p><strong>श्रीधर-स्वामी (भावार्थ-दीपिका) :</strong> अनन्त-शक्तित्वात् काल-शक्त्या विश्व-स्रष्टृत्वादि-रूपेण नमस्यन्ति । <strong>कालाय</strong> काल-स्वरूपाय । <strong>काल-नाभाय</strong> काल-शक्त्याश्रयाय । <strong>कालावयवानां</strong> सृष्ट्य्-आदि-समयानां <strong>साक्षिणे</strong> । ततश् च <strong>विश्वाय</strong> विश्व-रूपाय । तर्हि किं जडोऽहम् । नहि, <strong>तद् उपद्रष्टे</strong> । न च द्रष्टृ-मात्राय, किन्तु <strong>तत् कर्त्रे</strong> । न च कर्तृ-मात्राय, <strong>विश्व-हेतवे</strong> सर्व-कारक-रूपाय ॥४१॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>वंशीधरः (भावार्थ-दीपिका-प्रकाशः) :</strong> सतश् च सर्व-साक्षित्वाच् च यद्य् अहं <strong>विश्व-रूपस्</strong> <em>तर्हि जडतापत्तिस्</em> तत्राह&mdash;<em>नही</em>ति । ननु, केवलम् उपद्रष्टैवाहं तत्राहुः&mdash;<em>न च</em> किं त्विति संबन्धः । एवम् अग्रेऽपि ॥४१॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>सनातन-गोस्वामी (बृहद्-वैष्णव-तोषणी) : कालाय</strong> काल-शक्तिकत्वेन तद् रूपायाथ च कालस्याश्रयाया । यद् व, कालाय, अतः <strong>काल-नाभाय</strong> तथापि <strong>कालावयवानां</strong> परमात्मादीनां द्विपरार्धान्तानां <strong>साक्षिण</strong> एव, न तु प्रवर्तकाय । प्रवर्तकत्वे संहारक-काल-सम्बन्धादिना निर्दयत्वादि-प्रसक्तेः, <strong>विश्वाय</strong> सर्व-कर्तृ-कर्म-करणादि-रूपाय तत् तच् छक्त्यादि-प्रदत्वात्, अथ च <strong>तद्-उपद्रष्ट्रे</strong> विश्व-साक्षि-मात्राय तत् तत्-कर्मभिर् अलिप्तायेत्य् अर्थः । यद् वा, विश्वाय विराड्-रूपाय मायाश्रवत्वात् अदुपद्रष्त्रे <strong>विश्वान्तर्यामिणे</strong> भूतादीनाम् आत्मनाम् आत्मने चेतयित्रे ज्ञान-प्रदायेत्य् अर्थः ॥४१॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (लघु-वैष्णव-तोषणी) : कालाय</strong> काल-शक्तिकत्वेन तद् रूपाय अथ च कालस्य <strong>काल</strong>-चक्रस्य <strong>नाभये</strong> मध्यवलयाय <strong>तद्</strong> आश्रयायेत्य् अर्थः । समासान्तत्वम् आर्षं तथापि <strong>कालावयवानां</strong> <strong>साक्षिण</strong> एव न तु तेषु प्रसक्ताय <strong>विश्वाय</strong> विराड्-रूपाय <strong>तद् उपद्रष्ट्रे</strong> <strong>विश्वान्तर्यामिणे</strong> ॥४१॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्</em>।</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>विश्वनाथ-चक्रवर्ती (सारार्थ-दर्शिणी) :</strong> काल-विशेषे देश-विशेषे च प्रादुर्भवति तस्मिन् तत्-तत्-परिच्छेदादि-दोषान् वारयन्त्य आहुः, <strong>कालाय</strong>, काल-स्वरूपाय <strong>काल-नाभाय</strong> काल-शक्त्य्-आश्रयाय, तथापि <strong>कालावयवानां</strong> सृष्टादि-समवायानां <strong>साक्षिणे</strong> एव, नतु तेषु सक्ताय <strong>विश्वाय</strong> विश्वरूपाय तर्हि किं जडो ऽहं? न हि <strong>तद्-उपद्रष्ट्रे</strong>, न च द्रष्टृ-मात्राय किन्तु <strong>तत्-कर्त्रे</strong> । न च कर्तृ-मात्राय किन्तु <strong>विश्व-हेतवे</strong> विश्वस्य हेतु-समुदायाय ॥४१॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>बलदेव-विद्यभूषणः (वैष्णवानन्दिनी) : कालाय</strong> कल-विल-विक्षेपे कलयति गुण-क्षोभ-लक्षणं विक्षेपं करोतीति तस्मै, ननौ, तं समयः करोति तत्राह <strong>कालस्य नाभये</strong> मध्य-वलयायाश्रयाय समासान्त आर्षः तेन तं करोषीत्य् अर्थः । <strong>कालावयवानां</strong> सृष्ट्यादि-समयानां <strong>साक्षिणो</strong> साक्षाद्-द्रष्ट्रो <strong>विश्वाय</strong> प्रधान-क्षेत्रज्ञ-शक्तिभ्यां जगद् रूपाय तस्य्<strong>ओप</strong> समीपे <strong>द्रष्ट्रे</strong> न च द्रष्टृ-मात्राय किन्तु उत्कर्त्रे न च कर्तृ-मात्राय किन्तु <strong>विश्वस्य</strong> <strong>हेतवे</strong> तद्-धेतुनिचय-रूपाय तन्-निचयस्य तद् अधीन-वृत्तिकत्वादिना ततो अनितरत्वाद् इति भावः ॥४१॥</p>
<hr>
<p><strong>॥ १०.१६.४२ ॥</strong></p>
<p><strong>भूत-मात्रेन्द्रिय-प्राण- मनो-बुद्ध्य्-आशयात्मने ।</strong><br>
त्रि-गुणेनाभिमानेन गूठ-स्वात्मानुभूतये ॥**</p>
<p><strong>श्रीधर-स्वामी (भावार्थ-दीपिका) :</strong> तद् एवाहुः, <strong>भूत-मात्रेन्द्रिय-प्राण-मनो-बुद्ध्य्-आशयात्मने</strong>, आशयश् चित्तम्, भूतादि-रूपाय, अतः सर्व-कारक-रूपायेति । अहङ्कारात्मतया नमस्यन्ति, त्रि-गुणेनेति । एवं सृष्टे कार्ये यस् <strong>त्रि-गुणोऽभिमानस्</strong> तेन <strong>गूढा</strong> <strong>स्वंश</strong>-<strong>भूतानाम्</strong> <strong>आत्मनां</strong> जीवानाम् <strong>अनुभूतिर्</strong> येन तस्मै ॥४२॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>वंशीधरः (भावार्थ-दीपिका-प्रकाशः) :</strong> <em>तद्</em> <em>एव</em> <em>सर्व-कारक-रूपत्वम्</em> एव । यतो <strong>भूतादि</strong>*-रूपो*ऽसि <em>अतो</em> हेतोः । एवम् उक्तरीत्या । <em>सृष्टि-कऋये</em> देहादौ । <strong>त्रिगुणोऽभिमानः</strong> सात्त्विकोऽहं ब्राह्मणोऽस्मीत्य् आद्याकारकाभिमानः । <strong>गूढा</strong>च्छादिता <strong>स्वांश-भूतानां</strong> <em>जीवानाम्</em> <strong>अनुभूतिर्</strong> ज्ञानम् ॥४२॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>सनातन-गोस्वामी (बृहद्-वैष्णव-तोषणी) :</strong> अथ च <strong>गूढा</strong> आच्छादिता <strong>स्वांश-भूतानाम्</strong> <strong>अनुभूतिर्</strong> आत्म-तत्त्व-ज्ञानं येन तस्मै ॥४२॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (लघु-वैष्णव-तोषणी) : भूतादीनाम्</strong> <strong>आत्मने</strong> चेतयित्रे ज्ञान-प्रदायेत्य् अर्थः । अथ च <strong>गूढा</strong> आच्छादिता <strong>स्वंश-भूतानां</strong> जीवानाम् <strong>अनुभूतिर्</strong> <strong>आत्म</strong>-तत्त्व-ज्ञानं येन तस्मै ॥४२॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्</em>।</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>विश्वनाथ-चक्रवर्ती (सारार्थ-दर्शिणी) :</strong> न च हेतुमात्रायापि, यतो <strong>भूतानाम् आत्मने</strong> चेतयित्रे सतो ऽद्भुतं ते चरित्रं यतो जडानपि चेतयसि चेतनान् अपि जडीकरोषीत्य् आहुः, <strong>त्रिगुणो</strong> यो ऽभिमानस् तेन <strong>गूडा</strong> आवृता शोभना <strong>आत्मनो</strong> जीवस्यानुभूतिर् ज्ञानं येन तस्मै ॥४२॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>बलदेव-विद्यभूषणः (वैष्णवानन्दिनी) :</strong> न च हेतु-मात्राय किन्तु <strong>भूतादीनाम् आत्मने</strong> चितयित्रे जीव-ज्ञान-हरत्वं चाह <strong>त्रि-गुणो</strong> योऽस्भिमावोऽहङ्कारस् तेन <strong>गुढा</strong> आवृता शोभना <strong>आत्मनो</strong> ल्जीवस्यानुभूतिर् येन तस्मै त्वात्तो ज्ञानं हि जीवानां प्रमोयस् तेऽत्रशक्तिश् च इति वक्ष्यमाणात् ॥४२॥</p>
<hr>
<p><strong>॥ १०.१६.४३ ॥</strong></p>
<p><strong>नमो\ऽनन्ताय सूक्ष्माय कूट-स्थाय विपश्चिते ।</strong><br>
नाना-वादानुरोधाय वाच्य-वाचक-शक्तये ॥**</p>
<p><strong>श्रीधर-स्वामी (भावार्थ-दीपिका) :</strong> त्वं त्व् अहङ्कारानावृत इति स्तुवन्ति । <strong>नमोऽनन्ताय</strong>, अहङ्कारापरिच्छेदात् । अतः <strong>सूक्ष्माय</strong>, अदृश्यत्वात् । अत एव <strong>कूट-स्थाय</strong>, उपाधि-कृत-विकाराभावात् । अत एव <strong>विपश्चिते</strong> सर्व-ज्ञाय । एवं वस्तुतः स्तुत्वाचिन्त्य-मायात्वेन स्तुवन्ति, <strong>नाना-वादानुरोधाय</strong> । अस्ति नास्ति सर्व-ज्ञः किञ्चिज्-ज्ञो बद्धो मुक्त एकोऽनेक इत्य्-आदि-नाना-वादान् अनुरुणद्धि माययानुवर्तते यस् तस्मै । किं च, <strong>वाच्य-वाचक-शक्तये</strong> । अभिधानाभिधेय-शक्ति-भेदाद् अपि नानात्वेन प्रतीयमानायेत्य् अर्थः ॥४३॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>वंशीधरः (भावार्थ-दीपिका-प्रकाशः) :</strong> <em>अहङ्कारापरिच्छेदात्</em> अहङ्कार-कृत-परिच्छेदाभाववत्त्वात् । अतः परिच्छेदाभावात् । <em>अत एव</em> <em>अदृश्यत्वाद्</em> एव । अत एव <em>उपाधि-कृत</em>-<em>विकाराभावाद्</em> एव । <em>अनुरुणद्धि</em> अनुसरति । नानात्वेऽन्यद् अपि आह&mdash;<em>किं चे</em>ति । <em>इत्य् अर्थ</em> इति । <strong>वाच्य-वाचक</strong>-भेदोऽपि <strong>नानात्व</strong>प्रतीतौ हेतुर् इति भावः ॥४३॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>सनातन-गोस्वामी (बृहद्-वैष्णव-तोषणी) : अनन्ताय</strong> परम-महते अथ-च <strong>सूक्ष्माय</strong>, <strong>कुट-स्थाय</strong> निर्विकाराय अथ-च <strong>विपश्चिते</strong> विचित्र-वैदग्धी-गुरवे । यद् वा, कुटं शाठ्यं तत्-स्थाय, अथ-च विवेकिने <strong>नानावाद</strong>-प्रवर्काय, यतो <strong>वाच्य-वाचकयोर्</strong> अर्थ-शब्दयोः शक्तिर् यस्मात् तस्मै ॥४३॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (लघु-वैष्णव-तोषणी) : अनन्ताय</strong> परम-महते अथ च <strong>सूक्ष्माय</strong> <strong>कूट-स्थाय</strong> निर्विकाराय अथ च <strong>विपश्चिते</strong> विचित्र-वैदग्धि-गुरवे <strong>नानावादान्</strong> <strong>अनुरोधयति</strong> प्रवर्तयतीति तस्मै यतः <strong>वाच्य-वाचकयोः</strong> अथ-शब्दयोः <strong>शक्तिर्</strong> यस्मात् तस्मै ॥४३॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्</em>।</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>विश्वनाथ-चक्रवर्ती (सारार्थ-दर्शिणी) :</strong> ननु, किम् अत्र तत्त्वम् तत्राहुः, <strong>अनन्ताय</strong> अस्यान्तं वयं न प्राप्नुम इत्य् अर्थः । तत्र हेतुः <strong>सूक्ष्माय</strong> दुर्ज्ञेयत्वाद् इत्य् अर्थः । ननु, जीवात्मानं मदभिन्नम् एव पण्डिता आहुस् तत् किम् अहम् आत्मानम् एव मोहयामि तत्र मैवं वादीरित्य् आहुः, <strong>कूटस्थाय</strong> एक-रूपतया तु यः, कालव्यापी स कूटस्थः [अमर-कोष] इत्य् अभिधानात् त्वम्-एकेनैवाप्रच्युत-स्वरूपेण सर्व-कालं व्याप्नोषि, स तु देव-मनुष्य-तिर्यग्-आदिभिर् अनेकैः प्रच्युतैः स्वरूपैः किञ्चिद् एव कालं व्याप्नोतीति कथं त्वद् अभिन्नः स इति भावः । देव-मनुष्यादित्वं वस्तुतो जीवस्य न स्वरूपम् इति चेत्-तद् अपि त्वत्तः स भिन्न एवेत्य् आहुः, <strong>विपश्चिते</strong> सर्वज्ञाय सतु अल्पज्ञ एव प्रसिद्ध इत्य् अर्थः । किं च, तद् अपि जीवात्मा ईश्वराभिन्न इति, जड इति, चेतन इत्य् एक इत्य् अनेक इत्य्-आदिना <strong>नानावादान्</strong> अनुरुणत्सि कौतुकार्थम् अवकाशयसीति तस्मै अत-एव त्वद्-इच्छावशाद् एव तत्र मिथो विवादिनो मिथः सम्वादिनश् चपण्डिताः शब्दम् एव प्रमाणी कुर्वन्तीत्य् आहुर् वाच्यानाम् अर्थानां वाचकानाञ् च शब्दानाञ् च नाना-विधाः <strong>शक्तयो</strong> यस्मात् तस्मै ॥४३॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>बलदेव-विद्यभूषणः (वैष्णवानन्दिनी) : अनन्ताय</strong> अहङ्कार-प्रिच्छेद-रहिताय <strong>सूक्ष्माय</strong> प्रत्य्ग्-रूढाय <strong>कूटस्थाय</strong> सदैक-रूपाय <strong>विपश्चिते</strong> सर्वज्ञाय निर्गुणोऽभिन्न गुणो भिन्न-गुणा अमूर्तिर्-नित्य-मूर्तिर् आत्म-मूर्तिश् चेत्य्-अवनानावादाननु, रुणत्सि विनोदार्थम् अवकाशयसीति तस्मै एतद् एव स्पष्टयन्ति <strong>वाच्यानाम्</strong> अर्थानां <strong>वाचकानां</strong> च शब्दानां तत्-तद्-वाद-स्थायिकाः <strong>शक्तयो</strong> यतस् तस्मै ॥४३॥</p>
<hr>
<p><strong>॥ १०.१६.४४ ॥</strong></p>
<p><strong>नमः प्रमाण-मूलाय कवये शास्त्र-योनये ।</strong><br>
प्रवृत्ताय निवृत्ताय निगमाय नमो नमः ॥**</p>
<p><strong>श्रीधर-स्वामी (भावार्थ-दीपिका) :</strong> अनावृतत्वम् एव हेत्व्-अन्तरेणापि सूचयन्त्यः स्तुवन्ति, <strong>नमः प्रमाण-मूलाय</strong> चक्षुर्-आदीनां चक्षुर्-आदि-रूपाय । अत एव <strong>कवये</strong> स्वयं तन् निरपेक्ष-ज्ञानाय । कुतः ? <strong>शास्त्र-योनये</strong> वेदात्मक-निःश्वासाय । किं च, <strong>प्रवृत्ताय निवृत्ताय</strong> <strong>निगमाय नमो नमः</strong> ॥४४॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>वंशीधरः (भावार्थ-दीपिका-प्रकाशः) :</strong> अनावृतत्वम् आवरण-हीनत्वम् । चक्षुरादि-रूपाय चक्षुषश् चक्षुरुत श्रोत्रस्य श्रोत्रम् इत्य्-आदि-श्रुतेः । यद् वा, प्रमाणानां प्रत्यक्षादीनां मूलाय प्रतिष्ठापकाय ।</p>
<blockquote>
<p>प्रमाणम् इन्द्रिय-ग्रामे प्रत्यक्षादौ प्रमातरि । &gt;
मर्यादा नित्य-शस्त्रेयत्तासत्ये हेतुम् आनयोः ॥ इति विश्वः ।</p></blockquote>
<p>अत एव चक्षुरादि-प्रकाशकत्वाद् एव । तन् निरपेक्ष-ज्ञानाय चक्षुरादि-निरपेक्ष-ज्ञानाय । तत्र हेतुं शङ्कते&mdash;कुत इति । यद् वा, <strong>शास्त्रं योनिर्</strong> ज्ञप्ति-कारणं यस्य तथा । योनिः स्त्रीणां भगे स्थाने कारणे ताम्रके पणे इति यादवः । यद् वा, निर्देश-कारानाय इदं कुर्याद् इदं नेत्य्-आदि-निर्देशस्य कर्त्रे निर्देश-ग्रन्थयोः शास्त्रम् इत्य् अमरः । <strong>प्रमाणस्य</strong> वेदस्यापि <strong>मूलाय</strong> श्री-भागवत-स्वरूपाय, चतुश्लोक्य् उपदेशानन्तरम् एव ब्रह्म-मुखेभ्यो वेदानाम् आविर्भावात् । <strong>कवये</strong> तद् आविर्भाव-कर्त्रे व्यास-देवाय नम इत्य् अर्थः । व्यासः प्राकट्य-कृन्मतः इति सिद्धान्त-दर्पणोक्तेः । शास्त्रं श्री-भागवतम् एव प्रमाण ज्ञप्ति-साधनं वा यत्रेत्य् अपि विश्वनाथः । न हि केवलं शास्त्र-योनिर् एव किं तु तद् रूपम् अपि त्वम् इत्य् आह&mdash;किञ्चेति । <strong>प्रवृत्ताय</strong> प्रवृत्ति-मार्ग-प्रवर्तकाय विधि-रूपायेत्य् अर्थः । <strong>निवृत्ताय</strong> निवृत्ति-मार्ग-प्रवर्तकाय निषेध-रूपाय । याद् वा, सृष्टौ प्रवृत्ताय, प्रलये निवृत्ताय । <strong>निगमाय</strong> उभयेषां मार्गाय, विषयायेत्य् अर्थः, अयनं पदवी मार्गः पाद्या च निगमः पथि इति हलधरः । यद् वा, उभय-रूपत्वे हेतुः&mdash;निगमाय वेद-मूर्र्तेये निगमो निश्चये वेदे परे पथि वणिक्-पथे इति यादवः ॥४४॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>सनातन-गोस्वामी (बृहद्-वैष्णव-तोषणी) :</strong> अथ-च <strong>प्रमाणं</strong> वेदा वैष्णव-सिद्धान्ता वा, तस्य <strong>मूलाय</strong> कारणाय आश्रयाय वा, <strong>कवये</strong> <strong>शास्त्र</strong>-कृते, अथ-च शास्त्रार्थाश्रयाय । यद् वा, स्वतः-सिद्ध-ज्ञानाय, अथ-च शास्त्र-पराय <strong>प्रवृत्त-निवृत्त</strong>-रूपाय, शास्त्राय <strong>निगमाय</strong> त्वद् आज्ञा-रूपाय तत्-तद् विहिताचाराय वा, अद्भुतत्वेन पुनर् <strong>नमो नम</strong> इति ॥४४॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (लघु-वैष्णव-तोषणी) :</strong> अत <strong>प्रमाणं</strong> श्री-भागवत-शास्त्र-सार-सङ्ग्रहाः वेदाः तस्य <strong>मूलाय</strong> कारणायाभयाय वा <strong>कवये</strong> स्वतः सिद्ध-ज्ञानाय अथ च <strong>शास्त्र-योनये</strong> शाष्त्रम् एव योनिः प्रमाणं यस्य शष्त्र-योनित्वात् [भ्र्।सू।१.१.३] इत्य् अत्र तथा तथा व्याख्यानात् <strong>प्रवृत्तं</strong> च <strong>निवृत्तं</strong> च शास्त्रं तद् उभयस्माद् अपि <strong>निगम</strong>-रूपाय अद्भुतत्वेन पुनर् <strong>नमो नम</strong> इति ॥४४॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्</em>।</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>विश्वनाथ-चक्रवर्ती (सारार्थ-दर्शिणी) :</strong> शिष्ठ-शब्द-मात्रस्य प्रामाण्ये ऽपि श्री-भागवतस्य सर्वाधिक्यम् आहुः, <strong>प्रमाण-मूलाय</strong> श्री-भागवत-स्वरूपाय <strong>कवये</strong> तत्-कर्त्रे वेदव्यास-स्वरूपाय अत-एव <strong>शास्त्रस्य</strong> <strong>योनये</strong> प्रादुर्भावकाय, शास्त्रं श्री-भागवतम् एव योनिः प्रमाणं यस्य शास्त्र-योनित्वात् [भ्र्।सू।१.१.३] इत्य् अत्रैव व्याख्यानात् । तथा चतुर्वर्ग-प्रतिपादकं शास्त्रम् अपि प्रमाणम् इत्य् आहुः, <strong>प्रवृत्त</strong>-शास्त्राय <strong>निवृत्त</strong>-शास्त्राय तन् मूल-<strong>निगम</strong> शास्त्राय ॥४४॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>बलदेव-विद्यभूषणः (वैष्णवानन्दिनी) :</strong> चेद् एवं तर्हि वास्तवार्थक्षतिस् तत्राह&mdash;प्रमाणानां मूलाय चतुर्लक्षणी-रूपाय तेनैव हि । <strong>प्रमाणानि</strong> स्थिरतां लभन्ते तत्र हि श्रुतिर् मुख्यं प्रमाणां प्रत्यक्षानुमाने तु तद् अनुगृहीते एव प्रमाणो इति निर्णीतं श्रुतेस्तु शब्द-मूलत्वाद् इत्य् अनेन । <strong>कवये</strong> तद् आविर्भविकाय बादरायणाय <strong>शस्त्रं</strong> शासनं तस्य <strong>योनये</strong> कारणाय त्वत्त एव तत्-प्रवृत्तम् इत्य् अर्थः । <strong>प्रवृत्ताय</strong> ज्योतिष्टोमादि-रूपाय <strong>निवृत्ताय</strong> शमदमादि-रूपाय <strong>निगमाय</strong> तद् आवेदक-वेद-रूपाय ॥४४॥</p>
<hr>
<p><strong>॥ १०.१६.४५ ॥</strong></p>
<p><strong>नमः कृष्णाय रामाय वसुदेव-सुताय च ।</strong><br>
प्रद्युम्नायानिरुद्धाय सात्वतां पतये नमः ॥**</p>
<p><strong>श्रीधर-स्वामी (भावार्थ-दीपिका) :</strong> किं च, अनावृतैश्वर्यत्वाद् एव चतुर्-मूर्ति-रूपेण सर्वोपास्यत्वेन नमन्ति, नमः कृष्णायेति श्लोकेन । <strong>रामाय</strong> सङ्कर्षणाय । <strong>वसुदेव-सुताय</strong> च । वसुदेव-शब्दितं शुद्धं सत्त्वं तत्र प्रकाशमानाय वासुदेवायेत्य् अर्थः । <strong>सात्वताम्</strong> उपासकानां <strong>पतये</strong> सालोक्यादिना-पालकाय । एवं चतुर्-मूर्तये <strong>कृष्णाय</strong> तुभ्यं <strong>नम</strong> इति ॥४५॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>वंशीधरः (भावार्थ-दीपिका-प्रकाशः) :</strong> वेद-रूपत्वेऽपि भक्त-वत्सलतया <em>चतुर्-व्यूहं</em> दधर्थेत्य् आहुः&mdash;<em>किं चे</em>ति । यद् वा, <strong>कृष्णाय</strong> सद्-आनन्द-रूपाय प्रपन्नाघकर्षकाय, दैत्यादिषु वह्नये नील-वर्णाय वा</p>
<blockquote>
<p>कृष्णः सीसाद्य् अलोहेषु कृष्णे नीलेऽनले कलौ । &gt;
शूद्रे काके पिके व्यासे ध्वन्ते पक्षेऽर्जुने हरौ ॥ इति यादवः ।</p></blockquote>
<p><strong>रामाय</strong> अभिरामाय । <strong>प्रद्युम्नाय</strong> प्रकृष्टधनाय द्यम्नं द्रविणं धनम् इति हलायुधः । ज्ञानं विना न निरुध्यते इत्य् <strong>अनिरुद्धस्</strong> तस्मै ॥४५॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> एवं ब्रह्म स्तुत्वा मनः-प्रसादाभावेन पुनः श्री-कृष्णम् एव स्तुवन्ति-नमः कृष्णायेत्य्-आदि । कूले रामं दृष्टा अयं सहायो भवत्व् इति तम् अपि <strong>स्तुवन्ति-नमो रामाये</strong>ति । प्रभो ! त्वं नन्द-सुत एव, स्त्रियो\ऽपि वयं सर्वं जानीम एव, किन्तु वसुभिर् गोधनैर् दीव्यतीति <strong>वसुदेवः</strong> । वसुषु देव-भेदेषु दीव्यतीति वा द्रोणो वसूनां प्रवरः [भा।पु।१०.८.४८] इत्य् उक्तेः । वसुदेव इति नन्दस्य नामान्तरम् । तेन त्वं वसुदेव-सुताय चेति च-कारस्यार्थः । त्वम् एव <strong>प्रद्युम्नस्</strong> तज् जनकत्वात्, तम् एव्<strong>आनिरुद्धस्</strong> तत् पितामहत्वात् त्वम् एव <strong>सात्वतां</strong> <strong>पतिर्</strong> इत्य् आहुः&mdash;प्रद्युम्नायेत्य्-आदिना भावि-द्वारका-विलासो\ऽपि तदा स्तुतः ॥४५॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>सनातन-गोस्वामी (बृहद्-वैष्णव-तोषणी) :</strong> किं च, कृष्ण एकोऽपि त्वं चतुर्-विध इत्य् आहुः&mdash;नमः कृष्णायेति । <strong>सात्वतानाम्</strong> उपासकानां <strong>पतय</strong> इति पतित्वेनैक्यम् एव साधितम्, अन्यथा नार्थापत्तिः, तथा चोक्तं पञ्चम-स्कन्धे श्री-लक्ष्मी-देव्या स वै पतिः स्याद् अकुतोभयं स्वयं, समन्ततः पाति भयातुरं जनम् । स एक एवेतरथा मिथोभयम् [भा।पु। ५.१८.२०] इति यद् वा, वृष्णीनां पतये इति श्री-यदु-कुलावतीर्ण-चतुर्णाम् एव परमाभिन्नत्वं दर्शितम् । ततश् च <strong>कृष्णाय</strong> वासुदेवायेत्य् अर्थः । <strong>रामस्य</strong> विशेषणं <strong>वसुदेव-सुताये</strong>ति तस्यैव सङ्कर्षणत्वात् ॥४५॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (लघु-वैष्णव-तोषणी) :</strong> किं च, स्वयं भगवान् कृष्णोऽपि त्वम् एकश् चतुर्-विधश् चेति वदन्तस् तत्रैव नति पर्यवसाययन्ति&mdash;नम इति । <strong>सात्त्वताम्</strong> उपासकानं <strong>पतय</strong> इति पतित्वेनैक्यम् एव साधितम् अन्यथान् अर्थापत्तिः, तथा चोक्तं पञ्चम-स्कन्धे श्री-लकाष्मी-देव्या स वै पतिः स्याद् अकुतोभयः स्वयं समन्ततः पाति भयातुरं जनम् । स एक एवेतरथा मिथोभयम् [भा।पु। ५.१८.२०] इत्य् अन्यत् तैः । यद् वा, <strong>कृष्णाये</strong>ति प्रस्तुतत्वात् श्री-नन्द-नन्द-रूपाय वक्त्रं व्रजेश-सूतयोः [भा।पु। १०.२१.७] इत्य्-आदि प्रसिद्ध्या <strong>रामाय</strong> च तत् तद् रूपाय <strong>वसुदेव-सुताय</strong> च तस्मै तस्मै तत् सहयोगेन <strong>प्रद्युम्नायानिरुद्धाय</strong> च तद् व्यूहान्तःपातिने एवम् अत्र कृष्णायेति वासुदेवान्तरस्य व्यावृत्त्य् अर्थम् । रामायेति सङ्कर्षणान्तरस्य अत एव वसुदेव-सुतायेति क्रमेण धर्म-पुत्रादेः दशरथ-पुत्रादेश् च तत् तत् सहयोगेन प्रद्युम्नानिरुद्धयोश् चान्वयोर् इति । तेन सात्वता यादवा एव तद् एवं नित्यत्वम् अपि सूचितं तथा च श्री-गोपाल-तापन्याम्&mdash;</p>
<blockquote>
<p>प्राप्य मथुरां पुरीं रम्यां सदा ब्रह्मादि-सेविताम् । &gt;
शङ्ख-चक्र-गदाशार्ङ्ग-रक्षितां मुसलादिभिः ॥ &gt;
यत्रासौ संस्थितः कृष्णः त्रिभिः शक्त्या समाहितः ।</p></blockquote>
<p>रामानिरुद्ध-प्रद्युम्नैः रुक्मिण्या सहितो विभुः ॥[पद्।पु। १] म्म् ४९</p>
<p>इति त्रिभिः रामादिभिः शक्त्या च रुक्मिण्येत्य् अन्वयः एवम् एवोक्तं मथुरा भगवान् यत्र [भा।पु। १०.१.२८] इति वसुदेव-सुताय चेति श्री-कृष्ण-पक्षे चकारात् श्रीमन् नन्द-गोप-कुमाराय प्राग् अयं वसुदेवस्य क्वचिज् जातस् तवात्मजः [ग्च्प् ३३.४५] इति न्यायेन वसुदेव-सुताय चेत्य् अर्थः । श्री-राम-पक्षे तातं भवन्तं मन्वानः [भा।पु। १०.८.३४] इति वक्त्रं व्रजेश-सुतयोः [भा।पु। १०.८.३४] इति व्यवहारेण श्रीमन् नन्द-गोप-कुमाराय चेत्य् अर्थः ॥४५॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः) : कृष्णाय रामाय</strong> च वासुदेवाय <strong>वसुदेव-सुताये</strong>ति वासुदेवादि-चतुर्-व्यूहान्तरं व्यावर्त्तितम् ॥४५.४६॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (बृहत्-क्रम-सन्दर्भः) :</strong> ब्रह्मत्वेन स्तुवन्त्यो भक्ति-वासनया सरसतया तथा स्तवने सन्तोषम् अलभमानाः पुनः स्वरूपेण स्तुवन्ति नम कृष्णाय रामायेत्य्-आदि । <strong>कृष्णाय</strong> परब्रह्मणे,</p>
<blockquote>
<p>कृषिर् भू-वाचकः शब्दो णश् च निवृत्ति-वाचकः । &gt;
तयोर् ऐक्यं परं ब्रह्म कृष्ण इत्य् अभिधीयते ॥[ब्स्च्। ५.१]</p></blockquote>
<p>रामादयोऽपि चत्वारो विग्रहास् त्वद्-भिन्ना एवेति दर्शयन्ति&mdash;<strong>रामाय</strong>&mdash;</p>
<blockquote>
<p>रमन्ते योगिनोऽनन्ते सत्यानन्दे चिदात्मनि । &gt;
इति रामपदेनासौ परं ब्रह्माभिधीयते ॥[र्तु] च्च्। २.९.२९]</p></blockquote>
<p>इति तुल्यार्थकत्वात् । <strong>वसुदेव-सुताय</strong> च, वसुदेव सुतोऽपि त्वम् सत्वं विशुद्धं वसुदेव-शब्दितम् [भा।पु ४.३.२३] तत्राविर्भूतेर् यो वासुदेवश् चित्ताधिष्ठाता, स च त्वम् एव । एवं <strong>प्रद्युम्नाये</strong>ति प्रकृष्टं द्यम्नं द्यतिः परम-महस्-तस्मै । <strong>अनिरुद्धाय</strong> केनापि न निरुद्धः स्वच्छन्दत्वात् तस्मै । अतो वासुदेव-सङ्कर्षण-प्रद्युम्नानिरुद्धेभ्यः परः स त्वं श्री-कृष्ण इत्य् अर्थः । वक्ष्यति च स्वयम् एव सात्वतां नव-मूर्तीनाम् आदि-मूर्तिर् अहः-पराः [भा।पु ११.१६.३२] इति विभूति-योग-कथने विभूतित्वेऽप्य् उपचाराद् अहम् इति । अतः <strong>सात्वतां</strong> <strong>पतये</strong> <strong>नमः</strong> सात्वता हि केचिद्-वासुदेवादि-नव-मूर्तिवादिनस् तेषां पतित्वात् त्वम् एक एव वासुदेवादयो नव-मूर्तयः । अथवा, सात्वतां यदूनां पतये इत्य् अनेन भावि-द्वारका-विलासोऽपि स्तुतः ॥४५॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>विश्वनाथ-चक्रवर्ती (सारार्थ-दर्शिणी) :</strong> सर्व-शास्त्र प्रतिपादित-सार-स्वरूपाणि तू तव चत्वार्य्-एवेत्य्-आहुर् नम इति । चकारान् <strong>नन्द-सुताय</strong> च <strong>सात्वतां</strong> सात्वत-वंशोत्पन्न-शूरादीनां पर्जन्यादीनां च <strong>पतये</strong> पालकाय ॥४५॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>बलदेव-विद्यभूषणः (वैष्णवानन्दिनी) :</strong> प्राप्तनिर् णीतम् उपास्य-स्वरूपं दर्शयन्त्यो नमन्ति&mdash;नमः कृष्णायेति । <strong>रामाय</strong> ब्लभद्राय च <strong>नन्द-सुताय</strong> च <strong>सात्वतां</strong> सात्वत-वंशोद्भवानां शूरादीआं पर्जन्यादीनां च <strong>पतये</strong> पालकाय ॥४५॥</p>
<hr>
<p><strong>॥ १०.१६.४६ ॥</strong></p>
<p><strong>नमो गुण-प्रदीपाय गुणात्म-च्छादनाय च ।</strong><br>
गुण-वृत्त्य्-उपलक्ष्याय गुण-द्रष्ट्रे स्व-संविदे ॥**</p>
<p><strong>श्रीधर-स्वामी (भावार्थ-दीपिका) :</strong> कथं चतुर्-मुर्तितेति तद् आहुः, नमो गुण-प्रदीपायेति । <strong>गुणा</strong> अन्तः-करणानि तानि <strong>प्रदीपय</strong>ति प्रकाशयतीति तथा तस्मै । चित्ताद्य्-अधिष्ठातृत्वेन चतुर्-मूर्तितेत्य् अर्थः । ननु, तथाप्य् एकस्यैव कथं चतुष्ट्वम् अत आहुः, <strong>गुणात्म-च्छादनाय</strong> तैर् एव गुणैर् उपासकानां फल-वैचित्र्यायात्मानम् आच्छाद्य नानात्वेन प्रकाशम् आनायेत्य् अर्थः । ननु, तर्हि कथं प्रतीतिर् अत उक्तम्, <strong>गुण-वृत्त्य्-उपलक्ष्याय</strong> चित्तादीनां चेतनाध्यवसायादि-वृत्तिभिर् उपलक्ष्याय । उपलक्षणम् एवाहुः, <strong>गुण-द्रष्ट्रे</strong> तत् साक्षिणे । कथञ्चिद् उपलक्ष्य एव न ज्ञेय इत्य् आहुः, <strong>स्व-संविदे</strong>, अगोचरायेत्य् अर्थः ॥४६॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>वंशीधरः (भावार्थ-दीपिका-प्रकाशः) :</strong> <em>तद् आहुः</em>&mdash;<em>चतुर् मूर्तिभवने</em> प्रकारम् आहुः । इत्य् अर्थ इति चतुर्व्यूहं विनान्तः-करण-चतुष्टयाधिष्ठातृत्वं कथं घटेतेति भावः । तत्राप्य् आशङ्कते&mdash;<em>नन्व्</em> इति । <em>तथापि</em> चतुर्मूर्तित्वेऽपि अतः अत्र । <em>इत्य् अर्थ</em> इति । शुद्ध-ब्रह्म-रूपत्वम् <em>आच्छाद्य</em> भक्तानां यथा यथा कामं तथा-तथा भवनशीलायेत्य् अभिप्रायः । <strong>आत्मानम् आच्छादयामि</strong> चेत् तर्हि कथम् अहं प्रतीय इत्य् आशङ्कते&mdash;नन्व्, इति इत्य् अर्थं इति । स्व-<em>प्रकाशस्यान्य्</em> अगाचरत्वे <strong>स्व-संवित्ता</strong> भ्रश्येतेति भावः । <em>यद् वा</em>, <strong>गुणाः</strong> सत्त्वाद्या भक्ति-ज्ञानाद्या वा तेषां ज्ञापकाय <strong>गुणात्मा</strong> प्रकृतिर् एव छादनम् आवरकं <em>यस्य</em> <em>तस्मै</em> गुणैर् इन्द्रियादिभिर् आत्मनो जीवान् आच्छादयतीति वा ॥४६॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> गुणा एव प्रदीपास् तमो-हन्तारो यस्य, <strong>गुणात्मनां</strong> ब्रह्मादीनाम् अपि <strong>छादनाय</strong> आच्छादनाय, <strong>गुण-वृत्तीनां</strong> सत्त्वादि-वृत्तीनाम् <strong>उपलक्ष्याय</strong>, अथवा, गुण-वृत्तयो\ऽप्य् उपलक्ष्या यस्माद्-गुप्ण-वृत्तीनाम् अपि प्रकाशाय । <strong>गूण-द्रष्ट्रे</strong> आदोस-दर्शिणे, <strong>स्व-संविदे</strong> स्वतः-सिद्ध-ज्ञानाय ॥४६॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>सनातन-गोस्वामी (बृहद्-वैष्णव-तोषणी) :</strong> सात्वत-पतित्वेन कारुण्यादि-गुण-प्रकाशकाय, अथ-च तत्-स्वभावाच् छादकाय, कदाचिद् अन्तर्धानादिना गुणानाम् इन्द्रियाणां वृत्तिभिर् उपलक्ष्याय, हृषीकेशत्वादिना तत्-प्रवर्तनेन लक्षणेन, अथ-च गुणानां तेषां द्रष्ट्रे साक्षिणे, किं च, स्व-सम्विदे स्व-प्रकाशाय । यद् व, <strong>गुण-प्रदीपताद्</strong> एव गुणैर् दामभिर् <strong>आत्मानम्</strong> <strong>आच्छादय</strong>तीति तथा तस्मै&mdash;दामोदरत्वे श्री-यशोदया बहुभिर् दामभिर् बन्धनात्, तथापि <strong>गुणानां</strong> भक्त-वात्सल्यादीनां दाम्नां वा, <strong>वृत्त्या</strong> वर्तनेन <strong>उपलक्ष्याय</strong>, बाल्य-लीलादिना स्वच्छन्दत्वेऽपि नलकुवर-मणिग्रीवाभ्याम् इव सर्वैः सल्लक्षयितुं शक्याय, किं च, <strong>गुण-द्रष्टे</strong> गुणानां दाम्नां तेषाम् एव द्रष्टे प्रीत्या मुहुर् दर्शनपराय । किं च, स्वेषु वयस्य-बालकेषु तदानीम् एव नवनीत-चौर्याद्य् अर्थं <strong>सम्विदः</strong> सङ्केता यस्येति, इदम् अप्य् अद्भुतम् एव नवनीत-चौर्यतो गुणैर् वद्धस्य तान् साक्षात् पश्यतोऽपि पुनस् तच् चौर्यार्थ-सङ्केतात् ॥४६॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (लघु-वैष्णव-तोषणी) :</strong> तद् एवं भक्तान् प्रति गुण-प्रदीपाय स्व-रूप-भूतानाम् ऐश्वर्यादि-गुणानां प्रकाशकाय अभक्तान् प्रति तु गुणैः प्राकृतैर् आत्माच्छादनाय यद्यपि एवं तथापि सेषां प्राकृत-गुणानां जडानाम् अपि वृत्त्याप्रवृत्त्यापलक्ष्याय तत् प्रवर्तकत्वेनानुमेयाय तत् प्रवर्तकत्वम् एव कथं तत्राह&mdash;तद् द्रष्ट्रे वीक्षामात्रेणेति भावः । स्वयन्तु <strong>स्व-सम्विदे</strong> स्व-प्रकाश-स्वरूप-गुणाय । यद् वा, एवं यादव-सम्बन्धेऽपि गोकुल-सम्बन्ध एव गरीयान् इत्य् आहुः । प्रेमवश्यतादीनां <strong>गुणानां</strong> प्रकर्षेण <strong>प्रकाशकाय</strong> तादृश-गुण-प्रकाशनाप्य् <strong>आत्मच्छादनाय</strong> च <strong>आवृत</strong>-निजैश्वर्याय <strong>गुणैर्</strong> दामभिर् <strong>आत्मानम्</strong> आश्छादयसि तथा तस्मै वा दामोदरत्वे श्री-यशोदया बहुभिर् दामभिर् बन्धनात् तथापि गुणानां यमलार्जुन-मोचनादि-लाक्षतानां दाम्नाम् एव वा बहूनाम् अप्य् अपर्याप्तानां वृत्त्या प्रवर्तनेन ज्ञेयाय । किं च, <strong>गुण-द्रष्ट्रे</strong> दाम्नां तेषाम् एव द्रष्ट्रे भीत्या मुहुर् दर्शनपराय । अथ च स्वेषु वयस्य-बालकेषु तदानीम् अपि नवनीत चौर्याद्य् अर्थ-<strong>सम्विदः</strong> सङ्केता यस्येति इदम् अद्भुतम् एव ॥४६॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः) :</strong> अव्याकृत-विहाराय प्रपञ्चातीत-लीलाय ॥४६॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (बृहत्-क्रम-सन्दर्भः) :</strong> हे भगवन् तव गुणाः किं स्तोतव्याः यतस्त एव मोहान्धकारहारिण इत्य् आहुः&mdash;नमो गुण-प्रदीपायेत्य् आदि । <strong>गुणा</strong> एव <strong>प्रदीपास्</strong> तमोनुदा यस्य तस्मै, <strong>गुणात्मनो</strong> ब्रह्मादयस् तेषाम् अपि <strong>छादनाय</strong> स्व-तेजसावरकाय, <strong>गुणानां</strong> सत्वादीनां वृत्ति-रूप-<strong>लक्ष्याय</strong> हीन-लक्ष्याय्स <strong>गुण-वृत्तिभिर्</strong> अनङ्कितायेत्य् अर्थः&mdash;हीने उपश्च कथ्यते इति श्रुतेः । अत एव <strong>गुण-द्रष्ट्रे</strong> गुण-नियन्त्रे । स्वेषां भक्तानां <strong>सम्वित्</strong> सम्यक् वित् सत्ता यस्मात्, नित्य&mdash;पार्षदायेत्य् अर्थः ॥४६॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>विश्वनाथ-चक्रवर्ती (सारार्थ-दर्शिणी) :</strong> यतस् तेष्व् एव <strong>गुणानां</strong> प्रेम-वश्यत्वादीनां प्रकर्षेण प्रकाशकार तथा प्रकाशितेन प्रेम-वश्यत्व-गुणेन <strong>आत्माच्छादनाय</strong> <strong>आवृत</strong>-निजैश्वर्याय तदपि त्वं भक्ति-तत्त्वज्ञै ज्ञात-स्वरूप एव भवसीत्य् आहुः, <strong>गुणस्य</strong> भक्त-वात्सल्यातिशयस्य <strong>वृत्त्या</strong> असाधारण-सत्तया <strong>उपलक्षाय</strong> स्वयं भगवन्तं विना को ऽप्य् एवं न भवतीति ज्ञेयाय वतो <strong>गुण-द्रष्ट्रे</strong> स्व-भक्तस्य <strong>गुणम्</strong> एव पश्यति, नतु दोष-गन्धम् अपि यस् तस्मै अत-एव स्वेषु भक्तष्व् एव <strong>सम्विद्</strong> अनुभवो वस्य तस्मै ॥४६॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>बलदेव-विद्यभूषणः (वैष्णवानन्दिनी) :</strong> तेष्व् एव प्रेमाधीनतादीनां <strong>गुणानां प्रदीपाय</strong> प्रदर्शकाय प्रदर्शितैस् तैर् <strong>गुणैर्</strong> <strong>आत्माच्छादनाय</strong> मुकुराधर-चित्र-न्यायेन स्वैश्वर्यावरकाय तथापि निहत-दैत्य-सौख्य-दातृत्वादीनां <strong>गुणानां वृत्या</strong> स्वयं भगवत्त्वेन्<strong>ओपलक्ष्याय</strong> बोध्याय <strong>गुण-द्रष्ट्रे</strong> भक्तस्य <strong>गुणम्</strong> एव तद् अनुदोषं यः पश्यति तस्मै अतः स्वेषु भक्तेषु <strong>सम्विद्</strong> अनुभवो यस्य तस्मै ॥४६॥</p>
<hr>
<p><strong>॥ १०.१६.४७ ॥</strong></p>
<p><strong>अव्याकृत-विहाराय सर्व-व्याकृत-सिद्धये ।</strong><br>
हृषीकेश नमस् तेऽस्तु मुनये मौन-शालिने ॥**</p>
<p><strong>श्रीधर-स्वामी (भावार्थ-दीपिका) :</strong> अगोचरत्वम् उपलक्ष्यत्वं च दर्शयन्त्यो नमन्ति, <strong>अव्याकृत-विहाराय</strong>, अतर्क्य-महिम्न इत्य् अर्थः । <strong>सर्व-व्याकृत-सिद्धये</strong> सर्व-कार्योत्पत्ति-प्रकाश-हेतुत्वेनोपलक्षण-योग्यायेत्य् अर्थः । उपलक्षणान्तरम् आहुः&mdash;हे <strong>हृषीकेश</strong> ! करण-प्रवर्तक ! किं विषयैप्सया ? न, <strong>मुनये</strong> आत्मा-रामाय । किं साधन-वशेन वा ? न हि, <strong>मौन-शीलिने</strong> मौनम् आत्मा-रामता तत्-स्वभावाय ॥४७॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>वंशीधरः (भावार्थ-दीपिका-प्रकाशः) :</strong> <em>इत्य् अर्थ</em> इति व्याकृत-विहारस् तर्कितुं शक्यो भवतीति त्वं तु न तथेत्य् अर्थः । इत्य् अर्थः इति । कारणं विना <em>कार्योत्पत्तेर्</em> असम्भवादित्य् अभिप्रायः । प्रवर्तकत्वं कारणं विना मन्दोऽपि न प्रवर्तते इति न्यायात् किञ्चिद् अपेक्ष्यैव भवतीति शङ्कते&mdash;किम् इति । <em>आत्म-राम</em>तापि <em>साधन</em>-सम्पत्त्यैवेति पुनर् आशङ्कते&mdash;<em>किम्</em> इति । यद् वा, <strong>अव्याकृता</strong> व्याकर्तुम् अशक्याः सृष्ट्यादि-<strong>विहारा</strong> यस्य तस्मै । पर्वेषु भक्तेषु <strong>व्याकृता</strong> प्रकटिता सिद्धिः स्वरूपं येन तस्मै । <strong>मुनये</strong> सर्वज्ञाय <strong>मौन-शीलिने</strong>ऽसम्भावितोक्तिर् अहिताय ॥४७॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>श्रीनाथ-चक्रवर्ती (चैतन्य-मत-मञ्जुषा) : आव्याकृता</strong> अप्राकृता <strong>विहारा</strong> यस्य, <strong>सर्वा-व्याकृतस्य</strong> सर्व-व्याकारस्य सर्व-पुरुषार्थस्य <strong>सिद्धये</strong> सिद्धि-रूपाय, तेषां सिद्धिर् यस्माद् इति वा, एतावता स्तवेनापि न किञ्चिद् वदसि त्वं मुनिर् इव तिष्ठसि, तस्मात् <strong>मौन-शीलिने</strong> <strong>मुनये</strong> <strong>नमः</strong> । उक्तं च मौनं चैवास्मि गुह्यानाम् [गीता १०.३८] इति । <strong>हृषीकेश</strong> इत्य् अस्यायं भावः&mdash;अस्माभिर् यद् उच्यते, तस्यापि त्वम् एव प्रवर्तकः, तदा कथं नानुमोदसे इति ॥४७॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>सनातन-गोस्वामी (बृहद्-वैष्णव-तोषणी) :</strong> न व्याकृतः केनापि व्याख्यातो निर्वक्तुम् अशक्यो विहारो लिलापि यस्य तस्मै, तथा च श्री-विष्णु-पुराणे&mdash;अनाख्येय-प्रयोजन इति । अथ-च <strong>सर्वैः</strong> शास्त्रज्ञैः शास्त्रैर् <strong>व्याकृता</strong><sup id="fnref:26"><a href="#fn:26" class="footnote-ref" role="doc-noteref">26</a></sup> निरुक्ता <strong>सिद्धिर्</strong> यस्य, न्याय-शास्त्रादौ सर्वत्र प्राग् ईश्वर-सिद्धेर् एव प्रस्तुतत्वात् । यद् व, <strong>अव्याकृतः</strong> प्रपञ्चातीति <strong>विहारो</strong> यस्य, अथ-च सर्वस्य लौकिकादि-कर्म-प्रपञस्य सिद्धिर् यस्मात् तस्मै, अत एव <strong>हृषीकेश</strong> हे तद् अर्थ-निज-सर्वेन्द्रिय-प्रवर्तकेति । <strong>मुनये</strong> आत्मा-रामाय, अथ-च अकार-प्रश्लेषेण <strong>अमौन-शीलिने</strong> धर्माद्याचरणाद्-गोपी-कुल-रमणाद् वा ॥४७॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (लघु-वैष्णव-तोषणी) : अव्याकृतः</strong> प्रपश्चातीतो <strong>विहारो</strong> यस्य अथ च सर्वत्र <strong>व्याकृते</strong> न तत् तल् लीलत्वेन <strong>सिद्धिः</strong> प्रसिद्धिर् यस्य <strong>सर्व-व्याकृतस्यैव</strong> सिद्धिस् तत् तल् लीला-साधकता यस्येति वा तद् उक्तं प्रपञ्चं निष्प्रपञ्चो\ऽपि इत्य् अव्याकृत-लीलत्वाद् एव</p>
<blockquote>
<p>परिनिष्ठितो\ऽपि नैर्गुण्ये उत्तम-श्लोक-लीलया । &gt;
गृहीत-चेता राजर्षे ! आख्यानं यद् अधीतवान् ॥</p></blockquote>
<p>इत्य्-आदिकं घटत इत्य् आहुः, <strong>हृषीकेश</strong> हे स्वस्मिन्न् आत्मा-राम-पर्यन्तानां सर्वेन्द्रिय-प्रवर्तकेति <strong>मुनये</strong> आत्मा-रामाय अथ च अकार-प्रश्लेषेण <strong>अमौन-शीलिने</strong> तद् विपरीत-व्याख्याता सिद्धिस् तत् तच् चेष्टा-फलं दधि-पयो-भक्षणादिकम् अपि यस्य तस्मै, अहो तेन च सर्वेषां प्रीतिर् एवासीद् इत्य् आहौः&mdash;हृषीकेश हे सर्वेन्द्रिय-वशीकारिण-गुण-गणेति । किं च, तत्रोपालम्भादौ मुनये मौन-शीलिन इति स्वान्तः-करण-निहित-तादृश-वयुनापि बहिर् मौनेन सुप्रतीको यथास् त इत्य् एवम् उक्त-रूपो यस् तस्मा इत्य् अर्थः । श्लोक-द्वयेऽस्मिन्न् आर्थान्तराच्छन्नतयोक्तिर् इयं प्रभुतास्फुरणात् सङ्कोचेनेति ज्ञेयम् ॥४७॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः) : अव्याकृत-विहाराय</strong> प्रपञ्चातीत-लीलाय ॥४७.४८॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (बृहत्-क्रम-सन्दर्भः) :</strong> एव तव विहारा अपि स्तुतुं न शक्यन्त इत्य् आहुः अव्याकृत-विहारायेत्य् आदि-बहुभिः । <strong>अव्याकृता</strong> अप्राकृता <strong>विहारा</strong> यस्य, <strong>सर्व-व्याकृतस्य</strong> सर्व-पुरुषार्थस्य सिद्धिर् यस्मात् । हे <strong>हृषीकेशेत्य्</strong> अस्यायं भावः । सर्व-हृषीकेशत्वाद् अस्माकं येयमुक्तिस् तस्यापि त्वम् एव प्रवर्तकः, तत् कथं नानुमोदस ? इत्य् अर्थः । एतावता स्तवेनापि न किञ्चिद्-वदसि, तस्मान् <strong>मौनशालिने</strong> <strong>मुनये</strong> <strong>नमः</strong> । मौनञ्चापि तव सत्त्वम् एकम्, तेन तन् न जहासि, मौनं चैवास्मि गुह्यानाम् [गीता। १०.१८] इति श्री गीतासु स्वोक्तेः ॥४७॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>विश्वनाथ-चक्रवर्ती (सारार्थ-दर्शिणी) :</strong> लीला-पूरुषोत्तमस्य तव लीला-माधूर्याधिक्यम् इत्य् आहुः, <strong>अव्याकृतः</strong> अनिर्वाच्यत्वाद् अव्युत्पादितः प्राकृतो वा विहारो यस्य तस्मै । यद् वा, न <strong>व्याकृतो</strong> विवाहादि-व्यापार-रहित एव <strong>विहारो</strong> यस्य सः । सर्वेषां भक्त-विशेषाणाम् एव व्याकृतानां तत्-सेवोचित-विशिष्टाकृतीनां सिद्धिर् यस्मात् तस्मै अत-एव <strong>हृषीकेश</strong> भक्त-सर्वेन्द्रियाकर्षक भक्ति-हीनेषु <strong>मुनये</strong> आत्मा-रामाय, अत-एव तेषु स्वाभीप्सित-प्रार्थकेषु सत्सु <strong>मौन-शीलिने</strong> न किम् अपि ब्रुवते तेभ्यः सुखं दुःखाभावञ् च न ददते ॥४७॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>बलदेव-विद्यभूषणः (वैष्णवानन्दिनी) : अव्याकृतो</strong> विझ्ञान-घनो <strong>विहारो</strong> यस्य तस्मै नाम-रूपवन् मायिकं वस्तु व्याकृतम् उच्यते । तद्-भिन्नं नित्यम् अमायिकम् अव्याकृतं नित्य-विहारायेत्य् अर्थः । एको देवो नित्य-लीलानुरक्तः इति श्रुतेः सर्वेषां व्याकृतानां नाम-रूपिणां महद् आदीनां पृथिव्यन्तानां <strong>सिद्धिर्</strong> यतस् तस्मै । हे <strong>हृषीकेश</strong> <strong>!</strong> <strong>मुनये</strong> देवहूती-पुत्राय कपिलाय <strong>मौन-शीलिने</strong> ब्रह्माणम् अपि साभिमानं प्रति किम् अप्य् अब्रुवते इत्य् अर्थः ॥४७॥</p>
<hr>
<p><strong>॥ १०.१६.४८ ॥</strong></p>
<p><strong>परावर-गति-ज्ञाय सर्वाध्याक्षाय ते नमः ।</strong><br>
अविश्वाय च विश्वाय तद्-द्रष्ट्रेऽस्य च हेतवे ॥**</p>
<p><strong>श्रीधर-स्वामी (भावार्थ-दीपिका) :</strong> कुतः ? <strong>परावर-गति-ज्ञाय</strong> स्थूल-सूक्ष्माणां गति-ज्ञत्वेन, क्वापि सज् जमानायेत्य् अर्थः । अपि च <strong>सर्वाध्यक्षाय</strong> सर्वस्याधिष्ठात्रे । कुत एतत् ? <strong>अविश्वाय</strong> न विश्वं यस्मिंस् तन् निषेधावधये । <strong>विश्वाय च</strong> तद्-विवर्ताधिष्ठानायेत्य् अर्थः । किं च, <strong>तद्-दृअष्ट्रे</strong> अध्यासापवाद-साक्षिणे । अपि च, अस्य विश्वाध्यासस्य तद्-अपवादस्य चाविद्याविद्याभ्यां <strong>हेतवे</strong>।</p>
<p>यद् वा, अविश्वाय विश्व-तैजसाद्य्-अवस्था-रहिताय । विश्वाय च माय्या स्वंशैस् तत्-तद्-अवस्थाय तद्-द्रष्ट्रे तासाम् अवस्थानां भावाभाव-साक्षिणे । अन्यत् समानम् । तस्मात् सर्व-गति-ज्ञत्व-सर्वाधिष्ठातृत्वात्मा-रामत्वादिभिर् निरतिशयैश्वर्याय तुभ्यं नम इति ।</p>
<p>विशेषणैर् असङ्कीर्णैः पञ्च-पञ्चा-शतान् अतः ।</p>
<p>अहि-स्त्रीभिः प्रसन्नो वस् तासाम् इव भवेद् धरिः ॥४८॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>वंशीधरः (भावार्थ-दीपिका-प्रकाशः) :</strong> <em>आत्मारामत्वे</em> हेतुम् आशङ्कते&mdash;<em>कुत</em> इति । <em>इत्य् अर्थ</em> इति जीवेष्व् अपि ज्ञानिनो न कुत्राप्य् आसक्ता भवन्ति परम-ज्ञानिनस् तव तु कथम् आसक्तिर् भवेत् ? इति । तात्पर्यम् अन्यद् आह&mdash;<em>अपि च</em> इति सर्वाधिष्टातृत्वे हेतुम् आशङ्कते&mdash;कुत एतत् ? सर्वाधिष्ठातृत्वम् । <em>इत्य् अर्थ</em> इति न हि साक्षाद् विश्व-रूपत्वं, किं तु <em>विवर्ताधिष्ठानत्वेन</em> तद् अस्तीति भावः । तत् समर्थयति&mdash;<em>किं च</em> इति । तत्रैवान्यद् आह&mdash;<em>अपि च</em> इति । पूर्व-व्याख्याने क्लिष्ट-कल्पनां मत्वाह&mdash;विश्वे तूपलक्षणं <em>तैजस</em>-प्राज्ञयोः । तत् तत्-<em>तद्-अवस्थाप</em> विश्वादि-रूपाय । यतः आत्मारामादि-रूपोऽसि <em>तस्माद्</em> धेतोः असङ्कीर्णैः अमिलितैः पुनर्-उक्ति-दोष-वर्जितैः । <strong>वः</strong> युष्माकम् अध्येत्र्-अध्यापकानां श्रोतृवक्तॄणाम् । तासाम् इव नागाङ्गनानाम् इव ॥*॥४८॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>श्रीनाथ-चक्रवर्ती (चैतन्य-मत-मञ्जुषा) : अविश्वाय</strong> विश्वातीताय, अथ च भक्तानां <strong>विश्वाय</strong> विश्व-देवत्वं भक्तानाम्, सर्वनामत्वाभाव आर्यः । <strong>तद्-द्रष्ट्रे</strong> विश्व-द्रष्ट्रे विश्व-<strong>हेतवे</strong> च ॥४८॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>सनातन-गोस्वामी (बृहद्-वैष्णव-तोषणी) : पराणाम्</strong> उत्कृष्टानाम् <strong>अवराणां</strong> च निकृष्टानां <strong>गतिं</strong> शुभाशुभ-लक्षणम्, तत्त्वं <strong>जानातीति</strong> तथा तस्मै । अथवा पराणाम् अवराणां च <strong>अध्याक्षाय</strong> स्वामिने, निकृष्णानाम् उपेक्ष्याणाम् अप्य् अध्यक्षत्वम् अद्भुतम्, <strong>अविशाय</strong> विश्व-तैजसाद्य् अवस्था-रहिताय, अथ-च <strong>विश्वाय</strong> तत् तद् अवस्था-स्वीकारिणे, <strong>तद्-द्रष्टे</strong> तत्-तद् अवस्थानां साक्षिणे, अथ-च तत्-तद् <strong>धेतवे</strong>, यद्य् अप्य् अन्येऽपि विविधा बहवो विरोधादयः श्री-भगवति वर्तन्ते, तथापीमे प्रसिद्धाः प्रायः शास्त्र-सिद्धा उक्ताः विरोधाद्य् अलङ्काराच् च परम-माहात्म्यम् एव पर्यवस्यति, किं च, एतद् एव भगवत्त्वम्, यत्र महोदधौ विचित्र-विचित्र-प्रवाह<sup id="fnref:27"><a href="#fn:27" class="footnote-ref" role="doc-noteref">27</a></sup> इव सर्वे विरोधाः प्रविशन्ति, यतो निर्गुणत्व-निर्विशेषत्वादयो ब्रह्मणः स-गुणत्व-सविशेषत्वादयश् च मायिक-प्रपञ्चस्य धर्माः परस्परं विरुद्धा अपि श्री-भगवतो निर्गुणत्वादाव् अपि सगुणत्वादिना सगुणत्वादाव् अपि निर्गुणत्वादिना सर्वेऽपि तस्मिन् सुखं लियन्त एव, सच्चिदानन्द-घन-विग्रहत्वात् । एतद् एव परब्रह्मत्वम् एव, तद् एव तर्कागम्यं तत्-प्रसादैर् विज्ञेयं भगवत्ताभिधेयं<sup id="fnref:28"><a href="#fn:28" class="footnote-ref" role="doc-noteref">28</a></sup> पारमैश्वर्यम् इति । एतच् च श्री-भागवतामृतोत्तर-खण्डे विवृतम् अस्ति । अतोऽशेष-विरोधाद्याश्रयात् श्री-वृन्दावनाश्रितस्य परमानुग्राह्यस्यापि निग्रहो युक्त एवेति भावः ॥४८॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (लघु-वैष्णव-तोषणी) :</strong> तादृश-तर्क्य-लीलत्वे हेतुः <strong>परावर-गति-ज्ञाय</strong> तत् तद् आत्मत्वेन तत् तत् तत्त्वज्ञाय न तु ज्ञेयाय तथापि सम्प्रति सर्वेषाम् <strong>अध्याक्षाय</strong> अक्षाण्यधिकृत्य वर्तत्त इति प्रत्यक्षाय किं च, न विद्यते <strong>विश्वं</strong> यत्र तस्मै तथापि <strong>विश्वाय</strong> तद् एव प्रतिपादयन्ति <strong>तद् द्रष्ट्रेऽस्य च हेतवे</strong> दृष्टृत्वात् दृश्याद् अस्माद् भिन्नाय उपादान-रूपात् त्वद् अव्यतिरिक्तम् इदम् इति विश्व-रूपाय श्री-गोपाल-लीला-पक्षेऽपि अद्यैव त्वद् दृतेऽस्य किं मम न ते [भा।पु। १०.१४.१८] इत्य्-आदि-दृष्ट्या तत् तत् सङ्गमनीयम् एवं सर्व-विरोधाश्रयत्वेनैवाचिन्त्य-शक्तित्वं तेनैव चैश्वर्यम् इति पूर्वम् अपि प्रतिपादितम् अतोऽशेष-विरोधाश्रत्वात् निग्राह्यस्यान्य् अनुग्रहो युक्त एवेति भावः ॥४८॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (बृहत्-क्रम-सन्दर्भः) :</strong> नानाबाधानुरोधाय परिच्छिन्ना व्यापी विग्रहो नित्यः, एकोऽनेकः, निर्गुणः, स्वानन्द-गुणवान्, आनन्दो मूर्तः, इत्य् आदयो ये नानावादाः, तेष्व् अनुरोधो यस्य सर्व-वादसंवादक इति यावत् तस्मै । <strong>अविश्वाय</strong> विश्वस्माद् भिन्नाय, <strong>विश्वाय</strong> विश्व-प्रकाशकाय, <strong>तद्-द्रष्ट्रे</strong> तस्य <strong>हेतवे</strong> च ॥४८॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>विश्वनाथ-चक्रवर्ती (सारार्थ-दर्शिणी) :</strong> यतः <strong>परेषाम्</strong> उत्कृष्टानां भक्तानाम् <strong>अवरेषां</strong> निकृष्टानाम् अभक्तानां च <strong>गतिं</strong> प्राप्यं <strong>जानते</strong> <strong>सर्वाध्यक्षार</strong> सर्व-फलाध्यक्षत्वात् ज्ञात्वा तत् तत् समुचित-फलस्य दात्रे इत्य् अर्थः । कर्म-फल-दातृत्वे ऽपि न तव कर्म-सम्बन्धः यतो <strong>ऽविश्वाय</strong> प्रपञ्चातीताय तदपि माया-शक्त्या <strong>विश्वाय</strong> समये विश्वं स्रष्टुं <strong>तस्य</strong> विश्वस्य <strong>द्रष्ट्रे</strong> तथैवास्य विश्वस्य हेतुं प्रधानञ् च चेतयितुं विकारयितुं वा तस्य द्रष्ट्रे क्रियार्थोपपदस्य [पाण्। २.३.१४] इत्य्-आदिना चतुर्थी ॥४८॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>बलदेव-विद्यभूषणः (वैष्णवानन्दिनी) : परेषां</strong> ज्ञानिनाम् <strong>अवरेषां</strong> कर्मिणां च <strong>गतिं</strong> प्राप्यं <strong>जानातीति</strong> तस्मै । <strong>सर्वेषां</strong> मोक्ष-स्वर्गादीनां फलानाम् <strong>अध्यक्षाय</strong> स्वामिने तत्-तत् साधनानूसारेण तत्-तत् फलदायेत्य् अर्थः । <strong>अविश्वय</strong> न विश्वं यस्मिंस्-तस्मै तत्-स्पर्श-रहितायेत्य् अर्थः । तथापि <strong>विश्वाय</strong> तद् अन्तः-प्रविष्टाय विश्वतीति तद्-व्युत्पत्तेः एतद् ईशनम् ईशस्येत्य् [भा।पु। १.११.३८] आदि पूर्वोक्तेः अस्य विश्वस्य <strong>हेतवे</strong> हेतुं प्रधानं परिणमयितुं <strong>तद्-द्रष्ट्रे</strong> स ऐक्षत लोकान्नुसृजा [छा।उ। ६.२.३] इत्य्-आदि श्रुतेः क्रियार्थोपपदस्येति चतुर्थी ॥४८॥</p>
<hr>
<p><strong>॥ १०.१६.४९ ॥</strong></p>
<p><strong>त्वं ह्य् अस्य जन्म-स्थिति-संयमान् प्रभो</strong></p>
<p><strong>गुणैर् अनीहोऽकृत-काल-शक्ति-धृक् ।</strong></p>
<p><strong>तत्-तत्-स्वभावान् प्रतिबोधयन् सतः</strong></p>
<p><strong>समीक्षयामोघ-विहार ईहसे ॥</strong></p>
<p><strong>श्रीधर-स्वामी (भावार्थ-दीपिका) :</strong> एवं तवद् दण्डानुमोदनेन नमस्कारैश् च भगवन्तं प्रसाद्येदानीं त्वद् अधीनानां प्राणिनां कोऽपराध इत्य् आशयवत्यः प्रार्थयन्ते, त्वं हीति । <strong>अस्य</strong> लोकस्य <strong>जन्मादि</strong> <strong>त्वम्</strong> एव <strong>अकृत</strong>ऽकरोः, ततश् च तांस् तान् संस्कार-रूपेण सतः स्वभावान् घोरत्वादीन् <strong>प्रतिबोधयन्न्</strong> <strong>ईहसे</strong> क्रीडसि । यद् वा, अस्य जन्मादींस् त्वम् ईहस इत्य् अन्वयः । कथं-भूतः । अकृतानादिर्या <strong>काल-शक्तिस्</strong> तां धारयतीति तथा । अन्यत् समानम् ॥४९॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>वंशीधरः (भावार्थ-दीपिका-प्रकाशः) :</strong> <em>एवम्</em> उक्तविधया । श्री-कृष्ण एव दोषमादधन्त्य आहुः त्वं हीति । गुणैः सत्त्वादिभिः । आदिना शान्तमू ढत्वे ग्राह्ये । <strong>त्वम्</strong> <strong>अकृत</strong> इह युष्मत् प्रयोगे प्रथम-पुरुषः चान्दसः । ऋजु-मार्गेण इति न्यायम् आश्रित्य् आह&mdash;यद् वेति । <strong>ईहसे</strong> करोषि धातूनाम् अनेकाथः स्वादीहिरत्र करणे ॥४९॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> तद् एवाहुः&mdash;तं हस्येत्य्-आदि ॥४९॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>सनातन-गोस्वामी (बृहद्-वैष्णव-तोषणी) :</strong> नन्व् अयम् अपराधी निग्रह-योग्य एवेति चेत् तत्राहुः&mdash;त्वम् इति पञ्चभिः । हि एव, <strong>त्वम्</strong> एव विभो हे सर्वेश्वर ! <strong>गुणैः</strong> रज-आदिभिर् <strong>जन्मादीन्</strong> <strong>ईहसे</strong> करोषि, <strong>अनीहस्</strong> तद्-अनपेक्षोऽपि <strong>सतः</strong> पूर्वत एव वर्तमानान् इति वैषम्यं परिहृतम्, <strong>समीक्षया</strong> दृष्टि-मात्रेण परमापेक्षया वा ।</p>
<p>ननु, किम् अर्थं समीक्षा ? इत्य् अपेक्षायाम् आहुः&mdash;<strong>अमोघ-विहारः</strong> सदा क्रीडर्थम् इत्य् अर्थः । यद् वा, तत् तत्-क्रीडार्थम् इत्य् अर्थः । यद् वा, <strong>स्वभाव-प्रतिबोधन</strong>-रूप-त्वत्-क्रीडा केनापि न विहन्तुं शक्यत इत्य् आहुः-अमोघेति । यतः स्वाभाविक-<strong>काल-शक्ति-दृक्</strong>, ब्रह्मादिभिर् अपि कालस्यालङ्घ्यात्वात् ॥४९॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (लघु-वैष्णव-तोषणी) :</strong> नन्व् अस्य को दोषः सर्पत्वद् आतुर् ममैवेश्वरस्येत्य् आशङ्क्याहुः त्वम् इति पञ्चभिः । <strong>हि</strong> एव हे विभो, सर्वेश्वर ! <strong>अनीहः</strong> तत् तद् अभिलाष-शून्य एव त्वम् <strong>ईहसे</strong> करोषि नन्व् एतद् विरुद्धं तत्राहुः&mdash;सत इति । तत्र <strong>जन्मनि</strong> <strong>सतः</strong> प्रकृति-लीन-प्राचीन-कल्प-गत-साधक-भक्त-जनस्य <strong>समीक्षया</strong> तद् उद्बोधनाय तं द्रष्टुम् एव कृतेन प्रकृतीक्षणेनेत्य् अर्थः । <strong>स्थितौ</strong> जन्म-मध्येऽवतीर्य तम् एव सम्यक् कृपा-पूर्वकं साक्षाद् अवलोकितुम् इत्य् अर्थः । <strong>संयमे</strong> तम् एवालिङ्ग्यापि समीक्षितुम् इत्य् अर्थः । मद् भक्तानां विनोदार्थं करोमि विविधाः क्रियाः इति पद्मात् तत आनुषङ्गितयान्येषाम् अपि तत् स्याद् इति भावः ।</p>
<p>ननु, यद् अर्था समीक्षात एवोद्बुध्यन्तां तत्राहुः&mdash;<strong>अमोघ-विहारः</strong> यथा कथञ्चिद् अपि तत् सम्बन्धस्याव्यर्थत्वाद् इत्य् अर्थः । तेषाम् अपि उद्बोधने युक्तिः <strong>अकृत-काल-शक्ति-धृक्</strong> काल-स्वरूपया स्वाभाविक-शक्त्य् एत्य् अर्थः । तथा <strong>गुणैर्</strong> उपलक्षितान् <strong>स्वभावान्</strong> प्राचीन-कर्म-संस्कारान् प्रति बोधयन्न् इति तस्मात् तथा कृत-कर्मणोऽस्यैव दोषः न तु तव ईश्वरस् तु पर्जन्यवत् द्रष्टव्य इति न्यायाद् इति भावः ॥४९॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः) :</strong> नन्व् अस्य को दोषः? सर्पत्वद् आतुर्म्ममैवेश्वरस्येति चेद् इत्य् अत आहुस् त्वम् इति पञ्चभिः । <strong>हि</strong> एव हे विभो! सर्वेश्वर <strong>अनीहस्</strong> तत् तद्-अभिलाष-शून्य एव त्वम् <strong>ईहसे</strong> करोषि नन्व् एतद् विरुद्धं तत्राहुः <strong>सतः</strong> प्रकृतिलीन-प्राचीन-कल्प-गतः साधक-भक्त-वृन्दस्य <strong>समीक्षया</strong> तद् उद्बोधनाय तद्-द्रष्टुम् एव कृतेन प्रतीक्षणेनेत्य् अर्थः । मद् भक्तानां विनोदार्थं करोमि विविधाः क्रियाः इति पाद्मात् तत आनुषङ्गिकतयाऽन्येषाम् अपि तत् स्याद् इति भावः । तस्मात् तथा कृत-कर्मणस्यैव दोषो न तु भवेद् इति भावः ॥४९.५९॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (बृहत्-क्रम-सन्दर्भः) :</strong> विश्वस्य न केवलं हेतुर् असि, तत्-पालननाश-हेतुर् अप्य् असीत्य् आहुः&mdash;त्वम् अस्य जन्मेत्य्-आदि । विश्वस्य <strong>जन्म-स्थिति-संयमान् ईहसे</strong> यद्यपि तथापि <strong>अमोघ-विहारो</strong> नित्य-लीलः । जगन्नाश-लीलायां तत्-स्थिति-लीलाया असम्भवाद् इति । तथा विहारस्य मोघत्वेऽपि अमोघ-लील एव, नित्यान्तरङ्ग-लीलत्वात्, इयन्तु बहिरङ्ग-लीला ॥४९.५७॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>विश्वनाथ-चक्रवर्ती (सारार्थ-दर्शिणी) :</strong> स्व-सृष्ट्या प्रधानं चेतन-युक्तं विकृतञ् च कृत्वा मम किं फलम् इति चेत् तत्राहुः--त्वम् इति । <strong>सतः</strong> प्रधानस्य <strong>समीक्षया</strong> <strong>अस्य</strong> विश्वस्य पूर्व-कल्पान्ते तत्रैव लीनस्य <strong>तत्-तत्-स्वभावान्</strong> तांस् तान् संस्कार-रूपेण सतः स्वतावान् घोरत्वादीन् <strong>प्रतिबोधयन्</strong> <strong>जन्मादीन्</strong> <strong>गुणैर्</strong> अज-आदिभिर् <strong>ईहसे</strong> करोषि गुणानां कर्तृत्वस्य त्वय्य्-उपचाराद् वस्तुतस् तु त्वम् <strong>अनीहः</strong>, <strong>अकृता</strong> क्षणादिर् या <strong>काल-शक्तिस्</strong> तां धारयतीति सः एवञ् च प्रधान-गत ईक्षण-रूपस् तव <strong>विहारो ऽमोघः</strong> ॥४९॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>बलदेव-विद्यभूषणः (वैष्णवानन्दिनी) :</strong> अथ कृपालुतां दर्शयन्त्यः पत्युस्त्राणं प्रार्थयन्ते पञ्चभिः । ननु, प्रधान-परिणमनादिना मे किं फलं तत्राह&mdash;त्वम् इति । <strong>सतः</strong> प्रधानस्य <strong>समीक्षया</strong> <strong>अस्य</strong> विश्वस्य पूर्व-क्ल्पावसाने तत्रैव मोक्षणे विलोनस्य <strong>तत्-तत्-स्वभावान्</strong> घोरत्वादीन् <strong>प्रतिबोधयन्</strong> <strong>गुणैर्</strong> अजः-प्रभृतिभिर् <strong>जन्मादीन्</strong> <strong>ईहसे</strong> करोषि, कीदृशः ? <strong>अकृतां</strong> नित्यां <strong>काल-शक्तिं</strong> धरसीति सः <strong>अनीहो</strong> विश्व-सर्गादि-कर्म-फलस्य ईह-शून्यः तर्हि प्रधानेक्षण-तत्-परिणामनादि-प्रवृत्तिर् मेऽपार्था तत्राह&mdash;<strong>अमोघे</strong>ति । तद् रूपो <strong>विहारस्</strong> तवामोघः जीव-भोगाद्य् अर्थत्वात् सफल इत्य् अर्थः । तथा च कृपालुत्वात् तेस्यापि नागस्य त्राणं युक्तम् इति ॥४९॥</p>
<hr>
<p><strong>॥ १०.१६.५० ॥</strong></p>
<p><strong>तस्यैव तेऽमूस् तनवस् त्रि-लोक्यां</strong></p>
<p><strong>शान्ता अशान्ता उत मूढ-योनयः ।</strong></p>
<p><strong>शान्ताः प्रियास् ते ह्य् अधुनावितुं सतां</strong></p>
<p><strong>स्थातुश् च ते धर्म-परीप्सयेहतः ॥</strong></p>
<p><strong>श्रीधर-स्वामी (भावार्थ-दीपिका) :</strong> अतस् <strong>तस्य</strong> <strong>तवैवामूस्</strong> <strong>तनवस्</strong> <strong>तन्यन्त</strong> इति क्रीडोपस्कराः । तथापि तवाधुना <strong>शान्ताः</strong> प्रियाः । कुतः ? <strong>सतां</strong> <strong>धर्म-परिपालनेच्छया</strong> ईहतः प्रवर्तमानस्य, अतस् तान् अवितुं <strong>स्थातुः</strong> स्थितस्य ॥५०॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>वंशीधरः (भावार्थ-दीपिका-प्रकाशः) :</strong> यतस् त्वम् एवास्य कारणमतो <em>हेतोः</em> । <strong>तस्य</strong> कर्तुः । <strong>अमूः</strong> सर्पाद्याः । <em>तथापि</em> स्वीतनुत्वेऽपि । <strong>शान्तासा</strong>त्त्विका देवादयः । <strong>अशान्ताः</strong> राजसा मनुष्यादयः । मूडयोनयः तमसा अस्मादादयः ॥५०॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>सनातन-गोस्वामी (बृहद्-वैष्णव-तोषणी) : त्रि-लोक्यां</strong> वर्तमानाः सर्व एवेत्य् अर्थः । <strong>अशान्ता</strong> घोराः, उत अपि, <strong>मूढ-योनयोऽपि हि</strong> हेतौ निश्चये वा, <strong>सतां</strong> वैष्णवानां <strong>धर्मो</strong> भक्ति-लक्षणस् <strong>तस्य</strong> <strong>परीप्सया</strong> प्रतिपालनेच्छया परितः सिद्धीच्छया वा, <strong>ते</strong> द्वयस्य वाक्य-द्वयेनान्वयाद् अपुनर् उक्ति-दोषः । अन्यत् तैर् व्याख्यातम् । यद् वा, <strong>ते</strong> व्रज-जनाः ॥५०॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (लघु-वैष्णव-तोषणी) :</strong> यस्माद् एवं साम्यं तस्मात् तस्यैव त इत्य्-आदि । <strong>त्रिलोक्यां</strong> वर्तमानाः सर्वा एवेत्य् अर्थः । <strong>अशान्ताः</strong> घोराः <strong>उत</strong> अपि <strong>मूढ-योनयोऽपि</strong> <strong>हि</strong> निश्चये विशेषस् त्व् <strong>अधुना</strong> <strong>शान्ता</strong> इत्य्-आदि, एवम् अपीदृश-दुष्टानुग्राहकस्य तव परम-कारुण्यम् एव तादृशेऽपि त्वय्य् अपराधिनोऽस्य परम-पामरत्वम् एवेति भावः । <strong>ते</strong> द्वयस्य वाक्य-भेदान् न पुनर् उक्ति-दोषः मध्यमं तु ते पदं <strong>शान्ता</strong> इत्य् अस्य विशेषणम् ॥५०॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, जीव-गोस्वामी बृहत्-क्रम-सन्दर्भः) :</strong> <em>न व्याख्यातम्।</em></p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>विश्वनाथ-चक्रवर्ती (सारार्थ-दर्शिणी) :</strong> केनाभिप्रायेणैवं स्तुध्वे इति चेत् तत्राहुः, <strong>तस्यैव</strong> पूर्वोक्त-लक्षणस्य तव विश्व-हेतुत्वाद् विश्व-रूपस्य <strong>अमुः</strong> <strong>शान्ता</strong>द्यास् <strong>तनवः</strong> <strong>शान्तादि</strong> स्वभावान् त्वम् एव प्रतिबोधयसि चेत्-तत्र घोर-स्वभावो ऽयं कालियः स्व-स्वभावं क्रौर्यं कथं त्यक्तुं शक्नोत्विति ? भावः, तथापि तव्<strong>आधुना शान्ताः प्रियाः</strong> कुतः? <strong>सतां</strong> <strong>धर्म</strong>-पालनेच्छया <strong>ईहतः</strong> प्रवर्तमानस्य अतस् तम् अवितुं <strong>स्थातुः</strong> स्थितस्य ॥५०॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>बलदेव-विद्यभूषणः (वैष्णवानन्दिनी) :</strong> तस्यैवेति । <strong>तस्यैव</strong> पूर्वोक्तस्य शक्तया जगद् आकारस्य तव्<strong>आमूः शान्ताद्यास् तनवः</strong> तन्यस्ते क्रीडा आभिर् इति व्युत्पत्तेः क्रीडोपस्करा इत्य् अर्थः । तत्र <strong>शान्ताः</strong> सात्विकाः <strong>अशान्ता</strong> घोराः राजस्य <strong>मूढ-योनयस्</strong> ताम् अस्यः तथापि तव्<strong>आधुना</strong> <strong>शान्ताः</strong> प्रियाः कुतः <strong>सतां</strong> <strong>धर्म-परीप्सया</strong> <strong>ईहतश्</strong> चेष्टमानस्य अतस् तान् सतोऽवितुं <strong>स्थातुः</strong> स्थितस्य तथा चास्य नागस्य त्वद्-रचित-क्रौर्य-स्वभावस्य स्वयं तत्-त्यागे असामर्थ्यात् त्वत्-कृपयैव तत्-त्यागो भावीति ॥५०॥</p>
<hr>
<p><strong>॥ १०.१६.५१ ॥</strong></p>
<p><strong>अपराधः सकृद् भर्त्रा सोढव्यः स्व-प्रजा-कृतः ।</strong><br>
क्षन्तुम् अर्हसि शान्तात्मन् मूढस्य त्वाम् अजानतः ॥**</p>
<p><strong>श्रीधर-स्वामी (भावार्थ-दीपिका) :</strong> एवं तवाप्रियाचरणाद्य्-<strong>अपराधस्</strong> तर्हि <strong>सोढव्य</strong> इति ॥५१.५२॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>वंशीधरः (भावार्थ-दीपिका-प्रकाशः) :</strong> स्वामि-धर्मं ज्ञापयन्त्यः । क्षमायन्तीत्य् आह&mdash;<em>एवम्</em> <em>इति</em>, पूर्वोक्तरीत्या । <strong>सोढव्यः क्षन्तुम् अर्हसीति</strong> द्विरुक्तिर् आदरार्था सम्भ्रमाद् वा । <strong>मूढस्य</strong> ताम् असस्य । अत्र हेतुः&mdash;<strong>त्वां</strong> सर्वेश्वरम् । शान्तात्मनाम् एतद् एवोचितम् इति संबुद्ध्यभिप्रायः । शान्त-लोक-विप्रियकारित्व-लक्षणोऽस्यापराधः <strong>सकृत्-सोढव्य</strong> इत्य् अधुना दण्डयित्वा शिक्षितोऽप्य् अयं त्वदीय-शान्त-जनेभ्यो यदि पुनर् परात्स्यति तदा न सोढव्य इति भावः । यद् वा, सकृद् अपि यो भर्ता तनापि, त्वं तु स्रष्टृत्वादिना नित्येश्वरोऽस्पतस् त्वया तु किम् उतेति भावः ॥५१॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>सनातन-गोस्वामी (बृहद्-वैष्णव-तोषणी) :</strong> किन्तु, अपराधो\ऽयं त्वया क्षन्तुं युज्यत एवेत्य् आहुः&mdash;अपेति । <strong>भर्त्रा</strong> पोषकेण स्वस्य <strong>प्रजया</strong> पोष्येण <strong>कृतो\ऽपराधः</strong> <strong>सकृद्</strong> अपि <strong>सोढव्य</strong> एव । अतस् <strong>त्वं</strong> <strong>क्षन्तुम्</strong> <strong>अर्हस्य्</strong> एव, विशेषतः शान्त-स्वभावस्य तव क्षमोचितैवेत्य् आहुः&mdash;हे <strong>शान्तात्मन्न्</strong> इति । तत्र चाज्ञास्यावश्यं क्षन्तव्य एवेत्य् आहुः&mdash;<strong>मूढस्य</strong> तमोजाति-स्वभावेन ज्ञान-हीनस्य, तत्रापि त्वाम् <strong>अजानतः</strong>, त्वद् अद्भुत-लीलादिना त्वां ज्ञातुम् अशक्नुवतः, अथवा समृद् अपि यो भर्ता, तेनापि त्वन्तु स्रष्टृत्वादिना नित्येश्वरः । वयं च जीवाः सेवका एव, अतो मुहुर् अप्य् अस्माकपराधस् त्वया सोढुम् एव योग्य इति भावः, किं च, क्षन्तुम् इति । अन्यत् समानम् ॥५१॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (लघु-वैष्णव-तोषणी) :</strong> अतस् त्वया क्षन्तुं युज्यत एवेत्य् आहुः&mdash;अपेति । <strong>भर्त्रा</strong> पोष्टृत्वात् पितृ-तुल्येन <strong>स्व-प्रजा-कृतोपराधः सकृद्</strong> अपि <strong>सोढव्यः</strong> सोढुं योग्यः तस्मात् <strong>क्षन्तुम्</strong> इत्य्-आदि त्वन्तु <strong>शान्तात्मत्वात्</strong> सर्वथा क्षन्तुम् <strong>अर्हसीत्य्</strong> अर्थः । किं च, <strong>मूढस्य</strong> तामस-जाति-स्वाभावेन ज्ञान-हीनस्य अत एव <strong>त्वाम् अजानतः</strong> त्वद्-भूत-लीलादि-दर्शनेनापि त्वां ज्ञातुम् अशक्नुवतह् । यद् वा, सकृद् अपि यो भर्ता तेनापि त्वं तु स्रष्टृत्वादिना नित्येश्वरः किम् उतेति ॥५१॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्</em>।</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>विश्वनाथ-चक्रवर्ती (सारार्थ-दर्शिणी) :</strong> अतः शान्त-लोक-विप्रियकारित्व-लक्षणो ऽस्यापराधो ऽभूद् एव स च <strong>सकृत्</strong> <strong>सोडव्य</strong> इत्य् । अधुना दण्डयित्वा शिक्षितो ऽप्य् अयं त्वदीय-शान्त-जनेषु यदि पुनर् अप्य् <strong>अपराध्य</strong>ति, तदा न सोडव्य इति । भावः <strong>क्षन्तुम् अर्हसीत्य्</strong> अर्थ-पौनर् उक्त्यम् अतिवैयग्र्य-व्यज्ञकं क्षन्तुम् इत्य् अपराधम् इति शेषः । <strong>शान्तात्मन्न्</strong> इति क्षन्तृत्वे हेतुः <strong>मूटस्याजानत</strong> इति क्षन्तव्यत्वे हेतुः ॥५१॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>बलदेव-विद्यभूषणः (वैष्णवानन्दिनी) :</strong> शान्त-जन-विप्रियकारित्वम् अस्यापराधः <strong>सकृत् सोढव्य</strong> एव पुनर् एवं कारित्वे तु न सोढव्य इति भावः । <strong>क्षन्तुम्</strong> <strong>अर्हसीति</strong> वैयग्र्यात् पुनर् उक्तिः <strong>शान्तात्मन्न्</strong> इति क्षन्तृत्वे <strong>मूढस्याजानत</strong> इति क्षन्तव्यत्वे हेतुः ॥५१॥</p>
<hr>
<p><strong>॥ १०.१६.५२ ॥</strong></p>
<p><strong>अनुगृह्णीष्व भगवन् प्राणांस् त्यजति पन्नगः ।</strong><br>
स्त्रीणां नः साधु-शोच्यानां पतिः प्राणः प्रदीयताम् ॥**</p>
<p><strong>श्रीधर-स्वामी (भावार्थ-दीपिका) :</strong> <em>न व्याख्यातम्।</em></p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>वंशीधरः (भावार्थ-दीपिका-प्रकाशः) :</strong> पद्भ्यां न गच्छत्य् अर्यादुरसा गच्छतीति पन्नग इत्य् अनेन तद् दैन्यं ध्वनितम् । साधुशोच्यानाम् इत्य् उक्तेः त्वं साधुवर्योऽसि पतिर् एव हि साध्वीनां नारीनां<sup id="fnref:29"><a href="#fn:29" class="footnote-ref" role="doc-noteref">29</a></sup> जीवनं स्मृतम् इत्य् आशयेनाह&mdash;प्राण इति । <strong>पति</strong>-जीवन-पर्यन्तम् एव <strong>साध्वीनां</strong> जीवनम्, पत्यन्ते तद् अनुगम-श्रवणाद् इति भावः । हे <strong>भगवन्</strong> परमादयालो । यद् वा, हे सर्वज्ञ निज-कारुण्य-महिमानं स्वमाया-वैभवं जीवानाम् अस्माकं दैन्यं च जानास्येवेति भावः ॥५२॥ अत्र विश्वनाथ, तोषिण्यां अपि</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>सनातन-गोस्वामी (बृहद्-वैष्णव-तोषणी) :</strong> किं वक्तव्यम्, क्षमा कार्येति, अनुग्रह एव कर्तुं योग्य इत्य् आहुः--अन्व् इति । कुतः ? <strong>भगवन्</strong> हे परम-दयालो ! यद् वा, हे सर्वज्ञेति निज-कारुण्य-महिमानं स्वमाया-वैभवं च तत एव जीवानाम् <strong>अस्माकं</strong> दैन्यं च त्वं ज्ञानास्येवेत्य् अर्थः । तच् चाविलम्वेनेत्य्-आदि-निज-प्रतिज्ञां स्मरस्येवेत्य् अर्थः । आर्तत्वं दर्शयन्ति&mdash;<strong>प्राणान्</strong> इति । अहो बत न क्रियताम् अस्मिन्न् <strong>अनुग्रहः</strong>, अस्मास्ववश्यं कर्तुम् उपयुज्यत इत्य् आहुः&mdash;<strong>स्त्रीणाम्</strong> इति । <strong>साधुभिः</strong> <strong>शोच्यानां</strong> जात्यैव स्वातन्त्राद्य् अभावाद् इति परम-दैन्यं दर्शितम् । यद् व, साधु यथा स्यात् पुनर् अनपराधत्वादि-सम्पादनेनेत्य् अर्थः । पतिर् एव प्राणः जीवनम्, प्रकर्षेण शरीराक्षतत्वादिना च दीयताम् ॥५२॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (लघु-वैष्णव-तोषणी) :</strong> किं वक्तव्यं क्षमा कार्येति अनुग्रह एव कर्तुं इत्य् आहुः&mdash;अन्विति । कृतः ? <strong>भगवन्</strong>, हे परम-दयालो ! यद् वा, हे सर्वज्ञेति ! निज-कारुण्य-महिमानं स्व-माया-वैभवं च तत एव जीवानाम् <strong>अस्माकं</strong> दैन्यं च त्वं जानास्येवेत्य् अर्थः । एतच् चाविलम्बेनेत्य् आहौः&mdash;प्राणान् इति । यद् वा, अन्नं हि प्राणिनां प्राणा, आर्तानां शरणं त्व् अहम् इत्य्-आदि-निज-प्रतिज्ञां स्मरस्वेत्य् अर्थः । आर्तत्वं दर्शयन्ति&mdash;<strong>प्राणान्</strong> इति । अहो बत न क्रियतां वास्मिन्न् <strong>अनुग्रहः</strong> अस्मास्ववश्यं कर्तुम् उपयोज्यत इत्य् आहुः&mdash;<strong>स्त्रीणाम्</strong> इति । <strong>साधुभिः</strong> <strong>शोच्यानां</strong> जात्यैव स्वातन्त्र्याद्य् अभावात् इति परम-दैन्यं दर्शितम् यद् वा, साधु यथा स्यात् पुनर् अनपराधत्वादि-सम्पादनेनेत्य् अर्थः । <strong>पतिर्</strong> एव प्राणः जीवनं प्रकर्षेण शरीराक्षतत्त्वादिना च <strong>दीयताम्</strong> ॥५२॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्</em>।</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>विश्वनाथ-चक्रवर्ती (सारार्थ-दर्शिणी) :</strong> ननु, चिकित्सास्य साध्वेव कृता रोगो गत एव किन्तु रोग-शेष-दूरीकरणार्थं सप्ताष्टाः पार्ष्णिप्रहारा अवशिष्यन्ते, तेषु सम्मतिर्दीयताम् इत्य् अत आहुः, अनुगृह्नीष्वेति । स-दोषशेषो <strong>ऽनुग्रहा</strong>मृतप्रदानेनैव नाशनीयोः नतु दण्ड-तीव्रषौध-पानेन यतोऽसौ सम्प्रति प्राणांस् त्यजति</p>
<p>ननु, <strong>त्यजतू</strong> प्राणान् किम् अनेन विगीतेन सर्प-शरीरेण, अतः परं दिव्य-देहो मद्-भक्त एव भविष्यति । तत्राहुः, <strong>स्त्रीणाम्</strong> इति । सून्दरीणाम् <strong>अस्माकं</strong> वैधव्ये सति कश्चिद् अन्यः पापिष्ठः सर्पो बलात् कामयिता भविष्यतीत्य् अतः <strong>शोच्यानाम्</strong> अस्माकम् अयम् एव सम्प्रत्य् उत्पन्न-वैष्णवताकत्वात् <strong>प्राणः</strong> स्नेहास्पदी-भवन् प्राण-तुल्यः ॥५२॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>बलदेव-विद्यभूषणः (वैष्णवानन्दिनी) :</strong> ननु, पञ्चषैः पार्ष्णि-प्रहारैर् अस्य दोष-शेषोऽपनेयः सन्मतिश् चेद्-भवतीनाम् इति चेत्-तत्राह&mdash;अनुगृहीष्व् एति । तच् छेषो<strong>ऽनुग्रहाद्</strong> एवापगच्छेद् इति भावः । तैर् एष <strong>प्राणांस्</strong> <strong>त्यजति</strong> नन्व् अस्य दुष्टस्य प्राणने यद् उक्तानां वः कथम् आग्रहस् तत्राहुः--<strong>त्रीणाम्</strong> इति । स्त्रीभ्योऽस्मभ्यम् अयं पतिर् <strong>दीयतां</strong> इदानीं त्वं प्रपन्नत्वाद् अयम् अस्माकं इत्य् अर्थः । <strong>नः</strong> कीदृशानाम् इत्य् आह&mdash;<strong>साध्व्</strong> इति । एतस्मिन् मृते वैधव्येन वैरूप्ये सति साधुभिः शेष-देवादिभिः <strong>शोच्यानाम्</strong> इति तेभ्यो नैतद्-रोचेत इति भावः ॥५२॥</p>
<hr>
<p><strong>॥ १०.१६.५३ ॥</strong></p>
<p><strong>विधेहि ते किङ्करीणाम् अनुष्ठेयं तवाज्ञया ।</strong><br>
यच्-च्छ्रद्धयानुतिष्ठन् वै मुच्यते सर्वतो भयात् ॥**</p>
<p><strong>श्रीधर-स्वामी (भावार्थ-दीपिका) :</strong> युष्मद्-अनुग्रहेऽन्येषां मृत्युर् एवेति चेत् तन् नेत्य् आहुः, विधेहीति । <strong>त्वद्-आज्ञया</strong> प्राणिनो नाद्याम् एति भावः ॥५३-५५॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>वंशीधरः (भावार्थ-दीपिका-प्रकाशः) :</strong> भिन्नान्वयात् ते तव योः पुनर् उक्तिर् न शङ्क्येति । <strong>अनुष्ठेयम्</strong> । <strong>विधेहि</strong> आज्ञापय विपूवाधा करोत्य् अर्धे इति व्याङ्युक्तः । करोत्य् अर्थत्वेऽपि तम् उल्लङ्घ्यान्यार्थोऽपि प्रकृत-सङ्गत्या भवतीति बोधार्थम् अयम् अर्थः । यत् भवद् <strong>आज्ञप्तम्</strong> । <strong>सर्व-तोभयात्</strong> संसारात् । इति भाव इति । प्राणि-हिंसा-परित्यागेन सद्-गतिं लप्स्यामह इति तात्पर्यम् ॥५३॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>सनातन-गोस्वामी (बृहद्-वैष्णव-तोषणी) :</strong> तवाज्ञया यद् अनुष्ठेयम्, तवाज्ञयेत्य् अस्य परेण वान्वयः । त्वदाज्ञया चैतं हृदं परित्यज्य पूर्व-स्थानं गतानाम् अप्य् अस्माकं श्री-गरुडादिभ्यो भयं न भवितैवेत्य् आहुः&mdash;यद् इति । <strong>यद्</strong> यस्मात् <strong>तवाज्ञयानुटिष्ठन्</strong> कर्म कुर्वन् यद् अनुष्ठेयम् इति वा । <strong>वै</strong> प्रसिद्धौ, <strong>सर्वतः</strong> सर्वस्माद् अपि सर्वत्रापि वा । यद् वा, सर्वतो <strong>भयान्</strong> मुच्यत इति वैकुण्ठ-लोक-प्राप्तिर् एवाभिप्रेता ॥५३॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (लघु-वैष्णव-तोषणी) : तवाज्ञया यद् अनुष्ठेयं विधेयं</strong> तत् <strong>किङ्करीः</strong> प्रति समादिश यद् वा, तवाज्ञयेव तव किङ्करीणां सतीनाम् अस्माकम् अनुष्ठेयं तवाज्ञयेत्य् अस्य परेणान्वयः । यद् यस्मात् तवाज्ञया <strong>अनुतिष्ठन्</strong> कर्म कुर्वन् यद् अनुष्ठेयम् इति वा । <strong>वै</strong> प्रसिद्धो, <strong>सर्वतः</strong> सर्वस्माद् अपि सर्वत्रापि वा । यद् वा, सर्वतो <strong>भयात्</strong> <strong>मुच्यते</strong> इति भगवल् लोक-प्राप्तिर् एवाभिप्रेता ॥५३॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्</em>।</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>विश्वनाथ-चक्रवर्ती (सारार्थ-दर्शिणी) :</strong> भवत्वयं युष्मभ्यं पतिर् दत्त एव किन्तु यन्-मयादिश्यते तत् कर्तव्यम् इति तत्र स-सम्भ्रमम् अवश्यम् एवेत्य् आहुः&mdash;विधेहीति । <strong>तच्</strong> <strong>च</strong> इतः-स्थानाद् अन्यत्र शीघ्रं यातेत्य् अग्रे व्यक्ती-भविष्यति ॥५३॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>बलदेव-विद्यभूषणः (वैष्णवानन्दिनी) :</strong> ननु, दण्डोऽयं वः पतिः किन्तु मद् आज्ञायां स्थेयम् इति चेत् तत्र ससम्भ्रमम् अवश्यम् एवेत्य् आहुः&mdash;विधेहीति । <strong>तच्</strong> चेतः स्थानात् शीघ्रं यातेत्य् उपरिष्टात् स्पष्टी-भाविः ॥५३॥</p>
<hr>
<p><strong>॥ १०.१६.५४ ॥</strong></p>
<p><strong>श्री-शुक उवाच</strong>&mdash;</p>
<p><strong>इत्थं स नाग-पत्नीभिर् भगवान् समभिष्टुतः ।</strong><br>
मूर्च्छितं भग्न-शिरसं विससर्जाङ्घ्रि-कुट्टनैः**<sup id="fnref:30"><a href="#fn:30" class="footnote-ref" role="doc-noteref">30</a></sup> <strong>॥</strong></p>
<p><strong>श्रीधर-स्वामी (भावार्थ-दीपिका) :</strong> <em>न व्याख्यातम्।</em></p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>वंशीधरः (भावार्थ-दीपिका-प्रकाशः) : अङ्घ्रि-कुट्टनैः</strong> पाद-मर्दनैः ॥५४॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>सनातन-गोस्वामी (बृहद्-वैष्णव-तोषणी) :</strong> स स्तुति-मात्रपीतः श्री-वृन्दावन-स्वछन्द-सुख-क्रीडा-रसिको वा । यद् वा, परम-दुःख-कातरो <strong>भगवान्</strong> श्री-कृष्णोङ्घभ्यां <strong>कुट्टनैः</strong> प्रहारैर् <strong>भग्न-शिरसम्</strong>, अत एव <strong>मूर्च्छितं</strong> तज्याज, यद्यपि स इत्य्-आदिकं विसर्जने हेतुर् विभाति, तथाप्य् एतद् विशेषण-द्वयं तद्-दुष्टता-सम्यग् अपगम-बोधनार्थम् ॥ किं वा, अग्रे वक्ष्यमाण-कृप-विशेषार्थः, <strong>मूर्च्छतेः</strong> समुच्चयार्थत्वात् । यद् वा, लब्धानन्द-मोहम् इत्य् अर्थः । <strong>नाग-पत्नीभिर्</strong> इत्य् अस्यायं भावः&mdash;निज-दयालुत्वादिना तद्-दुखः-दृष्ट्यापि स्वतः प्रसन्नो\ऽपि तासां स्तुत्य् आधिकं सन्तुष्ट इति । प्रेम-विशेष-विस्तारणार्थैतद् अवतारे तद् अनुरूप-भावा योषितः प्रति प्रायः<sup id="fnref:31"><a href="#fn:31" class="footnote-ref" role="doc-noteref">31</a></sup> प्रसाद-विशेषात् । एतच् च प्रथम-स्कन्धम् आरभ्य पौरवेन्द्र-पुरन्ध्यादि<sup id="fnref:32"><a href="#fn:32" class="footnote-ref" role="doc-noteref">32</a></sup>-स्तुत्य्-आदिना व्यक्तम् एव । अत-एवात्र सम्यक् अभितः स्तुत इत्य् उक्तम् ॥५४॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (लघु-वैष्णव-तोषणी) :</strong> स स्तुति-मात्र-प्रीतः श्री-वृन्दावन-स्वच्छन्द-क्रीडा-रसिको वा । यद् वा, पर-दुःख-कारतो <strong>भगवान्</strong> श्री-कृष्णः <strong>अङ्घ्रिभ्यां</strong> <strong>कुट्टनैः</strong> प्रहारैर् <strong>भग्न-शिरसम्</strong> अत एव <strong>मूर्च्छितं</strong> तत्याज ॥५४॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्</em>।</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>विश्वनाथ-चक्रवर्ती (सारार्थ-दर्शिणी) : अङ्घ्रिभ्यां</strong> <strong>कुटुनैः</strong> प्रहारैर् <strong>भग्न-शिरसं</strong> कालियं तत्याज तच्-छीर्षेभ्यः सहसैवावप्लुत्य तद्-अग्रे तस्थाव् इत्य् अर्थः ॥५४॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>बलदेव-विद्यभूषणः (वैष्णवानन्दिनी) : विससर्जे</strong>ति । सहसैव तन्-मूर्धन्योऽवप्लुत्य तद् अग्रे तस्थाव् इत्य् अर्थः ॥५४॥</p>
<hr>
<p><strong>॥ १०.१६.५५ ॥</strong></p>
<p><strong>प्रतिलब्धेन्द्रिय-प्राणः कालियः शनकैर् हरिम् ।</strong><br>
कृच्छ्रात् समुच्छ्वसन् दीनः कृष्णं प्राह कृताञ्जलिः ॥**</p>
<p><strong>श्रीधर-स्वामी (भावार्थ-दीपिका) :</strong> <em>न व्याख्यातम्।</em></p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>वंशीधरः (भावार्थ-दीपिका-प्रकाशः) : प्रतिलब्धेद्रिय-प्राणः</strong> त्यक्त-<strong>मूर्च्छः</strong> । <strong>कृताञ्जलिर्</strong> इति सर्वाङ्ग-व्यथावत्वाद् दण्डवद्-भूमौ निपत्य प्रणामासमर्थ इति ॥५५॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>सनातन-गोस्वामी (बृहद्-वैष्णव-तोषणी) :</strong> विसर्जनेनानन्द-<strong>मूर्च्छा</strong>पगमात् प्रति-<strong>लब्धेन्द्रियादि</strong>-वृत्तिर् इति, तत्त्वार्थः । निज-दुर्मदादि-दोषं हरतिति हरिम्, यतः <strong>कृष्णं</strong> साक्षाद् भगवन्तं कृपा-विशेषेण मनोहरं परमानन्दं चेति तत्त्वार्थः । एवम् अन्यद् अपि ऊह्यम् । <strong>दीनो</strong> गताभिमान आर्तो वा । अत-एवाशक्त्या पत्नीवन् न प्रणनामेति ज्ञेयम् । प्रकृष्टम् आहेति&mdash;भगवत्य् एव निज-दोषावर्जनात्, तच् चाग्रे व्यक्तं भावि ॥५५॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (लघु-वैष्णव-तोषणी) :</strong> निज-दुर्मदादि-दोषं हरतीति <strong>हरिं</strong> यतः <strong>कृष्णं</strong> साक्षात् भगवन्तं दीनश्चार्तः गताभिमानो वा, आर्तत्वाद् एवाशक्त्या पत्नीवन् न दण्डवत् प्राणनम् इति ज्ञेयं प्रकृष्टं दीन-जनानां वक्तुम् उचितम् आहेति अतो भगवति निज-दोषारोपणम् इति यत् करिष्यते तद् अपि दैन्येनैव स्वस्य तद् अधीनतायाम् एव तात्पर्यात् ॥५५॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्</em>।</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>विश्वनाथ-चक्रवर्ती (सारार्थ-दर्शिणी) : कृच्छ्राद्</strong> इति कष्टाद् एव कथञ्चित् <strong>कृताञ्जलिः</strong> सर्वाङ्ग-व्यथावत्त्वात् न तु भूमौ दण्डवन् निपत्य प्रणाम-समर्थ इति भावः ॥५५॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>बलदेव-विद्यभूषणः (वैष्णवानन्दिनी) : कृच्छ्रात्</strong> कष्टाद् एव <strong>कृताञ्जलिः</strong> कुट्टनैर् अतिव्यथित-गात्रत्वात् साष्टाङ्गं प्रणामं कर्तुम् असमर्थ इति भावः ॥५५॥</p>
<hr>
<p><strong>॥ १०.१६.५६ ॥</strong></p>
<p><strong>कालिय उवाच&mdash;</strong></p>
<p><strong>वयं खलाः सहोत्पत्त्या तामसा दीर्घ-मन्यवः ।</strong><br>
स्वभावो दुस्त्यजो नाथ लोकानां यद् असद्-ग्रहः ॥**</p>
<p><strong>श्रीधर-स्वामी (भावार्थ-दीपिका) :</strong> यद् असद्-ग्रह इति । <strong>यतः स्वभावोऽसद्-ग्रह</strong>-रूपः । यद् वा, यतः स्वभावाद् असति देहादौ ग्रहः स <strong>दुस्त्यज</strong> इति ॥५६॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>वंशीधरः (भावार्थ-दीपिका-प्रकाशः) :</strong> असतां ग्रह इव बन्धकारी मिथ्या-हठ-<em>रूप</em> इति वा । <strong>स्वभावः</strong> स्वजाति-धर्मः । <em>स्वभावस्य</em> दुराग्रह-रूपत्वम् असम्भवं मत्वार्थान्तरम् आह&mdash;यद् वेति । यो <strong>ग्रहो</strong> ब्रह्मणोऽहम् इत्य् आद्यभिनिवेशः । हे <strong>नाथ</strong> हे ईश्वर तम् अपि त्वं खण्डयितुं समर्थ इति भावः ॥५६॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>सनातन-गोस्वामी (बृहद्-वैष्णव-तोषणी) :</strong> दीनत्वेनान्यत् स्वयं रचयित्वा वक्तुम् अशक्नुवन् स्व-पत्नीभ्यः श्रुतार्थम् एव । किं वा, तासां तादृशोक्त्यैव प्रसन्नं मत्वा तथैवाह-<strong>वयम्</strong> इति चतुर्भिः । उत्पत्त्या सह जाति-स्वभावेनैवेत्य् अर्थः । <strong>नाथ</strong> हे ईश्वर ! इति त्वद् विहित एव <strong>स्वभाव</strong> इति भावः ॥५६॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (लघु-वैष्णव-तोषणी) :</strong> तथवाह&mdash;वयम् इति चतुर्भिः । <strong>उत्पत्त्या</strong> सहज-जाति-<em>स्वभावे</em>नैवेत्य् अर्थः । <strong>नाथ</strong>, हे ईश्वरेति तम् अपि त्वं खण्डयितुं समर्थोसीति भावः ॥५६॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्</em>।</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>विश्वनाथ-चक्रवर्ती (सारार्थ-दर्शिणी) :</strong> यद्यतो विरुद्धत्वेन ज्ञातस्यापि रागद्वेषादेर् <strong>ग्रहो</strong> ग्रहणं विदुषाम् अपि किं पुनर् मूडानाम् <strong>अस्माकम्</strong> इति भावः ॥५६॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>बलदेव-विद्यभूषणः (वैष्णवानन्दिनी) : उत्पत्या</strong> सह जाति-स्वाभावेनैवेत्य् अर्थः । यद् यस्मात् <strong>स्वभावाद्</strong> <strong>असतो</strong> रागद्वेषादेर् <strong>ग्रहो</strong> विदुषाम् अपि भवति का कथा <strong>अस्माकं</strong> मूडानाम् इति भावः ॥५६॥</p>
<hr>
<p><strong>॥ १०.१६.५७ ॥</strong></p>
<p><strong>त्वया सृष्टम् इदं विश्वं धातर् गुण-विसर्जनम् ।</strong><br>
नाना-स्वभाव-वीर्यौजो-योनि-बीजाशयाकृति ॥**</p>
<p><strong>श्रीधर-स्वामी (भावार्थ-दीपिका) :</strong> गुणैर् विविधतया सृज्यत इति <strong>गुण-विसर्जनम्</strong> । तत्रापि <strong>नाना-स्वभावादयो</strong> यस्य तत् ॥५७॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>वंशीधरः (भावार्थ-दीपिका-प्रकाशः) :</strong> <em>तत्रापि</em> गुण-विसर्गत्वेऽपि । <strong>नाना-स्वभावा</strong> अग्नेर् ऊर्ध्व-ज्वलनम् वायोस् तिर्यग् गमनम् इत्य् एवम् आकाराः । नाना-<strong>वीर्याणि</strong> मनुष्येऽन्यद्धस्तिन्यन्यद् इत्य् एवम् । <strong>ओजो</strong>ऽवष्टम्भः, <strong>बीजं</strong> शुक्लादि, <strong>आशयो</strong>ऽभिप्रायः, <strong>आकृतिर्</strong> आकार एते <em>नानाविधा</em> यत्र सन्ति तद् इत्य् अर्थः ॥५७॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>सनातन-गोस्वामी (बृहद्-वैष्णव-तोषणी) :</strong> तद् एवाभिव्यञ्जयति त्वयेति सार्धेन । ननु, श्री-ब्रह्मणा सृज्यते, न तु मयेत्य् आशङ्क्याह&mdash;हे धातर् इति । त्वम् एव तद् रूपेण <strong>सृजसीति</strong> <strong>स्वभावः</strong> शान्तत्वादिः, <strong>वीर्योजसोर्</strong> देहेन्द्रिय-शक्ति-भेदेन भेदः, <strong>योनि-बीजयोश्</strong> च मातृत्व-पितृत्व-भेदेन<sup id="fnref:33"><a href="#fn:33" class="footnote-ref" role="doc-noteref">33</a></sup>, <strong>आशयो</strong> वासना, <strong>आकृतिः</strong> रूपम्<sup id="fnref:34"><a href="#fn:34" class="footnote-ref" role="doc-noteref">34</a></sup> ॥५७॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (लघु-वैष्णव-तोषणी) :</strong> तद् एवाभिव्यञ्जयति&mdash;त्वयेति सार्धेन । ननु, ब्रह्मणा <strong>सृज्यते</strong> न तु मयेत्य् आशङ्क्याह&mdash;हे धातर् इति । त्वम् एव तद् रूपेण स्<strong>ऋजसीति</strong> भावः । <strong>स्वाभावः</strong> शान्तत्वादिः <strong>वीर्यौजसोर्</strong> देहेन्द्रिय-शक्ति-भेदेन भेदः <strong>योनि-बीजयोर्</strong> माता-पितृ-भेदेन <strong>आशयो</strong> वासना <strong>आकृतिः</strong> रूपम् ॥५७॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्</em>।</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>विश्वनाथ-चक्रवर्ती (सारार्थ-दर्शिणी) :</strong> यतो गुणै विविधं सर्जनं सृष्टि यत्र तत् विविधत्वम् आह&mdash;नाना स्वभावादयो यस्य तत् ॥५७॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>बलदेव-विद्यभूषणः (वैष्णवानन्दिनी) :</strong> गुनैर्स् त्वद् अधीनैर् विविधतया सृज्यत इति <strong>गुण-विसर्जनम् इदं विश्वं</strong> तत्रापि <strong>नाना-स्वभावदयो</strong> यस्य तत् स्वभावः शन्तत्वादि <strong>वीर्यौजसोः</strong> शरीरेन्द्रिय-शक्ति-भेदाद्-भेदः <strong>योनि</strong>-बीजयोस्तु माता-पीतृ-भेदात् <strong>आशयो</strong> वासना <strong>आकृतिः</strong> रूपम् ॥५७॥</p>
<hr>
<p><strong>॥ १०.१६.५८ ॥</strong></p>
<p><strong>वयं च तत्र भगवन् सर्पा जात्य्-उरु-मन्यवः ।</strong><br>
कथं त्यजामस् त्वन्-मायां दुस्त्यजां मोहिताः स्वयम् ॥**</p>
<p><strong>श्रीधर-स्वामी (भावार्थ-दीपिका) : जात्या</strong> जन्मनैवोरुर् <strong>मन्युर्</strong> येषां ते <strong>वयं</strong> स्वयं <strong>कथं</strong> <strong>त्यजामः</strong> ॥५८</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>वंशीधरः (भावार्थ-दीपिका-प्रकाशः) :</strong> तत्र विश्वस्मिन् । <strong>त्वन् मायाम्</strong> क्रोधादि-रूपेण परिणताम् ॥५८॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>सनातन-गोस्वामी (बृहद्-वैष्णव-तोषणी) : भगवन्</strong> हे सर्वेश्वर ! इति स्व-कर्मणैव <strong>सर्पा</strong> इति पक्षी निरस्तः-कर्मणाम् अपीश्वरत्वात् । यद् वा, द्वे परम-स्वतन्त्र ! इति कर्मादिनाम् अपि त्वद् अधीनत्वान् निजेच्छा-मात्रेणैव <strong>वयम्</strong> ईदृशा विहिताः, <strong>तत्र</strong> किं वक्तुं वराका वयं शक्नुम इति भावः । यद् वा, हे अनुलघ्य-शासन ! इति, अत <strong>उरु-मन्युमयीं</strong> त्वन् <strong>मायां</strong> <strong>कथं</strong> त्यक्तुं शक्नुम इत्य् अर्थः । स्वयम् इति यदि तां त्वया <strong>त्यज्यामहे</strong>, तद् एव ग्यागः सम्भवतीत्य् अर्थः । ननु, तत् त्यागाय मद् भजनोपायश् चिन्त्यताम्, तत्राह-मोहितास् त्वन् माययैव । यद् वा, <strong>स्वयं</strong> तयैव <strong>मोहिता</strong> इति ॥५८॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (लघु-वैष्णव-तोषणी) : भगवन्</strong> ! सर्वेश्वरेति स्व-कर्मणा एव <strong>सर्पा</strong> इति पक्ष निरस्तः कर्मणाम् अपीश्वरत्वात् तस्माद् अस्वातन्त्र्येणैवाम् अपराधो <strong>जात</strong> इति भावः । अतः <strong>कथम्</strong> इत्य् अन्यैर् अपि <strong>दुस्त्यजाम्</strong> ॥५८॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (बृहत्-क्रम-सन्दर्भः) :</strong> एवं कालिये निःसारिते सद्य एव यमुना शुद्धासीद् इत्य् आह&mdash;तदैव सेत्य्-आदि । सा यमुना तदैवामृत-जलाभवत् । कुतः ? भगवतः श्री-कृष्णस्यानुग्रहात् । भगवत्-स्वरूपम् आह&mdash;क्रीडा-मनुज-रूपिणः । क्रिडा लीला च मनुज-रूपः नराकृतिश् च ते अस्य स्त इति नित्य-योगे इन्, नित्य-लीलो नित्य-मनुजाकृतिश् च यस् तस्येत्य् अर्थः नराकृति परं ब्रह्म इत्य्-आदि-उक्तेः । नराकृतित्वं द्विभुजत्वम् । द्वन्द-समासादि-षट्के वलयीत्य्-आदिवत् नित्य-योगेऽतिशायने संसर्गे च विवक्षायां मत्वाद्वयो भवन्त्यमी ति दुर्गः ॥५८॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>विश्वनाथ-चक्रवर्ती (सारार्थ-दर्शिणी) : जात्या</strong> जन्मनैव बहु-कोपाः ॥५८॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>बलदेव-विद्यभूषणः (वैष्णवानन्दिनी) : जात्या</strong> जन्मनैर् वोरुर् महान् <strong>मन्युर्</strong> येषां ते <strong>स्वयं कथं त्यजामः</strong> ॥५८॥</p>
<hr>
<p><strong>॥ १०.१६.५९ ॥</strong></p>
<p><strong>भवान् हि कारणं तत्र सर्व-ज्ञो जगद्-ईश्वरः ।</strong><br>
अनुग्रहं निग्रहं वा मन्यसे तद् विधेहि नः ॥**</p>
<p><strong>श्रीधर-स्वामी (भावार्थ-दीपिका) : हि</strong> यस्मात् तत्र त्वन्-माया-त्यागे <strong>भवान्</strong> एव <strong>कारणम्</strong> इत्य् <strong>अनुग्रहं</strong> <strong>विधेहि</strong> ममाज्ञया खादन्तीति । ईश्वरत्वान् <strong>निग्रहं</strong> वा विधेहीति ॥५९॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>वंशीधरः (भावार्थ-दीपिका-प्रकाशः) :</strong> यन् मन्यसे तद् विधेहीति सम्वन्धः । <strong>अनुग्रहम्</strong> प्रसादम् । <strong>निग्रहम्</strong> दण्डम् । सर्वं निज-माया-वैभवादिकम् अस्माकं दैन्यादिकं च जानासीति <strong>सर्वज्ञ</strong> इत्य् अनुग्रहे हेतुः । <strong>जगदीश्वर</strong> इति, परम-स्वतन्त्र इति च निग्रहे । तथा च विष्णु-पुराणे यथाहं भवता सृष्टः [वि।पु ५.७.७०] इत्य्-आदि । यद् वा, सर्वज्ञ इति, निग्रहानुग्रहयोः कारणं वेत्सि, जगदीश्वर इति तयोर् एकं <strong>विधेही</strong>ति । सत्य् अपि निग्रह-कारणेऽनुग्रहम् अपि कर्तुं समर्थोसीति भावः ॥५९॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>सनातन-गोस्वामी (बृहद्-वैष्णव-तोषणी) :</strong> तद् एवाभिव्यञ्जयति<sup id="fnref:35"><a href="#fn:35" class="footnote-ref" role="doc-noteref">35</a></sup>-भवान् इति । <strong>कारणम्</strong> इति त्वया हेतुनैव सा त्याज्या स्याद् इति भावः । <strong>मन्यसे</strong> यम् इच्छसि, तम् एव <strong>विधेही</strong>त्य् अर्थः । तत्र सर्व निज-माया-वैभवादिकम् अस्माकं च दैन्यादिकं जानातीति <strong>सर्वज्ञ</strong> इत्य् <strong>अनुग्रहे</strong> हेतुः, <strong>जगदीश्वरः</strong> परम-स्वतन्त्र इति च <strong>निग्रहे</strong>, तथा च श्री-विष्णु-पुराणे&mdash;यथाहं भवता सृष्टः [वि।पु ५.७.७०] इत्य्-आदि । अन्यत् तैर् व्यञ्जितम् । यद् वा, अतस् तत्र महद् अपराधे\ऽपि <strong>भवान्</strong> एव कारणम्, लज्जा-भयादिनापराध इति व्यक्तं न निर्दिष्टम्, तच् च त्व एव जानासीत्य् आह&mdash;सर्वज्ञ इति ॥ किं वा, किम् अन्यद्-वक्तव्यम्, सर्वं त्वम् एव जानासीत्य् अर्थः । जगताम् ईश्वरः, अतो\ऽयोग्येष्व् अपि निग्रहं कर्तुम् अर्हसीति भावः । अतो यं मन्यसे कर्तुम् इच्छसि, तद् इति तम् । यद् वा, यद् अन्यद् वा मन्यसे, तद् एवास्मान् प्रति विधेहि, तत्रास्माकम् इच्छया किं भवेद् इति भावः ॥५९॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (लघु-वैष्णव-तोषणी) :</strong> स्वयं त्याग-शक्तौ हेतुः भवान् इति त्वया हेतुना एव सा त्याज्या स्याद् इत्य् अर्थः । <strong>मन्यसे</strong> त्वम् इच्छसि तम् एव <strong>विधेही</strong>त्य् अर्थः । तत्र सर्वं निज-माया-वैभवादिकम् अस्माकं च दैन्यादिकं जानासीति <strong>सर्व-ज्ञः</strong> इत्य् <strong>अनुग्रहे</strong> हेतुः <strong>जगद्-ईश्वरः</strong> परम-स्वतन्त्र इति च <strong>निग्रहे</strong> तथा च विष्णु-पुराणे यथाहं भवता सृष्टः [वि।पु ५.७.७०] इत्य्-आदि अन्यत् तैः ।</p>
<p>यद् वा, सर्वज्ञ इत्य् अनुग्रह-निग्रहयोः कारणं वेत्सि जगद्-ईश्वर इति तयोर् एकं विधेहीति वाक्यार्थः तत्र च जगदीश्वर इति सत्य् अपि निग्रह-कारणे अनुग्रहम् अपि कर्तुं शक्नोषीति भावः ॥५९॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्</em>।</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>विश्वनाथ-चक्रवर्ती (सारार्थ-दर्शिणी) : तत्र</strong> मायात्यागे ॥५९॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>बलदेव-विद्यभूषणः (वैष्णवानन्दिनी) : तत्र</strong> माया-त्यागे ॥५९॥</p>
<hr>
<p><strong>॥ १०.१६.६० ॥</strong></p>
<p><strong>श्री-शुक उवाच&mdash;</strong></p>
<p><strong>इत्य् आकर्ण्य वचः प्राह भगवान् कार्य-मानुषः ।</strong></p>
<p><strong>नात्र स्थेयं त्वया सर्प समुद्रं याहि मा चिरम् ।</strong><br>
स्व-ज्ञात्य्-अपत्य-दाराढ्यो गो-नृभिर् भुज्यतां नदी ॥**</p>
<p><strong>श्रीधर-स्वामी (भावार्थ-दीपिका) :</strong> यतो <strong>गोभिर् नृभिश्</strong> च नदी <strong>भुज्यत</strong> इति ॥६०॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>वंशीधरः (भावार्थ-दीपिका-प्रकाशः) : कार्य-मानुषो</strong> देव-कार्यार्थं धृत-नर-देहः । <strong>अत्र</strong> यमुना-ह्रदे । सार्धेनान्वयः । कार्यं जगद्-धितं तद्-अर्थं स्वेन मानुष-रूपेण प्रकटो यो <strong>भगवान्</strong> । यद् वा, कार्यं क्रीडा लीला, तयैव मानुषो, न तु तद्वद् भौतिक-देह-विषत्वेनेत्य् अर्थः । यद् वा, कार्या निज-प्रेम-भक्ति-विस्तरणादिना सम्पाद्या मानुषा येन मानुषेष्व् अवतारेण तेषाम् एव प्राधान्यात् । अतस् तस्य मूल-स्थाने श्री-वृन्डवने सर्पाणां <strong>स्थितिर्</strong> अनुचितेति भावः । यद् वा, काद् ब्रह्मणो\ऽप्य् आर्याः पूज्यतमा मानुषाः श्री-नन्दादयो यस्य सः । एवं तेषां सुखार्थम् इति भावः । हे <strong>सर्प</strong> ! इति तत्र स्थित्य्-अयोग्यत्वं याने समर्थत्वं चाह ॥६०॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>सनातन-गोस्वामी (बृहद्-वैष्णव-तोषणी) : इत्य् आकर्ण्य</strong> इति । मया यद् आदिश्यते तद् अनेनावश्यं कार्यम् इति तद् अभिप्रायं ज्ञात्वेत्य् अर्थः । यद् वा, इति ईदृशं दैन्याद् अनुगृहीतं <strong>वचः कार्यं</strong> जगद्-धितं तद् अर्थं <strong>मानुष</strong>-रूपेण प्रकटो यो <strong>भगवान्</strong> । यद् वा, <strong>कार्या</strong> निज-प्रेम-भक्ति-विस्तारणेन सम्पाद्या मानुषा येन, मनुष्यत्वं हि श्री-भगवत् प्रेम-भक्त्यैव सम्पद्यते, अत एव देवानाम् अपि तद्-दुर्लभं प्रार्थ्यं च पूर्वं प्रायः प्रेम-भक्त्य्-अभावे न मनुष्यत्वं न वृत्तम् इव, अधुना श्री-भगवता तत् सम्पाद्यम् इत्य् अर्थः । अतस् तस्य मूल-स्थाने श्री-वृन्दावने सर्पाणां <strong>स्थितिर्</strong> अनुचितेति भावः ।</p>
<p>यद् वा, कात् ब्रह्मणो\ऽपि आर्याः पूज्यतमा मानुषाः श्री-नन्दादयो यस्य सः । एवं तेषां सुखार्थम् इति भावः । हे <strong>सर्प</strong> ! इति तत्र स्थित्य्-अयोग्यतां याने शक्तिञ् च दर्शयति । अत एव स्वस्य <strong>ज्ञात्य्</strong>-आदिभिर् युक्त इति स्व-शब्देन तेषां तादृशं दुर्विषमयत्वं तद्-अधीनत्वं च सूचितम् । त्वम् इति पाठे\ऽपि तस्य महा-दुष्टत्वादि-सूचनेन स एवार्थो\ऽभिप्रेतः । <strong>नदी</strong> प्रवाहवती श्री-यमुनेति त्वद्-अवस्थित्या लोकानाम् अपकारः स्याद् इति भावः ॥६०.६१॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (लघु-वैष्णव-तोषणी) : इत्य् आकर्ण्य</strong> इत्य् अर्धकम् । मया यद् अदिश्यते तद् अनेनावश्यं कार्यम् इति तद्-उक्त्य्-अभिप्रायं ज्ञात्वेत्य् अर्थः । <strong>कार्यं</strong> जगद्-धितं तद्-अर्थं स्वेन <strong>मानुष</strong>-स्वरूपेण प्रकटो यो <strong>भगवान्</strong> । यद् वा, कार्यं क्रीडा-मनुष्य-लीलयैव मानुषः ।</p>
<p>न तु, तद्वद् भौतिक-देह-विशेषत्वेनेत्य् अर्थः । यद् वा, कार्याः निज-प्रेम-भक्ति-विस्तारणादिना सम्पाद्या मानुषा येन मानुषेष्व् अवतारेण तेषाम् एव प्राधान्यात् अतस् तस्य मूल-स्थाने श्री-वृन्दावने सर्पाणां <strong>स्थितिर्</strong> अनुचितेति भावः ।</p>
<p>यद् वा, कात् ब्रह्मणापि आर्याः पूज्यतमा मानुषाः श्री-नन्दादयोः यस्य सः एवं तेषां सुखार्थम् इति भावः । हे <strong>सर्पे</strong>ति तत्र स्थित्य् अयोग्यतां याने च शक्ति दर्शयति अत एव स्वस्य <strong>ज्ञात्य्</strong>-आदिभिर् युक्त इति स्व-शब्देन तेषां तादृश-दुर्विषमयत्वं तद् अधीनत्वं च सूचितम् ॥६०॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः) : कार्यं</strong> क्रीडा मनुष्य-लीला तयैव <strong>मानुषो</strong> न तु तद्वद् भौतिक-देह-विशेषत्वेनापीत्य् अर्थः ॥६०.६७॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (बृहत्-क्रम-सन्दर्भः) :</strong> <em>न व्याख्यातम्।</em></p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>विश्वनाथ-चक्रवर्ती (सारार्थ-दर्शिणी) : कार्येषु</strong> ब्रह्म-रुद्रादि-दुष्करेष्व् अपि कालिय-निग्रहादि-कर्मसु <strong>मानुष</strong> एव, न तु तत्-तत्-कृत्य-समुचित-चक्र-पाण्य्-आदि-रूप इत्य् अर्थः । यद् वा, <strong>कार्यं</strong> क्रीडा लिला तेनैव मानुषः लीला-मय-मानुष-स्वरूप इत्य् अर्थः । यद् वा, कस्य ब्रह्मणोऽप्य् आर्यश् चासौ मानुषश् चेति सः । यद् वा, कार्यं मानुषस्येव यस्य सः, यदो <strong>गोभिर् नृभिश्</strong> च <strong>नदी भुज्यते</strong> तट-प्रवाह-गत-घास-पत्र-फल-जलानां भोगौचित्यात् ॥६०॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>बलदेव-विद्यभूषणः (वैष्णवानन्दिनी) :</strong> इत्य् <strong>आकर्ण्ये</strong>त्य् अर्धकम् । मद् उक्तमयं करिष्यत्येवेति तद् उक्ति-भावं विज्ञातेत्य् अर्थः । <strong>कार्यं</strong> लीला-मानुषेषु यस्य सः तेषां सुखायेति भावः । यद् वा, कार्याः स्व-प्रेम-वैशिष्टयेन सम्पाद्य <strong>मानुषा</strong> येन सः तेष्व् अवतारेण तेषाम् एव प्राधान्यात् ॥६०॥</p>
<hr>
<p><strong>॥ १०.१६.६१ ॥</strong></p>
<p><strong>य एतत् संस्मरेन् मर्त्यस् तुभ्यं मद्-अनुशासनम् ।</strong><br>
कीर्तयन्न् उभयोः सन्ध्योर् न युष्मद् भयम् आप्नुयात् ॥**</p>
<p><strong>श्रीधर-स्वामी (भावार्थ-दीपिका) : न युष्मत्तो भयम् आप्नुयात्</strong> । तस्य युष्माभिर् भयं नोत्पादनीयम् इत्य् आज्ञा ॥६१.६२॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>वंशीधरः (भावार्थ-दीपिका-प्रकाशः) :</strong> स्व-शब्देन तेषां तादृश-दुर्विषमयत्वं तद् अधीनत्वं च सूचितम्, यतो गवादिभिर् भुज्यते, न तु सर्पैर् अतस् त्वं याहीति पूर्वेण संबन्धः । मत्तोऽनुशासनं शिक्षा दण्डोऽयत्राध्याये तं <strong>मद् अनुशासनम्</strong> । <strong>सन्ध्योः</strong> सन्ध्ययोः । सायं प्रातर् इत्य् अर्थः । तव पाद-स्पर्शे मम च दण्डे इत्य् आवयोः कीर्तिर् आचन्द्रार्कं स्थास्यतीत्य्&mdash;आह य इति । <strong>न</strong> <strong>युष्मद्</strong> ब्<strong>हयम् आप्नुयाद्</strong> इति तेन पद्य-द्वयम् इदं सर्पोच्चाटन-मन्त्र एव ज्ञेयः । तथा चर्ग्वेदस्य मन्त्रान्तरम्</p>
<blockquote>
<p>यमुना ह्रदे हि सो यातो यो नारायण-वाहनः । &gt;
यदि कालि-कन्दतस्य यदि काकालिकाद् भयम् ॥ &gt;
जन्म-भूमि-परिक्रान्तो निर्विषे याति कालिकः । इति ।</p></blockquote>
<p>इतोऽप्य् अस्माद् अपि हेतोः । ममासमन्तान् क्रीडा यत्र तस्मिन् हृदे । आदिना ऋषि-पित्रादयो ज्ञेयाः । इति भाव इति । तवात्र स्थितौ पूर्ववत् कोऽपि नायास्यति स्नानादि तु दूरापास् तम् इत्य् अर्थः ॥६१.६२॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>सनातन-गोस्वामी (बृहद्-वैष्णव-तोषणी) :</strong> त्वां प्रति <strong>मम अनुशासनं</strong> नात्र स्थेयम् इत्य्-आदि-लक्षणम् अपि, अस्तु तावद् अत्र क्रीडादिकं <strong>सन्ध्योः</strong> सन्ध्ययोः <strong>कीर्तयन्</strong> <strong>यः</strong> <strong>संस्मरेत्</strong> कीर्तयन् यो भवतीति वा । यद् वा, ग्रीष्म-वर्षा-सन्धौ विलतः प्रथम-निर्गम-समये वर्षा-शीत-सन्धौ च तत्र प्रवेश-समये क्षधार्त्या क्रुद्धेभ्यः सर्पेभ्यो भय-विशेषो भवतीति तद् अपेक्षया तयोर् अपि न <strong>भयम्</strong> <strong>आप्नुयाद्</strong> इत्य् उक्तम् ॥६१॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (लघु-वैष्णव-तोषणी) :</strong> त्वं प्रति मद् अनुशासनं नात्र स्थेयम् इत्य्-आदि-लक्षणम् अप्य् अस्तु तावद् अत्र क्रीडादिकं <strong>सन्ध्योः</strong> सन्ध्ययोः <strong>कीर्तयन्</strong> <strong>यः स्मरेत्</strong> तद् एवं नात्रेत्य् आदिपद्य-द्वयं सर्पोच्चाटने मन्त्र एव ज्ञेयः तथा च ऋग्-वेदस्थ-मन्त्रान्तरं</p>
<blockquote>
<p>यमुना-हृदे हि सो जातो यो नारायण-वाहनः । &gt;
यदि कालिक-दूतस्य यदि काः कालिकाद् भयं । &gt;
जन्म-भूमि-परिक्रान्तो निर्विषो याति कालिकः ॥ इति ॥६१॥</p></blockquote>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्</em>।</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>विश्वनाथ-चक्रवर्ती (सारार्थ-दर्शिणी) :</strong> तव मत् पाद-स्पर्शं मम च त्वद् दण्ड इत्य् आवयोः कीर्तिर् आचन्द्रार्कं स्थास्यतीत्य् आह&mdash;य इति । <strong>युष्मत्तो भयम् आप्नुयाद्</strong> इति तेन पद्य-द्वयम् इदं सर्पोच्चाटने मन्त्र एव ज्ञेयः । तथा च ऋग्-वेदस्य मन्त्रान्तरं</p>
<blockquote>
<p>यमुमा-हृदे हि सो यातो यो नारायण-वाहनः । &gt;
यदि कालिक-दन्तस्य यदि काकलिकाद् भयम् ।</p></blockquote>
<p>जन्म-भूमि-परित्रातो निर्विषो याति कालिकः ॥ इति ॥६१॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>बलदेव-विद्यभूषणः (वैष्णवानन्दिनी) :</strong> यतो गोभिर् नृभिश् च नदी भुज्यते तट-प्रवाह-गत-तृण-फल-जलानां भोगौचित्यात् ॥६१॥</p>
<hr>
<p><strong>॥ १०.१६.६२ ॥</strong></p>
<p><strong>योऽस्मिन् स्नात्वा मद्-आक्रीडे देवादींस् तर्पयेज् जलैः ।</strong><br>
उपोष्य मां स्मरन्न् अर्चेत् सर्व-पापैः प्रमुच्यते ॥**</p>
<p><strong>श्रीधर-स्वामी (भावार्थ-दीपिका) :</strong> इतोऽपि त्वया निर्गन्तव्यम् इत्य् आह&mdash;योऽस्मिन्न् इति । त्वयि स्थिते तन् न सम्भवतीति भावः ॥६२॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>वंशीधरः (भावार्थ-दीपिका-प्रकाशः) :</strong> <em>पूर्व श्लोकस्य व्याख्या द्रष्टव्य ।</em></p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>सनातन-गोस्वामी (बृहद्-वैष्णव-तोषणी) :</strong> ननु, दुष्टानाम् अस्माकं सङ्ग-दोषेण हृदो\ऽयं दुष्टताम् इव गतो\ऽस्ति कथं गो-नृभिर् भुज्यताम् इत्य् आशङ्क्य&mdash;तच् छोधनाय वरे तस्मै प्रदत्ते&mdash;य इति । <strong>जलैस् तर्पयेद्</strong> इति-विधादि-दोषापगमः सूचितः । <strong>उपोष्य</strong> एकादश्यादाव् उपवासं कृत्वा मां चिन्तयन् <strong>अर्चयेत्</strong> स सर्वैत्रिविधैः <strong>पापैः</strong> प्रकर्षेण वासना-राहित्येन मुच्च्यते । यद् वा, स सर्वैः पापैर् मद्-विमुख-जनैः <strong>प्रमुच्यते</strong>, अवैष्णव-दर्शनादिकं तस्य न स्याद् इत्य् अर्थः ॥६२॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (लघु-वैष्णव-तोषणी) : जलैस् तर्पयेद्</strong> इति विषापगमः सूचितः <strong>उपोष्य</strong> तीर्थोपवासं कृत्वा मां चिन्तयन् <strong>अर्चयेत्</strong> स सर्वैस् त्रिविधैः <strong>पापैः</strong> प्रकर्षेण वासना-राहित्येन <strong>मुच्यते</strong> ॥६२॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्</em>।</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>विश्वनाथ-चक्रवर्ती (सारार्थ-दर्शिणी) :</strong> इतोऽपि हेतोस् त्वया निर्गन्तव्यम् एवेत्य् आह&mdash;योऽस्मिन्न् इति । त्वयि स्थिते तन् न सम्भवतीति भावः ॥६२॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>बलदेव-विद्यभूषणः (वैष्णवानन्दिनी) :</strong> तव सच्-चरण-स्पर्शे मम च त्वद् दण्ड इत्य् आवयोर् यशः सदा स्थास्यतीत्य् आह&mdash;य इति । न युस्मद् इति तेनेदं पद्य-द्वयं सर्पोच्चाटने मन्त्र-रूपं बोध्यम् ॥६२॥</p>
<hr>
<p><strong>॥ १०.१६.६३ ॥</strong></p>
<p><strong>द्वीपं रमणकं हित्वा ह्रदम् एतम् उपाश्रितः ।</strong><br>
यद्-भयात् स सुपर्णस् त्वां नाद्यान् मत्-पाद-लाञ्छितम् ॥**</p>
<p><strong>श्रीधर-स्वामी (भावार्थ-दीपिका) :</strong> न च तव गरुड-भयं भवेद् इत्य् आह&mdash;द्वीपम् इति ॥६३॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>वंशीधरः (भावार्थ-दीपिका-प्रकाशः) :</strong> तस्य भयाभावं द्योतयति न चेति । यस्य <strong>सुपर्णस्य</strong> भयात् । <strong>नाद्यान्</strong> मा भक्षिष्यति, अपि तु <strong>मत्-पाद-चिह्नं</strong> दृष्ट्वा नंस्यतीति भावः ॥६३-६७॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>सनातन-गोस्वामी (बृहद्-वैष्णव-तोषणी) :</strong> <strong>द्वीपम्</strong> इति बृहत्त्वं बोधयति, रमयतीति <strong>रमणम्</strong> सञ्ज्ञायां कः इति सुखकारित्वं, एतच् च तत्-प्रोत्साहनर्थम् । एतं किञ्चिद् अधिकयो-जन-मात्रम्, तद्-दीपात् प्रामाणेन स्वल्पतरम् इत्य् अर्थः । <strong>उपश्रित</strong> इति नित्यावासत्वं निरस्तम् । <strong>नाद्यात्</strong> न भक्षयिष्यतीत्य् अर्थः, सम्भावनायां वा सप्तमी, स्वयम् एव न खादेद् इत्य् अर्थः । कुतः ? <strong>मत्-पादेन लाञ्छितं</strong> मूर्धसु चक्र-चिह्नैः शाभितम् इत्य् अर्थः । तच् च पूर्वम् एव नृत्य-गति-विलासेन । किं वा, अधुनैव प्रसादी-कृतम् ॥६३॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (लघु-वैष्णव-तोषणी) :</strong> रमयतीति <strong>रमणं</strong> संज्ञायां कन् इति सूखकारित्वं एतच् च तत् प्रोत्साहनार्थम् एतं किञ्चिद् अधिक-योजन-मात्रं तद् <strong>द्वीपात्</strong> प्रमाणेन स्वल्पतरम् इत्य् अर्थः । <strong>उपाश्रित</strong> इति नित्यावासत्वं निरस्तं <strong>नाद्यात्</strong> नात्तुं शक्नुयात् यतः <strong>मत् पादे</strong>ति तच् च पूर्वम् एव नृत्यगति-विलासेन किम् वाधुनैव प्रसादी-कृतम् ॥६३॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्</em>।</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>विश्वनाथ-चक्रवर्ती (सारार्थ-दर्शिणी) :</strong> न च ते गरुडाद् भयं भावीत्य् आह&mdash;द्वीपम् इति ॥६३॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>बलदेव-विद्यभूषणः (वैष्णवानन्दिनी) :</strong> इतोऽपि हेतोस् त्वया निर्यातव्यम् इत्य्&mdash;आह योऽस्मिन्न् इति । त्वयि स्थिते तन् न सम्भवेद् इति भावः ॥६३॥</p>
<hr>
<p><strong>॥ १०.१६.६४ ॥</strong></p>
<p><strong>श्री-शुक उवाच</strong>&mdash;</p>
<p><strong>मुक्तो भगवता राजन् कृष्णेनाद्भुत-कर्मणा ।</strong><br>
तं पूजयाम् आस मुदा नाग-पत्न्यश् च सादरम् ॥**</p>
<p><strong>श्रीधर-स्वामी (भावार्थ-दीपिका) :</strong> <em>न व्याख्यातम्।</em></p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>वंशीधरः (भावार्थ-दीपिका-प्रकाशः) :</strong> एवम् उक्तो नाद्यादित्य् एवम् उक्तः । <strong>तं</strong> श्री-कृष्णम् । <strong>अद्भुत-कर्मणे</strong>ति । कालियाद्-व्रजस्थ-जीवस्य त्राणं कालियस्यापि गरुडात् त्राणम् इति हिंस्य-हिंसकयोर् उभयोर् अपि कल्याणाम् इत्य् अद्भुतं कर्म । कृष्णेनेति स्व-भक्त-गरुडापराधस्य स्व-प्रिय-व्रजस्थ-जीवापराधस्य च कर्षणं परम-भक्त-कालिय-<strong>पत्नीप्री</strong>त्य् अनुरोधात् कृतम् इति भावः । <strong>सादरम्</strong> इति । हे प्रभो दुष्टतायाः परमावधि-रूपे मयि कृपायाः परमावधिर् अर्पितस् त्वया प्रकृताप्राकृत-लोकेषु मद् अन्यः कोऽपि ध्वज-वज्राङ्कुशादि-चिह्नानि स्व-मूर्ध्नि न धत्ते, तद् अहं साम्प्रतं श्री-मद् अङ्गानि मद् दत्त-दंशोत्थ-विष-तापतप्तानि सुगन्ध-शितल-चन्दन-रसेन स-स्त्रीक एव पाणिभिः स्पृशन् लिम्पानि, ततोऽत्र दिव्यासने क्षणम् उपविशेत्य् उपवेश्य स्वाभीष्टं पूरयित्वा लब्ध-भगवत् प्रसादो निर्जगाम् एत्य् आह&mdash;दिव्येति सार्ध-द्वयेन ॥६४॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>सनातन-गोस्वामी (बृहद्-वैष्णव-तोषणी) :</strong> मुक्तो मूर्धतो\ऽवतरेण परित्यक्तः । यद् वा, विससर्जेति पूर्वम् एव मुक्तो\ऽस्ति, तद् अनुवाद-मात्रम् । <strong>अद्भुत-कर्मणेति</strong> निर्वासन-दमनादिना निगृहीततया प्रसिद्धो\ऽप्य् <strong>आसौ</strong> निज-पूर्व-सुख-वसति-स्थानं प्राप । यद् भयात् स्थानं तत्याज तद् अपगतम्, विशेषतश् च श्री-वैष्णवाग्र्यस्य तस्य सख्यं सम्मान्यत्वं च श्री-<strong>भगवत्</strong> पादाब्ज-चिह्नितो जातम्, किं च, ब्रह्मादि-सेव्य-लक्ष्मी-प्रार्थ्य-तत्-पादाब्ज-रेणुभिस् तादृश
&ndash;नृत्य-लीलया पर्याचिताः सर्वे मूर्धानः सफला बभूवुः, तत्र च
सर्वे फणास् तन् नृत्य-गङ्ग-स्थलाः प्रत्य् एकं वृत्ताः । श्री-ब्रह्माद्य् अपेक्ष्य श्री-भगवद् अनुशासनं लब्धम्, तेन च साक्षात् तन्-मधुर-वचनामृतं पीतम्, पश्चात् परम-भक्तवत् पूजादिकं च कृतम्, इत्थं बहिर् दृष्ट्या निग्रहस्याप्य् अनुग्रह-विशेषे क्रोधस्यापि परम-प्रसाद एव पर्यवसानात् । अपि च तादृशापराधिनो\ऽपि तत्र च दमितस्यैव सतो हृदा शरणागति-मात्रेण तादृशानुग्रहात्, किं च, श्री-वृन्दावने यमुना-तीरे सर्वत्र व्रज-जनैः सह स्वच्छन्द-सुख-क्रीडार्थं ततो निःसार्यस्यापि तस्य श्री-वृन्दावनाश्रितस्य निःसारणं साधुनाम् असम्मतम् इति तस्य सहज-दुष्टता-प्रदर्शनाय गो-गोपादीनां तद् विष-जल-पानेन तादृशावस्थायाः पर-दुःख-कारतस्यापि तस्य मूहूर्तं साक्षात् तद्-व्रज-जन-तादृश-दुःख-सहनात्, किं च&mdash;चलसि यद्-व्रजाच् चारयन् पशून् नलिन-सुन्दरं नाथ ते पदम् [भा।पु १०.३१.११] इत्य्-आदि-गीयमान-परम-सौकुमार्य-पादाब्ज-स्पर्शेन रत्न-निकराचित-तन् मूर्ध-वर्ग-चूर्णनात्, तथा तादृशैश्वर्य-प्रकटन-समये मुनि-सिद्धादि-साक्षाद् एव महा-नृत्य-कौतुकात्, तथापि परिभ्रमद् विलोलत् क्षण-गणेषु गति-कला-रक्षणम् इत्य्-आदिकम् अपि तस्यैवाद्भुत-कर्म त्वम् एवेति दिक् । अलम् अति-विस्तारेण ।</p>
<p>एतद् एव तस्य भगवत्त्वा-विशेष-प्रकटनम् इत्य् आह&mdash;भगवतेति । इदञ्चाशेषं सर्वज्ञत्वाच् छ्री-शुखदेवो\ऽवदद् इति श्री-ऋषिः सर्व-दर्शी । उवाचेति सूतोक्तिः । <strong>राजन्</strong> हे बुद्ध्यादिना प्रकाशमानेति, एतद् <strong>अद्भुत-कर्मत्व</strong> सहेतुकतया वुद्ध्यत एवेति भावः । यद् वा, राजन् श्री-भगवद् अनुग्रहेण सद्यो रुधिर-स्राव-ईडादि-निवृत्त्या तत्-पादाब्ज-स्पर्श-विशेषेण देह-शोभा-भव-सम्पत्त्या च द्योतमानः सन्न् इत्य् अर्थः । <strong>पूजयामास</strong> कालियः <strong>नाग-पत्न्यश् च</strong> इति पाठः स्पष्टः । <strong>मुदेति</strong> श्री-भगवत् तत् तद् अनुग्रहानुसन्धानात् पूजा-स्वभावाद् वा, <strong>सादरं</strong> स-प्रेमेति तासां भाव-विशेषोत्पत्तेः । अतस् तासां हस्तैर् एवाम्बरादि-परिधापनं गन्धानुलेपनं च ज्ञेयम् ॥६४॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (लघु-वैष्णव-तोषणी) : मुक्त</strong> इति विससर्जेत्य् अस्यानुवाद-मात्रं एवम् उक्तो भगवतेति वा पाठः अद्भुत-कर्मणेति निज-पूर्व-सुखवसति-स्थानं प्राप यद् भयात् तत् स्थानं तत्याज तस्यात् तद् अपगं विशेषतश् च श्री-वैष्णवाग्रस्य तस्य सख्यं सम्मान्यत्वं च श्री-भगवत् पादाब्ज-चिह्नतो जातं ब्रह्मादि-सेव्यलक्ष्मी प्रार्थ्य-तत्-पादाब्ज-रेणुभिस् तादृशनृत्य-लीलया च पर्याचिताः सर्वे मूर्धानः सफला बभूवुः श्री-ब्रह्माद्य् अपेक्ष्यं श्री-भगवद् अनुशासनं लब्धम् । तेन च साक्षात् तन् मधुर-वचनामृतं पीतं पश्चात् परम-भक्तवत् पूजादिकं च कृतम् । इतीत्थं बहिर् दृष्ट्या निग्रहस्याप्य् अनुग्रह-विशेषत्वे क्रोधस्यापि परम-प्रसादत्व एव पर्यवसानात् । अपि च तादृशापराधिनोऽपि तत्र दमितस्यैव सतां हृदा शरणागति-मात्रेण तादृशानुग्रहात् चलसि यद्-ब्रजाच् चारयन् पशून् नलिन-सुन्दरं नाथ ते पदम् [भा।पु १०.३१.११] इत्य्-आदि-गीयमान-परम-सौकुमार्य-श्री-पादाब्ज-स्पर्शेन रत्न-निकराचित-तन् मूर्ध-वर्ग-चूर्णानात् तादृशैश्वर्य-प्रकटन-समये मुनि-सिद्धादि-श्री-गोपादि-साक्षाद् एव महा-नृत्य-कौतुकात् तत्रापि परिभ्रमद् विलोलत् फण-गणेषु गति-कला-रक्षणाच् चेति दिक् ।</p>
<p>एतच् च तस्य भगवत्ता-विशेष-प्रकटनम् इत्य् आह भगवतेति । इदं चाशेषं सर्वज्ञत्वात् श्री-शुक-देवोऽवदद् इति श्री-ऋषिः सर्व-दर्शी उवाचेति सूतोक्तिः <strong>राजन्</strong> हे बुद्ध्यादिना प्रकाशमानेति एतद् <strong>अद्भुत-कर्मत्वं</strong> सहेतुकं त्वया अवबुध्यत एवेति भावः । <strong>नागः</strong> कालियः <strong>मुदेति</strong> श्री-<strong>भगवत्</strong> तत् तद् अनुग्रहानुसन्धानात् <strong>सादरं</strong> सप्रेम अतस् तासां हस्तैर् एव गन्धानुलेपनादिकं ज्ञेयम् ॥६४॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्</em>।</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>विश्वनाथ-चक्रवर्ती (सारार्थ-दर्शिणी) : अद्भुत-कर्मणे</strong>ति कालियाद् व्रज-स्थजी वस्य त्राणं कालियस्यापि गरुडात् त्राणम् इति हिंस्य-हिंसकयोर् उभयोर् अपि कल्याणम् इत्य् अद्भुतं कर्म <strong>कृष्णेने</strong>ति स्व-भक्त-गरुडापराधस्य च च कर्षणं परम-भक्त-<strong>कालिय-पत्नी</strong>-प्रीत्य् अनुरोधात् कृतम् इति भावः ॥६४॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>बलदेव-विद्यभूषणः (वैष्णवानन्दिनी) :</strong> न च गरुडात् तव भयं भावीत्य् आह&mdash;द्वीपम् इति ॥६४॥</p>
<hr>
<p><strong>॥ १०.१६.६५ ॥</strong></p>
<p><strong>दिव्याम्बर-स्रङ्-मणिभिः परर्ध्यैर् अपि भूषणैः ।</strong><br>
दिव्य-गन्धानुलेपैश् च महत्योत्पलम् आलया ॥**</p>
<p><strong>श्रीधर-स्वामी (भावार्थ-दीपिका) :</strong> <em>न व्याख्यातम्।</em></p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>वंशीधरः (भावार्थ-दीपिका-प्रकाशः) :</strong> परार्ध्येः बहु-मूल्यैः । नाग-पत्न्यश् च जगन्नाथं श्री-कृष्णं पूजयामासुर् इति वचन-व्यत्यासेन योज्यम् । मणिभिर् इति । कृष्ण-प्रादुर्भाव-काले तद् वक्षस्स्थ एवासीद् यः कौस्तुभः स एव तस्य नर-लीलत्व-शोभा-व्यघाताभावार्थं तद् अलक्षितं कालिय-कोशागारे प्रविष्टोऽभूत् । अत एव बहु-रत्नालङ्कार-प्रदान-समये कालिय-पत्नीभिर् अप्रिचित एव स्वीय-रत्न-विशेष-ज्ञानेन कौस्तुभो दत्तः । तद् उक्तम्</p>
<blockquote>
<p>कौस्तुभाख्यो मणिर् येन प्रविश्य ह्रदम् औरगम् । &gt;
कालिय-प्रेयसी-वृन्द-हस्तैर् आत्मोपहारितम् ॥</p></blockquote>
<p>इति गणोद्देश-दीपिकायाम् ॥६५॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>सनातन-गोस्वामी (बृहद्-वैष्णव-तोषणी) :</strong> दिव्येत्य्-आदि सार्ध-द्वयकम्<sup id="fnref:36"><a href="#fn:36" class="footnote-ref" role="doc-noteref">36</a></sup> । <strong>दिव्ये</strong>त्य् आदि-विशेषणैर् मर्त-लोकीयतो वैशिष्टम्, । किं वा, तस्य सर्वस्व-सारार्पणम् अभिप्रेतम् ॥६५॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (लघु-वैष्णव-तोषणी) :</strong> दिव्येति सार्ध-द्वम् । <strong>दिव्येत्य्</strong> आदि-विशेषणैर् मर्त्य-लोकिकतो वैशिष्ट्यम् अत एव माल्यादीनां विष-दोषास्पर्शादिकं च ज्ञेयम् ॥६५॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्</em>।</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>विश्वनाथ-चक्रवर्ती (सारार्थ-दर्शिणी) :</strong> सादरम् इति पूर्व-श्लोकोक्तेर् । हे प्रभो ! दुष्टतायाः परमावधि-रूपे मयि कृपायाः परमावधिर् अर्पितं त्वया, यद् अहो प्राकृताप्राकृत-लोकेषु मद् अन्यः कोऽपि ध्वज-वज्राङ्कुशादि-चिह्नानि स्व-मूर्धिन न धत्ते तद् अहं साम्प्रतं श्री-मद् अङ्गानि मद् दन्त-दंशोत्पन्न-विष-दाह-तप्तानि सुगन्ध-सुशीतल-चन्दन-रसेन सस्त्रीक एव पाणिभिः स्पृशन्न्न् <strong>अनुलिम्पानि</strong> शृङ्गारजानि चेत्य् अतः क्षणम् अत्रैव <strong>दिव्यासने</strong> उपविशेत्य् उपवेश्य स्व-वाञ्छितं पूरयित्वा लब्ध-भगवत् प्रसादस् ततो निर्जगामेत्य् आह&mdash;दिव्येति सार्ध-द्वयेन । <strong>मणिभिर्</strong> इति कृष्ण-प्रादुर्भाव-काले तद् वक्षाः-स्थल एवासीत् यः कौस्तुभ स एव तस्य नर-लिलत्व-शोभा-व्यघाताभावार्थं तदैवालक्षितं कालिय-कोषागार-मध्ये प्रविष्टोऽभूत् अत एव बहु-रत्नालङ्कार-प्रदान-समये कालिय-पत्नीभिर् अपरिचित एव स्वीय-रत्न-विशेष-ज्ञानेन कौस्तुभो दत्तः यद् उक्तम् ।</p>
<blockquote>
<p>कौस्तुमाख्यो मणिर् येन प्रविश्य हृदम् औरगम् । &gt;
कालिय-प्रेयसी-वृन्द-हस्तैर् आत्मोपहारितः ॥ इति ।</p></blockquote>
<p>गणोद्देश-दीपिकायां प्रसाद्येति भगवान् अपि कालि-मूर्ध-स्वभय-हस्त-तल-निधानेन तदीय-सर्वाङ्ग-व्यथाम् उपशमयामासेति भावः ॥६५.६७॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>बलदेव-विद्यभूषणः (वैष्णवानन्दिनी) :</strong> अद्भुत-कर्मणेति कुसुम-सुकुमारयोः पादयोः स्पर्शेन रत्न-निकराचितानां मूर्द्द्नां चूर्णनात् परिभ्रम-विलोलेषु तेषु गति-कलाभिर् क्षणाच् च कालियाद् अव्रजस्य गरुडात् कालियस्य च परित्राणेन हिंस्य-हिंसकयोर् उभयोर् अपि मङ्गल-विधानाच् च ॥६५॥</p>
<hr>
<p><strong>॥ १०.१६.६६ ॥</strong></p>
<p><strong>पूजयित्वा जगन्-नाथं प्रसाद्य गरुड-ध्वजम् ।</strong><br>
ततः प्रीतोऽभ्यनुज्ञातः परिक्रम्याभिवन्द्य तम् ॥**</p>
<p><strong>श्रीधर-स्वामी (भावार्थ-दीपिका) :</strong> <em>न व्याख्यातम्।</em></p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>वंशीधरः (भावार्थ-दीपिका-प्रकाशः) :</strong> ततः भगवत् पूजानन्तरम् । अब्धेद्वीपं रमणकम् प्रसाद्येति । भगवान् अपि-कालिय-मूर्ध-स्वभय-हस्त-तल-निधानेन तदीय-पर्वाङ्गार्तिमनाश-यद् इति भावः । <strong>गरुड-ध्वजं</strong> <strong>प्रसाद्ये</strong>ति । भो गरुड-वाहन प्रभो सम्प्रत्य् अहं गरुडस्य ज्येष्ठ-भ्रातृर् दासोऽभूवम् अतः कदाचिद्-दूर-देश-गमनेऽहम् अपि वाहनत्वेन स्मर्तव्यः, निमेष-मात्रेणैव शतकोटि-योजन-गामी दासानुदास इति तद् भक्तिर् गम्यते । अतः कालियारूढ एव कंस-निर्दिष्टः कृष्णो मथुरां जगामेति पुराणान्तरे कथा क्वचिद् छूयत इति ॥६६॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>सनातन-गोस्वामी (बृहद्-वैष्णव-तोषणी) :</strong> पूजयित्वेत्य् अनुवादः । यद् वा, प्रस्थानार्थं पुनः पुनः <strong>पूजयित्वा</strong>, <strong>जगतो नाथं</strong> पूजयित्वेऽपि तत्-पूजयैवेह लोके परत्र च जगति सर्वत्रैव स्वतो मङ्गलं वृत्तम् इति, तथा <strong>गरुढ-ध्वजं प्रसाद्ये</strong>ति तत् श्री-गरुडाद् अपि<sup id="fnref:37"><a href="#fn:37" class="footnote-ref" role="doc-noteref">37</a></sup> भयं समयङ्निवृत्तम्, तत्-प्रसादो\ऽपि सुतराम् अभूद्-रमणक-दीपे च शीघ्रं शुभ-गमनम् इति भावः । ततः पूजनन्तरम् एव, <strong>प्रीतः</strong> सन्तुष्ट-मनाः । यद् वा, तस्मिन् प्रीतो जगन्नाथे जट-प्रेमेत्य् अर्थः । यद्य् अपि तस्य गमनेन कलत्रादि-सहितस्यैव तस्य गमनं स्वत एवायाति, तथापि सकलत्रेति कलत्राणां श्री-भगवति भाव-विशेषम् आलक्ष्य तासां तत्-सम्बन्धेन पुत्रादीनाम् अपि तत्रावस्थितिम् आशङ्क्य तैः सहितः संहत्यैव जगाम&mdash;ज्ञात्य् अपत्य-दाराध्यः [भा।पु १०.१६.६१] इति श्री-भगवन् निदेशात् ॥६६॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (लघु-वैष्णव-तोषणी):</strong> प्रायस् तेषां सङ्कल्प-सिद्धत्वं च <strong>जगतां नाथं</strong> <strong>पूजयित्वे</strong>ति तत् पूजयैवेह लोके परत्र च जगति सर्वत्रैव स्वतो मङ्गलं वृत्तम् इति । <strong>गरुड-ध्वज</strong> <strong>प्रसाद्ये</strong>ति श्री-गरुडाद् अपि भयं निवृत्तम् इति भावः । <strong>प्रीतः</strong> सन्तुष्ट-मनाः यद् वा, तस्मिन् प्रीतः जात-प्रीतः यद्य् अपि तस्य गमनेन कलत्रादि-सहितस्यैव तस्य गमनं स्वत एवायाति तथापि सकलत्रेति ज्ञात्य् अपत्य-दऋआढ्य इति श्री-भगवन् निर्देशानुवर्तित्वं ज्ञापितम् ॥६६॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>विश्वनाथ-चक्रवर्ती (सारार्थ-दर्शिणी) : गरुड-द्वजं प्रसाद्ये</strong>ति भो गरुड-वाहन ! प्रभो ! सम्प्रत्य् अहं गरुडस्य ज्येष्ठ-भ्रातुर् दासोऽभूवम् अतः कदाचिद् दूर-देशस्य गन्तव्यत्वे सत्य् अहम् अपि स्व-वाहनत्वेन स्मर्तव्यो निमेष-मात्रेणैव शत-कोटि-योजन-गामी दासानुदास इति तद् उक्तिर् गम्यते ॥६७॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>बलदेव-विद्यभूषणः (वैष्णवानन्दिनी) :</strong> सादरम् इति पूर्वोक्तेः, हे भगवान् अतिदयालो ! चेद् ब्रह्मादि-दुर्लभानि स्वपाद-चिह्नानि मन्मूर्ध-स्वर्पितानि तर्हि अस्मतकरैर् मण्डनं स्वीकुर्विति दिव्यासने प्रभुमुपवेश्यालङ्कृत्य लब्ध-तत्-प्र्सादो हृदान् निर्जगामेत्य् आह&mdash;दिव्येति सार्धाभ्याम् । <strong>परार्धैर्</strong> <strong>अपि</strong> <strong>भूषणैर्</strong> इति जन्म-वेलायां यः कौस्तुभो वक्षस्यासीत् स एव कालिय-कोषे प्रवेश्यास्थात्, स च तत्-पत्नीभिः स्वरत्न-संसर्गेण प्रभवे निवेदित इत्य् आहुः&mdash;प्रसाद्येति । <strong>प्रसाद</strong>-वेलायां तन्-मूर्ध-स्वभय-हस्त-प्रदानेन तद्-व्यथायाः क्षतिर् आसीत् । <strong>गरुढ-ध्वजम्</strong> इति गरुडाद्-भयं च न्यवर्ततेति भावः ॥६६॥</p>
<hr>
<p><strong>॥ १०.१६.६७ ॥</strong></p>
<p><strong>स-कलत्र-सुहृत्-पुत्रो द्वीपम् अब्धेर् जगाम ह ।</strong></p>
<p><strong>तदैव सामृत-जला यमुना निर्विषाभवत् ।</strong><br>
अनुग्रहाद् भगवतः क्रीडा-मानुष-रूपिणः ॥**</p>
<p><strong>श्रीधर-स्वामी (भावार्थ-दीपिका) :</strong> <em>न व्याख्यातम्।</em></p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>वंशीधरः (भावार्थ-दीपिका-प्रकाशः) :</strong> तदैव कालिय-निर्गमनावसरे सा यमुना अमृतम् इव स्वादु जलं यस्याः सा । तत्र हेतुः&mdash;निर्विषेति । यद् वा, <strong>अमृतं</strong> मोक्षकरं <strong>जलं</strong> यस्याः सा निर्गतं विषं विषवद् दुःख-हेतुः संसारो यया सा । तथा अमृतस्य विषनाशकत्व-प्रसिद्धेः न जलं यमुनावारि साक्षाद्-ब्रह्मैव केवलम् इत्य्-आदि-पुर्णाद्-ब्रह्म-ज्ञानवन् मोक्षदायिनीति भावः ॥६७॥ [अत्र विश्वनाथः]</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> क्रीडा-मानुष-रूपिण इत्य् अस्यार्थः&mdash;क्रीडार्थम् । अमानुषा गोप-गोपी-प्रभृतयो यद् अवस्तान् <strong>रूपयितुं</strong> निरूपयितुं तत् तत् <strong>क्रीडायाम्</strong> अवधापयितुं शीलं यस्य स तथा तस्य ॥६७॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>सनातन-गोस्वामी (बृहद्-वैष्णव-तोषणी) : ह</strong> स्फुटम् एव, श्री-कालिन्दीतः कालियो नदी-वर्त्मना गङ्गया<sup id="fnref:38"><a href="#fn:38" class="footnote-ref" role="doc-noteref">38</a></sup> तत्-समुद्र-गमनस्य सर्वैर् एव साक्षाद् दर्शनात् । तदैव तस्मिन्न् एव क्षणे सा सर्वोपघातक-दुर्विषमय जलापि तत्र हृद-विशिष्टे-प्रदेशे निर्विषतापत्त्यैव तरस्या निर्विषत्वम् उक्तम्, न केवलं निर्विषा, <strong>अमृत-जला</strong> परमम् इष्टतोया च संसार-दुःख-निवर्तक-जलापि वा <strong>अभवत्</strong>, भगवत्, <strong>भगवतो</strong> निज-भगवत्तां प्रकटयत इत्य् अर्थः । अतः <strong>क्रीडा</strong>-युक्तं क्रीडार्थं वा यन् <strong>मानुष-रूपं</strong> तद्वतः, अतस् तद् विचित्र-क्रीडा-सौभाग्यं सा प्राप्स्यतीति भावः । यद् वा, रूपं सौन्दर्यं क्रीडा-युक्त-मनुष्य-सौन्दर्यवत इत्य् अर्थः, अतो <strong>यमुनापि</strong> तद् अनुरूपैव युक्तेति भावः । यद् वा, क्रीडा-मानुषा व्रज-जनास् तान् एव रूपयितुं सुखयितुं शीलम् अस्येति तद् एक-प्रियता तस्य बोधिता, अतस् तेषां सुख-क्रीडार्थम् इति भावः ॥६७॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (लघु-वैष्णव-तोषणी): ह</strong> स्फूटम् एव सा सर्वोपघातक-दुर्विषमय-जलापि तत्र हृद-विशिष्टे प्रदेशे निर्विषतापत्यैव तस्या निर्विषत्वम् उक्तम्, न केवल <strong>निर्विषा अमृत-जला</strong> परम-मिष्ट तोया च श्री-भगवच् चरण-संसर्गेण परमानन्द-प्रद-जलापि वाभवत् तादृशं च सामर्थ्यं तस्य न किञ्चिद् अपीत्य् आह&mdash;भगवत इति । तत्र प्रयोजनं क्रीडेति <strong>क्रीडा</strong>-युक्तश् चासौ प्रसिद्ध-<strong>मानुषस्य्</strong> एव यद् <strong>रूपम्</strong> आकारस् तद् विद्यते यस्य स च तस्य तया च सा स्व-मानुष्य-लीलौपयिको स्याद् इति भावेनेत्य् अर्थः ॥६७॥</p>
<p><strong>क्रम-सन्दर्भः, बृहत्-क्रम-सन्दर्भः-</strong> <em>न व्याख्यातम्</em>**।**</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>विश्वनाथ-चक्रवर्ती (सारार्थ-दर्शिणी) :</strong> अत कालिया-रूढ एवं कंस-निर्दिष्टः कृष्णो मथुरां जगामेति पौराणिकी कथा क्वचित् श्रूयते इति <strong>क्रीडा-मानुष-रूपिण</strong> इति निति योगे इनिः ॥६७॥</p>
<p>इति सारार्थ-दर्शिन्यां हर्षिण्यां भक्त-चेतसाम् ।</p>
<p>दशमेऽस्मिन् षोडशः सङ्गतः सङ्गतः सताम् ॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>बलदेव-विद्यभूषणः (वैष्णवानन्दिनी) : यमुना निर्विषे</strong>ति यद्यपि हृदो निर्विषस् तथापि तस्य यामुनत्वात् तद्-धर्मस् तस्याम् उच्यते इति बोध्यं क्रोडा-प्रधानो <strong>मानुष-रूपी</strong>ति नित्य-योगे मतुत्व्-अर्थीयः मानुषस्य् एव रूपम् आङ्ग-संस्थान-सौष्टव-लक्षणं सौन्दर्यं यस्यास्ति तस्य ॥६७॥</p>
<blockquote>
<p>इति श्रीमद्-भागवते महा-पुराणे ब्रह्म-सूत्र-भाष्ये पारमहंस्यं &gt; संहितायां वैयासिक्यां दशम-स्कन्धे कालिय-मोक्षणं &gt;
नाम षोदशोऽध्यायः ।</p></blockquote>
<p>॥१६॥</p>
<hr>
<p>(१०.१७)</p>
<div class="footnotes" role="doc-endnotes">
<hr>
<ol>
<li id="fn:1">
<p>दुस्तरं इत्य् आकरे।&#160;<a href="#fnref:1" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:2">
<p>हरिवंशे न प्राप्तम्।&#160;<a href="#fnref:2" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:3">
<p>अन्विच्छन्तो&#160;<a href="#fnref:3" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:4">
<p>श्लिष्टानि&#160;<a href="#fnref:4" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:5">
<p>प्रविष्टां&#160;<a href="#fnref:5" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:6">
<p>कृतं&#160;<a href="#fnref:6" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:7">
<p>सर्वा यशोदया सार्धं विशामोऽत्र महा-ह्रदम् ।</p>
<p>सर्प-राजस्य नो गन्तुम् अस्माभिर् युज्यते व्रजम् ॥&#160;<a href="#fnref:7" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:8">
<p>अरम्यं&#160;<a href="#fnref:8" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:9">
<p>युक्त्या&#160;<a href="#fnref:9" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:10">
<p>तादृशत्व-साक्षाद् अवलोकनतः&#160;<a href="#fnref:10" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:11">
<p>तद्-ह्रदाप्रवेश-प्राप्तान्तर्दुःख&#160;<a href="#fnref:11" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:12">
<p>गतिः&#160;<a href="#fnref:12" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:13">
<p>देही&#160;<a href="#fnref:13" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:14">
<p>अभीस्पन्न् इत्य् अर्थः&#160;<a href="#fnref:14" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:15">
<p>परिभ्रमणेन&#160;<a href="#fnref:15" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:16">
<p>सहसोपसृत्या&#160;<a href="#fnref:16" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:17">
<p>अक्षिभिर् एव&#160;<a href="#fnref:17" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:18">
<p>पाद-रज-स्पर्श&#160;<a href="#fnref:18" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:19">
<p>सहज-नष्ट&#160;<a href="#fnref:19" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:20">
<p>भगवत्त्वात्&#160;<a href="#fnref:20" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:21">
<p>बालो\ऽबालम् इत्य् अर्थः&#160;<a href="#fnref:21" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:22">
<p>विभ्रंशः&#160;<a href="#fnref:22" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:23">
<p>कस्यानुग्रहोऽस्य&#160;<a href="#fnref:23" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:24">
<p>विश्व-रूपाय&#160;<a href="#fnref:24" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:25">
<p>तस्य&#160;<a href="#fnref:25" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:26">
<p>शास्त्रैर् व्याकृता&#160;<a href="#fnref:26" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:27">
<p>विचित्र-प्रवाह&#160;<a href="#fnref:27" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:28">
<p>भगताभिधेयं&#160;<a href="#fnref:28" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:29">
<p>नारीणाम्&#160;<a href="#fnref:29" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:30">
<p>कृट्टनैः&#160;<a href="#fnref:30" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:31">
<p>तद् अनुरूपभावायाश्रितः प्रतिपाद्यः&#160;<a href="#fnref:31" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:32">
<p>पुरस्त्र्यादि&#160;<a href="#fnref:32" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:33">
<p>माता-पितृत्व-भेदेन&#160;<a href="#fnref:33" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:34">
<p>स्वरूपं&#160;<a href="#fnref:34" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:35">
<p>स्वयं त्यागाशक्तौ हेतुः&#160;<a href="#fnref:35" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:36">
<p>सार्धकम्&#160;<a href="#fnref:36" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:37">
<p>गरुडध्वज-प्रसादेनैव श्री-गरुडाद् अपि&#160;<a href="#fnref:37" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:38">
<p>वर्त्मनाज्ञया&#160;<a href="#fnref:38" class="footnote-backref" role="doc-backlink">&#x21a9;&#xfe0e;</a></p>
</li>
</ol>
</div>

  </div>
</article>


        

        



    <aside class="card border noPrint" id="section-tree-item-bhAgavatam_gauDIya-prastutiH_10_12-17_16_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/purANam_vaiShNavam/bhAgavatam/gauDIya-prastutiH/10/12-17/16/">१६ </a>
            <a data-toggle="collapse" href="#section-tree-item-body-bhAgavatam_gauDIya-prastutiH_10_12-17_16_md" role="button" aria-expanded="false" aria-controls="section-tree-item-body-bhAgavatam_gauDIya-prastutiH_10_12-17_16_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-bhAgavatam_gauDIya-prastutiH_10_12-17_16_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: १६</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/purANam_vaiShNavam/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/purANam_vaiShNavam/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/purANam_vaiShNavam/actions/workflows/build.yml"><img src="https://github.com/vishvAsa/purANam_vaiShNavam/actions/workflows/build.yml/badge.svg"> Built </a> on 2025 Aug 25 05:46:07 UTC. (<a href="http://google.com/search?q=05%3a46%3a07%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
