<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>पुराणे विश्वासटिप्पन्यः  | १७</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/purANam_vaiShNavam/bhAgavatam/gauDIya-prastutiH/10/12-17/17/" rel="alternate" type="application/rss+xml" title="पुराणे विश्वासटिप्पन्यः" />
    <link href="/purANam_vaiShNavam/bhAgavatam/gauDIya-prastutiH/10/12-17/17/" rel="feed" type="application/rss+xml" title="पुराणे विश्वासटिप्पन्यः" />

    <meta property="og:url" content="https://vishvAsa.github.io/purANam_vaiShNavam/bhAgavatam/gauDIya-prastutiH/10/12-17/17/">
  <meta property="og:site_name" content="पुराणे विश्वासटिप्पन्यः">
  <meta property="og:title" content="१७">
  <meta property="og:description" content="कालियस्य यमुना-ह्रदे निवासस्य कारण-वर्णनं ह्रदान् निर्गतेन श्री-कृष्णेन व्रजौकसां दावानलाद् रक्षणम् । ॥ १०.१७.१ ॥
श्री-राजोवाच—
नागालयं रमणकं कथं तत्याज कालियः ।
कृतं किं वा, सुपर्णस्य तेनैकेनासमञ्जसम् ॥**
श्रीधर-स्वामी (भावार्थ-दीपिका) :
नागं सप्तदशे नागा लयं तं निरयापयत् ।
बन्धून् स्व-दुःखतः श्रान्तान् सुप्तांस् तत्र दवाद् अपात् ॥
असमञ्जसम् अप्रियम् ॥१॥
———————————————————————————————————————
वंशीधरः (भावार्थ-दीपिका-प्रकाशः) : तं नागं कालियम् । निरयापयत् निष्कासितवान् । तत्र कालिन्दी-तटे । दवात् वनाग्नेः ।*। समञ्जसम् प्रियम् प्रिये योग्ये समञ्जसम् इति कोशात् । तद् भिन्नम् असमञ्जसम् ॥१॥">
  <meta property="og:locale" content="en_us">
  <meta property="og:type" content="article">
    <meta property="article:section" content="bhagavatam">

  <meta itemprop="name" content="१७">
  <meta itemprop="description" content="कालियस्य यमुना-ह्रदे निवासस्य कारण-वर्णनं ह्रदान् निर्गतेन श्री-कृष्णेन व्रजौकसां दावानलाद् रक्षणम् । ॥ १०.१७.१ ॥
श्री-राजोवाच—
नागालयं रमणकं कथं तत्याज कालियः ।
कृतं किं वा, सुपर्णस्य तेनैकेनासमञ्जसम् ॥**
श्रीधर-स्वामी (भावार्थ-दीपिका) :
नागं सप्तदशे नागा लयं तं निरयापयत् ।
बन्धून् स्व-दुःखतः श्रान्तान् सुप्तांस् तत्र दवाद् अपात् ॥
असमञ्जसम् अप्रियम् ॥१॥
———————————————————————————————————————
वंशीधरः (भावार्थ-दीपिका-प्रकाशः) : तं नागं कालियम् । निरयापयत् निष्कासितवान् । तत्र कालिन्दी-तटे । दवात् वनाग्नेः ।*। समञ्जसम् प्रियम् प्रिये योग्ये समञ्जसम् इति कोशात् । तद् भिन्नम् असमञ्जसम् ॥१॥">
  <meta itemprop="wordCount" content="6556">
  <meta name="twitter:card" content="summary">
  <meta name="twitter:title" content="१७">
  <meta name="twitter:description" content="कालियस्य यमुना-ह्रदे निवासस्य कारण-वर्णनं ह्रदान् निर्गतेन श्री-कृष्णेन व्रजौकसां दावानलाद् रक्षणम् । ॥ १०.१७.१ ॥
श्री-राजोवाच—
नागालयं रमणकं कथं तत्याज कालियः ।
कृतं किं वा, सुपर्णस्य तेनैकेनासमञ्जसम् ॥**
श्रीधर-स्वामी (भावार्थ-दीपिका) :
नागं सप्तदशे नागा लयं तं निरयापयत् ।
बन्धून् स्व-दुःखतः श्रान्तान् सुप्तांस् तत्र दवाद् अपात् ॥
असमञ्जसम् अप्रियम् ॥१॥
———————————————————————————————————————
वंशीधरः (भावार्थ-दीपिका-प्रकाशः) : तं नागं कालियम् । निरयापयत् निष्कासितवान् । तत्र कालिन्दी-तटे । दवात् वनाग्नेः ।*। समञ्जसम् प्रियम् प्रिये योग्ये समञ्जसम् इति कोशात् । तद् भिन्नम् असमञ्जसम् ॥१॥">
<script type="text/javascript">
    
    let baseURL = "https:\/\/vishvAsa.github.io\/purANam_vaiShNavam\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/purANam_vaiShNavam\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/purANam_vaiShNavam\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/purANam_vaiShNavam\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/purANam_vaiShNavam\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvya\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/purANam_vaiShNavam\/bhAgavatam\/gauDIya-prastutiH\/10\/12-17\/17\/".replace(basePath, "/");
  pageVars.pageParams = {};
  pageVars.pageSource = "bhAgavatam\/gauDIya-prastutiH\/10\/12-17\/17.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/purANam_vaiShNavam/webpack_dist/uiLib-bundle.js"></script>







    <link rel="stylesheet" href="/purANam_vaiShNavam/webpack_dist/uiLib.css">
<link rel="stylesheet" href="/purANam_vaiShNavam/css/uiLibPrint.css" media="print" >
<link rel="stylesheet" href="/purANam_vaiShNavam/css/fonts.css" >
<link rel="stylesheet" href="/purANam_vaiShNavam/css/@fortawesome/fontawesome-free/css/solid.min.css">

<link rel="stylesheet" href="/purANam_vaiShNavam/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/12-17/17/" />
<link rel="alternate" hreflang="sa-Deva" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/12-17/17/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/12-17/17/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/12-17/17/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/12-17/17/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/12-17/17/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/12-17/17/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/12-17/17/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/12-17/17/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/12-17/17/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/12-17/17/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/12-17/17/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/12-17/17/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/12-17/17/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/12-17/17/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/12-17/17/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/12-17/17/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/12-17/17/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/12-17/17/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/12-17/17/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/12-17/17/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/12-17/17/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/12-17/17/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/12-17/17/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/12-17/17/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/12-17/17/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/12-17/17/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/12-17/17/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/12-17/17/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/12-17/17/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/12-17/17/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/12-17/17/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/12-17/17/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/12-17/17/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/12-17/17/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/12-17/17/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/12-17/17/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/12-17/17/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/12-17/17/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/12-17/17/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/12-17/17/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/12-17/17/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/12-17/17/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/12-17/17/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/12-17/17/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">पुराणे विश्वासटिप्पन्यः <br/> १७</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/purANam_vaiShNavam/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="१७">१७</h1>
    
    <a id="editLink" class="btn btn-primary noPrint"  href="https://github.com/vishvAsa/purANam_vaiShNavam/edit/content/bhAgavatam/gauDIya-prastutiH/10/12-17/17.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <h2 id="कलयसय-यमन-हरद-नवससय-करण-वरणन-हरदन-नरगतन-शर-कषणन-वरजकस-दवनलद-रकषणम-">कालियस्य यमुना-ह्रदे निवासस्य कारण-वर्णनं ह्रदान् निर्गतेन श्री-कृष्णेन व्रजौकसां दावानलाद् रक्षणम् ।</h2>
<p><strong>॥ १०.१७.१ ॥</strong></p>
<p><strong>श्री-राजोवाच&mdash;</strong></p>
<p><strong>नागालयं रमणकं कथं तत्याज कालियः ।</strong><br>
कृतं किं वा, सुपर्णस्य तेनैकेनासमञ्जसम् ॥**</p>
<p><strong>श्रीधर-स्वामी (भावार्थ-दीपिका) :</strong></p>
<p>नागं सप्तदशे नागा लयं तं निरयापयत् ।</p>
<p>बन्धून् स्व-दुःखतः श्रान्तान् सुप्तांस् तत्र दवाद् अपात् ॥</p>
<p><strong>असमञ्जसम्</strong> अप्रियम् ॥१॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>वंशीधरः (भावार्थ-दीपिका-प्रकाशः) :</strong> <em>तं</em> <strong>नागं</strong> कालियम् । <em>निरयापयत्</em> निष्कासितवान् । तत्र कालिन्दी-तटे । <em>दवात्</em> वनाग्नेः ।*। <em>समञ्जसम्</em> प्रियम् प्रिये योग्ये समञ्जसम् इति कोशात् । तद् भिन्नम् <strong>असमञ्जसम्</strong> ॥१॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>सनातन-गोस्वामी (बृहद्-वैष्णव-तोषणी) :</strong> श्री-भगवतः स्वस्थतां महा-दुष्टे\ऽपि कारुण्य-विस्तारणं चाकर्ण्य स्वस्थः प्रीतमनाः सन् श्री-वृन्दावन-यमुनाश्रयेन कालियस्य तस्मिन् हृअदे श्री-गरुडाद् भयम् अपगतम्, अन्येन वा केनापि हेतुम् इति तथा तादृश-महा-तीर्थे तस्य दुष्टस्य निवासे को हेतुर् इति च विज्ञातुं कथान्तरे वौत्सुक्येन तत् पूर्व-वृत्तं पृच्छति&mdash;नागेति । <strong>नागानाम् आलयं</strong> स्वभावतः सदा सर्प-वर्ग-वसति-स्थानम्, न तु गरुढस्येत्य् अर्थः । अतो बहवो नागास् तत्र<sup id="fnref:1"><a href="#fn:1" class="footnote-ref" role="doc-noteref">1</a></sup> निवसन्त्य् एवेति भावः । तत् <strong>कस्मात्</strong> कारणाद् इति, श्री-वृन्दावन-यमुनाश्रयणार्थं <strong>किं वा</strong>न्येन <strong>केनापि</strong> हेतुनेत्य् अर्थः ।</p>
<p>ननु, यद् भयाद् इति तत् सूचितम् एव, तर्हि श्री-गरुडात् सर्वेषाम् एव नागानां साधारण्येन स्वतो भये वर्तमाने\ऽपि विशेषतस् तस्यैकस्य भयो किं कारणम् इति पृच्छति <strong>कृतम्</strong> इति । <strong>वा</strong>-शब्दः कटाक्षे, तत् कथयेति शेषः ॥१॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (लघु-वैष्णव-तोषणी) :</strong> अभीष्ट-लीला-सिद्ध्या श्री-भगवतस् तद् अभुदय-दर्शनेन श्री-व्रजस्य च स्वस्थताम् आकर्ण्यं स्वस्थः प्रीतमणाः सन् कथा-मध्य एव कथा-सौष्ठवाय तत् पूर्व-वृत्तं पृच्छति&mdash;नागेति । <strong>नागानाम् आलयं</strong> स्वभावतः सर्प-वर्गस्य वसति-स्थानं न तु गरुडस्येत्य् अर्थः । अतो बहवो नागस् तत्रान्ये निवसन्त्येवेति भावः ।</p>
<p>ननु, यद् भयाद् इति तत् सूचितम् एव तत्राह <strong>कृतं</strong> <strong>किम्</strong> इति <strong>वा</strong>-शब्दः कटाक्षे ॥१॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः) :</strong> श्री-भगवतो व्रजस्य च स्वस्थताम् आकर्ण्य स्वस्थः कथा-मध्यतः एव तत्-सौष्ठवाय पृच्छति&mdash;नागेति ॥१.५॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (बृहत्-क्रम-सन्दर्भः) :</strong> <em>न व्याख्यातम्।</em></p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>विश्वनाथ-चक्रवर्ती (सारार्थ-दर्शिणी) :</strong></p>
<p>तार्क्ष्याद् भीतिः कालियस्य तार्क्ष्ये सौभरि-शाप-वाक् ।</p>
<p>कृष्णाप्तिर् गोदुहान्दावात् त्राणं सप्त-दशोऽभवत् ॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>बलदेव-विद्यभूषणः (वैष्णवानन्दिनी) :</strong></p>
<p>कालियस्य भयं तार्क्ष्याच् छापोक्तिस् तत्र सौभरेः ।</p>
<p>हर्य्-आप्तिर् गोदुहां दावाद्रक्षा सप्तदशेऽभवत् ॥</p>
<p><strong>असमञ्जसं</strong> अप्रियम् ॥१॥</p>
<hr>
<p><strong>॥ १०.१७.२ ॥</strong></p>
<p><strong>श्री-शुक उवाच&mdash;</strong></p>
<p><strong>उपहार्यै सर्पप्जनैर् मासि मासीह यो बलिः ।</strong><br>
वानस्पत्यो महाबाहो नागनां प्राङ् निरूपितः ॥**</p>
<p><strong>श्रीधर-स्वामी (भावार्थ-दीपिका) : उपहार्यैर्</strong> भक्ष्यैः । <strong>सर्प-जनैः</strong> सर्पायतैर् जनैः । <strong>वानस्पत्यो</strong> वनस्-पतेर् मूले देयो <strong>नागानां</strong> तद्-बाधा-परिहाराय <strong>यो बलिर् निरूपित</strong> उपकल्पितः ॥२॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>वंशीधरः (भावार्थ-दीपिका-प्रकाशः) : बलि</strong>-रुपहारः बलिः पूजोपहारयोः इति विश्वः । हे <strong>महा-बाहो</strong> इति । यथा महा-राजस्य पराक्रमेण वैरिणोऽपि राजानो बलिं हरन्तीति भावः । सर्पायत्ता जनाः <strong>सर्प-जनाः</strong> । शाक-पार्थिवादिर् अयम् । <em>तद् बाधा</em> नाग-बाधा तन् निवृत्तये । यद् वा, <strong>वानस्पत्ये</strong>ऽमायां प्रतिमासं सर्पभीनिवृत्त्य् अर्थं सर्वे लोकास् तेभ्यो बलिं ददतीत्य् अर्थः । <em>वनस्पति</em> गतः सोमो यत्र स वानस्पत्यो दर्शः</p>
<blockquote>
<p>अमायाम् उडुराजो हि सदा याति वनस्पतिम् । &gt;
वानस्पत्यं ततस् तस्या नाम वै प्रोच्यते बुधैः ॥</p></blockquote>
<p>इति कोशात् । <strong>उपहार्यैः</strong> सर्प-भक्ष्य-भूतैस् तत्-पूजकैर् वा ॥२॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (लघु-वैष्णव-तोषणी) :</strong> उपेति त्रिकम् । हे <strong>महाबाहो</strong> ! इति यथा भवतो महा-राजस्य पराक्रमेण वैरिणेऽपि राजानो <strong>बलिम्</strong> <strong>उपहरन्ती</strong>ति भावः ॥२॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>सनातन-गोस्वामी (बृहद्-वैष्णव-तोषणी) :</strong> उपेति त्रिकम् । <strong>उपहार्यैर्</strong> इति तैर् व्यञ्चितम् । यद् वा, उपहार्यैर् <strong>बलि</strong>-दान-योग्यैः <strong>सर्पाणां</strong> <strong>जनैः</strong> सेवकैः कृत्वा तद् वरेत्य् अर्थः । <strong>इह</strong> नागालये <strong>वानस्पत्यः</strong> फल-मूलादि-निर्मितो <strong>यो</strong> बहिर् <strong>नागानां</strong> नागौः कर्तृभिः <strong>प्राक्</strong> प्रथमं <strong>निरूपितो</strong> दातुं निश्चितः । हे <strong>महा-बाहो</strong>, इति यथा भवतो महा-राजस्य पराक्रमेण वैरिणो\ऽपि राजानो बहिम् उपहरन्तीति भावः ॥२॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्</em>।</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>विश्वनाथ-चक्रवर्ती (सारार्थ-दर्शिणी) :</strong> <strong>उपहार्यैः</strong> भक्ष्यत्वेनोपहारीक्रियमाणैः सर्प-रूपैर् <strong>जनैः</strong> <strong>वानस्पत्यः</strong> वनस्पते मुले देयः <strong>नागानां</strong> नागैर् गरुडात्स्व-बाधा&mdash;परिहाराय <strong>निरुपितः</strong> उपकल्पितः ॥२॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>बलदेव-विद्यभूषणः (वैष्णवानन्दिनी) : उपहार्यैर्</strong> गरुडस्य भक्ष्यैः <strong>सर्परूपैर्</strong> <strong>जनै</strong> कर्तृभिर् <strong>यो</strong> <strong>वलिर् नागानां</strong> गरुडाद् बाधापरिहाराय <strong>प्राक्</strong> <strong>निरूपित</strong> आसीत् । <strong>वानस्पत्यो</strong> वनस्पतेर् मूले देयः ॥२॥</p>
<hr>
<p><strong>॥ १०.१७.३ ॥</strong></p>
<p><strong>स्वं स्वं भागं प्रयच्छन्ति नागाः पर्वणि पर्वणि ।</strong><br>
गोपीथायात्मनः सर्वे सुपर्णाय महात्मने ॥**</p>
<p><strong>श्रीधर-स्वामी (भावार्थ-दीपिका) :</strong> ते च <strong>नागाः स्वं स्वं भागं</strong> जनैर् दत्तं <strong>सुपर्णाय प्रयच्छन्ति</strong> ततो भीताः । <strong>गोपीथाय</strong> रक्षणाय ॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>वंशीधरः (भावार्थ-दीपिका-प्रकाशः) : पर्वणि-पर्वणि</strong> दर्शेदर्शेऽवसरेऽवसरे वा</p>
<blockquote>
<p>पर्व वलीबे महे ग्रन्तौ प्रस्तावे लक्षणान्तरे । &gt;
दर्श-प्रतिपदोः सन्धौ विषुवत्-प्रभृतिष्व् अपि ॥ इति मेदिनी ।</p></blockquote>
<p><em>ततः</em> <strong>सुपर्णात्</strong> । <strong>महात्मने</strong> बलवत्तराय ॥३॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>सनातन-गोस्वामी (बृहद्-वैष्णव-तोषणी) : पर्वणि पर्वणि</strong> प्रतिदर्शनम्, <strong>महात्मने</strong> अपरिच्छिन्न-शक्तय इत्य् अर्थः, अयं भाग&mdash;प्रदाने हेतुः । यद् वा, महाशयाय फलादि-बलि-प्रदान-मात्रेणैव सहज-विरिष्व् अपि सन्तुष्टायेत्य् अर्थः ॥३॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (लघु-वैष्णव-तोषणी) : पर्वणि पर्वणि</strong> प्रति पञ्चदश्यन्तं <strong>महात्मने</strong> अपरिच्छिन्न-शक्तय इत्य् अर्थः । अयं भाग-प्रदाने हेतुः ॥३॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्</em>।</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>विश्वनाथ-चक्रवर्ती (सारार्थ-दर्शिणी) :</strong> तत्र <strong>सर्वे नागास्</strong> तं <strong>स्वं-स्वं भागं प्रयच्छन्ति पर्वणि पर्वणि</strong> प्रतिपञ्चदश्यन्तं <strong>गोपीथाय</strong> रक्षणाय किन्तु कालियस् तु तं न प्रयच्छति प्रत्युतान्यैर् दत्तम् अपि <strong>स्वयम्</strong> एव बभुजे ॥३॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>बलदेव-विद्यभूषणः (वैष्णवानन्दिनी) :</strong> तत्र <strong>सर्वे नागाः पर्वणि पर्वणि</strong> प्रतिपक्ष-दश्यन्तं, गरुडाय <strong>स्वं स्वं भागं प्रयच्छन्ति</strong> किम् अर्थम् ? आत्मनो <strong>गोपीथाय</strong> रक्षणाय ॥३॥</p>
<hr>
<p><strong>॥ १०.१७.४ ॥</strong></p>
<p><strong>विष-वीर्य-मदाविष्टः काद्रवेयस् तु कालियः ।</strong><br>
कदर्थी-कृत्य गरुडं स्वयम् तं बुभुजे बलिम् ॥**</p>
<p><strong>श्रीधर-स्वामी (भावार्थ-दीपिका) : विष-वीर्याभ्यां</strong> यो <strong>मदस्</strong> तेनाविष्टः । <strong>काद्रवेयः</strong> कद्रू-पुत्रः । <strong>गरुड</strong> <strong>कदर्थी-कृत्य</strong> अविगणय्य । यद् वा, उपहार्यैः सुपर्ण-भक्ष्यैः सर्पा एव जनास् तैर् नागानां सम्बन्धी यस्मिन्न् एकैको नागो दीयते तथा-भूतो यो <strong>बलिः</strong> सुपर्णाय निरूपितस् तत्र स्वं स्वं भागं सर्वे नागाः प्रयच्छन्ति, <strong>कालियस्</strong> <strong>तु</strong> न प्रयच्छति, किन्त्व् अन्यैर् दत्तम् अपि तं बलिं <strong>स्वयम्</strong> एव <strong>बुभुजे</strong> ॥४॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>वंशीधरः (भावार्थ-दीपिका-प्रकाशः) :</strong> शास्त्रान्तर-सम्मत्या क्लिष्ट-कल्पनया च पूर्व-व्याख्यानम् असम्मतम् इव महत्वाह&mdash;यद् वेति । पुराण्तरे&mdash;एकैकं हि ददुर्-नागं नागास् तार्क्ष्याय रक्षया इत्य् उक्तेः तत्र तेषु ॥४॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>सनातन-गोस्वामी (बृहद्-वैष्णव-तोषणी) :</strong> पश्चाद् <strong>विष-वीर्याभ्यां</strong> <strong>महद् आविष्टः</strong> सन् <strong>कद्रावेय</strong> इति भ्रातृत्वं च मदे हेत्वन्तरं ज्ञेयम्, <strong>कदर्थी-कृत्य</strong> तद् अनादरेण तदीयेभ्यो बलाद्-ग्रहणेनैव वा ॥४॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (लघु-वैष्णव-तोषणी) :</strong> पश्चात् <strong>विष-वीर्याभ्यां मद् आविष्टः</strong> सन् <strong>काद्रवेय</strong> इति भ्रातृत्वं च मदे हेत्वन्तरं ज्ञेयम् । <strong>कदर्थी-कृत्य</strong> तद् अनादरेण तच् छ्रुत्वेति वक्ष्यमाणात् तदीयेभ्यो बलाद् ग्रहणेनैव वा, कदर्थी-कृत्य <strong>स्वयं</strong> तु स्वयम् एव ॥४॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्</em>।</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>विश्वनाथ-चक्रवर्ती (सारार्थ-दर्शिणी) :</strong> <strong>कदर्थी-कृत्य</strong> अनादृत्य ॥४॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>बलदेव-विद्यभूषणः (वैष्णवानन्दिनी) : कालियस् तु</strong> न प्रयच्छति प्रत्युत अन्यैर् दत्तं <strong>बलिं</strong> भुङ्क्ते <strong>कदर्थी-कृत्य</strong> अवज्ञाय ॥४॥</p>
<hr>
<p><strong>॥ १०.१७.५ ॥</strong></p>
<p><strong>तच् छ्रुत्वा कुपितो राजन् भगवान् भगवत्-प्रियः ।</strong><br>
विजिघांसुर् महा-वेगः कालियं समुपाद्रवत् ॥**</p>
<p><strong>श्रीधर-स्वामी (भावार्थ-दीपिका) :</strong> <em>न व्याख्यातम्।</em></p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>वंशीधरः (भावार्थ-दीपिका-प्रकाशः) :</strong> तत् निज-बलि-भक्षणम् । <strong>भगवत्-प्रियः</strong> गरुडः । <strong>विजिघांसुः</strong> हन्तुकामः । हे <strong>राजन्न्</strong> इति । बलि-प्रद-राज-विप्रतिपत्त्या भवदादिवद् इति भावः ॥५॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>सनातन-गोस्वामी (बृहद्-वैष्णव-तोषणी) :</strong> हे <strong>राजन्न्</strong> इति चक्रवर्तिनो बलि-प्रद-राज-विप्रति-पत्त्या कोपो भवतीति भवता ज्ञायत एवेति भावः । यद् वा, राजमानः कोपेन तेजोभर-प्राकट्यात् स्वतो वा विद्योतमानः यतो <strong>भगवान्</strong> सर्व-शक्ति-युक्तः <strong>भगवतः</strong> <strong>प्रियश्</strong> च पार्षद-प्रवर इत्य् अर्थः। सम्यङ्-मारणोद्योततया समीप एव वेगेनागच्छत् । तत्र हेतुः&mdash;महा-वेगो\ऽपरिच्छिन्न-जव इति ॥५॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (लघु-वैष्णव-तोषणी) :</strong> हे <strong>राजन्न्</strong> इति बलि-प्रद-राज-विप्रतिपत्या भवद् आदिवद् इति भावः । यतो <strong>भगवान्</strong> सर्व-शक्ति-युक्तः <strong>भगवतः</strong> <strong>प्रियश्</strong> च पार्षद-प्रवर इत्य् अर्थः । अतो भगवद्वद् दृष्ट-निग्रहपरतया महा-वेगः सन् सम्यक् मारणोद्यततया समीप एवागच्छत् तस्य तुच्छत्वेऽपि धार्ष्त्यात् ताम् असत्वेन भगवद् अनादर-स्वभावत्वाच् चेति भावः ॥५॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्</em>।</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>विश्वनाथ-चक्रवर्ती (सारार्थ-दर्शिणी) :</strong> तत्रत्य-कर्णै जप-सर्प-मुखात् तत् <strong>श्रुत्वा</strong> ॥५॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>बलदेव-विद्यभूषणः (वैष्णवानन्दिनी) : तच् छ्रुत्वा</strong> सूचकात् सर्पात् ॥५॥</p>
<hr>
<p><strong>॥ १०.१७.६ ॥</strong></p>
<p><strong>तम् आपतन्तं तरसा विषायुधः</strong></p>
<p><strong>प्रत्यभ्ययाद् उत्थित-नैक-मस्तकः ।</strong></p>
<p><strong>दद्भिः सुपर्णं व्यदशद् दद्-आयुधः</strong></p>
<p><strong>कराल-जिह्वोच्छ्वसितोग्र-लोचनः ॥</strong></p>
<p><strong>श्रीधर-स्वामी (भावार्थ-दीपिका) : विषम्</strong> एव्<strong>आयुधं</strong> यस्य सः । <strong>प्रत्यभ्ययाद्</strong> योद्धुं प्रतिजगाम् । <strong>उच्छ्रित-नैक-मस्तक</strong> उन्नमितानेक-फणः । <strong>दद्-आयुधो</strong> दन्तायुधः । <strong>कराल-जिह्वश्</strong> चासाव् <strong>उच्छ्वसितोग्र-लोचनश्</strong> च उच्छ्वसितान्य् उज्जृम्भितान्य् उग्राणि लोचनानि यस्य सः ॥६॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>वंशीधरः (भावार्थ-दीपिका-प्रकाशः) :</strong> तत् निजबलि-भक्षणम् । भगवत् प्रियः गरुडः । विजिघांसुः हन्तुकामः । हे राजन्न् इति । बलि-प्रदराज-विप्रतिपत्त्या भवदादिवद् इति भावः ।</p>
<p><strong>तम्</strong> गरुडम् ॥६॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>सनातन-गोस्वामी (बृहद्-वैष्णव-तोषणी) : विषायुध</strong> इति शास्त्रान्तर-राहित्यं परम-मारकत्वं चोक्तम् । दन्ता विषमयत्वेनायुधानि प्रहरणानि यस्य, <strong>कराला</strong> दुर्विषमयतया स्पर्श-मात्रेण हिंसिका <strong>जिह्वा</strong> यस्य, <strong>उच्च्वसितानि</strong> प्रसारितानि <strong>उग्राणि</strong> दृष्टि-मात्रेण भस्मीकराणि <strong>लोचनानि</strong> यस्य स च स च । एभिर् विशेषणैः परम-दुर्जयत्वं तथा श्री-गरुडे विषस्य दन्ताघातादीनाम् अप्य् अकिञ्चित्करत्वाद् विष-वीर्यम् अदस्य व्यर्थत्वं च सूचितम् ॥६॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (लघु-वैष्णव-तोषणी) : विषायुधः</strong> दूराद् एव फूत्कारादिना तन् मोचकः सन् <strong>प्रत्यभ्ययात्</strong> निकटे तु <strong>ददायुधस्</strong> सन् <strong>व्यदशत्</strong> <strong>कराला</strong> दुर्विषमतया स्पर्श-मात्रेण हिंसिका <strong>जिह्वा</strong> यस्य <strong>उच्छ्वसितानि</strong> प्रसारितानि <strong>उग्राणि</strong> दृष्टि-मात्रेण भस्मीकराणि <strong>लोचनानि</strong> यस्य स च स च ॥६॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः) : विषायुधः</strong> फुत्कारादिना दूरात् <strong>ददायुधो</strong> निकटात् ॥६.७॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (बृहत्-क्रम-सन्दर्भः) :</strong> <em>न व्याख्यातम्।</em></p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>विश्वनाथ-चक्रवर्ती (सारार्थ-दर्शिणी) :</strong> <strong>विषायुधः</strong> दूरात् फूत्कारेण तन् मोचकः निकटे तु <strong>ददायुधो</strong> <strong>व्यदशत्</strong> <strong>कराला</strong> <strong>जिह्वा</strong> यस्य उद्भूतं श्वसितं यस्य <strong>उग्राणि</strong> <strong>लोचनानि</strong> यस्य स च स च सः ॥६॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>बलदेव-विद्यभूषणः (वैष्णवानन्दिनी) : विषायुधो</strong> दूराद् विषाणि फूत्कारेण वर्षत् अन्तिके तु <strong>ददायुधो</strong> <strong>व्यदशत्</strong> । <strong>कराला</strong> <strong>जिह्वा</strong> यस्य उद्भूतं स्वसितं यस्य <strong>उग्राणि</strong> <strong>लोचनानि</strong> यस्य स च स च स च सः ॥६॥</p>
<hr>
<p><strong>॥ १०.१७.७ ॥</strong></p>
<p><strong>तं तार्क्ष्य-पुत्रः स निरस्य मन्युमान्</strong></p>
<p><strong>प्रचण्ड-वेगो मधुसूदनासनः ।</strong></p>
<p><strong>पक्षेण सव्येन हिरण्य-रोचिषा</strong></p>
<p><strong>जघान कद्रू-सुतम् उग्र-विक्रमः ॥</strong></p>
<p><strong>श्रीधर-स्वामी (भावार्थ-दीपिका) : तार्क्ष्य-पुत्रो</strong> गरुडः । <strong>मधुसूदनस्यासनं</strong> यस्मिन् सः ॥७॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>वंशीधरः (भावार्थ-दीपिका-प्रकाशः) :</strong> तार्क्षौ गरुड-कश्यपौ इत्य् अमरः । <strong>तम्</strong> कालियम् । <strong>सव्येन</strong> दक्षिणे वामेनवा सव्यं दक्षिण-वामयोः इति वैजयन्ति ॥७॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>सनातन-गोस्वामी (बृहद्-वैष्णव-तोषणी) : तार्क्ष्यस्य</strong> श्री-कश्यपस्य महा-मुनेः <strong>पुत्र</strong> इति महा-प्रभावः सूचितः । कालियस्यापि तत्-पुत्रत्वे श्री-मधुसूदनाभक्तत्वात् तादृश-प्रभावाभावेन तद् अपुत्रत्वम् एवेति भावः । स महा-बल-वीर्यत्वादिना श्री-भगवत् पार्षदाग्र्यत्वेन वा प्रसिद्धः, तत्रापि <strong>मन्युमान</strong> तद् अपराधेन जात-मन्युः, अतः <strong>प्रचण्डः</strong> परम-दुःसहो <strong>वेगो</strong> जवो\ऽपि यस्य । यद् वा, स्वभावत एव प्रचण्ड-वेगः, अत एव मधु-नाम प्रसिद्धादि-दैत्य-हन्तुर् आसनं यस्मिन् सः, अत एव <strong>उग्रः</strong> असह्यो <strong>विक्रमः</strong> पराक्रमो यस्य सः, यथेष्टं वा विशेषणानाम् एषां हेतु-हेतुमद् अभाव इति, इति महा-गुणा उक्ताः, सौन्दर्यमयी <strong>हिरणावद्</strong> <strong>रोचिः</strong> कान्तिर् यस्य तेन, अनेन महा-काठिन्यं च सूचितम् । यद् वा, अग्नि-प्रभाभीतानां सर्पाणाम् अग्नि-तुल्यवर्ण-स्वर्ण-रोचिषा भय-प्रदत्व एवोक्तम् । <strong>सव्येनेत्य्</strong> अवहेलां बोधयति । <strong>कद्रु-सुतम्</strong> इति सहज-पूर्व-वैरं दर्शितम्, अतस् तं निरस्य पराजित्यापि सुदूरे क्षिप्त्वापि वा, जघान प्राहरत् । यद् वा, पक्षेण जघानैव, न तु मारयामासेत्य् अर्थ हेतुः&mdash;कद्रु-सुतम् इति, भ्रातृत्वेन कद्रुमान्यतापेक्ष्यता वेति भावः ॥७॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (लघु-वैष्णव-तोषणी) :</strong> तृक्षो मरीचिः ततः शिवादित्वाद् अदन्ताद् अप्य् अण् ततस् तद् अनन्तरापत्तस्य <strong>तार्क्ष्यस्य</strong> श्री-कश्यपस्य <strong>महामुनेः पुत्र</strong>-जन्मना तत् प्रभाव-सञ्चारः सूचितः&quot;तार्क्षी&quot;ति वा पाठे गर्गादिभ्योयं इति गोत्रापत्य् अविवक्षया गरुत्मान् गरुडस् तार्क्ष्य इत्य् अपि उच्यते । स च कालियस् तु कियान् इति स्वाभाविक-विशेषान्तरपि आह&mdash;मध्व् इति । कालिये तु तादृश-स्वभावे मातुर् एव गुण-सञ्चारः इत्य् आह&mdash;कद्रू-सुतम् इति । श्री-गरुडस्य सौन्दर्यम् अपि आह&mdash;<strong>हिरण्ये</strong>ति सवेनेति अवहेलां बोधयति ॥७॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः) :</strong> अन्यैर् दुरासदम् दुष्प्रवेशम् ॥७॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (बृहत्-क्रम-सन्दर्भः) :</strong> <em>न व्याख्यातम्।</em></p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>विश्वनाथ-चक्रवर्ती (सारार्थ-दर्शिणी) :</strong> <strong>तार्क्ष्यस्य</strong> कश्यपस्य <strong>पुत्रः</strong> <strong>मधुसूदनस्यासनं</strong> यस्मिन् सः ॥७॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>बलदेव-विद्यभूषणः (वैष्णवानन्दिनी) : तार्क्ष्यस्य</strong> कश्यपस्य <strong>पुत्रः</strong> <strong>मधुसूदनस्यासनं</strong> यस्मिन् सः ॥७॥</p>
<hr>
<p><strong>॥ १०.१७.८ ॥</strong></p>
<p><strong>सुपर्ण-पक्षाभिहतः कालियो \ऽतीव विह्वलः ।</strong><br>
ह्रदं विवेश कालिन्द्यास् तद्-अगम्यं दुरासदम् ॥**</p>
<p><strong>श्रीधर-स्वामी (भावार्थ-दीपिका) :</strong> तस्य गरुडस्य्<strong>आगम्यम्</strong> अगाधतया च <strong>दुरासदम्</strong> ॥८॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>वंशीधरः (भावार्थ-दीपिका-प्रकाशः) : अगम्यम्</strong> गन्तुम् अशक्यम् । <strong>दुरासदम्</strong> अन्येषां नरादीनाम् इत्य् अर्थः ॥८॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>सनातन-गोस्वामी (बृहद्-वैष्णव-तोषणी) : अतीव-विह्वलौ</strong>\ऽत्यन्त-वेदनातुरः सन् ॥८॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (लघु-वैष्णव-तोषणी) :</strong> अन्यैर् अपि <strong>दुरासदं</strong> दुष्प्रवेशम् ॥८॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः) :</strong> अन्यैर् <strong>दुरासदम्</strong> दुष्प्रवेशम् ॥८॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (बृहत्-क्रम-सन्दर्भः) :</strong> <em>न व्याख्यातम्।</em></p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>विश्वनाथ-चक्रवर्ती (सारार्थ-दर्शिणी) :</strong> <strong>दुरासदम्</strong> अगाध-जलत्वेनान्यैर् अपि दुष्प्रवेशम् ॥८॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>बलदेव-विद्यभूषणः (वैष्णवानन्दिनी) :</strong> तस्य गरुडस्यागमां <strong>दूरासदम्</strong> अगाधाम्बुनान्यैर् दुष्प्रवेशम् ॥८॥</p>
<hr>
<p>॥ **१०.१७।**९ ॥</p>
<p><strong>तत्रैकदा जल-चरं गरुडो भक्ष्यम् ईप्सितम् ।</strong><br>
निवारितः सौभरिणा प्रसह्य क्षुधितो \ऽहरत् ॥**</p>
<p><strong>श्रीधर-स्वामी (भावार्थ-दीपिका) :</strong> तद्-अगम्यत्वे कारणम् आह&mdash;तत्रेति । <strong>निवारितो</strong>ऽपि ॥९.११॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>वंशीधरः (भावार्थ-दीपिका-प्रकाशः) : तत्र</strong> ह्रदे । <strong>जल-चरं</strong> मत्स्य-महरद् इति सम्बधः ॥९॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>सनातन-गोस्वामी (बृहद्-वैष्णव-तोषणी) :</strong> एकदेति चतुर्विंश-चतुर्-युगाद् अपि पूर्वत्र श्री-रघु-नाथ-पूर्वज-श्री-मान्धातृ-महा-राजे पृथ्वीं शासतीति ज्ञेयम् । <strong>जल-चरम्</strong> इति कस्यापि स्वभावेन सर्वेषाम् एव सत्त्वे साधारणम् इत्य् अर्थः, <strong>तत्र</strong> च <strong>भक्ष्यं</strong> भक्षण-योग्यम्, । किं वा, तदाहारत्वेन विधात्रा विहितम् इत्य् अर्थः, तत्रापि <strong>ईप्सितं</strong> बृहत्वात् परिपुष्टत्वाच् च प्रियम् । यद् वा, चिरं भक्षयितुम् इष्टम्, तथापि मुनि-वाक्यम् आदरणीयम् इति चेत् तत्राह&mdash;<strong>क्षुधित</strong> इति । क्षुधार्तानां भक्षणानर्हस्यापि भक्षणे दोषास्मृतेः । एवं श्री-<strong>गरुड</strong>स्याप्य् अपराधः परिहृतः, किन्तु तस्य मुरेर् एवापराध इति भावः&mdash;क्षधितस्य महत् तमस्य भक्ष्य-<strong>भक्षण</strong>-विघ्नाचरणात् ॥९॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (लघु-वैष्णव-तोषणी) : एकदे</strong>ति चतुर् विंश-चतुर् युगद् अपि पूर्त्र श्री-रघु-नाथ-पूर्वज-मान्धातृ-महा-राजे पृथ्वीं शासतीति ज्ञेयं जल-चरम् इति सर्वेषाम् एव सत्त्वे साधारणम् इत्य् अर्थः । <strong>तत्र</strong> च <strong>भक्ष्यं</strong> पक्षि-जात्य् उचित-लीलस्य तस्याहारत्वेन प्राप्तम् अत एव्<strong>एप्सितं</strong> तथापि मुनि-वाक्यम् आदरणीयम् इति चेत् तत्राह&mdash;<strong>क्षुधित</strong> इति । भगवद्वद् एव लीलयाङ्गी-कृतक्षद् अपि <strong>क्षुधार्तानां</strong> भक्षणान् अर्हस्यापि भक्षणं दोषास्मृतेः एवं श्री-<strong>गरुड</strong>स्यापराधः परिहृतः किन्तु तस्य मुनेर् एवापराध इति भावः । क्षुधितस्य महत्तमस्य् अभक्ष्य-भक्षण-विघ्नाचरणात् ॥९॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः) : भक्ष्यं</strong> पक्षि-जात्य्-उचित-लीलस्य आहारत्वेन प्राप्तम् । अत एव <strong>ईप्सितम्</strong> अत एव लीलया भगवद्वद् एव <strong>क्षुधितः</strong> ॥९॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (बृहत्-क्रम-सन्दर्भः) :</strong> <em>न व्याख्यातम्।</em></p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>विश्वनाथ-चक्रवर्ती (सारार्थ-दर्शिणी) :</strong> गरुडागम्यत्वे कारणम् आह&mdash;तत्रेति । मा भुङ्क्ष्वेति <strong>निवारितो</strong>पीति तस्मिन् परम-महति <strong>गरुडे</strong> आज्ञा-प्रदानं तद् दिष्ट-प्रातिकूल्यं चेति <strong>सौभरेर्</strong> अपराध-द्वयं तद् आज्ञा-लङ्घनं प्राणिर् हिंसनं चेत्य् अपराध-द्वयं गरुडस्य नाभूत् ततः सकाशाद् अतितेजस्वित्वद् इति ज्ञेयम् ॥९॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>बलदेव-विद्यभूषणः (वैष्णवानन्दिनी) :</strong> तद् अगम्यत्वे हेतुम् आह&mdash;तत्रेति । <strong>एकदा</strong> चतुर्-विंश चतुर्-युगाद् अपि प्राक् श्री-राम-पूर्वजे मान्धातरि महीं शासतीति ज्ञेयम् । मा भुङ्क्ष्वेति <strong>सौभरिणा निवारितो</strong>ऽपि <strong>जल-चरं भक्ष्यम् अहरत्</strong> । <strong>प्रहस्य</strong> हठात् ॥९॥</p>
<hr>
<p>॥ **१०.१७।**१० ॥</p>
<p><strong>मीनान् सु-दुःखितान् दृष्ट्वा दीनान् मीन-पतौ हते ।</strong><br>
कृपया सौभरिः प्राह तत्रत्य-क्षेमम् आचरन् ॥**</p>
<p><strong>श्रीधर-स्वामी (भावार्थ-दीपिका) :</strong> <em>न व्याख्यातम्।</em></p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>वंशीधरः (भावार्थ-दीपिका-प्रकाशः) : तत्रत्यानां क्षेमं</strong> कल्याणाम् ॥१०॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>मीनान् सु-दुःखितान् दृष्ट्वा दीनान् मीन-पतौ हते ।</strong><br>
कृपया सौभरिः प्राह तत्रत्य-क्षेमम् आचरन् ॥**</p>
<p><strong>सनातन-गोस्वामी (बृहद्-वैष्णव-तोषणी) :</strong> अन्यम् अपि महापराधं तस्याह&mdash;पीनान् इति द्वाभ्याम् । <strong>दीनान्</strong> स्व-भावत एव जल-चरत्वेन किञ्चिद् अपि कर्तुम् अशक्तेः । <strong>मीन</strong>-पतौ मत्स्य-श्रेष्टे सर्वम् अस्य-रक्षके वा हृते च <strong>सुष्ठु दुःखितान्</strong> दृष्ट्वा । दिने इति सप्तमान्त-पाठे सदैव श्री-गरुड-भयेनार्त इत्य् अर्थः । प्रथमान्त-पाठो, एवम् अविवेकेनैव तेष्व् आसक्तिस् तस्य सूचिता, न तु वृन्दावन-कालिन्दी-जीवतया कृपया स्नेहेनेत्य् अर्थः । <strong>तत्रत्यानां</strong> तद्-हृद-वर्तिनां मत्स्य-कूर्मादीनाम् । यद् वा, <strong>मीना</strong>सक्तत्वान् मीनानाम् एव <strong>क्षेमम्</strong> <strong>आचरन्</strong> कर्तुम्, हेतौ शतृङ् ॥१०॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (लघु-वैष्णव-तोषणी) :</strong> अन्यम् अपि महापराधं तस्याह&mdash;मीनान् इति द्वाभ्याम् । <strong>दीनान्</strong> स्वभावत एव जल-चरत्वेन किण्चिद् अपि कर्तुम् अशक्तेः <strong>मीन</strong>-पतौ सर्व-मत्स्य-रक्षके हृते <strong>सुष्ठु दुःखितान् दृष्ट्वा</strong> अत्र एतेन तस्यान्य-मत्स्य-विलक्षणं सज्ञानत्वं ज्ञापयति&mdash;दीन इति । सप्तम्यन्त-पाठे सदैव गरुड-भयेनार्त इत्य् अर्थः । प्रथमान्त-पाठो वा महा-पार्षदे धार्ष्ट्यादिना विवेक-रहित इत्य् अर्थः ॥१०॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः) :</strong> मत्स्यान् इति जल-चरोपलक्षणम् ॥१०.११॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (बृहत्-क्रम-सन्दर्भः) :</strong> <em>न व्याख्यातम्।</em></p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>विश्वनाथ-चक्रवर्ती (सारार्थ-दर्शिणी) :</strong> तत्र तृतीयम् अपराधं तस्याह&mdash;मीनानीति । <strong>कृपये</strong>ति <strong>मीनान्</strong> प्रति यथा तस्य <strong>कृपा</strong> तथा गरुडं प्रति कोपश् च गम्य, <strong>तत्रत्या</strong>नां जीव-मात्राणाम् एव <strong>क्षेमं</strong> कर्तुम् इति ततश् च कालियागमनेन तेषां सर्वेषाम् अक्षेमम् एवाभूद् इति । महद् अपराधिनः कृपापि विपरीत-फलव भवेद् इति द्योतितम् ॥१०॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>बलदेव-विद्यभूषणः (वैष्णवानन्दिनी) : मीनानां</strong> पतौ पालके ह्रदे <strong>तत्रत्यानां</strong> प्राणिनां <strong>क्षेमं</strong> कल्याणम् ॥१०॥</p>
<hr>
<p>॥ **१०.१७।**११ ॥</p>
<p><strong>अत्र प्रविश्य गरुडो यदि मत्स्यान् स खादति ।</strong><br>
सद्यः प्राणैर् वियुज्येत सत्यम् एतद् ब्रवीम्य् अहम् ॥**</p>
<p><strong>श्रीधर-स्वामी (भावार्थ-दीपिका) :</strong> <em>न व्याख्यातम्।</em></p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>वंशीधरः (भावार्थ-दीपिका-प्रकाशः) : अत्र</strong> ह्रदे । ननु, सौभरेः शापान् मत्स्याशनार्थं <strong>गरुडो</strong> मा गच्छतु तत्र कालिय-भक्षणार्थं गमने को बाध इति । चेत् तर्हि मत्स्य-शब्दार्थस् त्व् इत्थं विधेयः&mdash;सीयते बध्यन्ते मांशासिभिर् इति स्या जीवाः षिञ्-बन्धने अतो घञर्थे कः, आर्षत्वादि-यङ-भावः माद्यन्तीति मदोऽसावधानाः मदी&mdash;हर्ये अतः क्विप् ।</p>
<p>मदश् च ते स्याश् चेति मत्स्यास् तान् । तथा चासावधान-जीवान्यदि <strong>खादतीत्य्</strong> अर्थः । यद् वा,</p>
<p>माद्यन्त्याहितुडिक-वाद्यैर् इति मदः सर्पाः, स्यन्ति मारयन्ति स्व-ज्ञातिम् इति स्याः यादोजीवाः यादोभ्यो ज्ञातिघातिभ्यो दीनां माम् इत्य् उक्तेः । जलौकसां जले यद्वन् महान्तोऽदत्यणीयसः इत्य् उक्तेश् च । स्य इति षो&mdash;अन्त-कर्मणि धातोः आर्षः खश् । मदश् च स्याश् च मत्स्यास् तान्, तथा च सर्पान् मत्स्यांश् च यद खादति तदेति सम्बन्धः ।</p>
<p>यद् वा, मम कोऽर्थो मत्स्यंबन्धिनो ये स्या जीवास् ते <strong>मत्स्याः</strong> । इह समासावस्थायाम् अस्मदो मद्-आदेशो बोध्यः । तथा च&mdash;मत् तपः-स्थली-भूत-यमुना-ह्रदे ये तिष्ठति ते मत्संबन्धिन एव संबन्धमाभाषण-पूर्वम् आहुः इति न्यायेनाभाषणे यदि सम्बन्धस् स्यात् तर्हि किमु सहवासादौ, तथा च&mdash;तान्यदि स खादतीति योज्यम् । एतेन मद् आश्रम-वासि-जीव-भक्षणे तस्य प्राण-वियोग इति सिद्धम् इति भावः । यद् वा, हे मत्स्य अनति चेष्टन्ते जीवा एभिर् इत्य्-आनि जलानि अन-प्राणने अतः क्विप् ।</p>
<blockquote>
<p>जलं जीवने हेतुर् हि जगताम् अथ तस्युषाम् । &gt;
अतो जीवनम् इत्य् उक्तं तेनेदं चेष्टते जगत् ॥</p></blockquote>
<p>इति कौशिक-संहितोक्तेः । तानि सनति भजतीत्यन् सः षण&mdash;सम्भक्तौ अत्रापि स एव प्रत्ययः । जलचर-प्राणि-मात्रं मत्स्य-शब्देन ग्राह्यम् । क्लीवे नान्तोऽयं शब्दो नान्तृत्वाद् एव नलोपोऽत्र तेनात्र यदि प्राणि-मात्र खादति तदा मृतो भावीति भावः । सर्पस्य जल-चरता च द्वये प्रसिद्धे न काप्य् अत्रानुपपत्तिर् इति । यद् वा, मत्स्य-पदं काकदधि-रक्षणन्यायेनोपलक्षणं जीव-मात्रस्येति । वस्तुतस्तु&mdash;सोभरेः शापश् तत्र गरुडाप्रवेश-तात्पर्यकः तं कालियः पर वेद इति वक्ष्यमाणत्वात् । तम् गरुडागम्यत्व-रूपम् शापम् इत्य् अर्थः । ह्र्दं विवेश कालिन्द्यास् तद् अगम्यं दुरासदम् इति पूर्वम् उक्तत्वाच् च । गरुडस् तु सवज्ञत्वाद् एव तत्र नायातः कालियस् तु तत्रत्य् आत्मीय-सर्प-मुखाच् छेष-मुखाद् वा गरुड-गम्यं ज्ञात्वा तत्राययो । सौभरेस् तु गरुडाय कुप्यतो यस्मिन् मीने कृपा-जनिष्ट तस्यव मीनस्य सङ्गदुत्थिता दुर्वासनैवापराध-फलम्, यतश् च विप्लुत-ब्रह्मानन्दः स चिरसचित-तपः-सृष्ट-यौवनेनैव कूल्येन कालिनी-वृन्दं क्रीत्वा तथैव नरक-तुल्ये विषयानदे न्यमज्जत् । अपराध-भोगान्ते श्री-वृन्दावन-यमुनाश्रय-माहात्म्येनैव पश्चान् निस्ततारेति नवम-स्कन्ध-कथात्रानुसन्धेया ॥११॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>सनातन-गोस्वामी (बृहद्-वैष्णव-तोषणी) : अत्र</strong> हृदे स मद् वाक्यावमन्ता श्री-भगवत्-पार्षद-वरो\ऽपीति वा । <strong>अहम्</strong> इति तपोबलाद्य् अभिमानात्, एतेनैव श्री-वैष्णवापराधेन तस्य तपो-भङ्गादि-परमानर्थः फलितः, तच् च नवम-स्कन्धे वर्णितम् एव । किं च, तत्रत्य् अक्षेमार्थे सङ्कल्पो\ऽपि विपरीत एवाभवत् । तत्र कालिय-निवासेन अस्तु तावज् जल-चराणाम्, तीर्थवर्तिनां वृक्षादीनाम् अपि तथोपरि गच्छतां खगादीनाम् अपि मरण-प्राप्तेः, केवलं श्री-वृन्दावन-यमुनाश्रय-माहात्म्येन श्री-भगवत्-कृपयान अतिचिरेण तद् अपराधः <strong>सद्यः</strong>-फलम् इव-विवेकिनां नरक-तुल्यम् एव विषय-भोगं कृत्वा तेन पश्चान् निस्तीर्णम् इति ॥११॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (लघु-वैष्णव-तोषणी) : अत्र</strong> हृदे <strong>मत्स्यान्</strong> इति जल-चरोपलक्षणं सः मद् वाक्यावमन्ता श्री-भगवत् पार्षदवरोऽपीति वा, <strong>अहम्</strong> इति तपोबलाद्य् अभिमानात् एतेनैव किल श्री-वैष्णवापराधेन तस्य तपो भङ्गादि-परमानर्थः फलितः तच् च नवम-स्कन्धे वर्णितम् । किं च, तत्रत्य-क्षेमार्थ-सङ्कल्पोऽपि विपरीत एवाभवत् तत्रास् तु तावज् जल-चराणां वार्ता कालिय-निवासेन तीर-वर्तिनां वृक्षादीनाम् अपि तथोपरि गच्छतां खगादीनाम् अपि मरणं प्राप्तम् इति । केवलं श्री-वृन्दावन-यमुनाश्रय-माहात्म्येन श्री-भगपत् कृपयानति-चिरेण तद् अपराधस् सद्यः फलम् इव विवेकिनां नरक-तुल्यम् एव विषय-भोगं कृत्वा तेन पश्चात् निस्तारणम् इति ॥११॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्</em>।</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>विश्वनाथ-चक्रवर्ती (सारार्थ-दर्शिणी) :</strong> अत्र यदीत्य् अनेन पक्षान्तरम् अपि लभ्यते ततश् चायम् अर्थः । <strong>अत्र प्रविश्य यदि मत्स्यान् खादति</strong> तदा <strong>सद्यस्</strong> तत् क्षणम् एव <strong>प्राणैर्</strong> <strong>वियुज्येत,</strong> यदि च मत्स्यान् न खादति तदा त्व् असद्यः किञ्चिद् विलम्ब एवेति । हृद-प्रवेश-मात्र एव शापः मत्स्य-खादने तु शापातिशयः अत्रत्याभिशापं <strong>गरुडः</strong> सर्वज्ञत्वाद् एव ज्ञात्वा नागतः कालियस् त्व् आत्मीयतत्रत्य-सर्प-मुखाज् ज्ञात्वैवागतः सौभरेस् तु गरुडाय कुप्यतो यस्मिन् । कृपा अजनिष्ठ तस्य मीनस्यैव सङ्गाद् उत्थिता दुर्वासनैवापराध-फलं यतश् च विलृप्त-ब्रह्मानन्दः स-चिर-सञ्चित-तपस्सृष्ट-पश्चान् निस्ततारेति नवमे कथा ॥११.१२॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>बलदेव-विद्यभूषणः (वैष्णवानन्दिनी) : अत्रे</strong>ति ह्रदे <strong>प्रविश्य</strong> <strong>यदि मत्स्यान् खादति</strong> तदा <strong>सद्यः</strong> <strong>प्राणैर्</strong> <strong>वियुज्यते</strong>, यदि च मत्स्यान् न खादति तद त्व् असद्यः किञ्चिद् विलम्बेनेति तत्-प्रवेश-मात्रे शापस् तत्-खादने तु तद् अतिशयः इत्य् अर्थः । <strong>ब्रवीम्य्</strong> <strong>अहम्</strong> इति तपोबलाभिमानं सूचयति । अत्र भगवन् नित्य-पार्षदे <strong>गरुडे</strong> सोभरेर् आज्ञाप्रदानं तद् अभीष्ट-प्रातिकल्यं च मीनदयया तत्र कोपश् चेत्य् अपराधत्रयं, तस्माद् एव दयनीय-मीन-सङ्गोत्थैतद्-दुर्वासनया चिरार्जित-तपः सक्षयो विषयानन्दानुभव-वपुर् अभूत् । महद् अपराधिनस् तस्य तत्रत्यक्षेम चिकीर्षा रूपा दयापि विपरीत-फला तत्र कालियागमनेन जल-तत्-तटवर्तिनां तद् उपरि-गच्छतां विहगानां च विनाशात् विषय-भोगान्ते तस्य निस्तारस्तु श्री-वृन्डवन-यमुनोपसेवन-माहात्म्याद् एव, गरुडस्य तु यद् आज्ञा-लङ्घनं प्राणि-हिंसनं चेत्य् अपराध-द्वयं नाभूत् ततोऽप्य् अतितेजस्वित्वात् तथापि ह्रदाप्रवेशो विप्रर्षि-वाक् प्रतिपालनाय हरेर् इवेति ॥११॥</p>
<hr>
<p><strong>॥ १०.१७.१२ ॥</strong></p>
<p><strong>तत् कालियः परं वेद नान्यः कश्चन लेलिहः ।</strong><br>
अवात्सीद् गरुडाद् भीतः कृष्णेन च विवासितः ॥**</p>
<p><strong>श्रीधर-स्वामी (भावार्थ-दीपिका) : लेलिहः</strong> सर्पः । अतस् तत्र्<strong>आवात्सीत्</strong> ॥१२॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>वंशीधरः (भावार्थ-दीपिका-प्रकाशः) :</strong> तम् गरुडागम्यं ह्रदम् । <strong>परम्</strong> केवलम् । ननु, समर्थेन गरुडेन शापः कथं स्वीकृत इति शङ्का तु</p>
<blockquote>
<p>विष्णुना विष्णु-भक्तैश् च ब्रह्म-शापोऽनुवर्त्यते । &gt;
ब्राह्मणानाम् अपीडायै बलिभिर् अपरेः सदाः ॥</p></blockquote>
<p>इति ब्रह्माण्डोक्त्या नोदेति विज्ञानाम् । विवासितः प्रस्थापितः ॥१२॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>सनातन-गोस्वामी (बृहद्-वैष्णव-तोषणी) : तत्</strong> प्रोक्तवृत्तं कालिय एव <strong>परं</strong> केवलं वेदेति श्री-<strong>गरुड</strong>-द्वेषेण तद् <strong>भीत्या</strong> सर्वत्र निर्भय-स्थानान्वेषणात् पूर्व-जन्म-शत-भाग्य-विशेषाद् वा, <strong>कृष्णेन</strong> सर्वान् आनन्दरेणेति भावः ॥१२॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (लघु-वैष्णव-तोषणी) : तत्</strong> प्रोक्तवृत्तं कालिय एव <strong>परं</strong> केवलं वेदेति श्री-<strong>गरुड</strong>-द्वेषेण तद्-<strong>भीत्या</strong> सर्वत्र निर्भय-स्थानान्वेषणात् पूर्वजन्म-शत-कृत-भाग्य-विशेषाच् च <strong>कृष्णेन</strong> सर्वानन्द-करेणेति भावः ॥१२॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः) :</strong> वेदेति श्री-नारद-द्वारेति ज्ञेयम् ॥१२॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (बृहत्-क्रम-सन्दर्भः), विश्वनाथ-चक्रवर्ती (सारार्थ-दर्शिणी) :</strong> <em>न व्याख्यातम्।</em></p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>बलदेव-विद्यभूषणः (वैष्णवानन्दिनी) : लेलिहः</strong> सर्पः ॥१२॥</p>
<hr>
<p><strong>॥ १०.१७.१३ ॥</strong></p>
<p><strong>कृष्णं ह्रदाद् विनिष्क्रान्तं दिव्य-स्रग्-गन्ध-वाससम् ।</strong><br>
महा-मणि-गणाकीर्णं जाम्बूनद-परिष्कृतम् ॥**</p>
<p><strong>श्रीधर-स्वामी (भावार्थ-दीपिका) : जाम्बू-नदं</strong> सुवर्णं तेनालङ्कृतम् ॥१३॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>वंशीधरः (भावार्थ-दीपिका-प्रकाशः) : विनिष्क्रान्तम्</strong> बहिर् आगतम् ॥१३॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>सनातन-गोस्वामी (बृहद्-वैष्णव-तोषणी) :</strong> एवम् उपोद्घातं समाप्य प्रस्तुतम् आह&mdash;कृष्णम् इति, श्याम-सुन्दरम् इत्य् अर्थः, व्रज-जन-जीवनम् इति वा । विशेष <strong>निष्कान्तं</strong> तम् एव विशेषम् आह&mdash;दिव्येति पादैस् त्रिभिः, <strong>जाम्बु-नदं दिव्य</strong>-स्वर्णम् ॥१३॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (लघु-वैष्णव-तोषणी) :</strong> एवम् उपोद्घातं समाप्य प्रस्तुतम् आह&mdash;कृष्णम् इत्य्-आदिना । तत्र <strong>कृष्णम्</strong> इति युग्मकम् । <strong>जाम्बू-नदं</strong> **दिव्य-**स्वर्णं भक्त्या नाग-वृन्द-परिवृतत्वात् तस्माद् <strong>धृदात्</strong> विशेषेणैव <strong>निष्क्रान्तं</strong> सन्तम् उपलभ्य दृष्ट्वा तावद् अपि शङ्क्या स्तब्धत्वात् निष्क्रमणम् अपि गति-लाघवेन जलोपर्युपरि क्राण्त्वैवेति ज्ञेयम् ॥१३॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः) :</strong> विशेषेणैव <strong>निष्क्रान्तम्</strong> ॥१३॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (बृहत्-क्रम-सन्दर्भः) :</strong> <em>न व्याख्यातम्।</em></p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>विश्वनाथ-चक्रवर्ती (सारार्थ-दर्शिणी) :</strong> उपोद्धातं समाप्य प्रस्तुतम् आह&mdash;कृष्णम् इति द्वाभ्याम् । विशेषेण <strong>निष्क्रान्तम्</strong> इति जलोपर्यपर्येव चरणाभ्याम् एव सन्तरण-लाघवेनैव कालियादिष्टं कम् अपि सर्पम् अलक्षितम् आरुह्यैवेति ज्ञेयम् अन्यथाङ्गानां जलाप्लुतत्वे <strong>दिव्य-स्रग्-गन्ध-वाससम्</strong> इति विशेषणं साधु नोपपद्यते ॥१३॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>बलदेव-विद्यभूषणः (वैष्णवानन्दिनी) :</strong> उपोद्घातं समाप्य प्रस्तुतम् आह&mdash;कृष्णम् इति युग्मकम् । <strong>विशेषेण निष्क्रान्तं</strong> चरणाभ्याम् एव सन्तरण-लाघवेन जलोपर्युपर्येवागतं कालिया-दिष्टं कम् अपि नागम् अलक्षितम् आरुह्येवेतिकेचित् अन्यथाङ्गानां जलाप्लुतत्वे <strong>दिव्य-स्रग्-गन्ध-वाससम्</strong> इति विशेषणं सुश्लिष्टं न स्यात् ॥१३.१४॥</p>
<hr>
<p>॥ **१०.१७।**१४ ॥</p>
<p><strong>उपलभ्योत्थिताः सर्वे लब्ध-प्राणा इवासवः ।</strong><br>
प्रमोद-निभृतात्मानो गोपाः प्रीत्याभिरेभिरे ॥**</p>
<p><strong>श्रीधर-स्वामी (भावार्थ-दीपिका) : असव</strong> इन्द्रियाणि । <strong>प्रमोद-निभृतात्मान</strong> आनन्द-पूर्ण-मनसः ॥१४॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>वंशीधरः (भावार्थ-दीपिका-प्रकाशः) : अभिरेभिरे</strong> शिऌइषुः ॥१४॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>सनातन-गोस्वामी (बृहद्-वैष्णव-तोषणी) : उपलभ्य</strong> निकटागतं प्राप्य, उत्थिताः पूर्वं मोहने भुवि निपतिता नासिकान्तः प्रविष्ट-तत्-सौरभ्येण सञ्जात-संज्ञाः, दद्य एव भूमेर् <strong>उत्थिता</strong> मोहाद् उत्युत्थिता इति वा, इति पूर्वं मोहाद् एव तादृश-विव्य-गीत-वाद्यादिना श्री-कृष्ण-नृत्यादिकं च किम् अपि तैर् नावकलितम् इति बोद्धव्यम् । अत-एवाग्रे तेषां तत् किञ्चिद् अनुवादादिकं न श्रूयते इति दिक् ।</p>
<p>ननु, मृतानाम् एव तेषां तद् उपलब्ध्यैव कथं <strong>सर्वेषाम्</strong> एकदैवोत्थानं सम्भवेद् इत्य् आशङ्क्य दृष्टान्तेन साधयति&mdash;लब्धेति । <strong>गोपाः</strong> सामान्यतः सर्वे वृद्धादयस् तेषां श्री-यशोदादिभ्यः प्राग् उत्थानात्, तं बहुधालिङ्गितवन्तः ॥१४॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (लघु-वैष्णव-तोषणी) :</strong> सर्वे वक्ष्यमाणाः अचेतनानाम् इव स्तब्धानाम् अपि तेषाम् एकदोत्थाने हेतुम् आह&mdash;लब्ध-प्राणा इति । तत्र मेलने क्रमः प्रमोदेति सार्धेन <strong>गोपाः</strong> सखायः पूर्वत्र एव तीराग्रम् अवलम्ब्य स्थितत्वात् <strong>अभिरेभिरे</strong> परिरेभिरे ॥१४॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः) : उपलभ्य</strong> दृष्ट्वा तावद् अपि शङ्कया स्तब्धत्वात् पूर्वे ईक्षमाणाः <strong>सर्वे गोपाः</strong> सखायो ऽपरे नाना-विधाः ॥१४॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (बृहत्-क्रम-सन्दर्भः) :</strong> <em>न व्याख्यातम्।</em></p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>विश्वनाथ-चक्रवर्ती (सारार्थ-दर्शिणी) :</strong> अ<strong>सव</strong> इन्द्रियाणि प्रमोद-निभृतात्मानः आनन्द-पूर्ण-मनसः <strong>गोपाः</strong> सखायः तेषाम् एव तारल्येन प्राथम् औचित्यात् ॥१४॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>बलदेव-विद्यभूषणः (वैष्णवानन्दिनी) : असव</strong> इन्द्रियाणि <strong>गोप्यः</strong> सखायः तेषाम् एव तारल्येन प्रथमाचित्यात् ॥१४॥</p>
<hr>
<p><strong>॥ १०.१७.१५ ॥</strong></p>
<p><strong>यशोदा रोहिणी नन्दो गोप्यो गोपाश् च कौरव ।</strong><br>
कृष्णं समेत्य लब्धेहा आसन् शुष्का नगा अपि ॥**</p>
<p><strong>श्रीधर-स्वामी (भावार्थ-दीपिका) : लब्धेहा</strong> लब्ध-चेष्टाः ॥१५॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>वंशीधरः (भावार्थ-दीपिका-प्रकाशः) :</strong> <em>लब्ध-चेष्टाः</em> पूर्वं तु मृतप्राया इत्य् अर्थः । कौरवेति । शुद्ध-वंशोद्भूतत्वत् तव श्री-कृष्ण-लीलामृत-पाने रुचिर् इति सम्बौद्ध्य् अभिप्रायः । यद् वा, कौ भूमौ रवः श्लाध्य-शब्दो यस्य तत्-सम्बुद्धौ तथा, भगवद् भक्तानां <strong>यशः</strong>-शब्दो भूमण्डलं व्याप्नोतीति तात्पर्यम् । यद् वा, त्वयि ब्रह्मास् तत्रो रक्षणाज् जीविते कौरवा युधिष्ठिरादयो <strong>लब्ध</strong>-चेष्टा आसन्तद्वद् इति भावः ॥१५॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>सनातन-गोस्वामी (बृहद्-वैष्णव-तोषणी) :</strong> स्नेह-विशेषाक्रान्तानां श्री-यशोदादीनां गोपेभ्यो दुःख-विशेषेण मोहाधिक्यात् तेभ्यः पश्चाद् उत्थितानां श्री-कृष्ण-सङ्गमेनापि केवलम्-आदौ स-चेष्टत्व-मात्रम् आह&mdash;यशोदेति, <strong>गोपाः</strong> पितृव्यतादि-देह-सम्बन्धिन उपनन्दादयः, सखायः श्रीदामादयश् च प्रथमं लब्ध-चेष्टा <strong>आसन्</strong>, पश्चात् <strong>समेत्य्</strong> आभिरेभिरे चेत् इत्य् अर्थः, श्री-भगवतः कालिय-हृद-प्रवेशेन तद्-दुःखेन <strong>शुष्का</strong> ये <strong>नागास्</strong> ते\ऽपि । हे कौरवेति कुरु-कुल-रक्षा-हेतु-भूतस्य द्रौण्यस्त्र-ग्रस्तस्य तव प्राप्त्या श्री-युधिष्ठिरादयः <strong>कौरवा</strong> इवेति भावः ॥१५॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (लघु-वैष्णव-तोषणी) :</strong> ततः श्री-यशोदादयः स्नेह-क्रमेणाग्रतोग्रत आगत्य तत्रैव स्थितत्वात् तत्र श्री-<strong>यशोदा</strong> व्रजात् प्रस्तितानां सर्वेषाम् अग्र-गामिनी तस्या एवासमोर्ध-वात्सल्यात् ततः श्री-<strong>रोहिणी</strong> तया सख्येन सवासनत्वेन च तत् सह-योगात् ततः श्री-<strong>नन्दस्</strong> तद् अनुगवात्सल्यात् <strong>गोप्यो गोपाश्</strong> <strong>च</strong> क्रमेण दम्पत्योर् निकटस्था ज्ञेयाः । केषाञ्चित् सवासनत्वात् केषाञ्चिद् अनुयायित्वाच् च समेत्येति पूर्ववत् तावत् स्तब्धी-भूय केवलं द्रष्टार एव्<strong>आसन्</strong> । पश्चात् सम्भ्रमोत्थित-मात्राः न तु धावितुं शक्ताः <strong>समेत्य</strong> तु आलिङ्गनादि-चेष्टावन्तो बभूवुर् इत्य् अर्थः । किं बहुनेत्य् आह&mdash;शुष्का इति । निकटे तावद् वृक्षोत्पत्तिर् एव नास्ति दूरतस् तु ये वायुगत्या <strong>शुष्काः</strong> तदानीम् एव तादृश-श्री-<strong>कृष्ण</strong>-लीलया बहुः शकुनान्तरवत् शुष्कास्तेऽपि अङ्कुरादि-विकास-चेष्टावन्तो बभूवुर् इत्य् अर्थः । <strong>लब्ध</strong>-मनो-रथा इति पाठस् तु स्वाम्य-सम्मतः ॥१५॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः) : समेत्य</strong>इवालिङ्गने चेष्टावन्ता बभूवुर् इत्य् अर्थः । तदानीं व्रज-वासि-स-धर्मता-प्राप्त्या <strong>नगा</strong> अपि पूर्वं <strong>शुष्काः</strong> पश्चाल् <strong>लब्धेहा</strong> अङ्कुरोद्गमनादि-चेष्टावन्त <strong>आसन्</strong> तद्-विष-शुष्काणाम् अतिप्राचीनत्वाच् चिह्नान्य् अपि तदा न्<strong>आसन्न्</strong> इति, जहासेत्य् अत्र । हेतुर् अस्येति अतो निज-व्रज-दुःख-मयम् इदं भद्रं कृतम् इत्य् उपालम्भन-पूर्वकयेवेत्य् अर्थः । गवादिषु तत्रैव विद्यमानेष्व् अपि क्षुधादि-कर्षितत्वं तेषां विष-सम्पर्क-शङ्कया श्रीः <strong>कृष्णा</strong>यानु प्रयोजनात् ॥१५.१९॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (बृहत्-क्रम-सन्दर्भः) :</strong> <em>न व्याख्यातम्।</em></p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>विश्वनाथ-चक्रवर्ती (सारार्थ-दर्शिणी) :</strong> ततो हा पुत्र जीवसीति गद्-गद-स्वारा गुरु-लज्जा-भय-प्रसूयादि-निरपेक्षा अतिविह्वला श्री-<strong>यशोदा</strong> ततस् तत् सखीच्छति प्रविश्य <strong>नन्दः</strong> ततोऽन्या <strong>गोप्यो</strong> वत्सला <strong>गोपाश्</strong> चोपनन्दादयः चकारेणानुरागिण्यः पूर्व-रागवत्यो गोप्यश् च दूरतो लोचनाञ्चलीभिर् एव <strong>समेत्य</strong> परिष्व् अङ्गादिभिः सङ्गती-भूय लब्ध-चेष्टा लब्ध-वाञ्छिता मृता इव जीवन्त्यो बभूवुः किं बहुना <strong>नगास्</strong> तीरे वृक्षाभावाद् दूरे वृन्दावन-स्था वृक्षा अपि तत् साधर्म्य-प्राप्त्या <strong>कृष्णम्</strong> अदृष्ट्वा शोकात् <strong>शुष्कास्</strong> तं पुनर् दृष्ट्वा <strong>लब्धेहा</strong> अङ्कुर-पल्लव-पूष्पाद्य् उद्गमवन्तः ॥१५॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>बलदेव-विद्यभूषणः (वैष्णवानन्दिनी) :</strong> ततो वत्स ! दाव् अविप्लुष्टां लताम् इव त्वद् विच्छेदातिक्लिष्ठां मां जीवयन्न् अबुद इव स्वागतोऽसीति गद-गद-वाक् हरि-माता <strong>यशोदा</strong> ततस् तत्-सखीषु परितः प्राप्तासु मध्ये तथा-भूता <strong>रोहिणी</strong> च तत्-सम्मर्द एव प्रेमवैश्या परित्यक्त-गाम्भीर्यस् तत्-पिता <strong>नन्दश्</strong> च ततोऽन्या <strong>गोप्यश्</strong> चोपनन्द-पन्त्यादयो वत्सला <strong>गोपाश्</strong> चोपनन्दादयः <strong>कृष्णं</strong> <strong>समेत्या</strong>लिङ्ग्येत्य् अन्वयः । <strong>च</strong> शब्दाद् अनुरागिण्यः किशोर्यश् च दूरान् नेत्राञ्जलोभिर् एव समेत्य <strong>लब्धेहाः</strong> प्राप्तवाञ्छिता <strong>आसन्</strong>, वृन्दाटवी-स्था <strong>नगा</strong> वृक्षाः गिरयश् च गोवर्धनादयः कृष्णादर्शनाच् <strong>छुष्कास्</strong> ते पुनस् तत् दृष्ट्वोद्गताङ्कुर-पत्र-पुष्प-निर्झरा <strong>आसन्न्</strong> इति ॥१५॥</p>
<hr>
<p><strong>॥ १०.१७.१६ ॥</strong></p>
<p><strong>रामश् चाच्युतम् आलिङ्ग्य जहासास्यानुभाव-वित् ।</strong></p>
<p><strong>प्रेम्णा तम् अङ्कम् आरोप्य पुनः पुनर् उदैक्षत ।</strong><br>
गावो वृषा वत्सतर्यो लेभिरे परमां मुदाम् ॥**</p>
<p><strong>श्रीधर-स्वामी (भावार्थ-दीपिका) :</strong> नगा वृक्षा अपि पूर्वं शुष्काः सन्तः एव विरूढा इत्य् अर्थः ॥१६॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>वंशीधरः (भावार्थ-दीपिका-प्रकाशः) :</strong> <em>इत्य् अर्थ</em> इति । भगवद् अमृत-दृष्टिपातेन विषाम्बुपानमृत-गोपानाम् इव <em>वृक्षा अपि</em> जीवनम् आपुः । तीरे वृक्षाभावाद् वृन्दावनस्था दूरस्था अपि कृष्णम् अदृष्ट्वा शोकाच् छुष्यन्तः <strong>पुनर्</strong> दृष्ट्वा लब्धेहा अङ्कुर-पल्लव-पुष्पाद्य् उद्गमवन्तो बभूवुर् इति भावः । <strong>रामश् चाच्युतं</strong> सर्वदा च्युतिर् वर्जितं <strong>जहास</strong>&mdash;धन्योस्येवं कर्तुं युज्यत इत्य् उपालम्भ-पूर्वं जहासेति कालिय-निग्रहेण कच्च्चित् क्षतश् च नाभूद् इति नाभ्यलपद् इति ॥१६॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>सनातन-गोस्वामी (बृहद्-वैष्णव-तोषणी) :</strong> एवं स्नेहान्धानां चेष्टितम् उक्त्वा तदैश्वर्य-ज्ञान-सम्वदित-स्नेह-भरस्य श्री-बलदेस्य समागमादि-सुखम् आह&mdash;रामश् चेति, चकारात्, <strong>रामश्</strong> च पूर्वं शोकेन शुष्कः पश्चाल् लब्धेहस् तम् <strong>आलिङ्ग्य</strong> <strong>जहासेत्य्</strong> अर्थः । <strong>अच्युतं</strong> केशादाव् अपि च्युति-रहितम् यद् वा, न कदाचित् कथञ्चिद् अपि माहात्म्याच्युत इत्य् अच्युतस् तम् ।</p>
<p>ननु, कुतो जहास ? तत्राह&mdash;अस्य अच्युतस्य अनुभावं विचित्रैर्श्वर्यं वेत्तीति तथा सः स्वस्य कालाग्नि-रुद्र-जनकस्यापि तत्राकिञ्चित्करत्वात्, अतस् तादृशानुभाववतः क्षुद्र-कालिय-भोग-वेष्टनादि-स्मरणाद् इति भावः । यद् वा <strong>अनुभावं</strong> कालिय-निःसारणार्थ-चातुर्र्य-विशेषम् अनुसन्दधानः सन्न् इत्य् अर्थः । नरा अन्ये\ऽपि सर्वे मनुष्याः । यद् वा, श्री-नन्दानुवर्तिनो गृहद् आसादयः पुलिन्दादयश् च, मृगाः इति पाठे तेषाम् आदौ निर्देशो गवादिभ्यः प्राग् उत्थानाभिप्रायेण । ततश् च सर्वेषाम् एव परमानन्दो जात इत्य् आह&mdash;नराः श्री-नन्दादयः एवम् अयम् एव पाठः सम्यक्, तादृशस्य तस्य प्राप्त्यावश्यं तेषां परनानन्दोद्भवोक्तेर् अपेक्ष्यत्वात् ॥१६॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (लघु-वैष्णव-तोषणी) :</strong> अथ तादृश-दुःखि-व्रज-जन-सङ्गमाय दत्तावसरेण श्री-रामेण सङ्गमं वर्णयति&mdash;रामश् चेति । <strong>च</strong>-कारात् पूर्वं व्रज-वासि-शोकेन <strong>रामश्</strong> चान्तः शुष्कः पश्चात् लब्धेहस् तम् <strong>आलिङ्ग्य</strong> <strong>जहासेत्य्</strong> अर्थः । <strong>अच्युतं</strong> न कथञ्चिद् अपि माहात्म्यात् च्युतं कुतो जहास तद् आह&mdash;अस्य अच्युतस्य <strong>अनुभावान्</strong> इच्छा-मात्रेण सर्वं समर्थ्यं <strong>वेत्तीति</strong> तथा सः अतो निज-व्रज-दुःखमयम् इदं भद्रं कुऋतम् इत्य् उपालम्भन-पूर्वकम् एवेत्य् अर्थः । नगाः अन्येऽपि सर्वे गामो <strong>वृषा</strong> <strong>वत्सतरा</strong> इति पाठः क्वचित् ॥१६॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्</em>।</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>विश्वनाथ-चक्रवर्ती (सारार्थ-दर्शिणी) :</strong> <strong>जहासे</strong>ति धन्योऽस्य् एव कर्तुं युज्यतेत्य् उक्ता तत् प्रभावज्ञोऽपि <strong>प्रेम्णा</strong> <strong>पुनः पुनर्</strong> उत्कर्षेणैक्षतेति कालिय-हतकेन क्वचित् क्षतन्तु नाभूर् इति न्यभालयत् ॥१६॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>बलदेव-विद्यभूषणः (वैष्णवानन्दिनी) :</strong> जहासेति&mdash;हे विचित्र-लीला-निधे स्वामिन् ! विधान्तर-नाग-निर्वासनाति-निपुणस्यापि परिज्ञात-व्रज-जन-भाव परिपाकस्यापि ते स्व-जन-महार्तिकरण्याम् अस्यां लीलायां तद् उभय-फलायां कथ वृत्तिस् तत्-फणाङ्गधरत्वं तु <strong>परं</strong> मनोज्ञम् इत्य् अर्थः । <strong>अनुभावविद्</strong> <strong>अपि</strong> <strong>प्रेम्णः</strong> स्वभावात् <strong>पुनः पुनर् उदैक्षत</strong> दुष्टेन नागेन श्रीमदम्बे वाध्ये नाभूद् इति तद् अङ्गान्य् अपश्यद् इत्य् अर्थः । नगा इत्य् अर्थकम् ॥१६॥</p>
<hr>
<p><strong>॥ १०.१७.१७ ॥</strong></p>
<p><strong>नन्दं विप्राः समागत्य गुरवः स-कलत्रकाः ।</strong><br>
ऊचुस् ते कालिय-ग्रस्तो दिष्ट्या मुक्तस् तवात्मजः ॥**</p>
<p><strong>श्रीधर-स्वामी (भावार्थ-दीपिका) : ते विप्रा ऊचुः</strong> ॥१७.१८॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>वंशीधरः (भावार्थ-दीपिका-प्रकाशः) : गुरवः</strong> सर्व-पूज्याः भागुर्यादि-पुरोहिता वा</p>
<blockquote>
<p>गुरुस् तु गीष्मतौ श्रेष्ठे पितरि दुर्भरे हरे । &gt;
सर्व-पूज्ये हितवदे ज्ञानदेऽपि गुरुः स्मृतः ॥</p></blockquote>
<p>इत्य् अनेकार्थ-वाग् विलासे ॥१७॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>सनातन-गोस्वामी (बृहद्-वैष्णव-तोषणी) :</strong> तत्रैव विशेषतः श्री-नन्द-सन्तोषार्थं ब्रह्मणानां हर्षभरेण वाक्यम् आह&mdash;नन्दम् इति । <strong>गुरवः</strong> पुरोहिताः, अन्ये च <strong>विप्राः</strong> । यद् वा, गुरव इति तेषाम् एव विशेषणं तादृशोक्तौ योग्यत्वात् । <strong>समागत्ये</strong>ति प्राग् एव तेन सह व्रजान् निर्गताः, अधुना तन् निकटम् आगत्य् एत्य् अर्थः । <strong>स-कलत्रका</strong> इति ब्रह्माणीनाम् अपि तत्रैवागमनेन स्वत एव तत्-साहित्यात् ते परम-वैष्णवत्वादिना प्रसिद्धाः । <strong>दिष्ट्या</strong>&mdash;अहो भवास्माकं च भाग्यम् इत्य् अर्थः, अतोतिहृष्टो भूत्वा पशु महोत्सवं विधेहीति भावः । एवं ब्रह्मणानाम् अपि श्री-नन्द-सन्तोषणैकपरता दर्शिता, त्वद् वाक्यादरेण श्री-नन्दस्यापि सम्यक् स्व-सुत-प्रीतिश् च नितरां जातेति ज्ञेयम् ॥१७॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (लघु-वैष्णव-तोषणी) :</strong> तत्रैव विशेषतो ब्राह्मणानां हर्ष-भरेण वाक्यम् आह&mdash;नन्दम् इति । <strong>गुरवः</strong> पुरोहिताः अन्ये च <strong>विप्राः समागत्ये</strong>ति प्राग् एव तेन सह व्रजात् निर्गताः अधुना तन् निकटम् आगत्येत्य् अर्थः । ते परम-वैष्णवत्वादिना प्रसिद्धाः <strong>दिष्ट्या</strong> भद्रम् अहो तवास कं च भाग्यम् इत्य् अर्थः । अतोऽतिहृष्टो भूत्वा सुमहोत्सवं विधेहीति भावः ॥१७.१८॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्</em>।</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>विश्वनाथ-चक्रवर्ती (सारार्थ-दर्शिणी) :</strong> <strong>गुरवो</strong> भागुर्यादि-पुरोहिताः ॥१७.१८॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>बलदेव-विद्यभूषणः (वैष्णवानन्दिनी) : नन्दम्</strong> इति सार्धकम् । <strong>गुरवो</strong> भागुर्यादयः पुरोहिताः ॥१७.१८॥</p>
<hr>
<p><strong>॥ १०.१७.१८ ॥</strong></p>
<p><strong>देहि दानं द्वि-जातीनां कृष्ण-निर्मुक्ति-हेतवे ।</strong><br>
नन्दः प्रीत-मना राजन् गाः सुवर्णं तदादिशत् ॥**</p>
<p><strong>श्रीधर-स्वामी (भावार्थ-दीपिका) :</strong> <em>न व्याख्यातम्।</em></p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>वंशीधरः (भावार्थ-दीपिका-प्रकाशः) : द्वि-जातीनाम्</strong> इति चतुर्थ्य् अर्थे षष्ठी, द्वि-जातिभ्यः । <strong>कृष्णस्य निर्मुक्तिः</strong> प्रीतिस् तस्याहेतवे निर्मुक्तिः प्रीति-मोक्षयोः इति धरणिः ॥१८॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>श्रीनाथ-चक्रवर्ती (चैतन्य-मत-मञ्जुषा, जीव-गोस्वामी लघु-वैष्णव-तोषणी, क्रम-सन्दर्भः, बृहत्-क्रम-सन्दर्भः, विश्वनाथ-चक्रवर्ती सारार्थ-दर्शिणी, बलदेव-विद्यभूषणः वैष्णवानन्दिनी) :</strong> <em>न व्याख्यातम्</em>**।**</p>
<hr>
<p><strong>॥ १०.१७.१९ ॥</strong></p>
<p><strong>यशोदापि महा-भागा नष्ट-लब्ध-प्रजा सती ।</strong><br>
परिष्वज्याङ्कम् आरोप्य मुमोचाश्रु-कलां मुहुः ॥**</p>
<p><strong>श्रीधर-स्वामी (भावार्थ-दीपिका) : नष्ट-लब्ध-प्रजा</strong> नष्ट-प्राया पुनर्-लब्धा प्रजा यया सा ॥१९॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>वंशीधरः (भावार्थ-दीपिका-प्रकाशः) : यशोदा</strong> च गाः सुवर्णं च ददावित्य् अपि ज्ञेयम् । <strong>नष्टा</strong> चासौ <strong>लब्धा</strong> <em>नष्ट-लब्धा</em>, <em>सा</em> <strong>प्राजा</strong> सन्ततिर् यस्याः सेति वा ॥१९॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>सनातन-गोस्वामी (बृहद्-वैष्णव-तोषणी) :</strong> त्व् अर्थे <strong>च</strong>-कारः । श्री-नन्दतो विशेषान् महा-भागत्वम् आह&mdash;नष्टेति, यतः <strong>सती</strong> पतिव्रता, पातिव्रत्याभिप्रायः पूर्वम् अपि सूचितः । यद् वा, स्व-स्वभावतः श्री-कृष्ण-स्हेनादिना सर्वोत्कृष्टा, अन्यत् तैर् व्याख्यातम् एव । यद् वा, <strong>नष्टा</strong> अदर्शनं गता मृता वा <strong>प्रजा</strong> यस्याः सेव सती भवन्ती । यद् वा, नष्टया अदृष्टया पुनर् <strong>लब्धया</strong> च प्रजया सती वर्तमानेत्य् अर्थः । यद् वा, नष्टापि लब्धा हस्तादि-ग्रहणेन प्राप्ता प्रजा यया, तथा-भूतैव सती, <strong>कलां</strong> धाराम्, <strong>मुहुर्</strong> इति कदाचित् पूर्व-वृत्त-स्मृत्या दुःखोदयेन कदाचिच् च प्राप्तानन्देनाश्रधारामोचनस्याविरामात् ॥१९॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (लघु-वैष्णव-तोषणी) :</strong> महा-प्रेम्णा पुनः श्री-<strong>यशोदया</strong> मिलितम् इत्य् आह । यशोदेति त्व् अर्थे <strong>च</strong>-कारः श्री-नन्दतोऽपि विशेषात् महा-भागत्वम् आह&mdash;नष्टेति । यतः <strong>सती</strong>ति तस्याः कथम् अन्यथा स्यात् इति भाव-विशेषणाभिप्रेतम् । यद् वा, स्वभावतः श्री-कृष्ण-स्नेहादिना सर्वोत्कृष्टा । यद् वा, तादृशी-भवन्ती <strong>कलां</strong> धारां <strong>मुहुर्</strong> इति कदाचित् पूर्व-वृत्त-स्मृत्या दुखोदयेन कदाचिच् च प्राप्तानन्देनाश्रु-धारा-मोचनस्य विरामेऽपि उष्णशीतता-भेदेन पौनः-पुन्यात् ॥१९॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्</em>।</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>विश्वनाथ-चक्रवर्ती (सारार्थ-दर्शिणी) :</strong> आदौ <strong>नष्ट</strong>-प्राया पश्चाल् <strong>लब्धा</strong> <strong>प्रजा</strong> यया सा <strong>अङ्कम् आरोप्य</strong> परिष्वज्येति पूर्वं बहु-लोकापेक्षावशात् तादृश-परिष्व् अङ्गालाभाद् इति भावः ॥१९॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>बलदेव-विद्यभूषणः (वैष्णवानन्दिनी) :</strong> आदौ <strong>नष्टा</strong> मूर्च्छित-प्राणा पश्चाल्-<strong>लब्ध-प्रजा</strong> <strong>परिष्वज्याङ्कमारोप्ये</strong>ति पूर्वं बहुजन-सम्मर्देभीष्टपरिष्वङ्गालाभेन तृप्तेर् अनुदयात् ॥१९॥</p>
<hr>
<p><strong>॥ १०.१७.२० ॥</strong></p>
<p><strong>तां रात्रिं तत्र राजेन्द्र क्षुत्-तृड्भ्यां श्रम-कर्षिताः ।</strong><br>
ऊषुर् व्रजौकसो गावः कालिन्द्या उपकूलतः ॥**</p>
<p><strong>श्रीधर-स्वामी (भावार्थ-दीपिका) : श्रमेण</strong> च <strong>कर्षिताः</strong> <strong>उपकूलतः</strong> कूल-प्रान्ते ॥२०.२३॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>वंशीधरः (भावार्थ-दीपिका-प्रकाशः) :</strong> यस्या रात्रागमे कालियो निष्कासितस् ताम् इत्य् अर्थः ॥२०॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>सनातन-गोस्वामी (बृहद्-वैष्णव-तोषणी) :</strong> अद्भुत-लीला-प्रसङ्गे कथा-क्रमेणैवान्यामद्भुत-लीलाम् आह&mdash;ताम् इत्य्-आदिना । <strong>रात्रिम्</strong> इति श्री-कृष्णस्य कालिय-दमनादिना तेन सह व्रज-जनानां प्रत्येक-मिलनेन च दिनावसानतस् <strong>तां</strong> तद् दिन-सम्बन्धिनीं तादृश-परमानन्दमयीं वा, यत्र श्री-कृष्णेन सङ्गस् तस्मिन् प्रदेश एवोषुः, तदानीं नन्दीश्वरान्तिके व्रजस्य वृत्तेर् दूरतरत्वेन रात्रौ तत्र गमनाशक्तेः । तत्रैव हेतुः&mdash;क्षुत् तृड्भ्यां रोदनादि-श्रमेण च । यद् वा, <strong>क्षुत्-दृड्भ्यं</strong> यः <strong>श्रमस्</strong> तेन <strong>कर्षिता</strong> व्याप्ताः तालव्य-मध्य-पाठे दौर्बल्यं प्रापिता इत्य् अर्थः । <strong>तत्र</strong> <strong>गवादिषु</strong> तत्रैव विद्यमानेष्व् अपि क्षुत् कर्षितत्वम्, क्षुधार्तैर् वत्सैः कृष्ण-सगत्यनन्तरं लब्ध-परमानन्दैर् निःशेषेण पीत-स्तन्यत्वाद् दोहन-पात्राद्य-भावाद् वा, तृट्-कर्षितत्वं च विष-जलभयात्, जल-पानाद्य् अभावात्, स्नानाद्य् अकरनाद् वा । <strong>राजेन्द्रे</strong>ति परमाश्चर्येण सम्बोधनम् । किं वा, मृगयादिना सम्राजो भवाद् दृशो\ऽपि तत् सम्भवेद् इत्य् अभिप्रायेण कालिन्द्या कालिन्द्या <strong>उपकूलतो</strong> विष-जलादि-भयेन तद्-ध्रदस्य जलान्तिकं परित्यज्य ततः किञ्चिद्-दूरे श्री-यमुनातीर-प्रान्त इत्य् अर्थः, अन्यथा दावाग्निना सर्वत आवरणासिद्धिः ॥२०॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (लघु-वैष्णव-तोषणी) :</strong> कथा-क्रमेणान्याम् अप्य् अद्भुत-लीलाम् आह&mdash;ताम् इत्य्-आदिना । <strong>रात्रिम्</strong> इति श्री-कृष्णस्य कालिय-दमनादिना तेन सह <strong>व्रज-जनानां</strong> प्रत्येक-मेलनेन च दिनावसानतः तां तद् दिन-सम्बन्धिनीं तादृश-परमानन्दमयीं वा यत्र कृष्णेन सह सङ्गमस् तस्मिन् प्रवेश एवोषुः तत्रैव हेतुः क्षुत् तृड्भ्यां रोदनादि-श्रमेण च । यद् वा, <strong>क्षुत्-तृड्भ्यां</strong> यः <strong>श्रमस्</strong> तेन <strong>कृशीकृताः</strong> दौर्बल्यं प्राप्तिता इत्य् अर्थः । तत्र धेन्वादिषु तत्रैव विद्यमानास्व् अपि क्षुधादि-कर्शितत्वं तासां विष-सम्पर्क-शङ्कया श्री-कृष्णायानुपयोजनात्, ततः स्वयम् अप्य् अनुपयोगात् <strong>कालिन्द्या</strong> <strong>उपकूलतः</strong> विष-जलादि-भयेन तद् ध्रदस्य जलान्तिकं परित्यज्येत्य् अर्थः । अन्यथा दावाग्निना सर्वत आवरणासिद्धेः ॥२०॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः) : उपकूलतः</strong> किञ्चित् कूलं परित्यज्येत्य् अर्थः ॥२०॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (बृहत्-क्रम-सन्दर्भः) :</strong> <em>न व्याख्यातम्।</em></p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>विश्वनाथ-चक्रवर्ती (सारार्थ-दर्शिणी) :</strong> अतः परमद्य <strong>रात्रौ</strong> वयं कृष्णं निर्निमेषं पश्यन्त एव स्यामः भाग्याद् गतोऽपि कालियः पुनर् यदि वैरं सीषाधयिषुर् आयाति तदा मिलिती-भूय लकुटैर् वारयामः । न तु दर्शन-व्यवधायकं स्व-स्व-गृहं याम इति सर्वेषां मनोरथम् आलक्ष्य नन्दद्या <strong>व्रजौकसः उपकूलतः</strong> विष-जलादि-भयात् कूल-समीपं परित्यज्य <strong>ऊषुः</strong> अन्यथा दावाग्निना सर्वत आवरणासिद्धेः ॥२०॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>बलदेव-विद्यभूषणः (वैष्णवानन्दिनी) :</strong> कथा-क्रमाद् अन्यां चाद्भुतां लीलाम् आहु&mdash;ताम् इति । <strong>व्रजौकसां</strong> कृष्णेन सह प्रत्येक-मिलने दिवसावसानात् प्राप्तो <strong>रात्रिं</strong> ते तत्रैव्<strong>ओषुः</strong> गतोऽपि कालियश् चेद् वैरं स्मरन् नागच्छेत्तदा <strong>तं</strong> सर्वेदण्डादिभिर् निवारयामो न तु कृष्ण-वीक्षण-व्यवधायकान् स्व-स्व-निलयान् गच्छाम इति भावेन तत्रैवावतस्युर् इत्य् अर्थः । <strong>उपकूलत</strong> इति विष-जलादि-भयात् तस्य ह्रदस्य कूल-समीपं परित्यज्येत्य् अर्थः, अन्यथा दावाग्निना सर्वतः आवरण-सिद्धेः । <strong>क्षुत्-ऋड्भ्याम्</strong> इति वृन्दाटवी दिव्य-फलानि वृन्दा-देव्या सङ्कल्पेनाहृतान्याहुः <strong>गावश्</strong> च तृणानि चेरुर् इति बोध्यम् ॥२०॥</p>
<hr>
<p><strong>॥ १०.१७.२१ ॥</strong></p>
<p><strong>तदा शुचि-वनोद्भूतो दावाग्निः सर्वतो व्रजम् ।</strong><br>
सुप्तं निशीथ आवृत्य प्रदग्धुम् उपचक्रमे ॥**</p>
<p><strong>श्रीधर-स्वामी (भावार्थ-दीपिका) :</strong> <em>न व्याख्यातम्।</em></p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>वंशीधरः (भावार्थ-दीपिका-प्रकाशः) :</strong> शुचौ ज्येष्ठे ग्रीष्मे वा आसाढे वनोद्भूतः । यद् वा, <strong>शुचिना</strong> पवनेन <strong>वनोद्भूतः</strong> शुचि-पवन-शब्दयोर् एकार्थत्वात् पर्यायत्वम् पवनः पवताम् अस्मि इत्य् उक्तेः । यद् वा, मया कश्चिच् छुचिनाम् आपि मरुदस्ति तेन । शुचि-वलोद्भूतः इति पाठो विजयध्वज-सम्मतः, स सुगमः । पुराणेतिहासादौ पुनर् उक्तिर् दोषाय न इति, तस्याः काव्य-दोषत्वाद् इति । <strong>दाव</strong> इत्य् उक्तेः पुनर् <strong>अग्नि</strong>-पदोपादानं शुचिवनोद्भूत विशेषणं च । दावो वनानले चाथ दवश् च विपिनेऽपि च इति धरणिः ।</p>
<blockquote>
<p>शुचिर् ग्रीष्माग्नि-शृङ्गारेष्व् आसाढे शुद्ध-मन्त्रिणि । &gt;
ज्येष्टे च पुंसि धवले शुद्धेऽनुपहते त्रिषु ॥ इति मेदिनी ।</p></blockquote>
<p>आवृत्य परिवार्य दावाग्निर् अयं कंसानुचरः कालिय-सखः कश्चिद् असुर इति केचिद् आहुः ॥२१॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>सनातन-गोस्वामी (बृहद्-वैष्णव-तोषणी) :</strong> तदा तद् रात्र्याम् एव, <strong>शुचि</strong>-ग्रीष्म-समयस् तत् सम्बधि वनं शुष्कारण्यम् इत्य् अर्थः, तत्र तस्माद् वा <strong>उद्भूतो</strong>\ऽयं च <strong>दावग्नि</strong>-रूपः कालिय सखः, कंसानुचरः कश्चिद् असुर इति केचिद् आहौः ॥२१॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (लघु-वैष्णव-तोषणी) :</strong> तदा तद् रात्र्याम् एव <strong>शुचिर्</strong> ग्रीष्म-समयः तत् सम्बन्धि वनं शुष्कारण्यम् इत्य् अर्थः । तत्र <strong>उद्भूतः</strong> अयं च <strong>दावाग्नि</strong>-रूपं कालिय-सखः कंसानुचरः कश्चिद् असुर इति केचिद् आहुः ॥२१॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्</em>।</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>विश्वनाथ-चक्रवर्ती (सारार्थ-दर्शिणी) :</strong> <strong>शुचिर्</strong> ग्रीष्मः <strong>दावाग्निर्</strong> अयं कंसानुचरः कालिय-सखः कश्चिद् असुर इति केचिद् आहुः ॥२१॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>बलदेव-विद्यभूषणः (वैष्णवानन्दिनी) : तदा</strong> रात्र्याम् एव <strong>शुचिर्</strong> ग्रीष्मस् तत्-सम्बन्धि वन शुष्कम् इत्य् अर्थः । तत्र्<strong>ओद्भूतोऽग्निः</strong> कश्चित् कालिय-सखः कंसानुचरो दैतिओ बोध्यः ॥२१॥</p>
<hr>
<p>॥ <strong>१०.१७.२२ ॥</strong></p>
<p><strong>तत उत्थाय सम्भ्रान्ता दह्यमाना व्रजौकसः ।</strong><br>
कृष्णं ययुस् ते शरणं माया-मनुजम् ईश्वरम् ॥**</p>
<p><strong>श्रीधर-स्वामी (भावार्थ-दीपिका) :</strong> <em>न व्याख्यातम्।</em></p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>वंशीधरः (भावार्थ-दीपिका-प्रकाशः) : ततः</strong> अग्निप्रवृत्तेः <strong>व्रजौकसः</strong> व्रजस्थ-कृषीवलाद्याः । <strong>मायया</strong> स्वरूपेणैव <strong>मनुजम्</strong> स्वरूप-भूतया निज-शक्त्या मायाख्यया इति श्रुतेः । यद् वा, मायया कापट्येनैव मनुजम् । वस्तुतस् तु&mdash;नराकृति-परब्रह्मत्वेन तद् रूपेणैवेश्वरम् । यद् वा, माया कृपा तद् उक्तं मनुजं द्विभुजत्वादि-साम्येन । यद् वा, मायाः लक्ष्म्या <strong>ईश्वरं</strong> स्वामिनम् अपि मनुजं मनुष्य-लीलं <strong>कृष्णं</strong> व्रज-जन-दुःख-कर्षकं कालिय-दमानादिना दृष्टत्वात् । शरणं यः अस्माकं प्राण-सङ्कटेऽस्मिन्न् एव बालके स्व-प्रसादाद् उद्भुते नारायण आविश्यास्मान् पालयति । अनेन सर्व-दुर्गाणि यूयम् अञ्जस्तरिष्यथ [भा।पु। १०.८.१६] इति गर्गोक्तेस् तम् इमं सप्रति नारायणाविष्टं कृष्णम् एव नारायण-परत्वेन विस्रभ्य विपत्तरणार्थं <strong>शरणं</strong> मम इति भावः ॥२२॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>श्रीनाथ-चक्रवर्ती (चैतन्य-मत-मञ्जुषा) : कृष्णं ययुस् ते शरणं मायाम् अनुजं</strong> माया योग-माया सर्वे परिजना अमनुजा यस्य तम् ॥२२॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>सनातन-गोस्वामी (बृहद्-वैष्णव-तोषणी) : सम्भ्रान्ताः</strong>, सद्यस् तत्-प्रतिकाराद्य् अज्ञानात् । यद् वा, निःसरणार्थम् इतस्-ततः कृतपरिभ्रमणा इत्य् अर्थः । यतो <strong>दह्यमाना</strong> दग्धुम् उपक्रम्यमाणाः, पश्चाद् ईषद् अग्नितापं लभमाना वा, माया कापट्यम्&mdash;यथा रासारम्भेऽपि धर्मानुशासनम् । किं वा, <strong>माया</strong> कृपा तद्-युक्तं <strong>मनुजं</strong> द्विभुजत्वादि-साम्येन । यद् वा, मायाया लक्ष्म्या <strong>ईश्वरं</strong> स्वामिनम् अपि मनुजं मानुष्य-लीलाम् इति कारुण्यद्य् अतिशयः सूचितः, तत्रापि <strong>कृष्णं</strong> व्रज-जन-प्राणनाथम्, अतः <strong>शरणं</strong> <strong>ययुः</strong> ॥२२॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (लघु-वैष्णव-तोषणी) :</strong> सम्भ्रान्ताः सद्यस् तत् प्रतिकाराद्य् अज्ञानात् । यद् वा, निःसारणार्थम् इतस् <strong>ततः</strong> कृत-परिभ्रमणा इत्य् अर्थः । यतो <strong>दह्यमानाः</strong> दग्धुम् उपक्रम्यमाणाः मायया कापट्येनैव मनुजत्वेन प्राकृत-मनुष्यत्वेन स्फुरन्तं । वस्तुतस् तु नराकृति-पर-ब्रह्मत्वेन तद्-रूपेणैवेश्वरं । किं वा, <strong>माया</strong> कृपा तद् उक्तं <strong>मनुजं</strong> द्विभुजत्वादि-साम्येन । यद् वा, माया लक्ष्म्या <strong>ईश्वरं</strong> स्वामिनम् अपि मनुजं मानुष्य-लीलम् इति कारुण्याद्य्-अतिशयः सूचितः । तत्रापि <strong>कृष्णं</strong> तत्र व्रज-जन-प्राण-नाथम्, अतः <strong>शरणं ययुः</strong> ॥२२॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (बृहत्-क्रम-सन्दर्भः) :</strong> अथ कालिय-विषाग्नि-निर्जयानन्तरं दावाग्नि-निर्जय-प्रस्तावे तस्य योग-माया-वैभवम् आह&mdash;<strong>कृष्णं</strong> <strong>ययुस् ते</strong>-श्रवणं <strong>माया-मनुजम्</strong> <strong>ईश्वरम्</strong> । माया योग-माया तया अमनुजम्, मनुजाकृतित्वे अमनुज-धर्माणम् । यद् वा, मायया अमनुजम्, आकृत्यव मनुजम् इत्य् अर्थः ॥२२॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः):</strong> <em>न व्याख्यातम्</em>।</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>विश्वनाथ-चक्रवर्ती (सारार्थ-दर्शिणी) :</strong> <strong>व्रजौकसः</strong> व्रज-स्थ-कृषीवलाद्याः मायया स्वरूपेणैव <strong>मनुजं</strong> स्वरूप-भूतया नित्य-शक्त्या मायाख्ययेति श्रुतेः । <strong>शरणं</strong> <strong>ययुर्</strong> इत्य् अहो अस्माकं प्राण-सङ्कट-समये अस्मिन्न् एव बालके स्व-प्रसादोद्भूते नारायण आविश्यास्मान् पालयति अनेन सर्व-दुर्गाणि युयम् अञ्जस् तरिष्यथ [भा।पु। १०.८.१६] इति गर्गोक्तेस् तम् इमं सम्प्रति श्री-नारायणाविष्टं <strong>कृष्णम्</strong> एव नारायणत्वेन विस्रभ्य विपत्तरणार्थ <strong>शरणं</strong> याम इति त्वम् ऋश्येति भावः ॥२२॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>बलदेव-विद्यभूषणः (वैष्णवानन्दिनी) :</strong> सम्भ्रान्तास् <strong>ततो</strong> निःसर्तुम् इतस् ततो भ्रमतः अनेन सर्व-दुर्गाणि यूयम् अञ्जतरिष्यथेति [भा।पु। १०.८.१६] गर्गोक्ति-स्मरणट् <strong>कृष्णम्</strong> एव श्रवणं <strong>ययुः</strong> । कीदृशं मायया स्वरूप-शक्त्यैव मनुजं नराकारं स्वरूपभूतया नित्य-शक्त्या मायाख्यया युत इत्य्-आदि श्रुतेः परं ब्रह्म नराकृतीति स्मृतेश् च ॥२२॥</p>
<hr>
<p><strong>॥ १०.१७.२३ ॥</strong></p>
<p><strong>कृष्ण कृष्ण महा-भाग हे रामामित-विक्रम ।</strong><br>
एष घोरतमो वह्निस् तावकान् ग्रसते हि नः ॥**</p>
<p><strong>श्रीधर-स्वामी (भावार्थ-दीपिका) :</strong> <em>न व्याख्यातम्।</em></p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>वंशीधरः (भावार्थ-दीपिका-प्रकाशः) : हे</strong> <strong>रामे</strong>ति । अस्यापि तद् दिने सर्वज्ञत्व-दर्शनेनायम् अपि कृष्ण-भ्राता देवाविष्ट इत्य् अनुमानात् । तवकानित्य् उक्तिर् दयोत्पादनार्था ॥२३॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>सनातन-गोस्वामी (बृहद्-वैष्णव-तोषणी) :</strong> तत्-प्रकारम् एवाह&mdash;कृष्णेति । वीप्सा संभ्रमेण, स्नेह-भर-स्वभावेन वा <strong>महद्-भागम्</strong>, समूहार्थे अण् भग-शब्द-वाच्यम् ऐश्वर्य-वृन्दं यस्य तत्-सम्बोधनम्, अतस् तवाशक्यं किञ्चिद् अपि नास्तीति भावः । यद् वा, महान् भागो भाग्यम् अस्माद् दृशानां यस्माद् इति त्वत् साक्षाद् अस्माकं दुःअं नोपयुक्तम् इति भावः अमितो\ऽनन्तो <strong>विक्रमः</strong> शौर्यं यस्येति बलदेवं प्रति सम्बोधनम्, तव वीर्येण दावाग्निर् अपि निर्वातीति भावः । यद् वा, श्री-बल-भद्रं परित्यज्य कथं माम् एव शरणं याथेत्य् आशक्याहुः&mdash;रामाद् अपि रामेणापि वा, अमितो मातुम् अशक्यो विक्रमो यस्यः । यद् वा, रमयतीति <strong>रामो\ऽमितो</strong> विक्रमो यस्य सः । <strong>एष</strong> इति प्रत्यक्षत्वं शीघ्रत्वं वा बोधयति, <strong>घोरतमः</strong>, अप्रतिकार्यत्वात् त्व्द् अन्तिक-प्राप्तत्वाद् वा <strong>ग्रसते</strong> निःशेषेण संहरतीत्य् अर्थः । तावकान् इति कृपा-जननार्थं ग्रसनायोग्यत्व-बोधनार्थं वा, <strong>हि</strong> निश्चितम् ॥२३॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (लघु-वैष्णव-तोषणी) :</strong> तत् प्रकारम् एवाह&mdash;कृष्णेति । विक्षासम्भ्रमेण स्नेह-भर-स्वभावेन वा महान् भागो भाग्यम् अस्माद् दृशानां यस्माद् इति त्वत् साक्षाद् <strong>अस्माकं</strong> दुःखं नोपयुक्तम् इति भावः । <strong>अमितः</strong> अनन्तो <strong>विक्रमः</strong> शौर्यं यस्येति <strong>बलदेवं</strong> प्रति सम्बोधनं तव वीर्येण दावाग्निर् अपि निर्वातीति भावः एवं तदापि तेषां महा-प्रभावत्वज्ञानम् एव जातं न-त्व् ऐश्वर्य-ज्ञानम् इति भावः । <strong>एष</strong> इति प्रत्यक्षत्वं शीघ्रत्वं वा बोधयति घोरतमः अप्रतिकार्यत्वात् युष्मद् अन्तिक-प्राप्तत्वाद् वा <strong>ग्रसते</strong> निश्शेषेण संहरतीत्य् अर्थः । तावकान् इति कृपा-जननार्थं ग्रसनायोग्यत्व-बोधनार्थं वा तव कममकाव्-एक-वचनम् इति तद्धित निमित्तकाद् आदेश-सूत्राद्यद् अत्रैकस्यैव सम्बन्धः प्रतिपाद्यते <strong>हि</strong> निश्चयं तत् खलु द्वयोर् अभेद-प्रतिपादनार्थम् इति ज्ञेयम् ॥२३॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (बृहत्-क्रम-सन्दर्भः) :</strong> वस्तुतस् तु श्री-कृष्ण-विग्रहस्यात्मत्वात् । तथा च अच्छेद्योऽयम् अदाह्योऽयम् [गीता २.२४] इत्य्-आदि । तेन तद् अविग्रह एवात्मा ॥२३.२५॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>विश्वनाथ-चक्रवर्ती (सारार्थ-दर्शिणी) :</strong> <strong>हे</strong> <strong>रामेति</strong> तस्यापि तद् दिने सर्वज्ञत्व-दर्शनादयम् अपि कृष्ण-भ्राता देवाविष्ट इत्य् अनुमानात् ॥२३॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>बलदेव-विद्यभूषणः (वैष्णवानन्दिनी) : हे रामे</strong>ति ! धेनुक-वधेन तस्याति-विक्रमावगमात् ॥२३॥</p>
<hr>
<p>॥ <strong>१०.१७.२४ ॥</strong></p>
<p><strong>सुदुस्तरान् नः स्वान् पाहि कालाग्नेः सुहृदः प्रभो ।</strong><br>
न शक्नुमस् त्वच्-चरणं सन्त्यक्तुम् अकुतो-भयम् ॥**</p>
<p><strong>श्रीधर-स्वामी (भावार्थ-दीपिका) : कालाग्नेर्</strong> मृत्यु-रूपाद् अग्नेः । न मृत्योर् बिभीमः, किन्तु <strong>त्वच्-चरण</strong>-वियोगाद् इत्य् आहुः--<strong>न शक्नुम</strong> इति ॥२४-२५॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>वंशीधरः (भावार्थ-दीपिका-प्रकाशः) :</strong> <em>मृत्योर्</em> नित्यत्वात् ततो न भयम् इत्य् आहुः&mdash;<em>नेति</em> । तर्हि कुतः ? तत्राहुः&mdash;<em>किं त्व्</em> इति। <strong>प्रभो</strong> ! हे सर्वं कर्तुं समर्थ ! <strong>न कुतो</strong>ऽपि <strong>भयं</strong> यस्मात्, तम् । अतो निज-चरण-परित्याग-भयम् अस्माकम् आशु विनाशयेति भावः ॥२४॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>सनातन-गोस्वामी (बृहद्-वैष्णव-तोषणी) : स्वान्</strong> ज्ञातीन् आत्मीयान् वा, <strong>सु</strong> शोभनं <strong>हृद्</strong> येषां, तान्, सद्-भावेन तद्-एक-निष्ठान् इत्य् अर्थः । <strong>प्रभो</strong> ! हे सर्वं कर्तुं समर्थ ! <strong>न कुतो</strong>\ऽपि <strong>भयं</strong> यस्मात्, तम् अतो निज-रक्षयास्माकं भयम् आशु विनाशयेति भावः ।</p>
<p>यद् वा&mdash;ननु, ममाप्य् अयं भयङ्कर इति चेत्, तत्राहुः&mdash;न कुतो\ऽपि भयं यस्येति, साक्षाद् अधुनैव दर्शनाद् इति भावः, अतः सम्यक् मरणेनात्यन्त-वियुक्ततया <strong>न त्यक्तुं शक्नुम</strong> इति ॥२४॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (लघु-वैष्णव-तोषणी) : स्वान्</strong> ज्ञातीन् आत्मीयान् वा । <strong>सु</strong> शोभनं <strong>हृत्</strong> येषां, तान् । सद्-भावेन तद्-एक-निष्ठान् इत्य् अर्थः । <strong>प्रभो</strong> ! हे सर्वं कर्तुं समर्थः ! <strong>न कुतोऽपि भयं</strong> यस्मात्, तम् अतो निज-<strong>चरण</strong>-परित्याग-भयम् अस्माकम् आशु विनाशयेति भावः । अतः सम्यक् क्षणम् अपि वियुक्ततया <strong>त्यक्तुं न शक्नुम</strong> इति ॥२४॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः) : अकुतो-भयम्</strong> इति <strong>त्वच्-छरण</strong>-प्राप्तिं विना अन्यत् सर्वम् एवास्माकं भय-हेतुर् इत्य् अर्थः ॥२४॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (बृहत्-क्रम-सन्दर्भः) :</strong> <em>न व्याख्यातम्।</em></p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>विश्वनाथ-चक्रवर्ती (सारार्थ-दर्शिणी) :</strong> <strong>कालो</strong> मृत्युस् तद्-रूपाद् <strong>अग्नेः</strong> । मृत्यौ सति <strong>त्वच्-चरणेन</strong> सह वियोगो भवेत् । स तु दुःसह इत्य् आहुः&mdash;<strong>न शक्नुम</strong> इति ॥२४॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>बलदेव-विद्यभूषणः (वैष्णवानन्दिनी) : कालाग्नेर्</strong> इति मृत्यु-रुपाद् वह्नेर् इत्य् अर्थः । भृतो सति <strong>त्वच्-चरणाभ्यां</strong> सह वियोगः स्यात्, स च दुसह इत्य् आह&mdash;<strong>न शक्नुम</strong> इति ॥२४॥</p>
<hr>
<p>॥ <strong>१०.१७.२५ ॥</strong></p>
<p><strong>इत्थं स्व-जन-वैक्लव्यं निरीक्ष्य जगद्-ईश्वरः ।</strong><br>
तम् अग्निम् अपिबत् तीव्रम् अनन्तो\ऽनन्त-शक्ति-धृक् ॥**</p>
<p><strong>श्रीधर-स्वामी (भावार्थ-दीपिका) :</strong> <em>न व्याख्यातम्।</em></p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>वंशीधरः (भावार्थ-दीपिका-प्रकाशः) : तम्</strong> वनोद्भूतम् । <strong>अनन्त-शक्ति-धृग्</strong> इति वह्नि-पान-शक्तिर् अपि श्री-कृष्नेऽस्तीत्य् आह । ननु, परम-सुकुमारः कथं <strong>तीव्रम् अग्निम् अपिबत्</strong> ? तत्राह&mdash;अनन्त इति । तस्य संहारिका शक्तिर् एवापिबत्, तस्मिन् शक्तिम् अति तत्-पानोपचार-मात्रम् इति भावः । धृजु-गतौ भ्व्-आदिः, ततः क्विपि धृग् इति रूपम् ॥२५॥</p>
<p>विमोहान् ज्ञात-भगवत्-तत्त्वान् । अहो येन महा-विषः कालियो निरस्तस् सोऽयं साक्षाद् ईश एवेति । तत ईशत्वाद् एव । अनन्तश् चासौ वन-वह्निश् चेति ॥*॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>सनातन-गोस्वामी (बृहद्-वैष्णव-तोषणी) : इत्थम्</strong> अनेन काकूक्त्य्-आदि-प्रकारेण । <strong>निरीक्ष्य</strong> साक्षाद् अनुभूयेव । यद् वा, इत्थम् ईदृश-दावाग्नि-कृतम् इत्य् अर्थः । तेषां विज्ञापनात् पूर्वम् एवालोक्य तं शुष्क-वनोद्भूतं सर्वतो व्यापकम् अतिवृद्धं चेत् इत्य् अर्थः, अतस् <strong>तीव्रं</strong> दुःसहम् इत्य् अप्रतिकार्यत्वम् उक्तम्, तथा-भूतम् <strong>अपिबद्</strong> इव निःशेषेण पानाभिनयादिना नाशयामासेत्य् अर्थः । तत्र च युक्तिर् नानुसन्धेयेत्य् आह&mdash;<strong>जगतां</strong> जगत्-स्रष्टृ-ब्रह्मादीनाम् अपि <strong>ईश्वरः</strong> सर्व-शक्ति-प्रद इत्य् अर्थः । तस्माद् एवाग्नेर् अपि शक्तिः । यद् वा, परमेश्वरत्वेन दुर्वितर्क्यं लिलत्वाद् इति भावः । यद् वा, देवतानाम् अग्नि-मुखाग्न्योर् अभेदेन स्व-स्थाने श्री-मुख-मध्ये स्थापितवान् इत्य् अर्थः । एवम् अग्नेर् अपि सुखम् अकरोद् इति ज्ञेयम्, यतो जगद्-ईश्वरः सर्व-देव-सुख-प्रदश् चेत्य् अर्थः ।</p>
<p>ननु, तर्हि श्री-मुखान्तर्-अग्नेर् वर्तमाणत्वेनास्मादृशां मनसि सन्तोषो न स्याद् इत्य् आशङ्क्याह&mdash;<strong>अनन्तो</strong>\ऽपरिच्छिन्नः । कस्मिन् श्री-मुखान्तर्-भागे\ऽग्निर् गतः, तम् अपि लक्षयितुं कश्चिद् अपि न शक्त इत्य् अर्थः ।</p>
<p>ननु, परम-स्निग्धतरैः श्री-नन्द-यशोदादिभिः साक्षात् तद् अग्नि-पानं कथं सोढम् ? कथं वा प्रसह्य न निवारितम् ? तत्राह&mdash;<strong>अनन्त-शक्ति-धृक्</strong>, तथा तत्-पानं चक्रे, यथा तैः कथञ्चिल् लक्षयितुं न शक्तम् इत्य् अर्थः ॥२५॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (लघु-वैष्णव-तोषणी) : इत्थं</strong> स्व-प्रेमैक-मूलकानेक-काकूक्त्य्-आदि-प्रकारकं <strong>निरीक्ष्य</strong> अनुभूय <strong>तं</strong> तादृशं अतस् <strong>तीव्रं</strong> दुःसहं तथा-भूतम् अप्य् <strong>अपिबत्</strong> कारुण्य-मय-प्रेमावेशेनेति भावः ।</p>
<p>ननु, भवतु तद्-आवेशः, तेन कथं तत्-पानं स्याद् इत्य् आशङ्क्य गूढम् अपि तद्-ऐश्वर्यं स्व-समये स्वयम् एव व्यक्ती-भवतीत्य् अभिप्रेत्य सिद्धान्तयति&mdash;<strong>जगताम् ईश्वरः</strong> सर्वेषु तत्-तच्-छक्ति-प्रद इत्य् अर्थः । तस्माद् एवाग्नेर् अपि शक्तेः को नाम विस्मयः ? इति भावः ।</p>
<p>ननु, गोप-बालक-रूपः समन्ताद् भवम् अग्निं कथम् अपिबत् ? तत्राह&mdash;<strong>अनन्तः</strong> तादृशस्यैव विग्रहस्य विभुत्वेन स्वयम् अपि समन्तात् प्रकाशमान इत्य् अर्थः । न च तन्-मात्र-शक्तित्वम् अपि आश्चर्यम् इत्य् आह&mdash;<strong>अनन्त-शक्ति-धृग्</strong> इति । अत एव श्री-गोपा अपि निवारयितुं नावसरं लब्धवन्त इत्य् अर्थः ॥२५॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः) : अपिबत्</strong> कृपावेशेन पानाभिनयेनैव संहृतवान् । तत्र हेतुः--<strong>जगद्-ईश्वरः</strong> अग्न्य्-आदीनां सर्वेषाम् एव तत्-तच्-छक्ति-प्रवर्तक-निवर्तकः समन्ताद् गताग्नि-पाने युक्तिः ॥ <strong>अनन्तः</strong> सर्वत्र प्रकाशमान-स्व-विग्रहः तादृश-शक्त्यावन् अद्भुतत्वम् <strong>अनन्त-शक्ति-धृग्</strong> इति ॥२५॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (बृहत्-क्रम-सन्दर्भः) :</strong> <em>न व्याख्यातम्।</em></p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>विश्वनाथ-चक्रवर्ती (सारार्थ-दर्शिणी) : स्व-जन-वैक्लव्यं</strong> दृष्ट्वेति स्व-जन-विषयकस् तत् प्रेमैव तेषां रक्षणार्थं तमैश्वर्यम् अनुसन्धापयामासेति भावः ।</p>
<p>ननु, परम-सुकुमारः कथं <strong>तीव्रम्</strong> <strong>अग्निम्</strong> <strong>अपिबत्</strong> ? तत्राह&mdash;<strong>अनन्त-शक्ति-धृक्</strong> तस्य संहारिका शक्तिर् एवापिबत् । तस्मिन् शक्तिमति तत्-पानोपचार-मात्रम् इति भावः ॥२५॥</p>
<p>इति सारार्थ-दर्शिन्यां हार्षिण्यां भक्त-चेतसाम् ।</p>
<p>दशमेऽस्मिन् सप्त-दशः सङ्गतः सङ्गतः सताम् ॥*॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>बलदेव-विद्यभूषणः (वैष्णवानन्दिनी) :</strong> ननु, परम-सुकुमारः कथं <strong>तीव्रम् अग्निम् अपिबत्</strong> ? तत्राह&mdash;<strong>अनन्त-शक्ति धृग्</strong> इति । <strong>तम्</strong> अयति तीषौ सति तस्य दुष्ट-संहारिणी शक्तिर् एव तम् अपि वदित्य् अर्थः ॥२५॥</p>
<blockquote>
<p>इति श्रीमद्-भागवते महा-पुराणे ब्रह्म-सूत्र-भाष्ये पारमहंस्यं &gt; संहितायां वैयासिक्यां दशम-स्कन्धे दावाग्नि-मोचनं नाम &gt; सप्तदशोऽध्यायः ।</p></blockquote>
<p>॥१७॥</p>
<hr>
<div class="footnotes" role="doc-endnotes">
<hr>
<ol>
<li id="fn:1">
<p>नागास् तत्रान्ये&#160;<a href="#fnref:1" class="footnote-backref" role="doc-backlink">&#x21a9;&#xfe0e;</a></p>
</li>
</ol>
</div>

  </div>
</article>


        

        



    <aside class="card border noPrint" id="section-tree-item-bhAgavatam_gauDIya-prastutiH_10_12-17_17_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/purANam_vaiShNavam/bhAgavatam/gauDIya-prastutiH/10/12-17/17/">१७ </a>
            <a data-toggle="collapse" href="#section-tree-item-body-bhAgavatam_gauDIya-prastutiH_10_12-17_17_md" role="button" aria-expanded="false" aria-controls="section-tree-item-body-bhAgavatam_gauDIya-prastutiH_10_12-17_17_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-bhAgavatam_gauDIya-prastutiH_10_12-17_17_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: १७</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/purANam_vaiShNavam/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/purANam_vaiShNavam/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/purANam_vaiShNavam/actions/workflows/build.yml"><img src="https://github.com/vishvAsa/purANam_vaiShNavam/actions/workflows/build.yml/badge.svg"> Built </a> on 2025 Aug 25 05:46:07 UTC. (<a href="http://google.com/search?q=05%3a46%3a07%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
