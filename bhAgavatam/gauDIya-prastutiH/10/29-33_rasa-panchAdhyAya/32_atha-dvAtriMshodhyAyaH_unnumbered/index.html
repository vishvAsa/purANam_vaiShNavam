<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>पुराणे विश्वासटिप्पन्यः  | ३२ {#अथ-द्वात्रिंशोध्यायः उन्नुम्बेरेद्}</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/purANam_vaiShNavam/bhAgavatam/gauDIya-prastutiH/10/29-33_rasa-panchAdhyAya/32_atha-dvAtriMshodhyAyaH_unnumbered/" rel="alternate" type="application/rss+xml" title="पुराणे विश्वासटिप्पन्यः" />
    <link href="/purANam_vaiShNavam/bhAgavatam/gauDIya-prastutiH/10/29-33_rasa-panchAdhyAya/32_atha-dvAtriMshodhyAyaH_unnumbered/" rel="feed" type="application/rss+xml" title="पुराणे विश्वासटिप्पन्यः" />

    <meta property="og:url" content="https://vishvAsa.github.io/purANam_vaiShNavam/bhAgavatam/gauDIya-prastutiH/10/29-33_rasa-panchAdhyAya/32_atha-dvAtriMshodhyAyaH_unnumbered/">
  <meta property="og:site_name" content="पुराणे विश्वासटिप्पन्यः">
  <meta property="og:title" content="३२ {#अथ-द्वात्रिंशोध्यायः उन्नुम्बेरेद्}">
  <meta property="og:description" content="भगवतः प्रादुर्भावः, गोपीनाम् आश्वासनं च । {#भगवतः-प्रादुर्भावः-गोपीनाम्-आश्वासनं-च ।उन्नुम्बेरेद्} ॥ १०.३२.१ ॥
श्री-शुक उवाच
इति गोप्यः प्रगायन्त्यः प्रलपन्त्यश् च चित्रधा ।
रुरुदुः सुस्वरं राजन् कृष्ण-दर्शन-लालसाः ॥
श्रीधर-स्वामी (भावार्थ-दीपिका) :
द्वात्रिंशे विरहालाप-विक्लिन्न-हृदयो हरिः ।
तत्राविर्भूय गोपीस् ताः सान्त्वयामास मानयन् ॥इ॥
स्व-प्रेमामृत-कल्लोल-विह्वली-कृत-चेतसः ।
सद् अयं नन्दयन् गोपीर् उद्गतो नन्द-नन्दनः ॥इइ॥
इति गोप्य इति । इत्य् एवं प्रभृति । चित्रधा अनेकधा सुस्वरम् उच्चैः कृष्णदर्शने लालसातिस्पृहा यासां ताः ॥१॥
वंशीधरः (भावार्थ-दीपिका-प्रकाशः) : यथा गोपीनाम् उपासनयात्मानं प्रकाशितवांस् तथा साधन-सामग्र्या ज्ञानिनाम् अपीत्य् अर्थः दर्शयितुम् अग्रिमाध्यायारम्भ इति । विक्लिन्न-हृदयः द्रवद्-धृदयः । तत्र गोपी-समाजे । ताः विरताः । सान्त्वयामास प्रेम-वाक्यः प्रीणयामास (इ) । स्व-प्रेमामृत-कल्लोलैर् निजानुरागाम्बु-महद्-ऊर्मिभिर् विह्वलीकृतं विवशं चेतो यासां तास् तथा ताः । अथोर्मिषु महत्सूल्लोलौ इत्य् अमरः ।उद्गत आहिर् बभूव (इइ) ।">
  <meta property="og:locale" content="en_us">
  <meta property="og:type" content="article">
    <meta property="article:section" content="bhagavatam">

  <meta itemprop="name" content="३२ {#अथ-द्वात्रिंशोध्यायः उन्नुम्बेरेद्}">
  <meta itemprop="description" content="भगवतः प्रादुर्भावः, गोपीनाम् आश्वासनं च । {#भगवतः-प्रादुर्भावः-गोपीनाम्-आश्वासनं-च ।उन्नुम्बेरेद्} ॥ १०.३२.१ ॥
श्री-शुक उवाच
इति गोप्यः प्रगायन्त्यः प्रलपन्त्यश् च चित्रधा ।
रुरुदुः सुस्वरं राजन् कृष्ण-दर्शन-लालसाः ॥
श्रीधर-स्वामी (भावार्थ-दीपिका) :
द्वात्रिंशे विरहालाप-विक्लिन्न-हृदयो हरिः ।
तत्राविर्भूय गोपीस् ताः सान्त्वयामास मानयन् ॥इ॥
स्व-प्रेमामृत-कल्लोल-विह्वली-कृत-चेतसः ।
सद् अयं नन्दयन् गोपीर् उद्गतो नन्द-नन्दनः ॥इइ॥
इति गोप्य इति । इत्य् एवं प्रभृति । चित्रधा अनेकधा सुस्वरम् उच्चैः कृष्णदर्शने लालसातिस्पृहा यासां ताः ॥१॥
वंशीधरः (भावार्थ-दीपिका-प्रकाशः) : यथा गोपीनाम् उपासनयात्मानं प्रकाशितवांस् तथा साधन-सामग्र्या ज्ञानिनाम् अपीत्य् अर्थः दर्शयितुम् अग्रिमाध्यायारम्भ इति । विक्लिन्न-हृदयः द्रवद्-धृदयः । तत्र गोपी-समाजे । ताः विरताः । सान्त्वयामास प्रेम-वाक्यः प्रीणयामास (इ) । स्व-प्रेमामृत-कल्लोलैर् निजानुरागाम्बु-महद्-ऊर्मिभिर् विह्वलीकृतं विवशं चेतो यासां तास् तथा ताः । अथोर्मिषु महत्सूल्लोलौ इत्य् अमरः ।उद्गत आहिर् बभूव (इइ) ।">
  <meta itemprop="wordCount" content="17656">
  <meta name="twitter:card" content="summary">
  <meta name="twitter:title" content="३२ {#अथ-द्वात्रिंशोध्यायः उन्नुम्बेरेद्}">
  <meta name="twitter:description" content="भगवतः प्रादुर्भावः, गोपीनाम् आश्वासनं च । {#भगवतः-प्रादुर्भावः-गोपीनाम्-आश्वासनं-च ।उन्नुम्बेरेद्} ॥ १०.३२.१ ॥
श्री-शुक उवाच
इति गोप्यः प्रगायन्त्यः प्रलपन्त्यश् च चित्रधा ।
रुरुदुः सुस्वरं राजन् कृष्ण-दर्शन-लालसाः ॥
श्रीधर-स्वामी (भावार्थ-दीपिका) :
द्वात्रिंशे विरहालाप-विक्लिन्न-हृदयो हरिः ।
तत्राविर्भूय गोपीस् ताः सान्त्वयामास मानयन् ॥इ॥
स्व-प्रेमामृत-कल्लोल-विह्वली-कृत-चेतसः ।
सद् अयं नन्दयन् गोपीर् उद्गतो नन्द-नन्दनः ॥इइ॥
इति गोप्य इति । इत्य् एवं प्रभृति । चित्रधा अनेकधा सुस्वरम् उच्चैः कृष्णदर्शने लालसातिस्पृहा यासां ताः ॥१॥
वंशीधरः (भावार्थ-दीपिका-प्रकाशः) : यथा गोपीनाम् उपासनयात्मानं प्रकाशितवांस् तथा साधन-सामग्र्या ज्ञानिनाम् अपीत्य् अर्थः दर्शयितुम् अग्रिमाध्यायारम्भ इति । विक्लिन्न-हृदयः द्रवद्-धृदयः । तत्र गोपी-समाजे । ताः विरताः । सान्त्वयामास प्रेम-वाक्यः प्रीणयामास (इ) । स्व-प्रेमामृत-कल्लोलैर् निजानुरागाम्बु-महद्-ऊर्मिभिर् विह्वलीकृतं विवशं चेतो यासां तास् तथा ताः । अथोर्मिषु महत्सूल्लोलौ इत्य् अमरः ।उद्गत आहिर् बभूव (इइ) ।">
<script type="text/javascript">
    
    let baseURL = "https:\/\/vishvAsa.github.io\/purANam_vaiShNavam\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/purANam_vaiShNavam\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/purANam_vaiShNavam\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/purANam_vaiShNavam\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/purANam_vaiShNavam\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvya\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/purANam_vaiShNavam\/bhAgavatam\/gauDIya-prastutiH\/10\/29-33_rasa-panchAdhyAya\/32_atha-dvAtriMshodhyAyaH_unnumbered\/".replace(basePath, "/");
  pageVars.pageParams = {};
  pageVars.pageSource = "bhAgavatam\/gauDIya-prastutiH\/10\/29-33_rasa-panchAdhyAya\/32_atha-dvAtriMshodhyAyaH_unnumbered.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/purANam_vaiShNavam/webpack_dist/uiLib-bundle.js"></script>







    <link rel="stylesheet" href="/purANam_vaiShNavam/webpack_dist/uiLib.css">
<link rel="stylesheet" href="/purANam_vaiShNavam/css/uiLibPrint.css" media="print" >
<link rel="stylesheet" href="/purANam_vaiShNavam/css/fonts.css" >
<link rel="stylesheet" href="/purANam_vaiShNavam/css/@fortawesome/fontawesome-free/css/solid.min.css">

<link rel="stylesheet" href="/purANam_vaiShNavam/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/29-33_rasa-panchAdhyAya/32_atha-dvAtriMshodhyAyaH_unnumbered/" />
<link rel="alternate" hreflang="sa-Deva" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/29-33_rasa-panchAdhyAya/32_atha-dvAtriMshodhyAyaH_unnumbered/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/29-33_rasa-panchAdhyAya/32_atha-dvAtriMshodhyAyaH_unnumbered/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/29-33_rasa-panchAdhyAya/32_atha-dvAtriMshodhyAyaH_unnumbered/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/29-33_rasa-panchAdhyAya/32_atha-dvAtriMshodhyAyaH_unnumbered/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/29-33_rasa-panchAdhyAya/32_atha-dvAtriMshodhyAyaH_unnumbered/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/29-33_rasa-panchAdhyAya/32_atha-dvAtriMshodhyAyaH_unnumbered/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/29-33_rasa-panchAdhyAya/32_atha-dvAtriMshodhyAyaH_unnumbered/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/29-33_rasa-panchAdhyAya/32_atha-dvAtriMshodhyAyaH_unnumbered/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/29-33_rasa-panchAdhyAya/32_atha-dvAtriMshodhyAyaH_unnumbered/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/29-33_rasa-panchAdhyAya/32_atha-dvAtriMshodhyAyaH_unnumbered/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/29-33_rasa-panchAdhyAya/32_atha-dvAtriMshodhyAyaH_unnumbered/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/29-33_rasa-panchAdhyAya/32_atha-dvAtriMshodhyAyaH_unnumbered/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/29-33_rasa-panchAdhyAya/32_atha-dvAtriMshodhyAyaH_unnumbered/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/29-33_rasa-panchAdhyAya/32_atha-dvAtriMshodhyAyaH_unnumbered/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/29-33_rasa-panchAdhyAya/32_atha-dvAtriMshodhyAyaH_unnumbered/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/29-33_rasa-panchAdhyAya/32_atha-dvAtriMshodhyAyaH_unnumbered/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/29-33_rasa-panchAdhyAya/32_atha-dvAtriMshodhyAyaH_unnumbered/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/29-33_rasa-panchAdhyAya/32_atha-dvAtriMshodhyAyaH_unnumbered/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/29-33_rasa-panchAdhyAya/32_atha-dvAtriMshodhyAyaH_unnumbered/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/29-33_rasa-panchAdhyAya/32_atha-dvAtriMshodhyAyaH_unnumbered/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/29-33_rasa-panchAdhyAya/32_atha-dvAtriMshodhyAyaH_unnumbered/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/29-33_rasa-panchAdhyAya/32_atha-dvAtriMshodhyAyaH_unnumbered/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/29-33_rasa-panchAdhyAya/32_atha-dvAtriMshodhyAyaH_unnumbered/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/29-33_rasa-panchAdhyAya/32_atha-dvAtriMshodhyAyaH_unnumbered/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/29-33_rasa-panchAdhyAya/32_atha-dvAtriMshodhyAyaH_unnumbered/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/29-33_rasa-panchAdhyAya/32_atha-dvAtriMshodhyAyaH_unnumbered/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/29-33_rasa-panchAdhyAya/32_atha-dvAtriMshodhyAyaH_unnumbered/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/29-33_rasa-panchAdhyAya/32_atha-dvAtriMshodhyAyaH_unnumbered/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/29-33_rasa-panchAdhyAya/32_atha-dvAtriMshodhyAyaH_unnumbered/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/29-33_rasa-panchAdhyAya/32_atha-dvAtriMshodhyAyaH_unnumbered/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/29-33_rasa-panchAdhyAya/32_atha-dvAtriMshodhyAyaH_unnumbered/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/29-33_rasa-panchAdhyAya/32_atha-dvAtriMshodhyAyaH_unnumbered/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/29-33_rasa-panchAdhyAya/32_atha-dvAtriMshodhyAyaH_unnumbered/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/29-33_rasa-panchAdhyAya/32_atha-dvAtriMshodhyAyaH_unnumbered/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/29-33_rasa-panchAdhyAya/32_atha-dvAtriMshodhyAyaH_unnumbered/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/29-33_rasa-panchAdhyAya/32_atha-dvAtriMshodhyAyaH_unnumbered/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/29-33_rasa-panchAdhyAya/32_atha-dvAtriMshodhyAyaH_unnumbered/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/29-33_rasa-panchAdhyAya/32_atha-dvAtriMshodhyAyaH_unnumbered/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/29-33_rasa-panchAdhyAya/32_atha-dvAtriMshodhyAyaH_unnumbered/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/29-33_rasa-panchAdhyAya/32_atha-dvAtriMshodhyAyaH_unnumbered/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/29-33_rasa-panchAdhyAya/32_atha-dvAtriMshodhyAyaH_unnumbered/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/29-33_rasa-panchAdhyAya/32_atha-dvAtriMshodhyAyaH_unnumbered/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/29-33_rasa-panchAdhyAya/32_atha-dvAtriMshodhyAyaH_unnumbered/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/29-33_rasa-panchAdhyAya/32_atha-dvAtriMshodhyAyaH_unnumbered/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">पुराणे विश्वासटिप्पन्यः <br/> ३२ {#अथ-द्वात्रिंशोध्यायः उन्नुम्बेरेद्}</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/purANam_vaiShNavam/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="३२ {#अथ-द्वात्रिंशोध्यायः उन्नुम्बेरेद्}">३२ {#अथ-द्वात्रिंशोध्यायः उन्नुम्बेरेद्}</h1>
    
    <a id="editLink" class="btn btn-primary noPrint"  href="https://github.com/vishvAsa/purANam_vaiShNavam/edit/content/bhAgavatam/gauDIya-prastutiH/10/29-33_rasa-panchAdhyAya/32_atha-dvAtriMshodhyAyaH_unnumbered.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <h2 id="भगवत-परदरभव-गपनम-आशवसन-च--भगवत-परदरभव-गपनम-आशवसन-च-उननमबरद">भगवतः प्रादुर्भावः, गोपीनाम् आश्वासनं च । {#भगवतः-प्रादुर्भावः-गोपीनाम्-आश्वासनं-च ।उन्नुम्बेरेद्}</h2>
<p>॥ १०.३२.१ ॥</p>
<p>श्री-शुक उवाच</p>
<p>इति गोप्यः प्रगायन्त्यः प्रलपन्त्यश् च चित्रधा ।</p>
<p>रुरुदुः सुस्वरं राजन् कृष्ण-दर्शन-लालसाः ॥</p>
<p><strong>श्रीधर-स्वामी (भावार्थ-दीपिका) :</strong></p>
<p>द्वात्रिंशे विरहालाप-विक्लिन्न-हृदयो हरिः ।</p>
<p>तत्राविर्भूय गोपीस् ताः सान्त्वयामास मानयन् ॥इ॥</p>
<p>स्व-प्रेमामृत-कल्लोल-विह्वली-कृत-चेतसः ।</p>
<p>सद् अयं नन्दयन् गोपीर् उद्गतो नन्द-नन्दनः ॥इइ॥</p>
<p>इति गोप्य इति । इत्य् एवं प्रभृति । चित्रधा अनेकधा सुस्वरम् उच्चैः कृष्णदर्शने लालसातिस्पृहा यासां ताः ॥१॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> यथा गोपीनाम् उपासनयात्मानं प्रकाशितवांस् तथा साधन-सामग्र्या ज्ञानिनाम् अपीत्य् अर्थः दर्शयितुम् अग्रिमाध्यायारम्भ इति । विक्लिन्न-हृदयः द्रवद्-धृदयः । तत्र गोपी-समाजे । ताः विरताः । सान्त्वयामास प्रेम-वाक्यः प्रीणयामास (इ) । स्व-प्रेमामृत-कल्लोलैर् निजानुरागाम्बु-महद्-ऊर्मिभिर् विह्वलीकृतं विवशं चेतो यासां तास् तथा ताः । अथोर्मिषु महत्सूल्लोलौ इत्य् अमरः ।उद्गत आहिर् बभूव (इइ) ।</p>
<p>पूर्वं त्व् अनवकाशतया दूरे स्थिताः पश्चाद् असावधानानां मूर्च्छितानां कण्ठेषु मूर्तिमन्तः स्वराः सप्त प्रविष्टा इत्य् आह&mdash;सुस्वरम् इति ॥१॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> अथ गानान्तरं प्रलापो जातः, पश्चाद् रोदनम् अपि जातम् इत्य् आह इतीत्य् आदि । प्रकर्षेण रागादि-संवलिततया गायन्त्यश् चित्रधा प्रलपन्त्य उन्मत्ता इव शून्यं लपन्त्यः सुस्वरं यथा स्यात् तथा रुरुदुः । सौस्वर्यं स्वाभाविकम्, न तु बुद्धि-पूर्वकम् ॥१॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> इति-शब्दः प्रकार-वचनस् तस्माद् एवं प्रभृतीत्य् एवार्थः । प्रकर्षेण प्रेमोद्रेकाद् उच्चैर् गायन्त्यः कदाचित् प्रकर्षेण लपन्त्यश् च । किं वा, विरह-व्याकुलतया किञ्चिद् अनर्थकं जल्पन्त्युः चित्रधेत्य् अस्य पूर्वेण परेणाप्य् अन्वयः । सुस्वरं करुण-दीर्घ-स्वरेणेत्य् अर्थः । हे राजन्न् इति तद्-दर्शने लालसया तद्-युक्तम् एवेत्य् आर्ति-सम्बोधनम् ॥१॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>जीव-गोस्वामी (बृहत्-क्रम-सन्दर्भः) :</strong> अथ गानान्तरं प्रलापो जातः पश्चाद् रोदनम् अपि जातम् इत्य् आह&mdash;इतीत्य् आदि । प्रकर्षेण रागादि-संवलिततया गायन्त्यश् चित्रधा प्रलपन्त्य उन्मत्ता इव शून्यं लपन्त्यः सुस्वरं यथा स्यात् तथा रुरुदुः । सौस्वर्यं स्वाभाविकम्, न तु बुद्धि-पूर्वकम् ॥१॥</p>
<hr>
<p><strong>नारायण-भट्टः (श्री-रसिकाह्लादिनी) :</strong> एवं दशम्य्-अवस्थान्तर-वर्तिनीनाम् अनर्थकं किञ्चित् प्रलपन्तीनां रोदन-प्रकारं श्री-शुकः कथयति इति । एवं तद्-आदि-प्रकारेण पूऋवोक्तेन प्रगायन्त्य उच्चैर् गायन्त्यः कदाचिन् मध्ये प्रलपन्त्यः अनर्थकम् अनन्वितं वचः कथयन्त्य एवं प्रकारो मया कथितः । ततोऽपि चित्रधेति उभयत्र सम्बध्यते । एवम् अपि यदा न प्रादुर्भावितस् तदा सुस्वरं करुणोत्पादक-स्वर-सहितं यथा भवति तथा रुरुदुः&mdash;हे राजन्न् इति सम्बोधनं तासां विरहार्ति-भराधिक्येऽवधानं कुर्व् इति । सर्वधाधने वैफल्यं जाते रोदनम् एवावशिष्टं कृष्णाकर्षणकम् इति विचार्य तद् एव चक्रुर् इति । तत्र हेतुः कृष्ण-दर्शन-लालसाः कृष्ण-दर्शने लालसात्यौत्सुक्यं यासां ताः न तु पत्य्-आदि-शुश्रूषणे देह-रक्षणादौ चेति ॥१॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong></p>
<p>द्वात्रिंशे हरिर् आयातः स्वाङ्गभावाः शुकोक्तिभिः ।</p>
<p>पूजितः प्रतिपूज्यैताः प्रेमोक्त्या ऋणिताम् अधात् ॥इ॥</p>
<p>चित्रधा आश्चर्यतानतालादि-प्रकारेण प्रगायन्त्य अतिवैवश्योद्रेकात् प्रलपन्त्यश् च । सुस्वरं रुरुदुः ॥१॥</p>
<hr>
<p>॥ १०.३२.२ ॥</p>
<p>तासाम् आविरभूच् छौरिः स्मयमान-मुखाम्बुजः ।</p>
<p>पीताम्बर-धरः स्रग्वी साक्षान् मन्मथ-मन्मथः ॥</p>
<p><strong>श्रीधर-स्वामी (भावार्थ-दीपिका) : साक्षान् मन्मथ-मन्मथो</strong> जगन्-मोहनस्य कामस्यापि मनस्य् उद्भूतः कामः <strong>साक्षात्</strong> तस्यापि मोहक इत्य् अर्थः ॥२॥</p>
<hr>
<p><strong>वंशीधरः (भावार्थ-दीपिका-प्रकाशः) : तासां</strong> गोपीनां मध्ये । शूर-वंशे जातः कर्कशस् तासां बहु-दुःख-दर्शनाद् अप्य् एतावन्तं कालम् अनाविर्भूय इत्य् आह&mdash;<strong>शौरिर्</strong> इति । काम-जयित्वाद् वा शौरिर् <strong>आविरासीद्</strong> इति । तद् एवाह&mdash;<strong>साक्षान्-मन्मथ-</strong> इति । मनो मथ्नाति क्षोभयतीति मन्मथः । पृषोदरादित्वात् साधुः । शरीरं विना केवल-मनस एव मन्थकत्वेन मन्मथत्वम् । तद् उक्तम्&mdash;</p>
<blockquote>
<p>अपूर्वेयं धनुर्-विद्या मन्मथस्य महात्मनः । &gt;
शरीरम् अक्षतं कृत्वा भिनत्त्य् अन्तर्गतं मनः ॥ इति ।</p></blockquote>
<p><em>इत्य् अर्थ</em> इति&mdash;मनोजये जितं सर्वम् इत्य्-उक्तेः कामस्य मनो-वशीकरण-शीलत्वेन तज्-जेतृत्वम् उपचयते, मनोजेता च सर्व-जयी कामस् तस्यापि मनसो मोहकत्वेन भगवतो मन्मथ-मन्मथत्वम् । कोटि-मन्मथ-लावण्यवद् भगवतो रूप-दर्शनेन कामोऽपि मोहितोऽभूद् इत्य् आशयः । किं च, तासां गलद्-अश्रु-धारा-मार्जनार्थम् ।</p>
<p>यद् वा, अपराध-क्षमापणार्थं हस्त-बन्धनाय पीताम्बर-धर इति । यद् वा, अपराध-क्षमापणार्थं तृणवद्-अन्ते हस्तेन वस्त्राञ्चलं गृहीत्वा वस्त्रम् इव गले मालां च बद्ध्वेत्य् अर्थः ॥२॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) : पीताम्बर-धर</strong> इत्य्-आदि । दूरागमनात् प्रेम्णा भाव-विशेषेण वा श्लथत्-<strong>पीताम्बरं</strong> वाम-करेण दधद् इत्य् अर्थः । अथवा, तत्र स्थित एव दूराद् आगत इव त्वरा-नाट्येन पीताम्बरं पीतोत्तरीयक-देशो धरायां यस्य स्रंसमान-पीतोत्तरीय इत्य् अर्थः । <strong>स्रग्वी</strong> लोल-वन-मालः । मदयतीति मथ्नातीति मथ् मदनस् तं मथ्नातीति <strong>मन्मथो</strong> रुद्रः, तस्यापि मदो मदास् तं मथ्नातीति तथा मन्मथस्यापि मन्मथ इति ॥२॥</p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> अथ तासां तथाविध-रोदन-श्रवणानन्तरं सोढुम् अशक्तस् तदैव प्रादुरभूद् इत्य् आह&mdash;<strong>तासाम्</strong> इत्य्-आदि । <strong>शौरिर्</strong> इत्य् अत्र शूर-शब्दो न रूढः, अपि तु यौगिक एव । शूर-पुत्रोऽपि नातः परम् अन्तर्धान-लीलायां समर्थोऽभूत्, अपि तु तासां <strong>साक्षाद् आविर्भूतः</strong> । अत एव <strong>स्मयमान-मुखाम्बुजः</strong> । अतः परं मम धैर्यं न वर्तत इति स्मयमानत्वम्। <strong>पीताम्बर-धर</strong> इति भाव-विशेषात् स्खलत्-पीताम्बरं वाम-करेण बिभ्रद् इत्य् अर्थः । अथवा, पीतोत्तरीयैक-देशं धृत्वा स्मितं संवृण्वन् । अथवा, स्खलद्-उत्तरीयतया पीताम्बरं पीताम्बरैक-देशो धरायां यस्य । अन्यथा पीताम्बरम् इत्य् अनेनैव सिद्धिः । <strong>स्रग्वी</strong> अम्लान-वनमालः । <strong>मन्मथस्य मन्मथो</strong> मनो मथ्नातीति तथा, तस्यापि तथा । अथवा, मदयतीति मथ्नातीति वा मद् मथ् वा मदनः, तं मथ्नातीति मन्मथो रुद्रः, तस्यापि मदं गर्वं मथ्नातीति मोहनी-रूपेण गर्वं हृतवान् इति तथा। तथाभूतोऽपि स्वयं तासां सौन्दर्याकृष्ट इत्य् अर्थः । अथवा, <strong>साक्षान्-मन्मथो</strong> मूर्त-मन्मथस्यापि मन्मथः ॥२॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> तासां तथा रुदतीनाम् अधुना मद्-दुःख-सम्भावनया दैन्य-विशेषेणासां रोदनात् प्राणा गत-प्राया इति । तेन वितर्क्यमानानाम् इत्य् अर्थः । एवम् आत्मानपेक्षया तद्-एकापेक्षयैव दैन्य-विशेषेण तत्-प्राप्तिर् इति दर्शितम् । <strong>शौरिः</strong> शूर-वंशाविर्भूतत्वेन प्रसिद्धोऽपि तासाम् एव <strong>आविरभूत्</strong> सर्वतोऽप्य् अपूर्वाद् आविर्भावाद् इत्य् अर्थः। तथा च वक्ष्यते&mdash;त्रैलोक्य-लक्ष्म्य्-एक-पदं वपुर् दधत् [भा।पु। १०.३२.१४], तत्रातिशुशुभे ताभिर् भगवान् देवकी-सुतः [भा।पु। १०.३३.७] इति,</p>
<blockquote>
<p>गोप्यस् तपः किम् अचरन् यद् अमुष्य रूपं &gt;
लावण्य-सारम् असमोर्ध्वम् अनन्य-सिद्धम् । &gt;
दृग्भिः पिबन्त्य् अनुसवाभिनवं दुरापं [भा।पु। १०.४४.१४] इत्य्-आदौ &gt; च ।</p></blockquote>
<p>तथैव श्री-गोपीषु विशेषोक्तिः । एताः परं [भा।पु। १०.४७.५८] इत्य्-आदौ, वाञ्छन्ति यद् भव-भियो मुनयो वयं च [भा।पु। १०.४७.५८] इति श्रीमद्-उद्धव-सिद्धान्तानुसारेण सर्वाधिक-प्रेमवतीषु तासु युक्तम् एव च तादृशत्वम् । प्रपद्यमानस्य यथाश्नतः स्युः [भा।पु। ११.२.४२] इत्य्-आदि-न्यायेन तथैव दर्शयति&mdash;<strong>साक्षान्-मन्मथ-मन्मथ</strong> इति ।</p>
<p>नाना-वासुदेवादि-चतुर्व्यूहेषु ये साक्षान्-मन्मथाः स्वयं कामदेवाः, न तु तदीय-शक्त्य्-अंशावेशि-प्राकृत-मन्मथवद् असाक्षाद्-रूपाः, तेषाम् अपि मन्मथः मन्मथत्व-प्रकाशकः चक्षुषश् चक्षुः [बृ।आ।उ। ४.४.१८] इत्य्-आदिवत् । येषां रूप-गुण-विशेषाणाम् अंशेन तत्-प्रकाशकोऽसौ, तान् अखिलान् एव प्रकाशयन्न् इत्य् अर्थः । अत एवास्य महा-मन्मथत्वेनैकाक्षरादि-मन्त्रा ध्यानानि च सन्ति । किन्तु तस्मिन् ध्यानेऽन्याकारत्वं मन्मथत्व-व्यञ्जनार्थम् एव ज्ञेयम् । मन्मथ-पदस्य यौगिक-वृत्त्या तेषाम् अपि क्षोभकादि-रूपः सन्न् इति ध्वनितम् । एवं तादृश-रूपस्यादि-रसे परमालम्बनता भक्त्य्-अन्तरागम्यता च दर्शिता ।</p>
<p>तद् एवं स्वरूपाविर्भावस्यापूर्वताम् उक्त्वा विलास-वेशयोर् अप्य् आह&mdash;<strong>स्मय-</strong> इत्य्-आदि विशेषण-त्रयेण । तत्र <strong>स्मयमान-</strong> इति वर्तमान-प्रयोगेण तात्कालिकत्व-विवक्षया सहज-स्मिताद् वैलक्षण्य-प्रतीतेः । तथा <strong>पीताम्बर</strong> इत्य् अनेनैव विवक्षिते सिद्धे धारण-प्रयोगोऽतिरिक्त एवेति तेन तदानीम् अन्य-विशिष्ट-धारण-बोधनात् । तथा <strong>स्रग्वी</strong> इत्य् अत्रापि प्रशंसायां मत्व्-अर्थीय-विधानात् ।</p>
<p>किं च, स्मितेनात्मनः सुप्रसन्नत्वं त्यागस्य च परिहासमयत्वम् । पीताम्बर-धारणेन मूर्ध-पर्यन्तावृततया स्वस्य तासां परित्यागतः सङ्कुचित-चित्तत्वम् । स्रग्वित्वेन केवल-तत्-सङ्गितया तां विना स्वस्य सङ्गान्तरारोचकत्वं च ज्ञापितम् । तथा च, श्रोतृ-हृदये तत्-प्रवेशाय तात्कालिक-शोभा-वर्णनम् इदम् इति ॥२॥</p>
<hr>
<p><strong>जीव-गोस्वामी (प्रीति-सन्दर्भः १५४) :</strong> अथोद्दीपनेषु तदीय-द्रव्याणि च
परिष्कारास्त्र-वादित्र-स्थान-चिह्न-परिवार-भक्त-तुलसी-निर्माल्यादीनि । तत्र परिष्कारा वस्त्रालङ्कार-पुष्पादयः । ते च तदीयास् तत्-स्वरूप-भूतत्वेनैव भगवत्-सन्दर्भे दर्शिताः । तथापि भूषण-भूषणाङ्गम् [भा।पु। ३.२.११] इति न्यायेन तत्-सौन्दर्य-सौरभ्यादि-परिष्क्रियमाणतयैव तं परिष्कुर्वन्ति न केवल-स्व-गुणेन । स च तत्-तद्-रूपान् तान् स्व-शक्ति-विलासान् प्राप्य स्वीय-तत्-तद्-गुणान् विशेषतः प्रकाशयतीति तस्य तत्-तद्-अपेक्षापि सिध्यति । अत एव <strong>पीताम्बर-धरः स्रग्वी साक्षान् मन्मथ-मन्मथः</strong> इत्य्-आदौ अभिव्यक्तासमोर्ध्व-सौन्दर्यस्यापि परिष्कारत्वेन वर्णितयोः स्रक्-पीताम्बरयोर् अपि तादृशत्वं गम्यते ।</p>
<p>ईदृशान्य् एव वासांसि नित्यं गिरि-वनेचराः [भा।पु। १०.४१.३५] इति रजक-वाक्यं त्व् आसुर-दृष्ट्या, श्री-विष्णु-पुराणे लौकिक-दृष्ट्यापि सुवर्णाञ्जन-चूर्णाभ्यां तौ तदा भूषिताम्बरौ [वि।पु। ५.९.५] इत्य् उत्तमागमत्वावगमात् । तथा मूले च श्यामं हिरण्य-परिधिम् [भा।पु। १०.२३.२२] इत्य्-आदि । आस्तां तद् अपि कालिय-वरुण-गोविन्दाभिषेक-कर्तृ-महेन्द्राद्य्-उपहृतासङ्ख्य-वस्त्रादीनां तद्-दिने चावश्यं विचित्र-परिहितानां तेनान्यथा प्रतीयमानत्वम् एव जायते । ततः कंसाहृत-वाससां स्वीकारश् च तदीय-स्वरूप-शक्त्यैक-प्रादुर्भाव-रूपाणां नरकाहृत-कन्यानाम् इवेति ज्ञेयम् ॥२॥</p>
<hr>
<p><strong>जीव-गोस्वामी (प्रीति-सन्दर्भः २७५) :</strong> अथ <strong>उज्ज्वलः</strong> । अत्रालम्बनः कान्तत्वेन स्फुरन् कान्त-भाव-विषयः श्री-कृष्णः । तद्-आधाराः सजातीय-भावास् तदीय-परम-वल्लभाश् च । तत्र श्री-कृष्णो यथा&mdash;<strong>तासाम् आविरभूच् छौरिः</strong> इति ॥२॥</p>
<hr>
<p><strong>जीव-गोस्वामी (क्रम-सन्दर्भः) : शौरिः</strong> शूर-वंशाविर्भूतत्वेन प्रसिद्धोऽपि तासाम् एवाविरभूत् । सर्वतोऽप्य् अपूर्वाद् आविर्भावाद् इत्य् अर्थः । <strong>साक्षान्-मन्मथः</strong> नाना-चतुर्व्यूह-स्थाः प्रद्युम्नाः, तेषां <strong>मन्मथः</strong> । चक्षुषश् चक्षुः [बृ।आ।उ। ४.४.१८] इतिवन् मन्मथत्व-प्रकाशक इत्य् अर्थः ॥२॥</p>
<hr>
<p><strong>जीव-गोस्वामी (बृहत्-क्रम-सन्दर्भः) :</strong> अथ तासां तथा-विध-रोदन-श्रवणानन्तरं सोढुम् अशक्तस् तदैव प्रादुरभूद् इत्य् आह&mdash;<strong>तासाम्</strong> इत्य्-आदि । <strong>शौरिर्</strong> इत्य् अत्र शूर-शब्दो न रूढः, अपि तु यौगिक एव । शूर-पुत्रोऽपि नातः परम् अन्तर्धान-लीलायां समर्थोऽभूत्, अपि तु तासां <strong>साक्षाद् आविर्भूतः</strong>, अत एव <strong>स्मयमान-मुखाम्बुजः</strong> । अतः परं मम धैर्यं न वर्तत इति स्मयमानत्वम् । <strong>पीताम्बर-धर</strong> इति भाव-विशेषात् श्लथन् पीताम्बरं वाम-करेण बिभ्रद् इत्य् अर्थः । अथवा पीतोत्तरीयैक-देशं धृत्वा स्मितं संवृण्वन् । अथवा, श्लथद्-उत्तरीयतया पीताम्बरं पीताम्बरैक-देशो धरायां यस्य, अन्यथा पीताम्बरम् इत्य् अनेनैव सिद्धिः । <strong>स्रग्वी</strong> अम्लान-वन-मालः । <strong>मन्मथस्य मन्मथो</strong> मनो मथ्नातीति यथा तस्यापि तथा । अथवा, मदयतीति मथ्नातीति वा मन्द मथ् वा मदनः न मथ्नातीति मन्मथो रुद्रस् तस्यापि मदं गर्वं मथ्नातीति मोहिनी रूपेण गर्वं हतवान् इति तथा । भूतोऽपि स्वयं तासां सौन्दर्याकृष्ट इत्य् अर्थः । अथवा, साक्षान्-मन्मथो मूर्त-मन्मथस् तस्यापि मन्मथः ॥२॥</p>
<hr>
<p><strong>नारायण-भट्टः (श्री-रसिकाह्लादिनी) :</strong> अधुना रोदनम् एव कृष्ण-प्राप्ति-साधनं जातम् इत्य् आहुः&mdash;<strong>तासाम्</strong> इति । यस् तु विरह-ज्वालावलीढ-मनाः, तेन रुरुदुः, <strong>तासां</strong> परमार्तानां दशम्य्-अवस्था-निकट-वर्तिनीनां मध्ये <strong>शौरिः,</strong> सर्वेषां दुःख-निरसन-निज-गुण-प्रकाशनार्थं शूर-वंशेऽवतीर्ण इत्य् अर्थः, <strong>आविरभूद्</strong> दृश्योऽभवद् इति । तासां शोक-निवृत्त्य्-अर्थं <strong>स्मयमानं मुखाम्बुजं</strong> यस्य, स्व-दोषाच्छादनार्थम् एव स्मितं स्वस्यैव सापराधत्वाद् इति । रोमाञ्चादि-गूहनार्थं <strong>पीताम्बर-धरः</strong> । पीताम्बरेण सर्वम् अङ्गम् आच्छाद्याविर्भूतः । <strong>स्रग्वी</strong> तद्-विरहे स्वस्यापि ताप-निर्वापकं शैत्य-हेतुं माला-धारणम् उक्तम् ।</p>
<p>यद् वा, इदानीं मनसि आविर्भावे न रसो न च कीर्तिर् इति विचार्याविर्भूतः । <strong>पीताम्बर</strong> इति वर्ण-सादृश्येन तद्-वर्ण-सदृक्त्वेन पीताम्बर-धारणम् उक्तः । <strong>स्रग्वी</strong> अनेन माला-धारणेन कीर्ति-रक्षणं सूचितम् । तासाम् अलङ्करणार्थम् । यद् वा, स्रजो वृन्दावन-भव-माल्य-गुम्फिताः सन्ति यस्येति ईर्ष्ययालब्धुम् उद्यतानां वाक्-स्तम्भं कारयितुं जगन्-मोहन-रूपम् आविश्चकारेति ।</p>
<p>एवं गति-विलास-माधुर्य-प्रकाशनेन <strong>साक्षान्-मन्मथ-मन्मथः</strong> । स तु मन्मथः प्राकृतः प्राकृतान् एव क्षोभयति, न त्व् अप्राकृतान् कृष्ण-प्रियान् । अयं तु साक्षान् मूर्तः, जगन्-मोहकस्य मन्मथस्यापि मोहक इत्य् अर्थः । कामस्य चेन् मोहो जातः, तर्हि तासां मोहने को विस्मयः ? इति । एतासां मोहने प्राकृत-कामस्यासामर्थ्यात् । अयम् एव मोहक इत्य् अर्थः ।</p>
<p>अयम् आशयः&mdash;यावत्-पर्यन्तं कृष्णो रास-विलासं कृतवान्, तावत्-पर्यन्तं कामस्यापि निरोधो जातः । स्वरूपे निमग्नत्वान् निष्क्रियो जात इति । तद्-अवच्छिन्ने काले सर्वे जनाः मत्-प्रवण-चित्तत्वं न स्वार्थे साधयन्त्व् इति विचार्य कामं मोहितवान् इति । कृष्ण-स्वरूपे स्थितोऽयं कामस् तु चिन्मयात्मकः गोपी-जन-सेव्यः । एताः परं तनुभृतः [भा।पु। १०.४७.५८] इत्य्-आदिना तु तासु उद्धवादि-नमस्कार्या सुदृष्टम् ॥२॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) : शौरिर्</strong> इति श्री-गोपी-जन-पक्षस्य श्री-शुकदेवस्य कृष्णं प्रत्य् असूयोक्तिः । कुटिलान्तःकरण-क्षत्रिय-जात्य्-उद्भवत्वाद् एव कृष्णः प्रेमवतीभ्य आभ्य एतावद् दुःखं दत्त्वा स्व-शौर्यं प्रकटीचकार । यदि सरलान्तःकरण-गोप-जाति-जातोऽभविष्यत् तदा नैवम् अभविष्यद् इत्य् अर्थ-व्यञ्जिका । अत एव <strong>तासां</strong> दुःखेऽपि प्रफुल्ल-मुखः । वस्तुतस् तु <strong>स्मयमानं</strong> तासाम् आनन्दनार्थम् एव प्रफुल्लीकृतं <strong>मुखाम्बुजम्</strong> एव । हृद्-अम्बुजं तु सन्तप्तम् एव यस्य सः । <strong>पीताम्बरं</strong> स्कन्धाभ्यां पुरो लम्बितीकृत्य हस्ताभ्यां धरतीति सः । अपराधं क्षमयितुम् इति भावः । <strong>स्रग्वी</strong> इति प्रेयस्यैव परिधापितां स्रजं तां दर्शयितुम् इति भावः । <strong>साक्षान्-मन्मथो</strong> यः समष्टि-कामः, तस्यापि मनो मथ्नातीति सः । जगन्-मोहनम् अपि कन्दर्पं मोहयितुम् आयान्तं स्त्री-भावं प्रापय्य तथा मोहयामास यथा सोऽपि कृष्ण-सौन्दर्यं दृष्ट्वा कन्दर्प-शर-पीडितो मुमोहेत्य् अर्थः । तेन कृष्णस् तत्-प्रेयस्यश् च स्वरूप-भूत-कन्दर्पस्य तस्य तत्रानधिकाराद् एवेति ज्ञेयम् । तदानीं साक्षान्-मन्मथ-मन्मथत्वेन महा-मोहन-स्वीय-माधुर्याविष्करणं तासां तादृशस्यापि विरह-दुःखस्य विस्मारणार्थम् इति स्पष्टीकर्तुम् ॥२॥</p>
<hr>
<p>॥ १०.३२.३-४ ॥</p>
<p>तं विलोक्यागतं प्रेष्ठं प्रीत्य्-उत्फुल्ल-दृशोऽबलाः ।</p>
<p>उत्तस्थुर् युगपत् सर्वास् तन्वः प्राणम् इवागतम् ॥</p>
<p>काचित् कराम्बुजं शौरेर् जगृहेऽञ्जलिना मुदा ।</p>
<p>काचिद् दधार तद्-बाहुम् अंसे चन्दन-रूषितम्<sup id="fnref:1"><a href="#fn:1" class="footnote-ref" role="doc-noteref">1</a></sup> ॥</p>
<p><strong>श्रीधर-स्वामी (भावार्थ-दीपिका) : तन्वः</strong> कर-चरणादयः ॥३-४॥</p>
<hr>
<p><strong>वंशीधरः (भावार्थ-दीपिका-प्रकाशः) : तं</strong> कृष्णम् । अवयवावयविनोर् अभेदोपचारात् <strong>तनू</strong>-शब्दोऽत्रावयव-परः, शरीराणि वा । <strong>प्राण</strong>-शब्द एकत्वं सामान्याभिप्रायम् ॥३-४॥</p>
<p>[<em>अतः परं विश्वनाथः</em>।]</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) : आगतम्</strong> इति । तासाम् अभिप्रायानुसारेण । यद् वा, तासां मध्ये प्रादुर्भूतम् । किं वा, आदौ दूरे प्रादुर्भूयागमन-क्रमेण निजान्तिकं प्राप्तं सन्तम् इत्य् अर्थः । तथा श्री-विष्णु-पुराणे&mdash;ततो ददृशुर् आयान्तं विकासि-मुख-पङ्कजं [वि।पु। ५.१३.४३] इति । अत एव <strong>वि</strong>शेषेण <strong>लोकयित्वा</strong> दृष्ट्वेति रोदन-वैवश्येन ईषद्-दर्शनेऽप्य् अदर्शनात् । किं वा, दृष्टेऽपि परमार्त्या विश्वासाभावात् सम्यक् निरीक्ष्यैवेत्य् अर्थः । अतः <strong>प्रीत्या</strong> प्रहर्षेण <strong>उच्चैः फुल्लो</strong> विकसिता <strong>दृशो</strong> नेत्राणि यासां, तथाभूताः सत्यः । <strong>अबला</strong> विरह-क्षामतयोत्थातुम् असमर्था अपि सर्वा <strong>युगपद् उत्थितः</strong> । तत्र हेतुः&mdash;<strong>प्रेष्ठम्</strong> इति ।</p>
<p>ननु तथाप्य् अन्त्य-दशा-प्राप्तानाम् इव तासां सद्य एकदा तथोत्थानं कथं सम्भवेत् ? इत्य् आशङ्क्य एतद् एव दृष्टान्तेन साधयति&mdash;<strong>तन्व</strong> इति । तद्-एक-प्रेष्ठत्वेन मरणे जीवने च तद्-एक-हेतुत्वाद् इति भावः । यद् वा, आदौ <strong>प्रीत्य्-उत्फुल्ल-दृशो</strong> बभूवुः । पश्चाद् <strong>उत्थस्थुः</strong>, यथा तनूनाम् अप्य् आदौ स्पन्दनादि पश्चात् स्व-स्व-कृत्ये प्रवृत्तिर् इति । <strong>आगतम्</strong> इति पुनर्-उक्त्य्â उत्थाने आगमनैक-हेतुता बोधिता ॥३॥</p>
<p>अधुना तद्-आगमनात् सर्वासाम् एव विरह-तापापगमं परमोत्सवादिकं च षड्भिर् वदन्न् आदौ पृथक्त्वेन तासु मुख्यानां प्रसिद्धानाम् अष्टानां प्रेम-चेष्टितान्य् आह&mdash;<strong>काचिद्</strong> इति पञ्चभिः । <strong>कराम्बुजम्</strong> एकम् अन्येनाम्बर-धारणात् तथा व्यवहारस्य शोभनत्वात् । अम्बुज-रूपकेण सहजारूण्यादि-सौन्दर्यं ताप-हारित्वं च ध्वनितम् । <strong>अञ्जलिना</strong> इति भक्ति-विशेषात् । <strong>मुदा</strong> इति विरह-दुःख-निवृत्तेः । इदं चाग्रेऽपि सर्वत्रानुवर्त्यम् । तस्य तं वा सौन्दर्यादिनानिर्वचनीयं बाहुम् । <strong>शौरेर्</strong> इत्य् अनुवर्तत एव । एवम् अग्रेऽपि । <strong>चन्दनेन रूषितं</strong> भक्ति-च्छेद-लिप्तम् इति सौन्दर्यं तापापहारित्वं चोक्तम् ॥४॥</p>
<hr>
<p><strong>जीव-गोस्वामी (लघु-वैष्णव-तोषणी) : आगतम्</strong> आदौ समुत्कण्ठया सद्य एव दूरे प्रादुर्भूय आगमन-क्रमेण निजान्तिकं प्राप्तं सन्तम् । तथा च विष्णु-पुराणे&mdash;ततो ददृशुर् आयान्तं विकासि-मुख-पङ्कजं [वि।पु। ५.१३.४३] इति । अत एव <strong>वि</strong>शेषेण <strong>लोकयित्वा</strong> दृष्ट्वेति रोदन-वैवश्येन ईषद्-दर्शनेऽप्य् अनिश्चयात् । किं वा, दृष्टेऽपि परमर्त्या विश्वासाभावात् सम्यक् निरीक्ष्यैवेत्य् अर्थः । <strong>अबला</strong> विरह-क्षामतयोत्थातुम् असमर्था अपि सर्वा <strong>युगपद् उत्थितः</strong> । तत्र हेतुः&mdash;<strong>प्रेष्ठम्</strong> इति । तद्-एक-प्रेष्ठत्वेन मरणे जीवने च तद्-एक-हेतुत्वात् । एतद् एव दृष्टान्तेन साधयति&mdash;<strong>तन्व</strong> इति । <strong>आगतम्</strong> इति पुनर् उक्तिः उत्थाने आगमनैक-हेतुता स्पष्टार्थं कृता । विलासाख्योऽनुभावोऽयम्&mdash;</p>
<blockquote>
<p>गति-स्थानासनादीनां मुख-नेत्रादि-कर्मणाम् । &gt;
तात्कालिकं तु वैशिष्ट्यं विलासः प्रिय-सङ्गजम् ॥ [उ।नी। ११.३१] &gt; इति ॥३॥</p></blockquote>
<p>पूर्वं विरह-दैन्येन तुल्य-वचनैः सर्वासाम् एव तुल्यता प्राप्तिर् दर्शिता। अधुना प्राप्त-निजालम्बनत्वेन स्व-स्वभावम् अनुसरन्तीनां मुख्यानां चेष्टित-भेदैर् भाव-भेदान् आह&mdash;<strong>काचिद्</strong> इति पञ्चभिः । <strong>कराम्बुजं</strong> दक्षिणं <strong>जगृहे</strong> वन-भ्रमण-श्रान्ततया मत्तस्य तस्य करावलम्बनाय तथा व्यवहारस्यौचित्यात् स्पर्शोत्सुक्याच् च । करस्य दक्षिणत्वं च निज-स्कन्धे तद्-बाहु-धारिण्या द्वितीयायाः कान्त-समान-स्थितत्वेन वाम-भागावस्थानौचित्यात्, दक्षिणस्यैव तथा ग्रहणौचित्याच् च । करस्य दक्षिणं च निज-स्कन्धे तद्-बाहु-धारिण्या, द्वितीयायाः कान्त-समान-स्थितत्वेन वाम-भागावस्थानौचित्यात्, दक्षिणस्यैव तथा ग्रहणौचित्यात् । एवम् उत्तरोत्तरं ज्ञेयम् ।</p>
<p><strong>अञ्जलिना</strong> इति निर्देशाद् इयं मृदुः सख्य-प्राय-दास्या कान्त-पराधीना दक्षिणा च । <strong>चन्दनेन रूषितं</strong> भक्ति-च्छेद-लिप्तम् इति इयम् आकृष्य धारणात् प्रखरा व्यक्त-सख्या किञ्चित् पराधीन-कान्ता दक्षिणा च । ताम्बूलम् अत्र प्रतिकुञ्जं मालादि-साहित्येन श्री-वृन्दा-देव्या स्थापितम् । योगमायैयैव वा सिद्धम् । <strong>शौरेर्</strong> इति प्रकरण-लब्धम् ॥४॥</p>
<hr>
<p><strong>जीव-गोस्वामी (प्रीति-सन्दर्भः ३२६) :</strong> [विलास-मामकः अनुभावः&mdash;]</p>
<blockquote>
<p>गति-स्थानासनादीनां मुख-नेत्रादि-कर्मणाम् । &gt;
तात्कालिकं तु वैशिष्ट्यं विलासः प्रिय-सङ्गजम् ॥ [उ।नी। ११.३१]</p></blockquote>
<p>स यथा&mdash;<strong>तं विलोक्यागतं प्रेष्ठम्</strong> इति स्पष्टम् ॥ (३२६)</p>
<hr>
<p><strong>जीव-गोस्वामी (प्रीति-सन्दर्भः ३६७) :</strong> एष चासु बहु-भेदो वर्तते । एकत्र भावे खलु मिथुनस्य मिथ आदर-विशेषः । तत्र प्रेयसीनां त्वदीयत्वाभिमानातिशयेन कान्तं प्रति पारतन्त्र्य-विनय-स्तुति-दाक्षिण्य-प्राचुर्यम् । अन्यत्र मदीयत्वातिशयः, यत्र परतन्त्र-कान्ततयान्तर्-मर्मज्ञता-नर्म-कौटिल्याभास-प्राचुर्यम् । एतद् युगलस्य च भेदस्य बह्व्-अंश-स्वल्पांश-तत्-साङ्कर्य-भेदेनापरासु च बहुविध इति । एते च भावा यथोक्ताः&mdash;<strong>काचित् कराम्बुजम्</strong> इति षड्भिः ।</p>
<p>अत्रादर-विशेष-मय-प्राग्-उक्त-भावा <strong>काचित् कराम्बुजम्</strong> इत्य् अत्र प्रथमोक्ता । इयं च सर्वाग्र-स्थितत्वाद् आदौ वर्ण्यते । ततो ज्येष्ठेति गम्यते । ततश् च सर्वादौ तयैव मिलनं कृष्णस्य । तथा तस्याम् एव श्री-कृष्णस्याप्य् आदरातिशयोऽवगम्यते । एवं तथाञ्जलिना कर-ग्रहणात् तस्या अपि तस्मिन्न् आदरो व्यक्तः । तत्-पारतन्त्र्यादिकम् अपि । मध्य-स्थितत्वं चास्याः । ततः साध्व् एवेदं प्रथमोदाहरणम् ॥४॥</p>
<p>सङ्कर-भावा च&mdash;<strong>काचिद् दधार</strong> इत्य्-आदिनोक्ता । तद् बाहोर् अंसे धारणेन पूर्वस्या दाक्षिण्यांशेन साम्यात् । उत्तरस्या एषा खलु श्यामलेत्य् अभियुक्त-प्रसिद्धिः । अत्राष्टमी च विष्णु-पुराणोक्ता यथा&mdash;</p>
<blockquote>
<p>काचिद् आयान्तम् आलोक्य गोविन्दम् अतिहर्षिता । &gt;
कृष्ण कृष्णेति कृष्णेति प्राह नान्यद् उदीरितम् ॥ [वि।पु। ५.१३.४४] &gt; इति ।</p></blockquote>
<p>अस्या नातिस्फुट-भावत्वात् ताटस्थ्यम् । एषा च भद्रेत्य् अभियुक्त-प्रसिद्धिः । तेषां भावानां परमानन्दैक-रूपत्वं दर्शयति&mdash;<strong>सर्वा</strong> [भा।पु। १०.३२.९] इति ॥४॥</p>
<p>(<em>इतः परं १०.२९.६ श्लोको द्रष्टव्यः।</em>)</p>
<hr>
<p><strong>जीव-गोस्वामी (प्रीति-सन्दर्भः ३९३) :</strong> एतद्-अनन्तरं सम्भोगोदाहरणं च दर्शितम्&mdash;<strong>तं विलोक्यागतं प्रेष्ठं</strong> इत्य्-आदिभिः ॥४॥</p>
<hr>
<p><strong>जीव-गोस्वामी (क्रम-सन्दर्भः) :</strong> काचिद् इत्य्-आदि षट्कम् ॥४॥</p>
<hr>
<p><strong>जीव-गोस्वामी (बृहत्-क्रम-सन्दर्भः) :</strong> तत्र प्रादुर्भूते सति यद् अभूत् तद् आह&mdash;<strong>तम्</strong> इत्य्-आदि । <strong>आगतम्</strong> आविर्भूतम्, न तु कुतश्चिद् आयातं, तत्रैवान्तर्धाय स्थितत्वात् । <strong>अबला</strong> अपि उत्थानासमर्था अत्य्<strong>उत्तस्थुः</strong> । <strong>युगपद्</strong> इति दर्शनस्य पौर्वापर्याभावाद् एकस्यैव प्रत्येकं पुरतो भासमानत्वात् । एतेन पूर्वम् उपविष्टा एव जगुर् इति मन्तव्यम् । तत्र दृष्टान्तः&mdash;<strong>तन्वः</strong> <strong>प्राणम् इवागतम्</strong> । प्राणयतीति प्राण आत्मा, तं प्राप्य तन्वः शरीराणीव आत्मनः एकत्वाद् एक-वचनम् । तनूनां बहुत्वे तथा ॥३॥</p>
<p>अथ तस्मिन्न् आविर्भूते तम् आलोक्य, या यथा चक्रुस् तद् आह&mdash;<strong>काचिद्</strong> इत्य्-आदि बहुभिः । <strong>काचित् कराम्बुजम्</strong> इति सादर-प्रणयिनी, केचिद् एनां चन्द्रावलीम् आहुः। काचिद् दधार तद्-बाहुं [भा।पु। १०.३२.४] इति सख्य-प्रधान-प्रणयवती ॥४॥</p>
<hr>
<p><strong>नारायण-भट्टः (श्री-रसिकाह्लादिनी) :</strong> प्रथमं तासां तत्र गोचरे किञ्चिद् दूरे दिशि आविर्भूयायान्तं स-सम्भ्रमाः जाता इत्य् आह&mdash;<strong>तं विलोक्य</strong> इति । तथोक्तं पराशरेण&mdash;ततो ददृशुर् आयान्तं विकासि-मुख-पङ्कजं [वि।पु। ५.१३.४३] इति । तद्-अर्थं सर्वम् अन्वेषितं गानं रोदनम् अपि प्राप्ति-साधनं ज्ञात्वा <strong>तम्</strong> <strong>आगतं</strong> दूराद् एव <strong>विलोक्य</strong> सम्यक्त्वेन दृष्ट्वा परिचित्य विरहाग्नि-ताप-प्रदम् अपि <strong>प्रेष्ठं</strong> जीवन-हेतुत्वात् । <strong>अबलाः</strong> विरहार्ति-जनित-देह-सामर्थ्या अपि तद्-विश्वासाभावात् सकृद् आत्मानं दर्शयित्वा पुनर् अप्य् अदृश्यो भविष्यतीति शङ्कया <strong>सर्वाः</strong> पुण्यत एकदैव <strong>उत्तस्थुः</strong> स-सम्भ्रमं समुत्थिता इति । कर्शनानन्तरम् एव प्राप्ता <strong>उत्फुल्ला</strong> विकसिता <strong>दृशो</strong> यासां ताः । तत्र दृष्टान्तम् आह&mdash;<strong>तन्वा</strong> कर-चरणादयः आगतं प्राणं दृष्ट्वा यथोत्तिष्ठन्ति स-चेतना भवन्ति, तद्वद् इति ॥३॥</p>
<p>एवं तावत् सर्वासाम् एव विरह-ताप-निवृत्तौ सत्यां तासां यूथ-मुख्यानां तत्-तद्-भावोदयेन पूर्व-चिन्तितानि विरहालापैः मुख-निर्गतानि शृङ्ग-ग्राहिका-न्यायेन पृथक्-कृतानि चेष्टितानि अभिनयेन दर्शयति&mdash;<strong>काचिद्</strong> इति पञ्चभिः । <strong>काचिद्</strong> इति श्री-कृष्ण-प्रियात्वान् नामानुक्तिः । ययान्तर्धि-समये <strong>कराम्बुज</strong>-स्पर्शनम् एव चिन्तितं, सा कापि <strong>शौरेर्</strong> इति शुकोक्तिः । <strong>काचित् कराम्बुजम्</strong> इति शैत्य-हेतुत्वं व्यञ्जितम् <strong>अञ्जलिना</strong> संहत-हस्त-द्वयेन गौरव-पूर्वकं स्व-विनय-ज्ञापनं च <strong>मुदा</strong> हृदयोल्लासे निज-गृहे पुनर् अप्य् अन्तर्धान-शङ्कयेति गूढाभिप्राया, बहु-प्रदेश-चङ्क्रमणेन संवलन-शङ्कया वा स्पर्श-जनितानन्द-प्राप्तीच्छया वा कराम्बुज-ग्रहणम् इति । <strong>काचित्</strong> गौरवं परित्यज्य <strong>तद्-बाहुं स्वांसे दधार</strong> यतोऽप्य् अन्तरगा भविष्यामीत्य् आशया सदालिङ्गिता स्याम् इत्य् आशया वा एकं बाहुं स्व-स्कन्धे धृतवती । अनेन पीताम्बर-धारणात् । <strong>मुदा</strong> इति पूर्व-क्लेश-निवृत्तिः सूचिता। कीदृशं बाहुं ? <strong>चन्दन-भूषितं</strong> चन्दनेन भक्ति-च्छेद-रचनया कयाचिल् लिप्तं विरह-ताप-तप्तांसे स्थापनं तत्-ताप-निवृत्त्य्-अर्थम् एव । तत्र हेतुत्वेन विशेषणं <strong>चन्दन-भूषितम्</strong> इति । &quot;रूषितम्&quot; इति पाठे स एवार्थः ॥४॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) : तन्वः</strong> कर-चरणादयः । <strong>आगतम्</strong> इति पुनर्-उक्तिः तासां मूर्च्छितानाम् उत्थानं तद्-आगमनैक-हेतुकम् इति स्पष्टीकर्तुम् ॥३॥</p>
<p>सर्व-गोपीषु मुख्यानां कासाञ्चित् स्व-स्वभावोचित-प्रेम-चेष्टितान्य् आहुः&mdash;<strong>काचिद्</strong> इति पञ्चभिः । <strong>कराम्बुजं</strong> दक्षिणम् एवेत्य् उत्तरार्ध-व्याख्यायां व्यक्तीभावित्वात् । <strong>जगृहे</strong> विनय-मय-मैत्र्यात् स्पर्शौत्सुक्याच् चेति भावः । इयम् आदर-मय-संस्पर्शात् तदीयतामय-घृत-स्नेहवती कान्त-पराधीना दक्षिणा च प्राथम्यात् सर्व-ज्येष्ठा । <strong>चन्दनेन रूषितं</strong> भक्ति-च्छेदेन लिप्तं <strong>बाहुं</strong> वामम् एव स्व-कान्त-वाम-भाग एव स्थितौचित्यात् । इयम् आदर-गन्धिना स्व-कर्तृकालिङ्गनेन किञ्चिद् घृत-स्नेह-मिश्र-मधु-स्नेहवती-व्यक्त-सख्या किञ्चित् स्वाधीन-कान्ता दक्षिणा च ॥४॥</p>
<hr>
<p>॥ १०.३२.५ ॥</p>
<p>काचिद् अञ्जलिनागृह्णात् तन्वी ताम्बूल-चर्वितम् ।</p>
<p>एका तद्-अङ्घ्रि-कमलं सन्तप्ता<sup id="fnref:2"><a href="#fn:2" class="footnote-ref" role="doc-noteref">2</a></sup> स्तनयोर्<sup id="fnref:3"><a href="#fn:3" class="footnote-ref" role="doc-noteref">3</a></sup> अधात् ॥</p>
<p><strong>श्रीधर-स्वामी (भावार्थ-दीपिका) : अञ्जलिना</strong> संहत-हस्त-द्वयेन ॥५॥</p>
<hr>
<p><strong>वंशीधरः (भावार्थ-दीपिका-प्रकाशः) : ताम्बूलस्य चर्वितं</strong> भक्षितोच्छिष्टं थूत्कृत्य त्यक्तं तज्जलं वा । <strong>सन्तप्त-स्तनयोस्</strong> तापापनोदनार्थम् अधाद् दधार ॥५॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) : तद्-अङ्घ्रि-कमलम्</strong> इति । उपविश्य स्थितवत एव प्रणय-वशाच् चरणयोर् एकम् उत्तोल्य <strong>स्तनयोर् अधात्</strong> । पश्चाद् एवोपवेशो वक्ष्यते ॥५-९॥</p>
<hr>
<p><strong>सनातन-गोस्वामी (बृहद्-वैष्णव-तोषणी) : अञ्जलिना</strong> इति पूर्ववत् । किं वा, बहुल-लाभाशया सदा चर्व्यमाणं <strong>ताम्बूलं</strong> प्रवर्तते, परम-रसमयत्वात् पतन-शङ्कया वा । यतस् <strong>तन्वी</strong> विरहेणातिकृशा । अत एव <strong>ताम्बूल-चर्वितं</strong> परम-रसमयत्वात् ताम्बूलं पुरा श्री-भगवतैव नागर-शेखरेण स्वयम् आनीतम् । किं वा, श्री-वृन्दा-देव्य्-आद्य्-अर्पितं ज्ञेयम् । <strong>अङ्घ्रि-कमलम्</strong> एकं <strong>स्तनयोर् न्यधाद्</strong> इत्य् एतस्यास् तद्-अर्थम् उपवेशो ज्ञेयः । श्री-भगवद्-उपवेशश् चाग्रे&mdash;तत्रोपविष्टः [भा।पु। १०.३२.१४] इति वक्ष्यते, तस्य तयोर् निधाने हेतुः&mdash;<strong>सन्तप्त</strong>- इति । अन्यथा विरह-ताप-काम-ज्वरयोर् अनुपगमः । &quot;हृदये&quot; इति पाठेऽपि स एवार्थः ॥५॥</p>
<hr>
<p><strong>जीव-गोस्वामी (लघु-वैष्णव-तोषणी) : अञ्जलिनागृह्णाद्</strong> इति पूर्ववत् । अत्रौत्सुक्यं त्व् अधरामृतार्थम् । इयं मृदुर् दास्य-प्राय-सख्या कान्त-पराधीना दक्षिणा च <strong>अङ्घ्रि-कमलं</strong> दक्षिणम् एव <strong>स्तनयोर् न्यधात्</strong>। वाम-भुजेन प्रियावलम्बनेन वाम-चरण-न्यस्ताङ्ग-भावता-प्राप्तेः। सम्प्रति स्थित एव चायम् उपवेशस्याग्रतो वक्ष्यमाणत्वात् । अत उपविष्टयैव तया चरण-धारणम् । तस्य तयोर् निधाने हेतुः&mdash;<strong>सन्तप्त</strong>- इति विरह-मय-रत्य्-आख्येन भावेनेति शेषः । &quot;हृदय&quot; इति पाठे स एवार्थः । इयं प्रखरा दास्य-प्राय-सख्या कान्ताधीना दक्षिणा च ॥५॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>जीव-गोस्वामी (बृहत्-क्रम-सन्दर्भः) : काचिद् अञ्जलिना</strong> इति कुमारिकाणां मुख्या । <strong>एका तद्</strong>-<strong>अङ्घ्रि-कमलम्</strong> इति स-दैन्य-प्रणयवती । सा तु काचिद् दधार तद्-बाहुं [भा।पु। १०.३२.४] इति बाहुं स्वांसे दधत्याः कस्याश्चित् स्कन्धे कृतावर्जनतया शिथिलैक-पादस्य तस्य स्थितिः । अत एव शिथिलं चरणं स्वयम् उपविश्य <strong>स्तनयोः</strong> कृतवती, न तु तदा भगवान् उपविष्टः ॥५॥</p>
<p>काचिद् अञ्जलिनागृह्णात् तन्वी ताम्बूल-चर्वितम् ।</p>
<p>एका तद्-अङ्घ्रि-कमलं सन्तप्ता<sup id="fnref:4"><a href="#fn:4" class="footnote-ref" role="doc-noteref">4</a></sup> स्तनयोर्<sup id="fnref:5"><a href="#fn:5" class="footnote-ref" role="doc-noteref">5</a></sup> अधात् ॥</p>
<hr>
<p><strong>जीव-गोस्वामी (प्रीति-सन्दर्भः ३६७) :</strong> अत्र चन्द्रावल्याः सदृश-भावा <strong>काचिद्</strong> <strong>अञ्जलिना</strong> इत्य्-आदिना वर्णिता । <strong>एका तद्-अङ्घ्रि-कमलम्</strong> इत्य्-आदिना च । एते तत्-सख्यौ पद्मा-शैव्ये इत्य् अभियुक्त-सिद्धिः ॥५॥</p>
<hr>
<p><strong>नारायण-भट्टः (श्री-रसिकाह्लादिनी) :</strong> अधर-सीधुनाप्य् आपयस्व न [भा।पु। १०.३१.८] इति यथा प्रार्थितं सा अञ्जलिना संहत-हस्त-द्वयेन ताम्बूल-चर्वितम् अधरामृतम् इव सहितम् एवागृह्णात् । कीदृशी विप्रलम्भेऽधरामृत-पानान्तरेण कृशाङ्गी जाता ? एका काचित् यया प्रार्थितं चरण-पङ्कजं शन्तमं च ते रमणं नः स्तनेष्व् अर्पयाधिहन् [भा।पु। १०.३१.१३] इति, सा स्व-मनोर्थं सफलीकर्तुं सन्तप्त-स्तनयोः विर्ह-ताप-तप्तयोस् तद्-अङ्घ्रि-कमलम् अधात् न्यस्तवती तासां सम्मर्दे तत्रोपविश्येति आर्थिकोऽयम् अर्थः । अन्यथा तद्-अङ्घ्रि-कमल-स्थापनम् अशक्यं स्याद् इति ॥५॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> अञ्जलिनागृह्णाद् इतीयं दास्य-प्राय-मैत्र्या कान्ताधीना दक्षिणा च । अङ्घ्रि-कमलं दक्षिणम् एव स्व-हस्ताभ्यां गृहीत्वा भूमाव् उपविष्टा स्तनयोर् न्यदात् । ततश् च वाम-भुजेन कान्तायाः स्कन्धम् आलम्ब्य वाम-चरणेन भुवम् अवष्टभ्य कृष्णस् तस्थाव् इति ज्ञेयम् । इयं मैत्र्य-प्राय-दास्या कान्ताधीना दक्षिणा चेति । अत इमे तदीयता-मय-घृत-स्नेहवत्या प्रथमायाः सख्यौ ॥५॥</p>
<hr>
<p>॥ १०.३२.६ ॥</p>
<p>एका भ्रू-कुटिम् आबध्य प्रेम-संरम्भ-विह्वला ।</p>
<p>घ्नन्तीवैक्षत् कटाक्षेपैः सन्दष्ट-दशन-च्छदा ॥</p>
<p><strong>श्रीधर-स्वामी (भावार्थ-दीपिका) : भ्रुकुटिं</strong> भ्रुवम् <strong>आबद्ध्य</strong> कुटिलीकृत्य <strong>प्रेम-संरम्भेण</strong> प्रणय-कोपावेशेन <strong>विह्वला</strong> विवशा <strong>दष्टाधरोष्ठा</strong> <strong>कटाः</strong> कटाक्षाः, तैर् ये <strong>आक्षेपाः</strong> परिभवाः, तैस् <strong>ताडयन्तीवैक्षत्</strong> ॥६॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> नामैक-देश-ग्रहणेन भीम-पदेन भीमसेनवत् <strong>कट</strong>-पदेन कटाक्ष-ग्रहो ज्ञेयः । <strong>घ्नन्तीव</strong> इति&mdash;&quot;अरे शठ ! माम् अपि त्यक्तवान्&quot; इत्य् आशयः । राधिकेयम् इति प्रतीयत इति ॥६॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> प्रेम-संरम्भेणैव भ्रुकुटिम् आ सम्यक् बद्धा पश्चात् प्रेम-संरम्भ-विह्वला बभूवेति शेषः । ऐक्षतेति परेणावान्व्यः । तथा च श्री-विष्णु-पुराणे&mdash;</p>
<blockquote>
<p>काचिद् भ्रू-भङ्गुरं कृत्वा ललाट-फलकं हरिम् । &gt;
विलोक्य नेत्र-भृङ्गाभ्यां पपौ तन्-मुख-पङ्कजम् ॥ [वि।पु। &gt; ५.१३.४४] इति ।</p></blockquote>
<p>अन्या च कटाक्ष-बाण-क्षेपैर् घ्नन्तीवैक्षत । अत्रापि प्रेम-संरम्भ एव कारणं ज्ञेयम् । निर्दष्ट-दशन-च्छदेत्य् उक्तेः । प्रेमेत्य् अनुवृत्तेर् वा ॥६॥</p>
<hr>
<p><strong>जीव-गोस्वामी (लघु-वैष्णव-तोषणी) : प्रेम-संरम्भ-विह्वला</strong> सती <strong>भ्रुकुटिम् आबध्य</strong> <strong>निर्दष्ट-दशन-च्छदा</strong> भूत्वा <strong>कटाक्षेपैर्</strong> <strong>घ्नतीवैक्षत</strong> इत्य् अन्वयः । कटाक्षेपैः कटाक्ष-विक्षेपैः । सन्दष्टेति क्वचित् पाठः । शारिम् इति प्रकरणात् । घ्नतीवेति तस्यापि क्षोभं व्यज्य ताभिर् गृहीतत्वेनैव दाक्षिण्य-मात्रेणैव च स तत्र स्थित इति व्यज्यते । तथा वाम्येन दूर-स्थिताया अपि तस्याः प्रेम-संरम्भेणेत्य् अनेन तद्-ईक्षणे परम-सुखं दर्शितम् । यथा श्री-विष्णु-पुराणे&mdash;</p>
<blockquote>
<p>काचिद् भ्रू-भङ्गुरं कृत्वा ललाट-फलकं हरिम् । &gt;
विलोक्य नेत्र-भृङ्गाभ्यां पपौ तन्-मुख-पङ्कजम् ॥ [वि।पु। &gt; ५.१३.४४] इति ।</p></blockquote>
<p>अत्र बिब्बोकाख्यानुभावो दर्शितः । यथोक्तं&mdash;इष्टेऽपि गर्व-मानाभ्यां बिब्बोकः स्याद् अनादरः इति । तथा ललिताख्योऽपि, यथोक्तं&mdash;</p>
<blockquote>
<p>विन्यास-भङ्गि-रङ्गानां भ्रू-विलास-मनोहराः । &gt;
सुकुमारा भवेद् यत्र ललितं तद् उदीरितम् ॥ [उ।नी। ११.५६]</p></blockquote>
<p>इयं प्रखरा सुसख्यात्यन्त-स्वाधीना वामा कान्ता च ॥६॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>जीव-गोस्वामी (बृहत्-क्रम-सन्दर्भः) :</strong> <strong>एका भ्रु-कुटिम् आबध्य</strong> इति प्रणय-क्रोधवती, केचिद् एनां श्री-राधाम् आहुः ॥६॥</p>
<hr>
<p><strong>जीव-गोस्वामी (प्रीति-सन्दर्भः ३६७)</strong> [<em>चतुर्थ-श्लोकस्य व्याख्यातः परं</em>] <strong>:</strong> अथ मदीयत्वातिशयमय-द्वितीयोदाहरणम् । <strong>एका भ्रू-कुटिम् आबध्य</strong> इत्य्-आदि । एषा खलु मध्यतो वर्णनया मध्य-स्थितेत्य् अवगम्यते । मध्य-स्थितत्वं चास्याः परम-दुर्लभतां व्यनक्ति । ततो भाव-विशेष-धारिता चास्या गम्यते । तस्य साक्षात्-प्रत्यायकं च मदीयत्वातिशयादि-बोधक-भ्रू-भङ्ग्य्-आदिकम् एवास्ति । इयं च श्री-राधैव ज्ञेया ।</p>
<p>ईदृश एव भावोऽस्याः कार्त्तिक-प्रसङ्गे व्रत-रत्नाकर-धृत-भविष्य-वचने दृश्यते&mdash;</p>
<blockquote>
<p>तस्मिन् दिने च भगवान् रात्रौ राधा-गृहं ययौ । &gt;
सा च क्रुद्धा तम् उदरे काञ्ची-दाम्ना बबन्ध ह ॥ &gt;
कृष्णस् तु सर्वम् आवेद्य निज-गेह-महोत्सवम् । &gt;
प्रियां प्रसादयामास ततः सा तम् अवोचयत् ॥ इति ।</p></blockquote>
<p>ततः सिद्धे च तस्या भावस्य तादृशत्वे यथा राधा प्रिया इत्य्-आदि पाद्मादि-वचनानुसारेण अनयाराधितो नूनं [भा।पु। १०.३०.२८] इत्य्-आद्य्-अनुसारेण च तन्-माहात्म्यात् तादृश-भाव-माहात्म्यम् एव स्फुटम् उपलभ्यते । द्वारकायाम् एतद्-अनुगत-भावत्वेनैव श्री-सत्यभामापि सर्वतः प्रशस्ता । तत्र भाव-सादृश्यं सर्वतः प्रशस्तत्वं च यथा श्री-विष्णु-पुराणे&mdash;</p>
<blockquote>
<p>यदि ते तद्-वचः सत्यं सत्यात्यर्थं प्रियेति मे । &gt;
मद्-गेह-निस्फुटार्थाय तदायं नीयतां तरुः ॥ [वि।पु। ५.३०.३३] &gt; इति ।</p></blockquote>
<p>पाद्म-कार्त्तिक-माहात्म्ये श्री-कृष्ण-वाक्यं च यथा&mdash;न मे त्वत्तः प्रियतमा इत्य्-आदि । श्री-हरि-वंशे वैशम्पायन-वचनं च तन्-निर्धारकम्&mdash;सौभाग्ये चाधिकाभवद् इति ।</p>
<p>अथ या च पूर्व-भावोपलक्षिता सापि तद्-भाव-विरोधि-भावत्वेन तत्-प्रतिपक्ष-नायिका स्यात्। चन्द्रावल्य् एव सेति च प्रसिद्धम् । तथोक्तं श्री-बिल्वमङ्गलेन&mdash;</p>
<blockquote>
<p>राधा-मोहन-मन्दिराद् उपागतश् चन्द्रावलीम् ऊचिवान् &gt;
राधे क्षेममयेति तस्य वचनं श्रुत्वाह चन्द्रावली । &gt;
कंस क्षेममये विमुग्ध-हृदये कंसः क्व दृष्टस् त्वया &gt;
राधा क्वेति विलज्जितो नत-मुख-स्मेरो हरिः पातु वः ॥ इति &gt; ।<sup id="fnref:6"><a href="#fn:6" class="footnote-ref" role="doc-noteref">6</a></sup></p></blockquote>
<p>अत्र चन्द्रावल्याः सदृश-भावा काचिद् अञ्जलिनेत्य् आदिना वर्णिता । एका तद्-अङ्घ्रि-कमलम् इत्य्-आदिना च । एते तत्-सख्यौ पद्मा-शैव्ये इत्य् अभियुक्त-सिद्धिः । श्री-राधायाः सदृश-भावा च । अपरिनिमिषद्-दृग्भ्याम् इत्य्-आदिना वर्णिता । तं काचिद् [भा।पु। १०.३२.८] इत्य्-आदिना च । मदीयोऽसौ स्वयम् एव माम् अनुभविष्यतीति स्वयं ग्राह-स्पर्शाद्य्-अभावेन वाम्य-स्पर्शात्।</p>
<p>ततश् चैते तत्-सख्यौ । एते च प्रायस् तत्-स-नामत्वात् । तद्-अनुगततया पाठाच् चानुराधा-विशाखे भवेताम् । ये खलु विशाखा ध्यान-निष्ठिका इति, राधानुराधा इति भविष्योत्तर-पठिते तत्रानुराधैव ललितेत्य् अभियुक्त-प्रसिद्धिः । सङ्कर-भावा च काचिद् दधार [भा।पु। १०.३२.४] इत्य्-आदिनोक्ता । तद् बाहोर् अंसे धारणेन पूर्वस्या दाक्षिण्यांशेन साम्यात् । उत्तरस्या एषा खलु श्यामलेत्य् अभियुक्त-प्रसिद्धिः । अत्राष्टमी च विष्णु-पुराणोक्ता यथा&mdash;</p>
<blockquote>
<p>काचिद् आयान्तम् आलोक्य गोविन्दम् अतिहर्षिता । &gt;
कृष्ण कृष्णेति कृष्णेति प्राह नान्यद् उदीरितम् ॥ [वि।पु। ५.१३.४४] &gt; इति ।</p></blockquote>
<p>अस्या नातिस्फुट-भावत्वात् ताटस्थ्यम् । एषा च भद्रेत्य् अभियुक्त-प्रसिद्धिः । तेषां भावानां परमानन्दैक-रूपत्वं दर्शयति&mdash;सर्वा [भा।पु। १०.३२.९] इति ॥४-९॥</p>
<p><strong>नारायण-भट्टः (श्री-रसिकाह्लादिनी) :</strong> यद् उक्तम्, पति-सुतान्वय- [भा।पु। १०.३१.१६] इति प्रणय-कोप-विशेषवती सा एका यूथ-मुख्या दूरे स्थिता कौटिल्येन भ्रू-कुटिं भ्रू-लताम् आबध्य वक्रीकृत्य भ्रू-कुटि-बन्धनेन चित्त-कौटिल्यं लक्षितम् । प्रेम-संरम्भैः प्रकोपः सर्वेन्द्रिय-स्तम्भ-हेतुना तेन विह्वलात एव सन्दष्ट-दशन-च्छदा सम्यक् दष्टो दशन-च्छदो अधरोष्ठो यया सा । लोभ-नियमनार्थं पूर्वं प्रतिश्रुत-विलासावितरण-दृशः । स्वभाव-नियमनार्थं प्रेम संरम्भः कटाक्षे नेत्रे प्रातास् तैर् ये आक्षेपाः परिभवाः । यद् वा, आ समन्तात् क्षिप्यन्ते इति आक्षेपा बाणास् तैः घ्नन्तीव ऐक्षत् स्वातन्त्र्य-निराकरण-पूर्वक-स्वान्तता-सम्पादनार्थं कटाक्षैर् हननं सूचितम् इति । तद् उक्तं विष्णु-पुराणे&mdash;</p>
<blockquote>
<p>काचिद् भ्रू-भगुरं कृत्वा ललाट-फलकं हरिम् । &gt;
विलोक्य नेत्र-भृङ्गाभ्यां पपौ तन्-मुख-पङ्कजम् ॥ [वि।पु। &gt; ५.१३.४४] इति ।</p></blockquote>
<p>यथा चिन्तितम्, कुटिल-कुन्तलं श्रीमुखं च ते जड उदीक्षितां पक्ष्म-कृद् दृशां [भा।पु। १०.३१.१५] मुख-दर्शनम् एव प्रार्थितम् ॥६॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> भ्रूकुटिम् आबध्य एवं कुटिलीकृत्य सज्यं धनुः शर-संसक्तं प्रतान्येवेत्य् अर्थः । प्रेम-संरम्भेण प्रणय-कोपावेशेन विह्वला विवशा कटाः कटाक्षाः शरास् तेषां क्षेपैर् निक्षेपैः कृष्णं लक्ष्य-भूतं घ्नतीव भोः कुहक-शिरोमणे ! स्व-प्रेम-हालाहलं त्वया मयि प्रयुज्य सम्यक्तया सफलीकृतं देहान् निःसृत-प्रायान् प्राणान् दग्धुं किं पुनर् अपि प्रत्यासीदसि त्वं साध्व् एव परिचितोऽभूर् इति व्यञ्जयन्ती ऐक्षत । निर्दष्ट-दशन-च्छदेत्य् अञ्जलिना धृतस्य स्वाधरस्य दशः कोपानुभावः । इयं मदीयता-मय-मधु-स्नेहोत्थ-मान-कौटिल्यवती ॥६॥</p>
<hr>
<p>॥ १०.३२.७ ॥</p>
<p>अपरानिमिषद्-दृग्भ्यां जुषाणा तन्-मुखाम्बुजम् ।</p>
<p>आपीतम् अपि नातृप्यत् सन्तस् तच्-चरणं यथा ॥</p>
<p><strong>श्रीधर-स्वामी (भावार्थ-दीपिका) :</strong> अनिमिषन्तीभ्याम् अनिमीलन्तीभ्यां दृग्भ्याम् आपीतम् अपि सम्यग् दृष्टम् अपि पुनः पुनर् जुषाणा नातृप्यत् ॥७॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> अपरा गोपी । सन्तः सर्वदा तत्-पराः ॥७॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> जुषाणा सेवमाना प्रीत्या वीक्षमाणेत्य् अर्थः । आपीतम् अपि दृशोश् चषकत्वं ध्वनितं परम-प्रीत्या सम्यग्-दृष्टम् अपीत्य् अर्थः । सन्तः प्रीति-भक्त्य्-एक-निष्ठा इति मधुर-प्रेम्णः प्रीति-भक्तेर् वा तृप्त्य्-अभावांश-मात्रे साम्यम् अभिप्रेतं किन्तु सारङ्गाणां पदाम्बुजम् इत्य्-आदि तेषां श्री-पदाम्बुजे भक्तिः । आसां च प्रेयसीनाम् अधरामृतादि-लोभेन प्रायः श्री-मुख एव प्रीतिर् इति प्रेम-विशेषः सूचित एव । अत एव तेषां श्री-पादाब्जयोः कोमलत्वादेः साक्षाद् अननुभवाद् अब्जादि-रूप-प्रयोगः ॥७॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> जुषाणा आस्वादयन्ती आपीतं सम्यग् आस्वादितं माधुर्यम् अपि इति दृशो रसनात्वं मुखस्याम्बुजता-रूपकेण तत् सौन्दर्यस्य मधुत्वं च रूपितम् । दृशोत्तं रसनात्व-रूपकेण तु तन्-माधुर्यासक्तिर् दर्शिता । शान्ता दास्य-भक्ति-निष्ठा इति साक्षाद्-दर्शनेऽपि तृप्त्य्-अभाव-मात्रे दृष्टान्तः । वैशिष्ट्यं तु तत्-तद्-भाव-माधुरी-व्यञ्जक-श्री-मुखालम्बनतया विद्यत एव । इयं सन्-मुख-दत्त-दृष्टित्वात् प्रखरा स्वयम् एवासौ मां मिल्ष्यतीति स्व-स्थान एव स्थितत्वात् सुसख्या स्वाधीन-कान्ता वामा च ॥७॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>जीव-गोस्वामी (बृहत्-क्रम-सन्दर्भः) :</strong> अपरानिमिषद्-दृग्भ्याम् इति दर्शनानन्द-निस्पन्दा स्वभाव-सरला ॥७॥</p>
<p>श्री-राधायाः सदृश-भावा च <strong>अपरिनिमिषद्-दृग्भ्याम्</strong> इत्य्-आदिना वर्णिता</p>
<hr>
<hr>
<p><strong>नारायण-भट्टः (श्री-रसिकाह्लादिनी) :</strong> सा अपरा यूथ-मुख्या अनिमिष-दृग्भ्यां तन्-मुखाम्बुजं जुषाणा आस्वादयन्ती दृशोः पान-करणत्वम् उक्तम्, लक्षणया मुखाम्बुजे लावण्य-रूप-मकरन्दस्य पेयत्वं सूचितम् इव द्रवस्यान्त-प्रवेशनं पानम् इति पान-लक्षणम् । अत्र च नेत्र-द्वारेण मुखाम्बुज-लावण्यस्य हृदये प्रवेशनम् एव पानम् इति । आपीतम् अपि सम्यक् दृष्टम् अपि परम-प्रीत्या पुनः पुनः सेवमानान् नातृप्यत् अलम् इति । नामन्यतेति अनेन विषय-सौन्दर्यं प्रवृत्ति-हेतुः, न तु प्रयोजनाभावः प्रतिबन्धको\ऽस्तीति । तत्र दृष्टान्तः सन्तस् तच्-चरणं यथेति । सारङ्गानां पदाम्बुजम् [भा।पु। १.११.२६] इति ते यथा पदाम्बुजम् इत्य् उक्तम् । ते यथा पदाम्बुजं सदा सेवमान अपि अलम् इति । न मन्यन्ते तृप्त्य्-अभावे दृष्टान्तः ।</p>
<p>ननु सर्वांशेन सन्तो हि प्राप्तव्यम् अस्ति । चरणाम्बुजे सर्वेषां साहित्यम् अस्ति । अधरामृते न कस्याप्य् अंशो\ऽस्ति । अत एतस्य सर्वतो वैशिष्ट्यं सूचितम् इति ॥७॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> अनिमिषन्तीभ्याम् आनन्द-जाड्य-वशाद् अनिमीलयन्तीभ्यां दृग्भ्यां भ्ररीभ्याम् इव तस्य मुखाम्बुजम् । यद् वा, तत्-प्रसिद्धम् । पूर्वस्याः कटाक्ष-शर-जर्जरितत्वात् सभय-चकिर्त-व्याकुलम् अनुतप्तम् । आपीतं सम्यग्-आस्वादित-माधुर्यम् अपि पुनः पुनर् जुषाणा आस्वादयन्तीति मुखाम्बुजस्य स्वभावेनैव माधुर्यम् अपारम् । तत्रापि स्वाभीष्टेन स्व-यूथेश्वरी-कटाक्ष-शर-प्रहारेण सङ्कोच-त्रपा-विषाद-दैन्यादि-सञ्चारि-मिश्रणाद् बहु-विधम् अतिवर्धमानं तदानीम् अभूद् अतस् तत्र तृष्णाधिक्यान् नातृप्यत् । सम्पूर्णांशेन दृष्टान्ताद् दर्शनाद् एकांशेन दृष्टान्तम् आह&mdash;सन्त इति । अत्र कटाक्ष-शर-प्रहार्ण्याम् एव कृष्णस्य तदानीं सम्पूर्णा दृष्टिः सम्पूर्णं मनश् च न त्व् अन्यस्यां कस्याम् अप्य् एकांशेनापि । यत एव स्वस्मिंस् तस्यानवधानम् आलक्ष्य लज्जानुद्गमात् दृग्भ्याम् इति सम्पूर्णाभ्याम् एव नेत्राभ्यां स्वच्छन्देनैव मुखम् अपश्यद् अतः सर्वतः सौभाग्यवती कटाक्ष-शर-वर्षिण्य् एव ज्ञेया ॥७॥</p>
<hr>
<p>॥ १०.३२.८ ॥</p>
<p>तं काचिन् नेत्र-रन्ध्रेण हृदि-कृत्य निमील्य च ।</p>
<p>पुलकाङ्ग्य् उपगुह्यास्ते योगीवानन्द-सम्प्लुता ॥</p>
<p><strong>श्रीधर-स्वामी (भावार्थ-दीपिका) : हृदि-कृत्य</strong> हृदयं नीत्वेत्य् अर्थः ॥८॥</p>
<hr>
<p><strong>वंशीधरः (भावार्थ-दीपिका-प्रकाशः) : तं</strong> श्री-कृष्णम् । <strong>हृदि-कृत्य</strong> कारागारेऽपराधिनाम् इव । <em>इत्य् अर्थ</em> इति&mdash;हृदय-देशे प्रापणम् एव हृदि-करण-पदार्थः, सर्वदा सतः करणासभवाद् इति तात्पर्यम् । <strong>आनन्द-सम्प्लुता</strong> परमानन्द-पूर्णा । पुंस्त्व-पाठे तु योगि-विशेषणम् । अत्र केचिद् अष्ट-सखी-चेष्टितं कल्पयन्ति&mdash;काचित् कराम्बुजं शौरेः [१०.३२.४] इत्य् आरभ्य योगीवानन्द-सम्प्लुता इत्य् अन्तम् । तत्र सङ्ख्या-पूर्त्य्-अर्थं&mdash;</p>
<blockquote>
<p>काचिद् आयान्तम् आलोक्य गोविन्दम् अतिहर्षिता । &gt;
कृष्ण कृष्णेति कृष्णेति प्राह नान्यद् उवाच ह ॥ [वि।पु। ५.१३.४४] &gt; इत्य् अधिकं श्लोकं च पठति ।</p></blockquote>
<p>सख्यश् च&mdash;(१) चन्द्रावली, (२) श्यामला, (३) श्यामा, (४) विशाखा, (५) राधिका, (६) ललिता, (७) पद्मा, (८) भद्रा इत्य् आख्याः । ललिता-विशाखा-चम्पकलता-चित्रा-तुङ्गविद्येन्दुलेखा-रङ्गदेवी-सुदेव्य इत्थं केचित् सख्य्-अष्टकं राधाभिन्नं वदन्ति ॥८॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) : काचित्</strong> परम-लज्जादि-गुण-नम्रा साक्षाच् चिरं मुहुर् द्रष्टुम् अप्य् अक्षमा, अत एव <strong>नेत्रयो रन्ध्रेण</strong> द्वारेण <strong>हृदि-कृत्येति</strong> मनसि सर्वाङ्ग-स्फूर्त्या तत्-तद्-अशेष-सौन्दर्यानुभवार्थम् इवेति <strong>निमील्य</strong> नेत्रे एकस्मिन्न् एवाङ्गे नेत्रयोर् लग्नयोर् अन्येषां मनसापि दर्शनासम्भवात् । किं वा, नेत्र-द्वारेण तस्य निःसरण-भयाद् इव । वस्तुतस् तु तत्-तत्-प्रेम-सम्प्लुतत्व-स्वभावेनैव । अत एव <strong>उपगुह्य</strong> हृदि तम् आलिङ्ग्य, <strong>च</strong>-कारात् &quot;कृष्ण कृष्ण&quot; इति कीर्तयन्तीः । तथा च वैष्णवे&mdash;</p>
<blockquote>
<p>काचिद् आयान्तम् आलोक्य गोविन्दम् अतिहर्षिता । &gt;
कृष्ण कृष्णेति कृष्णेति प्राह नान्यद् उदीरितम् ॥ [वि।पु। ५.१३.४४] &gt; इति ।</p></blockquote>
<p>काचित् भ्रुकुटिम् [भा।पु। १०.३२.६]<sup id="fnref:7"><a href="#fn:7" class="footnote-ref" role="doc-noteref">7</a></sup> इत्य् अत्र यद्य् एकैव गोपी व्याख्याता, तदात्र पराशरोक्तेयम् अष्टमी ज्ञेया । आनन्द-रसेऽत्यन्त-निमग्ना सती आस्ते, क्षणम् आसीद् इत्य् अर्थः । <strong>योगी</strong> ध्यान-योगेन भगवति चित्तैकाग्र्यं गतः । तथा च वैष्णवे&mdash;</p>
<blockquote>
<p>काचिद् आलोक्य गोविन्दं निमीलित-विलोचना । &gt;
तस्यैव रूपं ध्यायन्ती योगारूढेव सा बभौ ॥ [वि।पु। ५.१३.४६] &gt; इति ।</p></blockquote>
<p>बहिर्-वृत्त्य्-अभाव-मात्रे दृष्टान्तः । तत्र च <strong>नेत्र-रन्ध्रेण</strong> इति तस्माद् अप्य् अस्या विशेषः सूचितः । ध्याने दर्शनाद् अपि साक्षात् सन्दर्शनेऽत्यन्तानन्दात् । तच् च श्री-भागवतामृतोत्तर-खण्डे विवृतम् एव । तत्रापि <strong>काचिद्</strong> इति स्त्रीत्वेन भाव-विशेषात् । अत एवालिङ्गनाच् च साक्षात् सन्दर्शनवद्भ्यः पार्षदादिभ्यः श्री-गोप-वर्गादिभ्यश् चानन्द-विशेषः सूचित एवेति दिक्।</p>
<blockquote>
<p>नौमि चन्द्रावलीं भद्रां पद्मां शैव्याम् अनुक्रमात् । &gt;
श्यामां विशाखां ललितां राधाम् इत्य् अष्टौ तत्-प्रियाः ॥</p></blockquote>
<p>तत्-तन्-नामाग्रहण-कारणं पूर्वं लिखितम् एव । यद्यप्य् आसां प्रेम्णि तारतम्य-बाहुल्यं न घटते, प्रत्येकं सर्वासां तस्मिन् परम-काष्ठापत्तेः । अत एव कराम्बुज-ग्रहणादिषु तासां स्व-स्वभावानुसारेण तदानीन्तनेच्छानुसारेणैव वा प्रवृत्तिः, तथापि मुक्त-गुण-पूज्यानां श्री-वैकुण्ठ-पार्षद-वराणाम् इव तासाम् अपि कथञ्चित् तारतम्य-कल्पनया तत्रापि मुख्यत्वेन प्रसिद्धानाम् अष्टानां तास्व् अपि श्री-राधा-देव्याः सुप्रसिद्धत्वेन सर्वतो वैशिष्ट्येन श्रैष्ठ्यम् । ततश् च तद्-भावानां तत्-तच्-चेष्टितानाम् अत्यूह्यम् । अत एवाष्टौ तथा तथा पृथग् उक्ता इति दिक् ॥८॥</p>
<hr>
<p><strong>जीव-गोस्वामी (लघु-वैष्णव-तोषणी) : तं नेत्र-रन्ध्रेण हृदि कृत्य</strong> इति तस्या हृदये तस्य स्वच्छोपाधौ बिम्बस्यैव परमासक्तिः सूचिता । ततः साक्षाद् भावाल् लज्जया नेत्रे <strong>निमील्य</strong> भाव-पारवश्येन <strong>पुलकाङ्गी</strong> सती <strong>उपगुह्य</strong> आलिङ्गनम् अनुकृत्य <strong>आस्ते</strong> चिरं तथैवासीद् इत्य् अर्थः । <strong>योगीव</strong> इति अन्तः स्फूर्तौ दृष्टान्तः । यद् वा, योगीति क्रिया-विशेषणं योगे यथा स्यात् तद् इवेत्य् अर्थः । इयं लज्जया मृद्वी, पूर्वस्माद् धेतोः सुसख्या स्वाधीन-कान्ता वामा च । एवं सप्तोक्ता । अष्टमी तु श्री-विष्णु-पुराणे&mdash;</p>
<blockquote>
<p>काचिद् आयान्तम् आलोक्य गोविन्दम् अतिहर्षिता । &gt;
कृष्ण कृष्णेति कृष्णेति प्राह नान्यद् उदीरितम् ॥ [वि।पु। ५.१३.४४] &gt; इति ।</p></blockquote>
<p>प्रखरा सरला चेयम् ।</p>
<p>अत्रेदं विवेचनीयं&mdash;रत्य्-आख्यो भावस् तावद् उभय-विधः&mdash;एक आत्मनि तदीयता-भावना-मयत्वेन कान्त-पराधीना दाक्षिण्यादि-मयः । अन्यः कान्ते मदीयता-भावना-मयत्वेन पराधीन-कान्तत्व-वामत्वादि-मयः । तद् एवं भाव-द्वय-मिश्रित-तारतम्येनान्येऽपि विविधा भावा विभाव्यन्ते । तद् एतन्-नाना-भाववतीनां मध्ये सजातीय-भावानां सख्यं स्यात् रोचकत्वात्, विजातीय-भावानां प्रतिपक्षता स्यात्, अरोचकत्वाद् एव सजातीय-भावानां सौहृद्यं स्यात्, यत् किञ्चिद् रोचकत्वेन हिताशंसन-मात्रात् । अतिमिश्रत्वेन अतिसूक्ष्मत्वेन वा नातिस्फुट-सजातीयादि-भेद-भावानां तटस्थ्यं स्यात्, अवधान-हेत्व्-अभावात् । श्री-कृष्ण-विषयक-निज-निज-भाव-मात्राभिरुचि-मतीनां तासां सख्याद्य्-उदयस्य तद्-एक-मूलत्वम् एवोचितम् इति । तत्र तदीयता-मदीयता-मययोर् मुख्ययोर् भावयोर् उत्तरः श्रेयान्, ममताधिक्येन हि गम्भीर-प्रेम-प्रवाहाधिक्यं भवति । तत एव तद्-विवर्त-रूप-वाम्यापर-पर्याय-कौटिल्याभासो जायते&mdash;अहेर् इव गतिः प्रेम्णः स्वभाव-कुटिला भवेत् [उ।नी। १५.१०२] इति भरत-न्यायात् । अत एव कान्तोऽपि तद्-वशः स्यात्, तथा च रुद्रः&mdash;</p>
<blockquote>
<p>वामता दुर्लभत्वं च स्त्रीणां या च निवारणा । &gt;
तद् एव पञ्च-बाणस्य मन्ये परमम् आयुधम् ॥ [उ।नी। १.२०]</p></blockquote>
<p>यथा श्री-हरि-वंशे श्री-सत्यभामायां दृश्यते&mdash;</p>
<blockquote>
<p>रूप-यौवन-सम्पन्ना स्व-सौभाग्येन गर्विता । &gt;
अभिमानवती देवी श्रुत्वैवेर्ष्या-वशं गता ॥ [ह।वं। २.६५.५०] &gt;
कुटुम्बस्येश्वरी सासीद् रुक्मिणी भीष्मकात्मजा । &gt;
सत्यभामोत्तमा स्त्रीणां सौभाग्ये चाधिकाभवद् ॥ इति च ।</p></blockquote>
<p>अत एवार्धेनार्धेन प्रथम-चतसृणां वर्णनम्, उत्तर-तिसृणां त्व् एकेनैकेनेति कवेर् आदरोऽपि दृश्यते । आसु तिसृसु च एका भ्रू-कुटिम् आबध्य [भा।पु। १०.३२.६] इत्य् अनेन या वर्णिता, सैव श्रेष्ठा भाव-वैशिष्ट्येन न प्रथमत्वेन चोपन्यासात् तादृश-सर्व-विलक्षण-भावश् च तस्या एव स्व-परित्यागे स्यात्, यस्याः सर्व-परित्यागेन स्व-सङ्गे नीतायाः सौभाग्य-दानेन सर्व-वैलक्षण्यं श्री-भगवान् स्वयम् आविष्कृतवान्, तस्मात् सैव सा भवेत् ।</p>
<p>अथ प्रथम-चतसृणां प्रथमैव ज्येष्ठा श्रेष्ठा च अग्रे स्थितत्वात्, सर्वा अतिक्रम्य प्रथमत एव कान्त-स्पर्शात् दक्षिणासु सुमधुर-चेष्टत्वात् । एषा चोत्तर-वर्ग-प्रवराया विजातीय-भावेति प्रातिपक्षिकी ज्ञेया ।</p>
<p>अथानयोर् वर्ग-विचारः तत्रोत्तर-प्रथमायाः सख्यौ तद्-अनन्तरे द्वे प्रथम-प्रथमायास् त्व् एक-व्यवहित-तृतीयादिके द्वे भाव-साम्यात्, न तत्-तद्-अनुगततया वाम-दक्षिणयोः स्थितेश् च। या तु प्रथम-द्वितीया सा खलु प्रथम-गणान्तः प्रविश्य स्थितापि किञ्चिद् व्यवहितत्वात् तद्-अतिक्रमि-चरितत्वाच् च न प्रथमायाः सखी पराधीन-कान्तं मन्यतया किञ्चित् सादृश्येनोत्तरायास् तु सुहृद् इति ज्ञेयम् ।</p>
<p>अथ या विष्णु-पुराणोक्ता सा तु नातिविस्पष्ट-भावत्व-वर्ग-द्वयाप्रवेशाच् छ्री-शुकेनावर्णनाच् च तटस्थैव ज्ञेया ।</p>
<p>अथ तासां नाम-विचारः । तत्र भविष्योत्तरे मल्ल-द्वादशी-प्रसङ्गे श्री-कृष्ण-युधिष्ठिर-संवादे तन्-नामानि, यथा&mdash;</p>
<blockquote>
<p>गोपी-नामानि राजेन्द्र प्राधान्येन निबोध मे । &gt;
गोपाली पालिका धन्या विशाखा ध्याननिष्ठिका । &gt;
राधानुराधा सोमाभा तारका दशमी तथा ॥ इति ।</p></blockquote>
<p>&quot;विशाखान्या धनिष्ठिका&quot; इति पाठः क्वचित् । <em>दशमी</em> इत्य् अपि नामैकं, तच् चान्वर्थम् इति सर्वान्ते पठितम् । यद् वा, तथेति दशम्य् अपि <em>तारका</em>-नाम्न्य् एवेत्य् अर्थः । <em>गोपाली</em> चेयं नूनं पाद्मोक्त-गायत्री-चरी भवेत्, तथा स्कान्द-प्रह्लाद-संहितायां द्वारका-माहात्म्ये माया-सरः-प्रस्तावे पुनर् उद्धवागमने प्रिय-प्राप्तिवत् प्रिय-दूत-प्राप्ताव् अपि स्व-स्वभावाभिव्यक्तेस् तद्-भावोक्ति-सहितान्य् एवाष्टौ नामानि निर्दिष्टानि, किन्त्व् अत्यन्त-दुःख-मयोक्तित्वान् नैतादृश-रसावसरे दृश्यानि । कदाचिद् विचारावसरे त्व् अपेक्ष्याणीत्य् अनन्य-गतिकत्वेनैव लिख्यन्ते, यथा&mdash;</p>
<blockquote>
<p>तच् छ्रुत्वा वचनं तस्य ललिता क्रोध-मूर्च्छिता । &gt;
उद्धवं साश्रु-नयना सोवाच रुदती तदा ॥ &gt;
श्री-ललितोवाच&mdash; &gt;
असत्यो भिन्न-मर्यादः शठः क्रूर-जन-प्रियः । &gt;
मा कृथाः पुरतोऽस्माकं कथास् तस्याकृतात्मनः ॥ &gt;
धिक् धिक् पाप-समाचारो धिग् असौ निष्ठुराशयः । &gt;
हित्वा यः स्त्री-जनान् मूढो गतो द्वारवतीं प्रति ॥ &gt;
श्री-श्यामलोवाच&mdash; &gt;
किं तस्य मन्द-भाग्यस्य स्वल्प-पुण्यस्य दुःखदाः । &gt;
मा कुरुध्वं कथाः सख्यः कथाः कथयतापराः ॥ &gt;
श्री-धन्योवाच&mdash; &gt;
केनायं हि समानीतो दूतो दुष्ट-जनस्य च । &gt;
यातुं तेन पथा पापो येन नायाति वै पुनः ॥ &gt;
श्री-विशाखोवाच&mdash; &gt;
न शीलं न कुलं यस्य ज्ञायते जन्म कर्म च । &gt;
हीनस्य पुरुषार्थेषु तेन सङ्गो निरर्थकः ॥ &gt;
श्री-राधोवाच&mdash; &gt;
पूतना-घातने यस्य नास्ति पाप-कृतं भयम् । &gt;
तस्य स्त्री-हनने साध्व्यः शङ्का कापि न विद्यते ॥ &gt;
श्री-शैव्योवाच&mdash; &gt;
सत्यं ब्रूहि महाभाग किं करोति यदूत्तमः । &gt;
संवृतो नागर-स्त्रीभिः कथास्माकं करोति किम् ॥ &gt;
श्री-पद्मोवाच&mdash; &gt;
कदोद्धव महा-बाहुः नागरी-जन-वल्लभः । &gt;
समेष्यतीह दाशार्हः पद्म-पत्रायतेक्षणः ॥ &gt;
श्री-भद्रोवाच&mdash; &gt;
हा कृष्ण गोप-प्रवर हा गोपी-जन-वल्लभ । &gt;
समुद्धर महाबाहो गोपीः संसार-सागरात् ॥ इति ।</p></blockquote>
<p>एके तु चन्द्रावलीम् एवाष्टानां मध्ये मन्यन्ते, न तु धन्याम्, तस्या लोकेऽतिप्रसिद्धेः । तत्र दश-सङ्ख्याकं मतं नात्रैकार्थ्यं समर्थयति, सङ्ख्या-वैषम्यात् । अष्ट-सङ्ख्याकयोर् अपि मतयोर् धन्या-पक्षो न सङ्घटयितुं शक्यते, तत्र तत्-सहितत्वेन श्री-ललितादीनां पञ्चानां वाम-प्रखर-प्रायत्वात् । अत्र त्व् एका भ्रूकुटिम् अबध्य [भा।पु। १०.३२.६] इति तिसृणाम् एवेति चन्द्रावली-पक्षस् तु सङ्गम्येत, तस्या दक्षिणा-वर्गाग्रिमात्वेन स्थापयिष्यमाणत्वाद् वाम-दक्षिणयोर् द्वयोर् अपि वर्गयोस् त्रिसङ्ख्यकत्वेन षट्त्वे द्वाभ्यां श्यामला-भद्राभ्यां चान्याभ्याम् अष्टता-पर्याप्तौ सुघटता स्याद् इति ।</p>
<p>तद् एवं स्थिते या पुनर् उत्तर-वर्ग-प्रथमा एका भ्रूकुटि इत्य्-आदि वर्णिता परम-भाव-सौभाग्योपरि-काष्ठापन्नत्वाच् छ्री-राधैव ।</p>
<blockquote>
<p>यथा राधा प्रिया विष्णोस् तस्याः कुण्डं प्रियं तथा । &gt;
सर्व-गोपीषु सैवैका विष्णोर् अत्यन्त-वल्लभा ॥ इति पाद्मोक्तेः ।</p></blockquote>
<p>राधा वृन्दावने वने इति मत्स्य-स्कन्दादिभ्यः ।</p>
<blockquote>
<p>देवी कृष्णमयी प्रोक्ता राधिका पर-देवता । &gt;
वराभय-करा ध्येया सेविता सर्व-देवतैः । &gt;
सर्व-लक्ष्मी-मयी सर्व-कान्तिः सम्मोहिनी परा ॥ इति बृहद्-गौतमीये &gt; च । &gt;
राधया माधवो देवो माधवेनैव राधिका । &gt;
विभ्राजन्ते जनेष्व् आ इति ऋक्-परिशिष्टे ।</p></blockquote>
<p>वर्णिता च सा तथैव श्री-जयदेव-सहचरेण महाराज-लक्ष्मण-सेन-मन्त्रि-वरेणोमापति-धरेण&mdash;</p>
<blockquote>
<p>भ्रूवल्ली-चलनैः कयापि नयनोन्मेषैः कयापि स्मित- &gt;
ज्योत्स्ना-विच्छुरितैः कयापि निभृतं सम्भावितस्याध्वनि । &gt;
गर्वाद् भेद-कृतावहेल-विनय-श्रीभाजि राधानने &gt;
सातङ्कानुनयं जयन्ति पतिताः कंसद्विषः दृष्टयः ॥<sup id="fnref:8"><a href="#fn:8" class="footnote-ref" role="doc-noteref">8</a></sup> इति ।</p></blockquote>
<p>विवृतं च तन्-मद्-अनुज-वरैः श्री-रूप-महा-भागवतैर् उज्ज्वल-नीलमणेः स्थायि-भाव-विवरणे । अतो गान्धर्वा इति या श्री-गोपाल-तापिन्यां प्रसिद्धा, सापि मुख्यत्व-लिङ्गेनेयम् एव<sup id="fnref:9"><a href="#fn:9" class="footnote-ref" role="doc-noteref">9</a></sup> इति मन्यन्ते । अस्याः प्रह्लाद-संहितायां पूर्व-पूर्वापेक्षया वचन-कौशल्यान् मध्यात्वम् । अत्र च कोपावसरेऽपि लीला-विशेष-मात्र-व्यञ्जित-प्रागल्भतया बाहु-धारिण्याद्य्-अपेक्षया मध्यात्वम् इति च समानम् ।</p>
<p>अथ या अपरानिमिषत् [भा।पु। १०.३२.७] इत्य्-आदिना तत्-सखी वर्णिता, सा श्री-ललितेत्य् अवगम्यते, वाम्य-प्राखर्याभ्यां साम्यात् । सम्प्रति नातिवाम्यादिकं तु निज-वर-सखी-निशात-दृक्-पात-घात-जात-तत्-क्षोभ-दर्शनेनातिसन्तोषात् । एषा च राधानुराधा इति या भविष्योत्तर-पठिता तद्-अपर-पर्यायैव वा । तत्र च पाठस्य नाम्नोश् च युग्मता-मयत्वावगतेर् अत्रापि सम-वर्गता प्राप्त-सखी-वृन्द-प्रथमोक्तेर् मुख्यता प्राप्ति-साम्यात् ।</p>
<p>अथ तं काचिन् नेत्र-रन्ध्रेण [भा।पु। १०.३२.८] इत्य्-आदि वर्णिता तत्-सखी तु प्रायः श्री-विशाखैव, वाम्य-मार्दवाभ्यां साम्यात् । प्रह्लाद-संहितायाम् अपि न शीलम् इत्य्-आदिकं तद्-वाक्यं तादृशम् एव ।</p>
<p>अथ या प्रथम-वर्गस्य प्रथमा सा श्री-चन्द्रावल्य् एव । यतः श्री-राधया सह प्रतियोगितयैतिह्यम् अस्या एव विराजते । तथा च श्री-बिल्वमङ्गल-चरणाः&mdash;</p>
<blockquote>
<p>राधा-मोहन-मन्दिराद् उपगतश् चन्द्रावलीम् ऊचिवान् &gt;
राधे क्षेमम् इहेति तस्य वचनं श्रुत्वाह चन्द्रावली । &gt;
कंस क्षेमम् अये विमुग्ध-हृदये कंसः क्व दृष्टस् त्वया &gt;
राधा क्वेति विलज्जितो नत-मुखः स्मेरो हरिः पातु वः ॥<sup id="fnref:10"><a href="#fn:10" class="footnote-ref" role="doc-noteref">10</a></sup> इति &gt; ।</p></blockquote>
<p>अर्थ-साम्य-प्रायाद् इयं भविष्योत्तर-ख्याता सोमाभैव वा स्यात् ।</p>
<p>अथ या तस्या द्वितीया काचिद् दधार [भा।पु। १०.३२.४] इत्य्-आदिना श्री-राधा-सुहृद्-वर्णिता सा श्यामला भवेत् । प्रह्लाद-संहितायां ललितादि-गणे प्रविश्य हितोपदेश-दानेन तस्याः सौहृद्य-लक्षणावगतेः । सखीनां सम-दुःख-प्रलापिता भवति किञ्चिद् व्यन्तरितध्यैव (सिच्) तु हितोपदेश-दातृता दृश्यत इति । इयम् एव श्री-मध्वाचार्यैर् भागवत-तात्पर्य-दर्शिता लीलाख्या भवेत् ।</p>
<p>अथ काचिद् अञ्जलिना [भा।पु। १०.३२.५] इति एका तद्-अङ्घ्रि [भा।पु। १०.३२.५] इति वर्णिते ये चन्द्रावली-सख्यौ । तथा विष्णु-पुराने यास् तटस्था वर्णिताः ताः क्रमेण शैव्या-पद्मा-भद्रा स्युः सेवकवद् दैन्येन सञ्जिगमिषया नातिस्फुट-भाव-विशेषत्वेन च साम्याद् इति ।</p>
<p>महानुभाव-सम्मत्या युक्ति-प्रायं व्यलेखि यत् ।</p>
<p>तत्र कृष्णस् तदीयाश् च ममानन्य-गतेर् गतिः ॥</p>
<p>ता मद्-वर्ण्य-रहो-लीला-नाम्ना सङ्कोचम् आप्नुयुः ।</p>
<p>मुनिनैवं ह्नुताह्वानाः क्षमन्तां मम चापलम् ॥८॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>जीव-गोस्वामी (बृहत्-क्रम-सन्दर्भः) : तं काचिन् नेत्र-रन्ध्रेण</strong> इत्य्-आदि मुग्धापि गभीर-प्रेमवती ॥८॥</p>
<hr>
<p><strong>जीव-गोस्वामी (प्रीति-सन्दर्भः ३६७) : तं काचिद्</strong> [भा।पु। १०.३२.८] इत्य्-आदिना च । मदीयोऽसौ स्वयम् एव माम् अनुभविष्यतीति स्वयं ग्राह-स्पर्शाद्य्-अभावेन वाम्य-स्पर्शात्। ततश् चैते तत्-सख्यौ । एते च प्रायस् तत्-स-नामत्वात् । तद्-अनुगततया पाठाच् चानुराधा-विशाखे भवेताम् । ये खलु विशाखा ध्यान-निष्ठिका इति, राधानुराधा इति भविष्योत्तर-पठिते तत्रानुराधैव ललितेत्य् अभियुक्त-प्रसिद्धिः ॥८॥</p>
<hr>
<p><strong>नारायण-भट्टः (श्री-रसिकाह्लादिनी) :</strong> यथा न खलु गोपिका-नन्दनो भवान् [भा।पु। १०.३१.४] इत्य् उपक्षिप्तं सा <strong>काचित्</strong> पूर्वस्यास् तु दर्शन-मात्रम् एवापेक्षितम्, अस्यास् तु तावत् विशेषोदयाद् वैशिष्ट्यं । तस्यास् तु अनिमिष-दृग्भ्याम् इति लिङ्गात् सारल्यं मुग्धत्वात् काचिद् दूरे स्थिता ध्यान-विक्षेपक-गोपी-सङ्ग-त्यागेनेति । सर्वाङ्ग-लावण्य-ग्रहणासक्तिः निरूपिता यस्याः श्री-कृष्णस्यादर्शने सर्व-विवेक-शून्यत्वम् आसीत् । <strong>तं</strong> कृष्णं सर्वाङ्ग-लावण्य-विभागेन <strong>हृदि कृत्य</strong> स्व-मनसि स्थिरीकृत्य । तत्र नयन-द्वारम् आह&mdash;<strong>नेत्र-रन्ध्रेण</strong> इति । पुनर् नेत्रे <strong>निमील्य</strong> बहिर् निःसारण-शङ्कया निमीलनं । वस्तुतस् तु प्रेम-विवर्ते नानुसन्धानं न चोद्देशः, तथापि तस्या अनुरागौत्कण्ठ्यं विदग्धत्वं सूचितम् । अनेन सर्वेन्द्रिय-वर्तानां स्वान्त एव निरोध उक्तः । कृष्णे हृदि प्रविष्टे सति स्वान्त एव स्थितानां सर्वेन्द्रियाणां विषयाणाम् अनुभवो जातः । अतस् तम् <strong>उपगुह्य</strong> हृद्य् एवालिङ्गनम् <strong>आस्ते</strong> स्म, तूष्णीम् <strong>आनन्द</strong>-समुद्रे निमग्ना जाता । यतः <strong>पुलकाङ्गी</strong> हृद्य् आलिङ्गने जाते न कस्या अपि गोचरतेति भावः । अन्याभिर् अनुपलक्षिता परमानन्दम् अनुभूतवतीति ।</p>
<p>ननु साक्षात् स्पर्शम् अन्तरेण कथम् आनन्दावाप्तिः ? तत्र तस्या अनुभव एव प्रमाणं । तत्र बहिर्-दृष्ट्याभावे\ऽपि अन्तः-सुख-पूर्णत्वे दृष्टान्तः&mdash;<strong>योगी</strong> च । योगी यथा ध्यान-योगेनैवान्तर्-आनन्द-पूर्णो भवति, बहिः संवेदनाभावात्, तथेयम् अप्य् आनन्द-सम्भूता बहिः-संवेदन-रहिता चासीत्, कार्यानुसन्धानाभावात्, न ह्य् अन्तः-पूर्णे आनन्दे कञ्चन कामो नामावशिष्यत इति ॥८॥</p>
<hr>
<p>तं काचिन् नेत्र-रन्ध्रेण हृदि-कृत्य निमील्य च ।</p>
<p>पुलकाङ्ग्य् उपगुह्यास्ते योगीवानन्द-सम्प्लुता ॥</p>
<p><strong>विश्वनाथ-चक्रवर्ती (सारार्थ-दर्शिणी) : हृदि कृत्य</strong> हृदयं नीत्वेति भाग्यान् मिलितो\ऽयं चञ्चलः कान्तः पुनर् मापसरत्व् इति च बुद्ध्येति भावः । <strong>निमील्य</strong> <strong>च</strong> इति पुनर् <strong>नेत्र-रन्ध्रेण</strong> एव निःसरेद् इति शङ्कयेति भावः । <strong>पुलकाङ्गी</strong> इति निर्विघ्न-सम्भोग-प्राप्ति-बुद्ध्या । <strong>उपगुह्यास्ते</strong> इति स्व-कर्तृकोपगूहनं महा-विरहोत्तर-काल-प्राप्त्या तृष्णाधिक्येन धैर्यापगमात्, तत्र दृष्ट-लोकाभावाल् लज्जानुत्पत्तेश् च । तिस्र एवैताः कान्ता-पार्श्वं प्रत्युपगमनाद् वा, &quot;मा अस्मान् एवायम् आगम्य मिलतु, न तु वयम् इमं गत्वा कदाचिद् अपि मिलाम&quot; इति मदीयतामय-मधु-स्नेहवत्त्वात् सुसख्याः स्व-वशीकृत-कान्ता ज्ञेयाः । तत्र तिसृषु मध्ये प्रथमा सर्व-गोपी-जनाधिका यूथेश्वरी, द्वितीया-तृतीये तस्याः सख्यौ । एवं सप्तानाम् आसां श्री-वैष्णव-तोषणी-दृष्ट्यैव चन्द्रावली श्यामला शैव्या पद्मा श्री-राधा ललिता विशाखा इति क्रमेण नामान्य् अवगतानि । अष्टमी तु&mdash;</p>
<blockquote>
<p>काचिद् आयान्तम् आलोक्य गोविन्दम् अतिहर्षिता । &gt;
कृष्ण कृष्णेति कृष्णेति प्राह नान्यद् उदीरितम् ॥ [वि।पु। ५.१३.४४]</p></blockquote>
<p>इति विष्णु-पुराण-दृष्ट्या भद्रा-नाम्नी ज्ञेया । श्री-वैष्णव-तोषणी-धृत-स्कान्द-प्रह्लाद-संहिता द्वारका-माहात्म्य-विख्याताभिख्या एता अष्टाव् एव त्रिशत-कोटि-गोपीषु मुख्या ज्ञेयाः। आसु तारतम्य-जिज्ञासा चेद् उज्ज्वल-नीलमणिर् द्रष्टव्यः । सर्व-मुख्या तु श्री-राधैव&mdash;</p>
<blockquote>
<p>यथा राधा प्रिया विष्णोस् तस्याः कुण्डं प्रियं तथा । &gt;
सर्व-गोपीषु सैवैका विष्णोर् अत्यन्त-वल्लभा ॥ इति पाद्मोक्तेः । &gt;
देवी कृष्णमयी प्रोक्ता राधिका पर-देवता । &gt;
सर्व-लक्ष्मी-मयी सर्व-कान्तिः सम्मोहिनी परा ॥ इति &gt; बृहद्-गौतमीयोक्तेः । &gt;
राधया माधवो देवो माधवेनैव राधिका । &gt;
विभ्राजन्ते जनेष्व् आ इति ऋक्-परिशिष्टोक्तेश् च ज्ञेया ॥८॥</p></blockquote>
<hr>
<p>॥ १०.३२.९ ॥</p>
<p>सर्वास् ताः केशवालोक-परमोत्सव-निर्वृताः ।</p>
<p>जहुर् विरहजं तापं प्राज्ञं प्राप्य यथा जनाः ॥</p>
<p><strong>श्रीधर-स्वामी (भावार्थ-दीपिका) : प्राज्ञम्</strong> ईश्वरं <strong>प्राप्य</strong> <strong>यथा</strong> मुमुक्षवो <strong>जनाः</strong> । यद् वा, <strong>प्राज्ञं</strong> ब्रह्म-ज्ञानं प्राप्य यथा संसारिणः । यद् वा, <strong>प्राज्ञं</strong> सौषुप्तं<sup id="fnref:11"><a href="#fn:11" class="footnote-ref" role="doc-noteref">11</a></sup> <strong>प्राप्य</strong> यथा विश्व-तैजसावस्था जीवाः ॥९॥</p>
<hr>
<p><strong>वंशीधरः (भावार्थ-दीपिका-प्रकाशः) : ता</strong> यूथी-भूताः । मुमुक्षूणाम् उपासनया ईश्वर-साक्षात्-कारेणैव संसार-ताप-हानिः&mdash;मुमुक्षवो घोर-रूपान् हित्वा भूत-पतीन् अथ [भा।पु। १.२.२६] इत्य्-आद्य्-उक्तेः । ज्ञानाद् एव तु कैवल्यम् इति श्रुतेर् ज्ञानस्यैव संसृति-नाशकत्वाद् वेदान्त-मतेन पूर्वोक्तार्थेऽस्वारस्याद् अर्थान्तरम् आह&mdash;<em>यद् वा</em> इति । <em>ब्रह्म-ज्ञं</em> ज्ञानिनम् । ज्ञान्य्-अनवरत-सङ्गेन तद्-उपविष्टात्म-तत्त्व-साक्षात्कारेणाज्ञान-निवृत्त्या परमानन्द-स्वरूपावाप्तेः संसार-ताप-हानिः स्फुटैवेति सर्वानुभूतार्थ-परित्यागेनाननुभूतार्थ-कथनम् अन्याय्यम् इव मत्वा पुनर् अर्थान्तरम् आह&mdash;<em>यद् वा</em> इति । सुषुप्तं सुषुप्त्य्-अवस्था-साक्षिणम् । <em>विश्व-तैजसावस्था</em> <em>जीवा</em> जाग्रत्-स्वप्न-साक्षिणः सुषुप्तौ जाग्रत्-स्वप्नोभय-कालिक-दुःखानाम् अनुभवात्, अन्धोऽनन्धो दुःख्य् अदुःखी इत्य्-आदि-श्रुतेः । केवल-सुखम् एव तत्रानुभूयते सुखम् अहम् अस्वाप्सम् इति तद्-उत्थित-स्मृतेः ॥९॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> न च केवलं ता एव निस्तापा हृष्टाश् च बभूवुः, किं त्व् अन्याः सर्वा अपीत्य् आह&mdash;<strong>सर्वा</strong> इति । केशाः सुन्दरा वर्तन्तेऽस्येति <strong>केशवः</strong>, अस्त्य्-अर्थे वः, तस्य तदीयैक-केशस्यापीत्य् अर्थः । <strong>आलोकः</strong> ईषद्-दर्शनं । तद् एव <strong>परम उत्सवः</strong> सर्वार्थ-समुच्चयः चित्तोल्लासो वा, तेन <strong>निर्वृतः</strong> । तत्रानुरूपो दृष्टान्तः&mdash;<strong>प्र</strong>कर्षेण <strong>आ</strong> सम्यक् जानातीति <strong>प्राज्ञः</strong> श्री-कृष्णः, तद्-भक्त्य्-आदि-माहात्म्य-तत्त्वाभिज्ञो महा-भागवतोत्तमः, तं कुत्रापि गतं पुनः <strong>प्राप्य</strong> प्रकर्षेण लब्ध्वा प्रीत्या बहुधा संगम्य <strong>तद्-विरहजं तापम्</strong> । अ-कार-प्रश्लेषेण <strong>अजनाः</strong>, अस्य विष्णोर् <strong>जना</strong> वैष्णवा यथा <strong>जहति</strong>, तद्वद् इति । अस्य च सुप्रसिद्धत्वेन तथा&mdash;राम-रावणयोर् युद्धम् इत्य्-आदि न्यायेन तद्-एक-योग्यत्वेन च दृष्टान्तत्वम् ॥९॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> नन्व् अन्यासां का वार्ता ? तत्राह&mdash;<strong>सर्वा</strong> इति । तासां तत् सौभगम् इदं वीक्ष्य मानं च केशवः [भा।पु। १०.२९.४८] इत्य् अत्रेवात्र च <strong>केशव</strong>-शब्दः परम-तेजो-निधानता-परः । ततश् च तदानीं यथा तस्यान्तर्धाने तासां तेजोऽन्तर्धापनं, तथा सम्प्रति आविर्भावेन तद्-आविर्भावः सञ्जात इति भावः । तस्य <strong>आलोक</strong> एव परमानन्द-प्रदत्वात् <strong>परमोत्सवः,</strong> तेन <strong>निर्वृताः</strong> प्राप्त-दुःख-निवर्तक-सुखाः ।</p>
<p>तत्रानुरूपो दृष्टान्तः&mdash;<strong>प्राज्ञम्</strong> इति । सुषुप्ताव् अविद्यया इव पुनः परित्याग-शङ्काया निगूढ-स्थितेः । यद् वा, प्राज्ञः परम-भागवतः, तं <strong>प्राप्य</strong> <strong>जना</strong> <strong>यथा</strong> इति । एवम् अप्य् आरम्भ एव दृष्टान्तेन सम्यक्-सिद्धौ पूर्वस्माद् एव हेतोः ॥९॥</p>
<hr>
<p><strong>जीव-गोस्वामी (क्रम-सन्दर्भः) :</strong> <strong>प्राज्ञं</strong> सुषुप्ति-साक्षिणम् इव सुषुप्ताव् अविद्यावत् पुनः परित्याग-शङ्काया निगूढ-स्थितेः ॥९॥</p>
<hr>
<p><strong>जीव-गोस्वामी (बृहत्-क्रम-सन्दर्भः) :</strong> एवं स्व-स्व-प्रकृत्य्-अनुषारेण विविध-भाव-भावुक-सुभगम्-भावुकाः <strong>सर्वा</strong> एव तम् आलोक्य <strong>विरह-सन्तापं जहुर्</strong> इत्य् आह&mdash;<strong>सर्वा</strong> इत्य्-आदि। <strong>यथा जनाः प्राज्ञं</strong> भगवद्-भक्तं <strong>प्राप्य</strong> भगवद्-<strong>विरह-तापं जहति,</strong> तथा इत्य् अर्थः ॥९॥</p>
<hr>
<p><strong>जीव-गोस्वामी (प्रीति-सन्दर्भः ३६७) :</strong> तेषां भावानां परमानन्दैक-रूपत्वं दर्शयति&mdash;<strong>सर्वा</strong> इति ॥९॥</p>
<hr>
<p><strong>नारायण-भट्टः (श्री-रसिकाह्लादिनी) :</strong> अत एवोपसंहारे एतस्या वैशिष्ट्यं चोक्तम्, न केवलम् एतासां यूथ-मुख्यानाम् एव मनोरथ-पूर्तिर् जाता, किन्तु सर्वासाम् अपि इत्य् आह&mdash;<strong>सर्वा</strong> इति । एवं यूथ-मुख्यानाम् अभीष्ट-प्राप्तौ सत्यां सर्वासाम् अथानन्दावाप्ति-प्रकारं दर्शयति । यास् तु विरहजेनाग्निना मूर्च्छिता इवासन्, ताः । <strong>केशवः</strong> प्रशस्त-केशवान् । यद् वा, कस्य सुखस्य स्पर्शः कामस् तं वशयतीति, साक्षान्-मन्मथ-मन्मथ [भा।पु। १०.३२.२] इत्य् उक्तत्वात् । उपक्रमे तूक्तम् एव&mdash;तासां तत् सौभग-मदं वीक्ष्य मानं च केशवः [भा।पु। १०.२९.४८] इत्य् उक्तम् एव । तासां मद-मान-निवृत्तौ सत्यां स्वत एवाविर्भूत इति । तस्य <strong>केशवस्यालोकस्</strong> तत्-कर्तृको वा, तेन <strong>परमोत्सवः</strong> परमानन्दः, तेन <strong>निर्वृताः</strong> सत्यो <strong>विरहजं तापं जहुः</strong> विस्मृतवत्यः इत्य् अर्थः । <strong>प्राज्ञम्</strong> ईश्वरं ब्रह्मज्ञं वा सौषुप्तं वात आचार्यैर् एवं व्याकृतत्वात् । यद् वा, <strong>प्राज्ञं</strong> रसज्ञं <strong>प्राप्य</strong> रस-जिज्ञासवो <strong>जनाः यथा तापं जहाति,</strong> तद्वद् इति ॥९॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) : प्राज्ञं</strong> परम-भागवतं <strong>जनाः</strong> संसार-तप्ताः । गृहेषु तप्ता निर्विण्णा यथाच्युत-जनागमः [भा।पु। १०.२०.२०] इति प्रावृड्-वर्णनोक्तेः ॥९॥</p>
<hr>
<p>॥ १०.३२.१० ॥</p>
<p>ताभिर् विधूत-शोकाभिर् भगवान् अच्युतो विभुः ।</p>
<p>व्यरोचताधिकं तात पुरुषः शक्तिभिर् यथा ॥</p>
<p><strong>श्रीधर-स्वामी (भावार्थ-दीपिका) : पुरुषः</strong> परमात्मा <strong>शक्तिभिः</strong> सत्त्वादिभिर् यथा । यद् वा, उपासकः <strong>पुरुषो</strong> ज्ञान-बल-वीर्यादिभिः । यद् वा, <strong>पुरुषो</strong>ऽनुशायी प्रकृत्य्-आद्य्-उपाधिभिर् वृतो यथाऽ<strong>धिकं विरोचते,</strong> तद्वत् ॥१०॥</p>
<hr>
<p><strong>वंशीधरः (भावार्थ-दीपिका-प्रकाशः) : ताभिः</strong> पूर्वम् उद्दिष्टाभिः । भगवद्-दर्शनात् त्यक्त-क्लेशाभिः । <strong>अच्युतो</strong>ऽस्पृष्ट-शोकः । पूर्वम् एवाहम् इहासम् इति । तत् पुरुषस्य पुरुषत्वम् इति श्रुतेः । <strong>पुरुषः</strong> <em>परमात्मा</em> । <em>सत्त्वादयो</em> यद्यपि माया-कार्यत्वान् माया-<strong>शक्तयः</strong>, तथापि मायायाः, मम माया दुरत्यया [गीता ७.१४] इत्य्-आद्य्-उक्तेः, सापि तच्-छक्तिः । अतस् तस्या अपि तस्यैव स्त्र्य्-उपकरणानां स्त्री-स्वामिवत् । एतद्-अर्थस्य विज्ञेयत्वेन दुर्बोधत्वाद् अर्थान्तरम् आह&mdash;</p>
<blockquote>
<p>ज्ञेयो लोके स पुरुषो भजते यो हरिं सदा । &gt;
तद्-अन्यः खुर-शृङ्गादि-वर्जितो द्विपदः पशुः ॥ इत्य्-उक्तेः ।</p></blockquote>
<p><em><strong>पुरुष</strong> उपासकः</em> भगवद्-भक्तः । भक्तेर् <em>ज्ञानाद्य्</em>-उत्पादकत्वं प्रथितम् एव । यद् वा, हरेर् भक्ताधीनत्वेन स्वातन्त्र्याभावाद् भक्ताधिक्यम् अत्रोक्तम् ।</p>
<blockquote>
<p>प्रसिद्धम् एतल्-लोकेऽस्मिन् स्वामिनः सेवकोऽधिकः । &gt;
सेतुं कृत्वातरद् रामो वायुजोऽब्धिं तु कूर्दनात् ॥ इत्य् अभियुक्तोक्तेः &gt; ।</p></blockquote>
<p>ननु पुरुष-पदं जीव-परम्, क्षेत्रज्ञ आत्मा पुरुषः इत्य्-उक्तेः । तत् कथम् अन्य-परतया व्याख्यातम् ? इति चेत्, &quot;तुष्यतु दुर्जनः&quot; इति न्यायेनाह&mdash;यद् वा, <em><strong>पुरुषो</strong>ऽनुशायी</em> इति । अनुशायी जीवः भगवन्-निदानम् अनुशेते प्रलयावस्थायाम् इति निरुक्तेः । अग्रे गुणेभ्यः जगद्-आत्मनीश्वरे निमीलितात्मन् निशि सुप्त-शक्तिषु [भा।पु। १.१०.२१]<sup id="fnref:12"><a href="#fn:12" class="footnote-ref" role="doc-noteref">12</a></sup> इत्य्-उक्तेः । प्रकृत्य्-आदीत्य् अत्रादिना महद्-अहङ्कारादि-ग्रहः । यथा प्रकृतिभिर् गुप्तः पुमान् राजा च सप्तभिः [भा।पु। ६.१४.१७] इत्य्-आद्य्-उक्तेः ॥१०॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> ततः श्री-भगवतो\ऽपि परम-निर्वृत्या भगवत्ता-साराविर्भावेणाधिक-शोभा जातेत्य् आह&mdash;<strong>ताभिर्</strong> इति । <strong>विधूतो</strong> नाशितः <strong>शोको</strong> विरहजो\ऽन्तस्-तापो याभिः, <strong>ताभिः</strong> । तद्-विशेषश् चोक्तः श्री-पराशरेण&mdash;</p>
<blockquote>
<p>ततः काञ्चित् प्रियालापैः काञ्चिद् भ्रू-भङ्ग-वीक्षितैः । &gt;
निन्येऽनुनयम् अन्याश् च कर-स्पर्शेन माधवः ॥ [वि।पु। ५.१३.३०] &gt; इति ।</p></blockquote>
<p>अतस् <strong>ताभिर्</strong> वृतः <strong>भगवान्</strong> सर्वैश्वर्य-सम्पूर्णो\ऽपि, <strong>अच्युतः</strong> कथञ्चित् कदाचित् कस्माच्चिद् अपि शोभा-मयाच् च्युति-रहितो\ऽपि अधिकं <strong>यथा</strong> स्यात्, तथा ताभिर् <strong>वि</strong>शेषेण <strong>अरोचत</strong> अशोभत । <strong>भगवान्</strong> इति अधिक-हेतुर् वा, विरोचने तेनैवाशेष-निज-भगवत्ता-सर्वस्व-प्रकटनाद् इत्य् अर्थः । अत एवाशेष-शोभाया परां काष्ठां प्राप्तस्यापि ताभिर् वृतत्वेनाधिक-विरोचनं दृष्टान्तेन साधयति&mdash;<strong>पुरुष</strong> इति । जीवो ब्रह्मत्वेन स्वतः शर्व-शक्ति-युक्तो\ऽपीन्द्रियादि-<strong>शक्तिभिः</strong> प्रकटिताभिः सतीभिर् एव <strong>यथा</strong> <strong>अधिकं विरोचते</strong> । अन्यथा मूर्च्छितादि-तुल्यता-प्राप्तिः । एवं माधुर्य-कारुण्यादि-गुण-प्रकटनेन निज-वल्लभावलि-वृतत्वेनैवाधिका तस्यापि शोभा स्यात् । अन्यथा भक्त-वृन्द-सेव्यमानत्वेनाप्य् अशेष-शोभामय-भगवत्ता-सारापूर्ति-प्रसक्तिर् इति दिक् । अत एवाश्चर्येण तद्-बोध-योग्यत्वेन वा <strong>तात</strong> इति सम्बोधनम् । यद् वा, तत्-स्मरणात् प्रेम-वैवश्येनैव पूर्ववत् ॥१०॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> ततो मद-मानौ परित्यज्य सर्वा मिलित्वैव तद्-अनुगता बभूवुः, ताभिः श्री-भगवतो\ऽपि परम-शोभाविर्भावो जात इत्य् आह&mdash;<strong>ताभिर्</strong> इति त्रिकेण। <strong>विधूत</strong>- इत्य् अत्र कारण-विशेषश् चोक्तः श्री-पराशरेण&mdash;</p>
<blockquote>
<p>ततः काञ्चित् प्रियालापैः काञ्चिद् भ्रू-भङ्ग-वीक्षितैः । &gt;
निन्येऽनुनयम् अन्याश् च कर-स्पर्शेन माधवः ॥ [वि।पु। ५.१३.३०] &gt; इति ।</p></blockquote>
<p><strong>भगवान्</strong> सर्व-सम्पूर्णो\ऽपि <strong>अच्युतः</strong>, तत्र कथञ्चित् च्युति-रहितो\ऽपि अधिकं पूर्व-पूर्वतः प्रकृष्टं यथा स्यात्, तथा <strong>ताभिर्</strong> <strong>वि</strong>शेषेण <strong>अरोचत</strong> । तादृशस्यापि ताभिस् तादृशत्वे तद्-आविर्भाव-विशेषे एव दृष्टान्त इत्य् आह&mdash;<strong>पुरुष</strong> ईश्वरः । स <strong>यथा</strong> भगवद्-रूपेण <strong>शक्तिभिर्</strong> ऐश्वर्यादि-मय-स्वरूप-शक्तिभिर् वृत एवाधिकं विरोचते, न तु ब्रह्म-रूपेण ताभिर् आवृत इति । तथा सो\ऽपि ताभिः प्रेम-विशेष-मय-स्वरूप-शक्तिभिर् वृत एवाधिकं व्यरोचतेत्य् अर्थः । <strong>तात</strong> इति सम्बोधनं परमानुकम्पायाम् । तातो\ऽनुकम्प्ये पितरि इति नानार्थात् । &quot;परमानुकम्प्यत्वाद् एव रहस्यम् इदं त्वयि प्रकाशयामि&quot; इति भावः ॥१०॥</p>
<hr>
<p><strong>जीव-गोस्वामी (क्रम-सन्दर्भः) : पुरुषो</strong> भगवत्-तत्त्वम्, स <strong>यथा</strong> भगवद्-रूपेण <strong>शक्तिभिर्</strong> ऐश्वर्यादिमय-स्वरूप-<strong>शक्तिभिर्</strong> वृत एव <strong>अधिकं विरोचते</strong>, न तु ब्रह्म-रूपेण <strong>ताभिर्</strong> आवृत इति । तथासौ <strong>ताभिः</strong> प्रेम-विशेष-मय-स्वरूप-<strong>शक्तिभिर्</strong> वृत एव <strong>अधिकं व्यरोचत</strong> इत्य् अर्थः॥१०॥</p>
<hr>
<p><strong>जीव-गोस्वामी (बृहत्-क्रम-सन्दर्भः) :</strong> अथ <strong>भगवान्</strong> अपि तथैतेन पूर्वं तथा न व्यरोचतेत्य् आह&mdash;<strong>ताभिर् विधुत</strong>- इत्य्-आदि । <strong>ताभिर् व्यरोचत</strong> इति वाक्यार्थः । <strong>अधिकं</strong> यथा भवति, तथा । एतेन पूर्वं तथा व्यरोचत, एकाकित्वात् । तत्र दृष्टान्तः&mdash;<strong>पुरुषः शक्तिभिर् यथा</strong> सुप्त-शक्तिः पुरुष ईश्वरस् तथा न विरोचते, यथोद्रिक्ताभिः शक्तिभिः । एतेन शक्तीनां सुप्तत्वम् उद्रिक्तत्वं चेति । न तु कदापि नाशः, नित्यत्वात् । <strong>तात</strong> इति स-विस्मय-हर्षोत्कर्षे सम्बोधनम् ॥१०॥</p>
<hr>
<p><strong>नारायण-भट्टः (श्री-रसिकाह्लादिनी) :</strong> एवं निवृत्त-तापानां तासां सम्बन्धेन श्री-कृष्णस्यापि कान्त्य्-अतिशयो जात इत्य् आह&mdash;<strong>ताभिर्</strong> इति । याभिर् मद-मानौ त्यक्तौ, <strong>ताभिर्</strong> इति । इदानीं श्री-कृष्णाविर्भावेन <strong>विधूत-शोकाभिः</strong> निरस्ताकृतार्तत्व-प्रतीतिर् इति । अकृतार्थत्वम् अन्यत्वम् एव शोकः, तस्य निवृत्तत्वात् परमोज्ज्वलत्वं जातम्, अत एव रमण-योग्याभिस् <strong>ताभिर्</strong> वृतो वेष्टितः । यद् वा, याभिः कात्यायन्य्-अर्चनेन पतित्व-पुरःसरं रमणं याचितं व्रत-प्रार्थितः सन् वरं प्रादात्&mdash;मयेमा रंस्यथ क्षपाः [भा।पु। १०.२२.२९] इति प्रतिश्रुतम्, <strong>ताभिः</strong> कृत्वा <strong>अधिकं</strong> नित्य-सिद्धाभ्यो\ऽप्य् अधिको <strong>व्यरोचत</strong> । <strong>भगवान्</strong> अपि ऐश्वर्य-विशिष्टो\ऽपि तद्-अनन्यतास्व् एव उरीकृतत्वात् । ताभिर् वृत ऐश्वर्याद् <strong>अधिकं व्यरोचत</strong>, यतो\ऽ<strong>च्युतः</strong> तास्व् अनुराग-च्युति-रहितः ।</p>
<p>यद् वा, विप्रलम्भात् पूर्वं यथा बाहु-प्रसार- [भा।पु। १०.२९.४६] इत्य्-आदि, रेमे<sup id="fnref:13"><a href="#fn:13" class="footnote-ref" role="doc-noteref">13</a></sup> तत्-तरलानन्दि [भा।पु। १०.२९.४६] इत्य्-आदिनोक्तं रमणं, ततो\ऽप्य् <strong>अधिकं व्यरोचत</strong> । विप्रलम्भेन स्थायि-भावस्य पुष्टत्वात् शोभा-भरः सूचितः ।</p>
<p>तत्र दृष्टान्तम् आह&mdash;<strong>पुरुषः</strong> परमेश्वर ईश्वरः द्योतिकाभिः मायाद्य्-आदिभिः <strong>शक्तिभिस्</strong> तनु-कूलाभिः सर्वोपकारकत्वं न प्रकाशते, तद्वत् ।\</p>
<hr>
<p>यद् वा, प्राकृतः <strong>पुरुषो</strong> जीवः क्रिया-ज्ञानादि-<strong>शक्तिभिर्</strong> वृतः शोभते । स्वर्गादि-मोक्षान्त-पुरुषार्थ-प्राप्ति-योग्यो भवति, तद्-अभावे न किञ्चित्, तद्वत् भगवान् सर्व-काम-पूर्णो\ऽपि व्रज-सुन्दरी-सङ्गम् अन्तरेण तिरोधाने मधुर-रस-पराकाष्ठां न लब्धवान् । तद्-रस-दर्शनाधिकृतो\ऽपि जनो निर्वृतिर् नाम इदानीं ताभिर् वृतं दृष्ट्वा निर्वृतो\ऽभवत् । <strong>तात-</strong> इति सम्बोधनं स्वानुभवो मया कथ्यते, तत्रावधानं कुर्व् इति। यत एकाकिनैव रसो न प्राप्यते। अतो रस-वृद्ध्य्-अर्थं ताभिः सङ्गतः शुशुभे, स्व-दृष्ट्य्-अभिप्रायेण श्री-शुकः स स्वानुभवं कथयति ॥१०॥</p>
<hr>
<p>ताभिर् विधूत-शोकाभिर् भगवान् अच्युतो विभुः ।</p>
<p>व्यरोचताधिकं तात पुरुषः शक्तिभिर् यथा ॥</p>
<p><strong>विश्वनाथ-चक्रवर्ती (सारार्थ-दर्शिणी) : शक्तिभिः</strong> सर्वेन्द्रिय-शक्तिभिः । <strong>पुरुषो</strong> <strong>यथाधिकं विरोचते</strong> । तासां वैकल्ये सति तु नात्यन्तं रोचते, एवम् एव कृष्णो\ऽप्य् आसां खिन्नत्वे खिन्नो नाधिकं रोचते । आसां <strong>विधूत-शोकत्वेन</strong> अधिक-रुचिमत्त्वे सो\ऽप्य् अधिकं रोचते इति । पुरुषस्य यथा स्वेन्द्रिय-सुख एव सुखं, स्वेन्द्रिय-दुःखे दुःखम् । एवम् एव कृष्णस्यापि तासां सुख-दुःखाभ्याम् एव सुख-दुःखे इति गोपी-विषयक-प्रेमवत्त्वं तासां स्व-स्वरूप-भूतत्वं च ज्ञापितम् । स्कान्दे प्रभास-खण्डे, यथा&mdash;</p>
<blockquote>
<p>षोडशैव सहस्राणि गोप्यस् तत्र समागताः । &gt;
हंस एव मतः कृष्णः परमात्मा जनार्दनः ॥ &gt;
तस्यैताः शक्तयो देवि षोडशैव प्रकीर्तिताः । &gt;
चन्द्र-रूपी मतः कृष्णः कला-रूपास् तु ताः स्मृताः ॥ &gt;
सम्पूर्ण-मण्डला तासां मालिनी षोडशी कला । &gt;
षोडशैव कलायास् तु गोपी-रूपा वराननाः । &gt;
एकैकशस् ताः सम्भिन्नाः सहस्रेण पृथक् पृथक् ॥ इति ।</p></blockquote>
<p>प्रमदा शत-कोटीभिर् आकुलिता इत्य् आगमोक्तेस् त्रिंशत्-कोट्यो गोप्यस् तासां मध्ये षोडश-सहस्राणि गोप्यो मुख्यास् तासाम् अपि मध्ये सहस्राणि मुख्यतरास् तासाम् एव मध्ये अष्टाव् एता मुख्यतमाः । अष्टानाम् अपि मध्ये द्वे राधा-चन्द्रावल्यौ अतिमुख्यतमे । तयोर् अपि मध्ये श्री-राधा सर्व-मुख्यतमेति भक्ति-शास्त्र-निर्णयः ॥१०॥</p>
<hr>
<p>॥ १०.३२.११-१२ ॥</p>
<p>ताः समादाय कालिन्द्या निर्विश्य पुलिनं विभुः ।</p>
<p>विकसत्-कुन्द-मन्दार-सुरभ्य्-अनिल-षट्-पदम् ॥</p>
<p>शरच्-चन्द्रांशु-सन्दोह-ध्वस्त-दोषातमः शिवम् ।</p>
<p>कृष्णाया हस्त-तरलाचित-कोमल-बालुकम् ॥</p>
<p><strong>श्रीधर-स्वामी (भावार्थ-दीपिका) : विकसत्-कुन्द-मन्दारैः सुरभिर्</strong> योऽ<strong>निलः,</strong> तस्मात् <strong>षट्पदा</strong> यस्मिंस् तत् ॥११॥ <strong>शरच्-चन्द्रांशूनां सन्दोहैः</strong> समूहैर् <strong>ध्वस्तं दोषातमो</strong> रात्रि-गतं तमो यस्मिंस् तत् । अतः <strong>शिवं</strong> सुख-करम् । <strong>हस्त</strong>-रूपैस् <strong>तरलैस्</strong> तरङ्गैर् <strong>आचिता</strong> आस्तृता <strong>कोमला बालुका</strong> यस्मिन् । एवं-भूतं <strong>पुलिनं ताः समादाय निर्विश्य</strong> ताभिर् वृतोऽधिकं व्यरोचतेति पूर्वेणान्वयः॥१२॥</p>
<hr>
<p><strong>वंशीधरः (भावार्थ-दीपिका-प्रकाशः) : समादाय</strong> सम्यग् हस्त-धारणादिनादाय । <strong>षट्पदा</strong> भ्रमराः । किरण-सन्दोहस्य संमार्जनीत्वं ध्वनितम् । अतः तमो-रहितत्वात् । यद् वा, काम-जय-स्फोरणार्थं <strong>शिव</strong>-पदम् । <strong>कृष्णायाः</strong> कालिन्द्याः । आनु-तरङ्गो लोलः स्यात् <strong>तरलः</strong> कुरुलस् तथा इति गोपालः । <strong>आचितं</strong> छन्न-सिक्तयोः इति च । अतस् <strong>तरलैर्</strong> अणु-तरङ्गैः <strong>निर्विश्य</strong> उपविश्य तत्र पुलिने । आभिः गोपाङ्गनाभिः ॥११-१२॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> वि-शब्दोक्तस्य रोचने वैशिष्ट्यस्य उपकरणान्तरम् अपि दर्शयति&mdash;<strong>ता</strong> इति द्वाभ्याम् । <strong>सम्यक्</strong> प्रत्येकं सर्वासाम् एव हस्त-धारणादिना <strong>आदाय</strong> रास-योग्य-पुलिनान्तरं गन्तुं पूर्व-पुलिनतो गृहीत्वा <strong>निर्विश्य</strong> प्रविश्य मध्यम् अधिष्ठायेत्य् अर्थः । <strong>विभुर्</strong> व्यापक इत्य् एकस्यापि सर्वासां युगपत् समादानादि-समावेशार्थम् ।</p>
<p>पुलिनस्य कामोद्दीपन-सामग्र्या रास-क्रीडा-योग्यतां दर्शयंस् तद् विशिनष्टि&mdash;<strong>विकसद्</strong> इति सार्धेन । वायोः शैत्यं पुलिन-सम्बन्धात् मान्द्यं च षट्पदास्पदत्वात् सौरभ्यं च व्यक्तम् एव । <strong>शरद्</strong> इति <strong>चन्द्रांशूनां</strong> सुप्रसन्नता । <strong>सन्दोहेति</strong> चन्द्रस्य पूर्णता । <strong>ध्वस्त-दोषा</strong> इति रात्रित्वापगमने दिनवत् प्रकाशश् च सूचितः । <strong>कृष्णायाः</strong> कृष्णस्य सनामत्वेन सवर्णत्वेन च सख्यं प्राप्तायाः । अत एव <strong>हस्त</strong>- इति । किं वा, विचित्र-शोभादिना तस्यापि चित्ताकर्षिकायाः । तद् एवाह&mdash;हस्तेति । हस्तैर् इवावचयनेन स्थली-वैषम्य-कठिनांश-राहित्यादिकं ध्वनितम् । अन्यत् तैर् व्याख्यातम् ।</p>
<p>यद् वा, <strong>ताः समादाय</strong> इति ताभिः सह तद् एव <strong>पुलिनं निर्विश्य</strong> मध्य-प्रदेशं प्रविश्येत्य् अर्थः । विशेषेण भवतीति <strong>विभुर्</strong> बभूव इति शेषः । निज-वैभवं प्रकटयामासेत्य् अर्थः । तच् च तद्-दर्शन- [१३-१४] इति द्वाभ्यां वक्ष्यते । अन्यत् समानम् ॥११-१२॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> वि-शब्दोक्तस्य रोचने वैशिष्ट्यस्य उपकरणान्तरम् अपि दर्शयति&mdash;<strong>ता</strong> इति द्वाभ्याम् । <strong>सम्यक्</strong> प्रत्येकं सर्वासाम् एव हस्त-धारणादिना <strong>आदाय</strong> रास-योग्यं पुलिनान्तरं गन्तुं पूर्व-पुलिनतो गृहीत्वा <strong>निर्विश्य</strong> प्रविश्य मध्यम् अधिष्ठायेत्य् अर्थः । <strong>विभुर्</strong> व्यापक इत्य् एकस्यापि सर्वासां युगपत् समादानादि-समावेशार्थम् ।</p>
<p>पुलिनस्य भावोद्दीपन-सामग्र्या रास-क्रीडा-योग्यतां दर्शयंस् तद् विशिनष्टि&mdash;<strong>विकसद्</strong> इति सार्धेन । वायोः शैत्य-सौरभ्ये स्पष्टे । मान्द्यं च षट्पदास्पदत्वात् ।</p>
<p><strong>शरद्</strong> इति <strong>चन्द्रांशूनां</strong> सुप्रसन्नता । <strong>सन्दोह</strong>- इति चन्द्रस्य पूर्णता <strong>ध्वस्ता</strong></p>
<p><strong>दोषा</strong> इति दिनवत् प्रकाशश् च सूचितः । <strong>कृष्णायाः</strong> श्री-कृष्णस्य स-नामत्वेन स-वर्णत्वेन च सख्यं प्राप्तायाः । अत एव <strong>हस्त-</strong> इति । किं वा, विचित्र-शोभादिना तस्यापि चित्ताकर्षकत्वेन तन्-नाम्न्याः वृन्दावनं गोवर्धनम् इत्य्-आदिः । <strong>हस्त-</strong> इति हस्तैर् इवावचयनेन स्थली-वैषम्य-कठिनांश-राहित्यादिकं ध्वनितम् । अन्यत् तैः ।</p>
<p><strong>ताः समादाय</strong> इति ताभिः सह तद् एव <strong>पुलिनं निर्विश्य</strong> मध्य-प्रदेशं प्रविश्येत्य् अर्थः । विशेषेण भवतीति <strong>विभुर्</strong> बभूव इति शेषः । निज-वैभवं प्रकटयामासेत्य् अर्थः । तच् च तद्-दर्शन- इत्य्-आदि-द्वाभ्यां वक्ष्यते । अन्यत् समानम् ॥११-१२॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>जीव-गोस्वामी (बृहत्-क्रम-सन्दर्भः) :</strong> किं कृत्वा व्यरोचत ? इत्य् आह&mdash;<strong>ताः समादाय</strong> इत्य्-आदि द्वाभ्याम् । <strong>ताः समाधाय</strong> <strong>कालिन्द्याः</strong> <strong>पुलिनं निर्विश्य</strong> । आदि-दीपकम् इदम् । तद् विशिनष्टि&mdash;<strong>विकशद्भिः कुन्दैर् मन्दारैश्</strong> च <strong>सुरभयो</strong> येऽ<strong>निलाः,</strong> तत्-सङ्गिनः <strong>षट्-पदा</strong> यत्र कृष्णोऽत्रागत्य क्रीडिष्यतीति कृत्वा <strong>कृष्णाया हस्तेन तरलं</strong> यथा स्यात्, तथा <strong>आचिताः</strong> सम्यङ्-मार्जिताः <strong>कोमला बालुका</strong> यत्र ॥११-१२॥</p>
<hr>
<p><strong>नारायण-भट्टः (श्री-रसिकाह्लादिनी) :</strong> व्यरोचत इत्य् उक्तम् । वैशिष्ट्यं प्रस्तुत-श्लोकेन निबध्नाति रास-क्रीडार्थं यत्-कृतवांस् तद् आह&mdash;<strong>ता</strong> इति । यासां मद-मान-निवृत्त्य्-अर्थम् अन्तर्धाणेन स्थितः <strong>ताः समादाय</strong> हास्य-नख-स्पर्श-भाव-गर्भेण हस्त-ग्रहणादिना सम्यक्तया गृहीत्वा यत्र पुलिने गानं कृतं ततो\ऽपि विशालं चिकीर्षत व्यरोचतेति पूर्वेणैवान्वयः । <strong>कालिन्द्या</strong> इति पदेन शृङ्गार-रस-प्रवाह-भर-सूचितः । <strong>विभुर्</strong> इति सर्व-संनिहितत्वेन सर्वासां सम्माननेन च सामर्थ्यम् उक्तम् ।</p>
<p>पुलिनस्य शृङ्गारोद्दीपकत्वेन रास-विलास-योग्यतया विशिनष्टि&mdash;<strong>विकसद्</strong> इति । विकसन्ति <strong>कुन्द-मन्दार</strong>-पुष्पाणि, तैः <strong>सुरभिर्</strong> यो\ऽ<strong>निलः,</strong> तेन <strong>षट्पदा</strong> यस्मिन् । कालिन्दी-सम्बन्धेन वायोः शैत्यम् उक्तम् । कुन्द-मन्दार-सम्बन्धेन सौरभ्यं, वन-नैकट्यान् मान्द्यम् । अनेन परमोद्दीपक-सामग्री-सम्पत् सूचितेति ॥११॥</p>
<p>सर्वास्याः सामग्र्याः कामोद्दीपकत्वं निरूपयन् उज्ज्वलताम् आह&mdash;<strong>शरद्</strong> इति । शरत्-कालीनो यश् <strong>चन्द्रस्</strong> तस्य <strong>अंशूनां</strong> किरणानां <strong>सन्दोहः</strong> समूहः, तेन <strong>ध्वस्तं</strong> <strong>दोषा-तमः</strong> रात्रि-सम्बन्धि-तमो यस्मिन्, अनेन शरद-र्तौ उज्ज्वलत्वं प्रसन्नता-हेतुत्वं च सूचितम् । चन्द्रस्यापि पूर्णत्वम् उज्ज्वलत्वं सूचितम् ।</p>
<p><strong>कृष्णाया</strong> इति नामतः वर्णतश् च साम्येन तद्-विलास-साहाय्यं साहचर्यं च सूचितम् । <strong>हस्त-</strong> इति हस्ता इव <strong>तरलास्</strong> तरङ्गाः, तैर् <strong>आचिता</strong> नीचोच्च-राहित्येन विस्तृइता<sup id="fnref:14"><a href="#fn:14" class="footnote-ref" role="doc-noteref">14</a></sup> <strong>कोमला बालुका</strong> यस्मिन् । अनेन कोमलतया स्पर्श-मात्रतः पादयोः सुख-प्रदत्वं सूचितम् ॥१२॥</p>
<hr>
<p>ताः समादाय कालिन्द्या निर्विश्य पुलिनं विभुः ।</p>
<p>विकसत्-कुन्द-मन्दार-सुरभ्य्-अनिल-षट्-पदम् ॥</p>
<p>शरच्-चन्द्रांशु-सन्दोह-ध्वस्त-दोषातमः शिवम् ।</p>
<p>कृष्णाया हस्त-तरलाचित-कोमल-बालुकम् ॥</p>
<p><strong>विश्वनाथ-चक्रवर्ती (सारार्थ-दर्शिणी) :</strong> ततश् च <strong>ताः</strong> <strong>सम्यक्</strong> हास्य-हस्त-ग्रहादिना <strong>आदाय</strong> <strong>निर्विश्य पुलिनं</strong> प्रविश्य च व्यरोचतेति पूर्वेणैवान्वयः । पुलिनं विशिनष्टि सार्धेन&mdash;<strong>विकसद्भिः कुन्दैर्</strong> <strong>मन्दारैः</strong> <strong>सुरभिर्</strong> यो\ऽ<strong>निलः</strong>, तस्मात् <strong>षट्पदा</strong> यस्मिंस् तत् । वायोः शैत्यं पुलिन-सम्बन्धात्, मान्द्यं षट्पदास्पदत्वात् । <strong>शरच्-चन्द्रांशूनां सन्दोहैर् ध्वस्तं दोषाया</strong> रात्रेस् <strong>तमो</strong> यत्र तत् । <strong>शिवम्</strong> अत एव सुखदं <strong>यमुनाया हस्त</strong>-रूपैस् <strong>तरलैस्</strong> तरङ्गैर् <strong>आचिता</strong> आस्तृता <strong>कोमला बालुका</strong> यस्मिंस् तत् ॥११-१२॥</p>
<hr>
<p>॥ १०.३२.१३ ॥</p>
<p>तद्-दर्शनाह्लाद-विधूत-हृद्-रुजो</p>
<p>मनोरथान्तं श्रुतयो यथा ययुः ।</p>
<p>स्वैर् उत्तरीयैः कुच-कुङ्कुमाङ्कितैर्</p>
<p>अचीकॢपन्न् आसनम् आत्म-बन्धवे ॥</p>
<p><strong>श्रीधर-स्वामी (भावार्थ-दीपिका) :</strong> ताश् च <strong>मनोरथानाम् अन्तं ययुः</strong> पूर्ण-कामा बभूवुः । <strong>श्रुतयो यथा</strong> इति । अयम् अर्थः&mdash;यथा कर्म-काण्डे श्रुतयः परमेश्वरम् अपश्यन्त्यस् तत्-तत्-कामानुबन्धैर् अपूर्णा इव भवन्ति, ज्ञान-काण्डे तु परमेश्वरं दृष्ट्वा तद्-आह्लाद-पूर्णाः कामानुबन्धं जहति, तद्वद् इति । आप्त-कामा अपि प्रेम्णा तम् अभजन्न् इत्य् आह&mdash;<strong>स्वैर्</strong> इति । <strong>अचीकॢपन्</strong> रचयामासुः । <strong>आत्म-बन्धवे</strong>ऽन्तर्यामिणे ॥१३॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> <em>ता</em> यूथी-भूताः । <em>पूर्ण-कामाः</em> प्राप्ताभिलषितार्थाः । दृष्टान्त-सिद्धम् अर्थं स्फुटयति&mdash;<em>अयम् अर्थः</em> इति । <em>कर्म-काण्डे</em> पूर्व-मीमांसायाम् । <em><strong>श्रुतयः</strong></em> तद्-अभिमानिन्यो देवताः । <em>परमेश्वरं</em> परमात्मानम् । वर्ष्मोऽस्मि समानानाम् [पा।गृ।सू। १.३.८]<sup id="fnref:15"><a href="#fn:15" class="footnote-ref" role="doc-noteref">15</a></sup> इत्य्-आदिभिः । अवन्तु नः पितरः [ऋ।वे। १.१०६.३] इत्य्-आदिभिश् च । केवल-कामानुबन्धि-कर्म प्रतिपादनेन <em>अपश्यन्त्यो</em> वर्णयन्त्यः <em>तत्-तत्-कामानुबन्धैः</em> सर्वाच्छादकत्व-पित्रादि-प्रीणनादिभिर् <em>अपूर्णा इव</em> । इतीव-शब्देन कर्मणोऽप्य् अन्तः-करण-शुद्धि-द्वारा तद्-दर्शनोपयोगित्वम् उक्तम् । <em>ज्ञान-काण्डे</em> उत्तर-मीमांसा-रूपे । <em>परमेश्वरं</em>&mdash;सर्वं खल्व् इदं ब्रह्म [छा।उ। ३.१४.१] इति, ब्रह्माहम् अस्मि [बृ।आ।उ। १.४.१०] इत्य् एवं चराचरात्म-सहितम् आत्म-तत्त्वं दृष्ट्वानुभूय तद् आह्लाद-पूर्णाः स्वात्म-ज्ञानानन्द-पूर्णाः कामानुबन्धं तत्-तत्-कर्मज-सुखेहां जहति, ब्रह्मानन्दे सर्वानन्दानाम् अन्तर्-भूतत्वात् । तस्य मात्राम् उपजीवन्त्य् अन्ये इत्य्-आदि-श्रुतेः । तद्वद् इति प्राप्तात्मानन्दवत् कामानुबन्धं हित्वा तद्-दर्शनाह्लादेन श्री-कृष्ण-दर्शनानन्देन <strong>विधूता</strong> नष्टा <strong>हृद्-रुजो</strong>ऽविषयी-करण-लक्षणा यासां, तास् तथा । <em>आप्त-कामा</em> श्री-कृष्ण-दर्शनेन पूर्ण-मनोरथा अपि । <em>प्रेम्णा</em> अनुरागेण । <em>तं</em> श्री-कृष्णम् । <strong>उत्तरीयैः</strong> प्रावरण-वस्त्रैः । <strong>कुच-कुङ्कुमाङ्कितैर्</strong> अनेनैकैक-वस्त्रा अप्य् आनन्द-विवशाः सत्यस् तैर् एव <strong>आसनं</strong> ददुर् इति ध्वनितम् । <strong>आत्म-बन्धव</strong> इति देह-बन्धु-दर्शनेऽपीति कर्तव्यता-विस्मृतिर् भवति किम् उतात्म-बन्धु-दर्शन इत्य् आह ॥१३॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> ततोऽतिहृष्टानां प्रेम-सेवाम् आह&mdash;<strong>तद्</strong> इति । <strong>तस्य</strong> क्रीड-विशेषोत्सुकस्य विभोर् <strong>दर्शनेनाह्लादः,</strong> तेन <strong>वि</strong>शेषतो <strong>धूता</strong> नाशिता <strong>हृद्-रुजः</strong> सर्वाधयो यासाम्, तथा-विधेन तेन सह तत्रागमनेन रास-क्रीडा-निर्धारात् । विधूत-शोकाभिर् [भा।पु। १०.३२.१०] इति पूर्वं विरह-शोक-मात्रस्य नाशनम् । अधुना त्व् अशेष-हृद्-रुजाम् इति भेदः । अत एव <strong>मनोरथान्तं ययुः</strong> ।</p>
<p>यद् वा, उपमा-गर्भितं ज्ञेयम् । <strong>मनोरथान्तम्</strong> इव <strong>ययुः,</strong> रास-क्रीडा-प्रत्यासत्तेः । <strong>यथा श्रुतयो</strong>ऽपि तद्-गुणादि-वर्णनात् तं प्राप्ता इव भवन्ति, न तु सम्यग् लभन्ते, साक्षाद्-अप्राप्तेः। सा चोक्तैव श्री-ब्रह्म-स्तुतौ&mdash;अद्यापि यत्-पद-रजः श्रुति-मृग्यम् एव [भा।पु। १०.१४.३४] इत्य्-आदिना ।</p>
<p>यद् वा, <strong>तस्य</strong> विभोर् <strong>दर्शनाह्लादेन विधुता हृद्-रुग्</strong> विरहार्ति-लक्षणा यासां, तथा-भूताः सत्यो <strong>मनोरथस्य</strong> तु क्रमेणैवागमात् । <strong>श्रुतयो</strong>ऽपि क्रमेण ईश्वरं दृष्ट्वा काम-जालं त्यजन्ति ।</p>
<p>यद् वा, <strong>मनोरथानाम् अन्तं</strong> निष्ठाम्, यस्मात् परो मनोरथो नास्ति । तं प्राप्ताः क्रीड-विशेषम् ऐच्छन्न् इत्य् अर्थः । <strong>श्रुतयो</strong>ऽपि ईश्वरं दृष्ट्वा तद्-भक्ति-विशेषम् इच्छन्ति । अत एव <strong>आसनम् अचीकॢपन्</strong> विचित्र-चारु-प्रकारेण रचयामासुः । कैः ? <strong>स्वैः</strong> स्वयं परिहितैः <strong>उत्तरीयैः</strong> कुच-कञ्चुकोपरि-विन्यस्तैः कञ्चुकस्य सूक्ष्मतर-वस्त्रत्वात् विरह-रोदन-धारापाताच् च <strong>कुच-कुङ्कुमेनाङ्कितैर्</strong> भूषितैर् इत्य् अर्थः ।</p>
<p>ननु अशेष-गुणवतीभिः कथं लज्जा ताभिः परिहृता ? कथं वा प्रभवे कुच-कुङ्कुमाक्तैर् आसनं दत्तम् ? तत्राह&mdash;<strong>आत्म-</strong> इति । आत्मभ्योऽपि <strong>बन्धुः</strong> प्रेयान्, तस्मै आत्म-कोटि-प्रेष्ठायेत्य् अर्थः । अतोऽस्य भूम्य्-उपवेशेन परम-स्व-दुःखापत्तेः सख्य-प्रेम-विशेषाच् चेत्य् अर्थः । तेनैव बलाद् अत्यन्ताग्रहादिभिस् तथा प्रेरणेन स्वातन्त्र्याभावाद् इत्य् अर्थः । आसन-कल्पनं पुनर् अन्तर्धान-शङ्कया तत्रैवावृत्य रिरक्षिषया । किं वा, स्वाभिप्रेत-सुख-पिपृच्छिषयेति दिक् । अन्यत् तैर् व्याख्यातम् ।</p>
<p>यद् वा, <strong>आत्मनो</strong>ऽपि सकाशात् <strong>बन्धुः</strong> प्रियः, तस्मै परम-प्रियतमाय, प्रेम-भर-वैवश्याद् इत्य् अर्थः । एवं स्व-स्वोत्तरीयेण तस्य च परम-सूक्ष्म-वस्त्रतया सर्वा अपि विस्तीर्णोच्चासनार्थम् एकत्रैव । किं वा, स्व-स्व-वर्गादि-भेदेन पृथक् पृथग् एव कल्पयामासुर् इति ज्ञेयम् ॥१३॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> ततोऽतिहृष्टानां प्रेम-सेवाम् आह&mdash;<strong>तद्</strong> इति । <strong>तस्य</strong> क्रीड-विशेषोत्सुकस्य विभोर् <strong>दर्शनेन</strong> य <strong>आह्लादः,</strong> तेन <strong>वि</strong>शेषतो <strong>धूता</strong> नाशिता <strong>हृद्-रुजः</strong> सर्वाः आधयो यासाम् । तथा-विधेन तेन सह तत्रागमनेन रास-क्रीडादि-मय-चिर-स्थितिर् निर्धारिता, पूर्व-शङ्कापगमात् । न केवलं परम-दुःख-शान्तिर् एव, अपि तु परम-सुख-प्राप्तिर् अपि जातेत्य् आह । <strong>मनोरथस्य</strong> वाञ्छितस्य <strong>अन्तं</strong> परां काष्ठां <strong>ययुर्</strong> इति ।</p>
<p>तत्र दृष्टान्तः&mdash;<strong>श्रुतयो यथा</strong> इति । श्रुतयोऽपि तादृश-लीला-विशिष्टं तं प्रकाश्य निज-निज-नाना-तात्पर्य-दौःस्थ्यं परित्यजन्ति । परम-तात्पर्य-पर्यवसानं च प्राप्नुवन्तीति । तद् उक्तम् एकादशे स्वयं श्री-भगवतः&mdash;यस्यां न मे पावनम् अङ्ग कर्म<sup id="fnref:16"><a href="#fn:16" class="footnote-ref" role="doc-noteref">16</a></sup> [भा।पु। ११.११.२०] इत्य्-आदि । द्वादशे श्री-सूतेन स्व-सुख-निभृत-चेतास् तद्-व्युदस्तान्य-भाव [भा।पु। १२.१२.६९] इत्य्-आदि च । तत्राप्य् एषा परम-प्रेम-मय-रास-लीलेति । श्रुतयोऽप्य् अत्रैव कृतार्था जाता इत्य् अस्या लीलाया महिमापि दर्शितः । अतः सहोक्ति-नामालङ्कारोऽयं व्यञ्जितः ।</p>
<hr>
<p>ततश् च सुस्थिर-चित्ताः सत्यः <strong>आसनम् अचीकॢपन्</strong> विचित्र-चारु-प्रकारेण रचयामासुः । कैः ? <strong>स्वैः</strong> स्वयं परिहितैः <strong>उत्तरीयैः</strong> सर्वाङ्गीण-वस्त्रस्यान्तर्गतैः कुच-पट्टिकां वेति वक्ष्यमाणानुसारेण हृदयावरण-रूपैः विरह-रोदन-धारा-पातात् <strong>कुच-कुङ्कुमेनाङ्कितैर्</strong> इत्य् अर्थः ।</p>
<p>ननु कथं लज्जा-शैथिल्यम् इव आभिर् अङ्गीकृतं ? स्वीय-युक्तैः वस्त्रैर् आसनं दत्तं च ? तत्राह&mdash;<strong>आत्म-</strong> इति <strong>आत्मनो बन्धवे</strong> । आत्मीयत्वेन मित्रत्वेन च भावाद् इत्य् अर्थः । अन्यत् तैः । <strong>आसनं</strong> चेदं सर्वासां सूक्ष्म-वस्त्र-मय-विस्तीर्णम् एकम् एव वर्गशः पृथक् पृथग् एव ज्ञेयम् ॥१३॥</p>
<hr>
<p><strong>जीव-गोस्वामी (क्रम-सन्दर्भः) : तद्-दर्शन-</strong> इति । <strong>तस्य</strong> क्रीडा विशेषौत्सुक्यस्य विभोर् <strong>दर्शनेन</strong> इत्य्-आदिको विग्रहः । तथा-विधेन तेन सह तत्रागमनेन रास-क्रीडादि-मय-चिर-स्थितिर् निर्धारिता, पूर्व-शङ्कापगमात् । परम-सुख-प्राप्तिर् अपि जातेत्य् आह&mdash;<strong>मनोरथान्तम्</strong> इति । तत्र दृष्टान्तः&mdash;<strong>श्रुतयो यथा</strong> इति । तल्-लीलानुभवेनोभयत्रापि परम-कृतार्थत्वाद् इति सहोपमेयं यथा-शब्देन व्यज्यते ॥१३॥</p>
<hr>
<p><strong>जीव-गोस्वामी (बृहत्-क्रम-सन्दर्भः) :</strong> तत्र गत्वा उपरिरिक्षुं श्री-कृष्णम् आलक्ष्य सर्वा आसनं कल्पयामासुर् इत्य् आह&mdash;<strong>तद्-दर्शन-</strong> इत्य्-आदि । &quot;ताः&quot; इत्य् अध्याहार्यम् । <strong>आत्म-बन्धवे</strong> श्री-कृष्णाय <strong>आसनम् अचीकॢपन्</strong> । कैः ? <strong>स्वैर् उत्तरीयैः</strong> । प्रत्येकम् एवोत्तरीयम् आकृष्य उपर्य् उपरि कृत्वा बहूच्चम् आसनं चक्रुर् इति बहु-वचन-महिमा । कीदृशैः ? <strong>कुच-कुङ्कुमाङ्कितैः</strong> । तेन आसनस्य पूजापि कथिता । अत्युच्चासनतया सर्व-निरीक्षणं सुकरम् इत्य् अर्थः ।</p>
<p>कीदृश्यः ? <strong>तस्य दर्शनाह्लादेन विधुत-हृद्-रुजः</strong> । विधूत-हृद्-रुक्त्वे दृष्टान्तः&mdash;<strong>मनोरथान्तं यथा श्रुतयो ययुः</strong>&mdash;श्रुतयो भगवत्-परा उपनिषदो यथा चिर-काल-कृत-चरणारविन्द-प्राप्ति-रूपस्य मनोरथस्य अन्तं परिणामं गोप्य्-अन्तर-रूपेण प्रापुः । ततश् च विधूत-हृद्-रुजोऽपि यथा बभूवुः, तथेत्य् अर्थः । <strong>स्वैर् उत्तरीयैर्</strong> आसन-कल्पने सर्वा एव निरुत्तरीया बभूवुर् इति न मन्तव्यम् । तदैव योगमायया प्राग्वद् उत्तरीय-सम्पादनं कृतम् इति ॥१३॥</p>
<hr>
<p><strong>नारायण-भट्टः (श्री-रसिकाह्लादिनी) :</strong> अधुना तासां प्रेम-विजृम्भितं चेष्टितम् आह&mdash;<strong>तद्-दर्शन-</strong> इति । ईषन्-मद-मानसत्वे येनान्तर्हितं, <strong>तस्य दर्शनात्</strong> य <strong>आह्लाद</strong> आनन्दः, तेन <strong>विधूताः</strong> स-मूलं नाशिताः <strong>हृद्-रुजो</strong> विरहजार्ति-पीडाः यासां ताः ।</p>
<p>यद् वा, <strong>तस्य दर्शनं</strong> ज्ञानं विचार इति यावत्&mdash;&quot;इदं रासोपयोगि-स्थलम्, अत्र वने एवं विहारः कर्तव्यः, अत्र कालिन्द्याम् एवं जल-विहारः कर्तव्यः&quot; इति तेन निर्धारणेन स-मूलं नाशिता हृदय-पीडा यासां ताः । इतः परम् एवाहितो नाभविष्यतीति निश्चिन्ता इत्य् अर्थः ।</p>
<p><strong>मनोरथान्तं</strong> मनोरथानां वाञ्छितानाम् अन्तं परां काष्ठां <strong>ययुः</strong> प्रापुः, भाविनोऽर्थस्य निश्चयात् । <strong>यथा श्रुतयः</strong> कर्म-काण्डे ईश्वरम् अपश्यन्त्यस् तप्ता भवन्ति, ज्ञान-काण्डे चेश्वरं दृष्ट्वा मनोरथान्तं प्रापुनुवन्ति पूर्ण-मनोरथा भवन्ति, तद्वद् इति। यद् वा, <strong>श्रुतयो</strong> नित्य-विहारिणं तत्-कदम्ब-मध्यस्थं किशोराकृति-श्री-कृष्णं दृष्ट्वा कामितवत्य ततस् तासां वरो दत्तः&mdash;पुरा सारस्वते कल्पे व्रजे गोप्यो भविष्यथ इति उपनिषद्-रूपास् ता एव कुमारिका जाताः । एता यथा मनोरथान्तं मनोरथानाम् अन्तम् अवसानं ययुः, परिपूर्ण-कामा बभूवुः, तथा अन्या अपि सादि-नित्याः सर्वा अपि मनोरथान्तं ययुः, अस्य रास-विलासस्यैतत् प्रयुक्तत्वात् ।</p>
<p>अत एव <strong>स्वैर् उत्तरीयैः</strong> कुचोपरि विन्यस्तैः सूक्ष्मैः कोमलैः तैर् एव <strong>आसनम् अचीकॢपन्</strong> । आसन-रचन-प्रयोजनम् आह जिज्ञासा या किञ्चित् पृष्ट-कामा अन्वेषण-जनित-श्रम-जलेन कुच-कुङ्कुमस्याङ्कितत्वम् । अत एव <strong>कुच-कुङ्कुमाङ्कितैर्</strong> इत्य् उक्तम् । यद् वा, विरहार्ति-जनित-रुदिताश्रु-धारा-सिक्तत्वात् उत्तरीयानां कुच-कुङ्कुमाङ्कितत्वम् । अत एव स्वीयातिनिवेदनम् अपि सूचितम् ।</p>
<p>ननु गौरवोचित-प्रीति-विषयत्वेन चेद् अयम् आराध्यः, तर्हि स्वैर् उत्तरीयैर् आसन-कल्पनं कथम् ? इति चेत् तत्राह&mdash;<strong>आत्म-बन्धवे</strong> । आत्मा च बन्धुत्वं प्रेष्ठावधि-भूत-प्रेम-बन्धन-हेतुश् च तस्मै । यद् वा, आत्मनः चित्तं बध्नाति स्वस्मिन् संयोजयतीति तस्मै । यद् वा, आत्मनः क्षेत्रज्ञस्य बन्धवे अन्तरङ्गाय । अत एव तस्यासनः कल्पनम् उचित एव । यद् वा, <strong>कुच-कुङ्कुमाङ्कितैर्</strong> इति लिङ्गात् कुच-कुङ्कुम-च्छद्मना स्वानुराग एव तस्यासनत्वेन कल्पितवत्य् अर्थः ॥१३॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> तत्र तासां सख्य-समुचितां प्रेम-सेवाम् आह&mdash;<strong>तस्य</strong> कृष्णस्य <strong>दर्शनानन्देन</strong> खण्डित-सर्व-मनो-दुःखा व्रज-सुन्दर्यः <strong>स्वीयैर् उत्तरीयैः कुच-कञ्चुकोपरिस्थैर्</strong> अतिसूक्ष्म-वस्त्रैर् <strong>आत्म-बन्धवे</strong> तस्मै <strong>आसनं</strong> तथा <strong>अचीकॢपन्न्</strong> उपजह्रुर् <strong>यथा श्रुतयो</strong> महोपनिषदोऽपि <strong>मनोरथानाम् अन्तं</strong> परम-काष्ठां <strong>ययुः</strong> । यतोऽधिकोऽन्यो मनोरथो न सम्भवति, तं प्रापुः ॥ यद् दृष्ट्वा &quot;वयम् अपि व्रजे गोप्यो भूत्वा श्री-कृष्णेन सहैवं स्व-कुच-कुङ्कुम-स्तिमित-वस्त्रार्पणादिना कदा विलसामः ?&quot; इत्य् उत्कण्ठिता बभूवुर् इत्य् अर्थः । अत एव <strong>श्रुतयो</strong> गोपीत्व-प्राप्त्य्-अर्थं तद्-अनुगति-व्यञ्जकं तीव्रं तपश् चक्रुर् इति बृहद्-वामनीया कथा<sup id="fnref:17"><a href="#fn:17" class="footnote-ref" role="doc-noteref">17</a></sup> ।</p>
<blockquote>
<p>स्त्रिय उरगेन्द्र-भोग-भुज-दण्ड-विषक्त-धियो &gt;
वयम् अपि ते समाः सम-दृशोऽङ्घ्रि-सरोज-सुधाः ॥ [भा। &gt; १०.८७.२३] इति तासाम् उक्तिश् च ।</p></blockquote>
<p>तत्र पूर्व-काल-गत-कृष्णावतार-दर्शिन्यः श्रुतयो लब्ध-चरम-मनोरथा एतस्मिन् कल्पे गोप्यो बभूवुर् एव । एतस्मिन् काले तु लब्ध-मनोरथा एताः श्रुतयोऽग्रिम-कल्पे गोप्यो भविष्यन्ति श्रुतीनाम् आनन्त्याद् इति ज्ञेयम् ॥१३॥</p>
<hr>
<p>॥ १०.३२.१४ ॥</p>
<p>तत्रोपविष्टो भगवान् स ईश्वरो</p>
<p>योगेश्वरान्तर्-हृदि कल्पितासनः ।</p>
<p>चकास गोपी-परिषद्-गतोऽर्चितस्<sup id="fnref:18"><a href="#fn:18" class="footnote-ref" role="doc-noteref">18</a></sup></p>
<p>त्रैलोक्य-लक्ष्म्य्-एक-पदं वपुर् दधत् ॥</p>
<p><strong>श्रीधर-स्वामी (भावार्थ-दीपिका) : गोपी</strong>-सभा-<strong>गतस्</strong> ताभिः संमानितः सन् <strong>चकास</strong> शुशुभे। <strong>त्रैलोक्ये</strong> या <strong>लक्ष्मीः</strong> शोभा, तस्या <strong>एकम्</strong> एव <strong>पदं</strong> स्थानं तद् <strong>वपुर् दधद्</strong> दर्शयन् ॥१४॥</p>
<hr>
<p><strong>वंशीधरः (भावार्थ-दीपिका-प्रकाशः) : तत्र</strong> गोप्य्-उत्तरीयासने । यो <strong>योगेश्वराणां</strong> सनकादि-प्रभृतीनाम् <strong>अन्तर्</strong> <strong>हृदि</strong> हृदय-पद्म-कर्णिकायां विमलोत्कर्षिण्य्-आदि-शक्तिभिः <strong>कल्पितासनः</strong> <strong>स</strong> एव <strong>ईश्वरो</strong> नन्दनन्दन-रूपेण <em>गोपी-सभा-गत</em> इति समन्वयः । <strong>चकास</strong> काशृ दीप्तौ । <strong>अर्चितः</strong> आसन-ताम्बूल-नर्म-सस्मितापाङ्गादिभिः <em>संमानितः</em> । धातूनाम् अनेकार्थत्वाद् दर्शनेऽपि दधातिर् अस्ति ॥१४॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) : योगेश्वरान्तर्-हृदि कल्पितासन</strong> इत्य्-आदि । तथा-भूतोऽपि <strong>तत्र</strong> गोप-कुच-कुङ्कुमाक्त-पट एव <strong>उपविष्टो</strong> रराजेत्य् अर्थः । <strong>योगेश्वरान्तर्-हृदये उपविष्टस्</strong> तथा न राजत इति यावत् । तत्रोत्प्रेक्ष्यते <strong>वपुर् दधत्</strong> वपुर् दधानं मूर्तं <strong>त्रैलोक्य-लक्ष्म्य्-एक-पदम्</strong> इव त्रैलोक्य-लक्ष्म्या यद् एकं मुख्यं पदं व्यवसायः स इव मूर्तः । अथवा त्रैलोक्य-लक्ष्म्य्-एक-पदं गोपीनां वपुर् दधत् आलिङ्गन्न् इति भावाह् । <strong>अर्चितः</strong> प्रणय-परिहास-विकस्वर-वचः-प्रसूनैर् इव ताभिः पूजित इत्य् अर्थः ॥१४॥</p>
<hr>
<p><strong>सनातन-गोस्वामी (बृहद्-वैष्णव-तोषणी) : ईश्वरः</strong> परम-स्वतन्त्रोऽपि <strong>भगवान्</strong> सर्वैश्वर्य-परिपूर्णोऽपि रसिक-शिरोमणिः प्रेमामृतार्णव-वर्धनः श्री-कृष्ण-चन्द्रस् तस्मिन्न् <strong>आसन</strong> <strong>उपविष्टः</strong> सन् <strong>चकास</strong> । यद् वा, <strong>भगवान्</strong> इति तेनैव तस्य भगवत्ता-सार-प्रकटनम् इत्य् अभिप्रेतम् । इत्य्-आदिना इति सर्व-शक्तिमत्त्वम् । पृथक्त्वेन <strong>कल्पितासन</strong>-समूहे तासां स्वस्य च सन्तोष-विशेषार्थं तत्-तद्-अलक्षितत्वेनैकस्यापि पृथक्तयैवोपवेशात् । <strong>योगेश्वरैः</strong> सिद्ध-समाधिभिः श्री-सनकादिभिर् अपि <strong>अन्तर्-हृदि</strong> एकाग्रतां प्रापिते चित्ते <strong>कल्पितं</strong> मानस-पूजायां तद्-उपवेशार्थं विचित्र-रत्नादिना प्रयत्नेन रचितम् । किं वा, आसनं कल्पयामीत्य् एवम् अर्पितम् आसनम् एव यस्येति तस्य साक्षात् तत्-स्वीकारोऽपि नास्तीति ध्वनितम् ।</p>
<p>तादृशोऽपि चकासेत्य् अत्र हेत्व्-अन्तरं <strong>गोपीनां परिषदं</strong> सभां प्राप्तः । बहुल-मण्डलाकारेण उपविष्टानां तासां मध्य-वर्ती सन्न् इत्य् अर्थः । अनेनापि पूर्ववद् ऐश्वर्यम् ऊह्यम् । किं च, <strong>अर्चितस्</strong> ताभिः सम्मानित आसन-कल्पनेनैव । किं वा, ताम्बूलादि-समर्पणेन नर्मादिना कटाक्षादिना वा । अत एव <strong>त्रैलोक्य-</strong> इति श्री-भगवद्-वपुषः सर्वदा त्रैलोक्य-लक्ष्मी-पदत्वेऽपि, अधुना अतः सर्व-कालाद् वैशिष्ट्यं सूच्यते अनेन चकासन-प्रकारोऽपि दर्शितः ॥१४॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> स प्रेम-रसाम्बुधि-वर्धनः श्री-कृष्ण-चन्द्रः स्वयं <strong>भगवान्</strong> ऐश्वर्यादि-षड्गुण-सम्पन्नोऽपि, तथा <strong>ईश्वरः</strong> नित्यम् अपूर्वापूर्व-तत्-प्रकाशन-समर्थोऽपि <strong>तत्र</strong> तस्मिन्न् <strong>आसने उपविष्टः</strong> सन् <strong>चकास</strong>, तत्र तत्रासम्भव-शोभाविर्भाववान् बभूव ।</p>
<p>अन्यत्र पुनर् असौ परम-दुर्लभ एवेत्य् आह&mdash;<strong>योगेश्वरैः</strong> सिद्ध-समाधिभिः श्री-रुद्रादिभिर् अपि <strong>अन्तर्-हृदि</strong> एकाग्र-चित्ते <strong>कल्पितं</strong> भावना-मात्रेण स्थापितम् <strong>आसनं</strong> यस्य तादृशोऽपि । अलुक् समासः । अर्थात् तैर् एव कल्पितम् इति वा । तस्मात् तासां सम्बन्धस्यैवैष महिमेति भावः । तत्र च वैशिष्ट्यम् आह&mdash;<strong>गोपी</strong> इति । यद् वा, तादृशेन <strong>गोपी-परिषद्-गतत्वेन</strong> एव <strong>योगेश्वरान्तर्-हृदि-कल्पितासन</strong> इति ज्ञेयम् ।</p>
<p>किं च, <strong>अर्चितः</strong> आसन-ताम्बूल-नर्म-सस्मितापाङ्गादिना सम्मानितः । किं कुर्वंश् चकाश ? <strong>त्रैलोक्ये</strong> प्राकृताधो-मध्योर्ध्व-लोके परम-व्योमाख्य-महा-वैकुण्ठ-पर्यन्ते या <strong>लक्ष्मीस्</strong> तत्-तद्-अनन्त-स्वाविर्भाव-पर्यन्त-वस्तूनां नाना-शोभादि-सम्पत्तिः । तस्या <strong>एकम्</strong> अनन्यत् <strong>पदम्</strong> आश्रय-भूतं <strong>वपुः</strong> प्रकाशं बिभ्रत्, तासाम् अग्रे धारयन् प्रकटयन्न् इत्य् अर्थः । तथा च वक्ष्यते&mdash;गोप्यस् तपः किम् अचरन् यद् अमुष्य [भा।पु। १०.४४.१४] इत्य्-आदि ॥१४॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>जीव-गोस्वामी (बृहत्-क्रम-सन्दर्भः) :</strong> अथ तद्-आसन-स्थो भगवान् पुनर् अत्यन्तं व्यरोचतेत्य् आह&mdash;<strong>तत्र</strong> इत्य्-आदि । <strong>तत्रासने उपविष्टो भगवान् चकास</strong> । कीदृशः ? <strong>गोपी-परिषद्-गत</strong> इति हेतुमद्-विशेषणम् । <strong>अर्चितस्</strong> ताभिर् सत्-कृतः । <strong>योगेश्वरैर् अन्तर्-हृदि कल्पितम् आसनं</strong> यस्य, तस्य कल्पितत्वात् तत्र तथा न शोभत इत्य् अर्थः । किम् इव ? तत्राह&mdash;<strong>त्रैलोक्य-लक्ष्म्यास्</strong> त्रैलोक्य-श्रिय <strong>एकं</strong> मुख्यं <strong>पदं</strong> चिह्नं यद् <strong>वपुः,</strong> लक्ष्म-रूपं वपुर् इति यावत्, तद् <strong>दधत्</strong> दधानः । किं वा, वपुर् दधद् वपुर् दधानं मूर्तम् इति यावत् । तथा-विधं <strong>त्रैलोक्य-लक्ष्म्य्-एक-पदं</strong> त्रैलोक्य-शोभा-रूपम् एकं वस्तु-रूपकं । पदं व्यवसिति-त्राण-स्थान-लक्ष्म्य्-अङ्घ्रि-वस्तुषु [अमर] इति नानार्थ-वर्गात् ॥१४॥</p>
<hr>
<p><strong>नारायण-भट्टः (श्री-रसिकाह्लादिनी) :</strong> अन्यथा पुनर् अप्य् अन्तर्हितो भवेद् इति <strong>तत्रासने उपविष्टः</strong> स इति स्वरूपं <strong>भगवान्</strong> अपि भगवताम् उपेक्ष्य <strong>ईश्वरो</strong>ऽपि ईश्वरतां पृष्ठतः कृत्वेति <strong>गोपी-परिषद्-गतश् चकास</strong> शुशुभे । परितो मण्डलाकारेणोपविष्टा गोप्यस् तन्-मध्य-वर्ती सभा-पतिर् <strong>भगवान् उपविष्ट</strong> इति । यद् वा, <strong>भगवान्</strong> भगो भाग्यं तद्वान् अन्यथा गोपीनाम् उत्तरीयासनं रस-विशेषकं न स्याद् इति । कीदृश ईश्वरः ? अचिन्त्य-शक्तिमान्, अन्यथा कोटि-यूथानां परिच्छिन्नम् एकेन वपुषा सम्माननेन स्याद् इति । गोपीनां सुलभत्वेऽपि अन्येषां दुर्लभता महा-योगीश्वरेति <strong>योगीश्वरैः</strong> सनकादिभिः सिद्धैर् एव <strong>हृदि</strong> इव ध्यानेन <strong>कल्पितम् आसनं</strong> यस्य, तत्रापि वैभवावस्थस्य, न तु साक्षात् स्वरूपस्येति ।</p>
<p>यद् वा, <strong>भगवान् ईश्वर</strong> इति व्रजेन्द्र-पुत्रत्वात् ताभिर् <strong>अर्चितः</strong> हस्त-पादादि-सम्मर्दन-नर्म-स्मितादिना च सम्भावितः । पूर्वं मद-मानाभ्याम् अवज्ञातत्वेन परित्यज्य गतत्वात् । इदानीं तिरोधान-शङ्कया बहु-मानितः । अत एव <strong>त्रैलोक्य-लक्ष्म्य्-एक-पदं वपुर् दधत्</strong> । त्रैलोक्ये उपरि वैकुण्ठ-पर्यन्तं या लक्ष्म्यः, अधः पाताल-पर्यन्तं या लक्ष्म्यः, भूमौ भूर्-लोक-पर्यन्तं या लक्ष्म्यः, यावन्त्यश् च तासाम् एकम् एव पदं स्थानं वपुर् दधत् । अन्येन त्रैलोक्ये सार-भूत-शोभा सम्पदो नान्यत् पदम् इत्य् अर्थः । तद् उक्तम् अत्रैव&mdash;अक्षण्वतां फलम् इदं [भा।पु। १०.२१.७] इति ॥१४॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) : तत्र</strong> प्रति स्व-यूथम् एव पृथक् पृथक् उपर्य् उपरि निहित-बहु-वस्त्रासनेषु ताभिः कॢप्तेषु <strong>उपविष्टः</strong> । ननु तावत् सङ्ख्येष्व् आसनेषु कथम् एक उपविष्टः ? तत्राह&mdash;<strong>ईश्वरः</strong> तत्-तद्-अलक्षितयात्म-प्रकाशवान् । तत्र हेतुः&mdash;<strong>भगवान्</strong> कामवान्, भगः श्री-काम-माहात्म्ये इत्य् अमरः । तस्य तावत्सु सर्वेष्व् एव आसनेषु उपवेष्टुं कामनाम् आलक्ष्य ऐश्वर्यैव शक्त्या योगमाया-द्वारा तावन्तः प्रकाशास् तथा प्रकाशिता इत्य् अर्थः ।</p>
<p>किं च, स हि <strong>योगेश्वरैः</strong> शेष-शङ्कराद्यैर् <strong>अन्तर्-हृदि</strong> हृदयाभ्यन्तरे एव <strong>कल्पितं</strong> मनसैवानीतत्वात् त्रिजगद्-दुर्लभम् अनुपहतम् अनर्घ्यम् <strong>आसनं</strong> यस्य सः । एताभिस् तु हृदयाद् बहिर् एव स्व-गात्र-निर्माल्य-वस्त्रैः स्वोपभुक्त-सुगन्धैर् <strong>आसनं कल्पितं</strong> यत्, <strong>तत्रैवोपविष्टश् चकाश</strong> दिदीपे । यः खलु स्वयं भगवान् ब्रह्म-रुद्रादि-परिषदा क्षीरोदादि-तीरे स्तुत्य्-आदिभिर् गम्य एव मनसि प्रादुर्भवन् परोक्ष एव क्षण-मात्रम् एव भवेत्, स एव <strong>गोपी-परिषदं</strong> स्वयं <strong>गतः</strong> अच्युतश् चिर-कालम् अपि व्याप्य च्युति-रहितः ।</p>
<p>&ldquo;अर्चित&rdquo; इति पाठे ताम्बूल-नर्म-स्मितापाङ्गादिना सम्मानितः । किं कर्तुं गतः ? <strong>त्रैलोक्ये</strong> प्राकृताप्राकृताधो-मध्योर्ध्व-लोके या <strong>लक्ष्मीस्</strong> तत्-तद्-अनन्त-स्वांश-पर्यन्त-वस्तूनां नाना-शोभादि-सम्पत्तिः, तस्या <strong>एकम्</strong> अनन्यं <strong>पदम्</strong> आश्रय-भूतं यद् <strong>वपुः,</strong> तद् अपि <strong>दधत्</strong> तासां गोपीनाम् अङ्ग-कान्ति-स्मित-कटाक्षादि-माधुर्यैः पुष्णन् ।</p>
<p>यद् वा, <strong>तत्रोपविष्ट</strong> एव तत्र तादृशोपवेशादि-विशिष्ट एव <strong>योगेश्वरान्तर्-हृदि-कल्पितासनः</strong> । तत्-क्षणम् आरभ्य महा-रुद्रादिभिर् योगेश्वरैर् <strong>गोपी-परिषन्</strong>-मध्य-<strong>गतस्</strong> तादृशोपवेश-तादृश-शोभा-तत्-तन्-नर्म-संलापादि-विशिष्ट एव कृष्णो ध्यानेन स्व-हृदयम् आनिन्ये इत्य् अर्थः ॥१४॥</p>
<hr>
<p>॥ १०.३२.१५ ॥</p>
<p>सभाजयित्वा तम् अनङ्ग-दीपनं</p>
<p>स-हास-लीलेक्षण-विभ्रम-भ्रुवा ।</p>
<p>संस्पर्शनेनाङ्क-कृताङ्घ्रि-हस्तयोः</p>
<p>संस्तुत्य ईषत्-कुपिता बभाषिरे ॥</p>
<p><strong>श्रीधर-स्वामी (भावार्थ-दीपिका) : स-हास-लीलेक्षणेन विभ्रमो</strong> विलासो यस्यां, तया <strong>भ्रुवा</strong> उपलक्षिताः । <strong>संस्पर्शनेन</strong> संमर्दनेन ॥१५॥</p>
<hr>
<p><strong>वंशीधरः (भावार्थ-दीपिका-प्रकाशः) : तं</strong> कृष्णम् । <strong>सभाजयित्वा</strong> सत्कृत्य । <strong>अनङ्ग-दीपनं</strong> कामोद्दीपकम् । <strong>अङ्के</strong> उत्सङ्गे <strong>कृतयोर् अङ्घ्रि-हस्तयोः</strong> संमर्दनेन । <strong>संस्तुत्य</strong> संश्लाघ्य । <strong>ईषत्-कुपिताः</strong> प्रेम-भर-स्वभावत्वात् कोपाल्पत्वम् ॥१५॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) : संस्तुत्य</strong> इति पुनस् त्याग-भिया सत्य् अन्तर् महति इत्य् अर्थः कोपेऽपि <strong>सम्यक् स्तुति</strong>-पूर्वकम् एव <strong>बभाषिरे</strong> । <strong>कुपिता</strong> अन्तः-कुपिता <strong>ईषद्</strong> अल्पेनैवाक्षरेण ॥१५॥</p>
<hr>
<p><strong>सनातन-गोस्वामी (बृहद्-वैष्णव-तोषणी) : सभाजयित्वा</strong> इत्य् अनुवादः प्रश्नार्थं सभाजनस्य सम्यग् विवक्षया। किं वा, पुनर् विशेषेण सम्मान्येत्य् अर्थः । यतः <strong>अनङ्गम्</strong> अङ्ग-रहितम् अपि कामं <strong>दीपयति</strong> साङ्गीकृत्य पूर्वतोऽपि प्रकाशयति, तथा तम् अत्यन्त-कन्दर्प-विवर्धनम् इत्य् अर्थः । अत एव तासाम् <strong>अङ्के कृतयोः</strong> ताभिस् तेनैव वा न्यस्तयोस् तस्य <strong>अङ्घ्रि-हस्तयोः</strong> अङ्घ्रेर् हस्तस्य च । किं वा, अङ्घ्रेर् हस्तयोश् चेत्य् अर्थः । <strong>सम्यक् स्पर्शनेन</strong> विविध-परिपाट्या शनैः शनैः सुख-संवाहनेन, एवम् अपि पूर्ववद् ऐश्वर्यं दर्शितम् । सर्वाभिर् अपि द्वयोर् अङ्गयोश् चतुर्णाम् एव वा युगपत् संस्पर्शनात् सम्यक् स्तुत्वा प्रश्न-विशेषार्थं तद्-उत्तर-प्राप्त्य्-अर्थं च <strong>ईषत्-कुपिता</strong> इति प्रेम-भर-स्वभावेन कोपस्याल्पत्वात् ।</p>
<p>किं वा, आन्तरत्वेन बहिर्-अव्यक्तत्वात् । यद् वा, ईषत् सङ्क्षेपेण <strong>बभाषिरे</strong>, परम-वाग्मित्वात् । ततश् च कुपिता इति पूर्व-दुःख-प्राप्तेः । किं वा, तस्य वचनातिरेक-विधायित्वात् । यद् वा, कोपं विनाभिप्रायाज्ञानेन हृद्य् अप्रत्युत्तरालभ्यत्वाद् इति दिक् । अन्यत् तैर् व्याख्यातम् ।</p>
<p>यद् वा, तादृश-भ्रुवा कृत्वा <strong>अनङ्ग-दीपनम्</strong> । किं वा, तयैव सभाजयित्वा ताभिस् तस्य तथा सभाजनम् एव युक्तम् इत्य् आशयेनाह&mdash;अनङ्गेति । अयं कोपे भाषणे\ऽपि हेतुर् द्रष्टव्यः ॥१५॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> तत्र च प्रणय-स्वभावेन तासां निगूढां कोपोत्पत्तिम् आह&mdash;<strong>सभाजयित्वा</strong> पूर्वोक्त-प्रकारेण संमान्य <strong>तं बभाषिरे</strong> पृष्टवत्यः, ता इति शेषः । कीदृश्यः सत्यः ? तत्राह&mdash;<strong>ईषत् कुपिताः</strong> । ननु तादृक् सभाजितवत्यश् चेत्, तर्हि कथम् ईषत्-कोपस्याप्य् अवसरम् अर्हन्ति ? तत्राह&mdash;<strong>अनङ्ग-दीपनम्</strong> इति । तद्-दीपन-कृते नाना-विलासम् अभिव्यञ्जयन्तम् इत्य् अर्थः । पूर्वं परित्यज्य गतः सम्प्रत्य् असाव् एवं चेष्टत इति प्रणय-स्वभाव-विमर्शनेनेति भावः ।</p>
<p>ननु कुच-कुङ्कुमाक्त-वस्त्रोपवेशतया स्वेषाम् एव तद्-अनङ्ग-दीपनत्वे प्राग् एव जाते सति तस्य तद्-दीपनत्वं पृष्ट्वा सन्तम् अपि कोपं व्यक्तीकर्तुं कथम् अर्हन्ति ? तत्राह&mdash;<strong>अङ्क-कृताङ्घ्रि-हस्तयोः संस्पर्शनेन</strong> <strong>संस्तुत्य</strong> इति । तादृशतया तत्-तत्-स्पर्श-पूर्वकं नाना-गुण-तृतीया स्व-गिरैवायं व्यक्त-दोषः स्याद् इति मति-कौटिल्य-व्यञ्जकेन तादृश-भ्रू-विलासेन व्यक्त-तत्-कौटिल्य इत्य् अर्थः । व्यक्तीभविष्यति च तत् कौटिल्यं प्रश्न-परिपाट्या इति भावः</p>
<hr>
<p>तद् एवम् अवहित्ता नाम सञ्चारी व्यक्तः । तद् उक्तं&mdash;अनुभावं पिधानार्थेऽवहित्थं भाव उच्यते [भ।र।सि। २.४.१२०] इति । अवहित्था इति स्त्री-लिङ्गिता च । तथा&mdash;</p>
<blockquote>
<p>हेतुः कश्चिद् भवेत् कश्चिद् गोप्यः कश्चन गोपनः । &gt;
इति भाव-त्रयस्यात्र विनियोगः समीक्ष्यते ॥ [भ।र।सि। २.४.१२७] &gt; इति ।</p></blockquote>
<p>यथा <em>हेतुर्</em> अत्र मति-कौटिल्यम् एव गोप्योऽसूया-मयोऽमर्षः । गोपयन्त्य् अनेनेति <em>गोपनः</em>, स चात्र तादृशतया तत्-तत्-स्पर्श-संस्तवाभ्यां प्रत्यायितं हर्ष-कौटिल्यं सहासादित्वं च मति-कौटिल्यमयम् अपि तद् एव प्रत्याययति । एवम् अत्रापि योग-माया-वैभवम् एव दर्शितम्, सर्वाभिर् युगपत् तथा व्यवहारात् । <strong>अङ्घ्रि-हस्तयोर्</strong> इति द्वित्वं प्रत्येकं जात्य्-अपेक्षया ॥१५॥</p>
<hr>
<p><strong>जीव-गोस्वामी (प्रीति-सन्दर्भः ३५३) :</strong> अवहित्ताकार-गुप्तौ&mdash;<strong>सभाजयित्वा तम् अनङ्ग-दीपनं</strong> इत्य्-आदि । अत्र सभाजनादिना कोपाच्छादनम् ॥</p>
<p><strong>जीव-गोस्वामी (प्रीति-सन्दर्भः ३८४) :</strong> अथ तद्-अन्तराले मान-रूपो विप्रलम्भः । तत्र यथोक्तम्&mdash;</p>
<blockquote>
<p>अहेर् इव गतिः प्रेम्णः स्वभाव-कुटिला भवेत् । &gt;
अतो हेतोर् अहेतोश् च यूनोर् मान उदञ्चति ॥ [उ।नी। १५.१०२]</p></blockquote>
<p>तथा&mdash;</p>
<blockquote>
<p>अहेतोर् नेति नेत्य् उक्तेर् हेतोर् यन् मान उच्यते । &gt;
अस्य प्रणय एव स्यान् मानस्य पदम् उत्तमम् ॥ [उ।नी। १५.७६] इति &gt; ।</p></blockquote>
<p>ततोऽस्य स-हेतुर् निर्हेतुश् चेति भेद-द्वये च सति हेतुर् अपि यथोक्तः&mdash;</p>
<blockquote>
<p>हेतुर् ईर्ष्या-विपक्षादेर् वैशिष्ट्ये प्रेयसा कृते । &gt;
भावः प्रणय-मुख्योऽयम् ईर्षा-मानत्वम् ऋच्छति ॥ [उ।नी। १५.७७] &gt; इति ।</p></blockquote>
<p>यथा च (शृङ्गार-तिलक २.५३)&mdash;</p>
<blockquote>
<p>स्नेहं विना भयं न स्यान् नेर्ष्या च प्रणयं विना । &gt;
तस्मान् मान-प्रकारोऽयं द्वयोः प्रेम-प्रकाशकः ॥ [उ।नी। १५.७८] &gt; इति ।</p></blockquote>
<p>अत एव हरिवंशे (२.६६.४, २.६५.५०)&mdash;</p>
<blockquote>
<p>रुषिताम् इव तां देवीं स्नेहात् सङ्कल्पयन्न् इव । &gt;
भीत-भीतोऽतिशनकैर् विवेश यदु-नन्दनः ॥ &gt;
रूप-यौवन-सम्पन्ना स्व-सौभाग्येन गर्विता । &gt;
अभिमानवती देवी श्रुत्वैवेर्ष्या-वशं गता ॥ [उ।नी। १५.८०-८१] इति &gt; ।</p></blockquote>
<p>अतः प्रिय-कृत-स्नेह-भङ्गानुमानेन सहेतुर् ईर्ष्या-मानो भवति । एष च विलासः श्री-कृष्णस्यापि परम-सुखदः । यथा चोक्तं श्री-रुक्मिणीं प्रति स्वयम् एव&mdash;त्वद्-वचः श्रोतु-कामेन क्ष्वेल्या-चरितम् अङ्गने [भा।पु। १०.६०.२९] मुखं च प्रेम-संरम्भ-स्फुरिताधरम् ईक्षितुं [भा।पु। १०.६०.३०] इत्य्-आदि । श्री-रुक्मिण्याम् अपि तद्-अविक्षिप्तिवं व्यक्तम् । जाड्यं वचस् तव गदाग्रज [भा।पु। १०.६०.४०] इत्य्-आदौ ।</p>
<p>युक्तं च तत्-कान्त-भावाख्यायाः प्रीतेः पोषकत्वेन तद्-भावस्यावगमात्, प्राचीनार्वाचीन-कवि-सम्प्रदाय-सम्मतत्वाच् च । तस्माद् आदरणीय एव मानाख्यो भावः । तत्र सर्वासां युगपत्-त्यागेन सङ्ग-प्राथम्येन च तथानुदयान् निगूढस् तन्-मान-लेशो रासे श्री-व्रज-देवीनां जातः । स च परित्यागजेर्ष्या-हेतुक एव ज्ञेयः । यथा&mdash;<strong>सभाजयित्वा</strong> इत्य्-आदि ॥१५॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>जीव-गोस्वामी (बृहत्-क्रम-सन्दर्भः) :</strong> अथ तथा तस्मिन्न् आसने उपविष्टं श्री-कृष्णं कर-पदादि-लालन-पूर्वं ताः किञ्चित् पप्रच्छुर् इत्य् आह&mdash;<strong>सभाजयित्वा</strong> इत्य्-आदि । तं श्री-कृष्णम् अङ्के कृत् करणं यस्य तथा-भूतेन <strong>अङ्घ्रि-हस्तयोः</strong> <strong>संस्पर्शनेन</strong> <strong>सभाजयित्वा</strong> तर्पयित्वा <strong>संस्तुत्य</strong> च । पुनस्-त्याग-भिया संस्तवनम् । वस्तुतस् तु अन्तः-<strong>कुपिता ईषद् बभाषिरे,</strong> ईषद् अल्पाक्षरं बह्व्-अर्थम् । कीदृशम् ? <strong>सहास-लीलेक्षण-विभ्रम-भ्रुवा</strong> <strong>अनङ्ग-दीपनम्</strong> । न अङ्गम् अनङ्गम् अङ्गीति यावत्, तत्-प्रेम तस्य दीपनम् ॥१५॥</p>
<hr>
<p><strong>नारायण-भट्टः (श्री-रसिकाह्लादिनी) :</strong> तद् एवं पूर्वं धर्मोपदेशेन दूषित-चित्ताः परोपदेशे पाण्डित्यम् इति मनसि निधाय गूढ-प्रणय-कोपाः । धर्म-जिज्ञासमान इव साक्षात् तस्य दोषं स्व-मुखेन वक्तुम् अपारयन्त्यः स्थिताः । इदानीं तासां प्रश्न-पूर्व-भूमिकाम् आह&mdash;<strong>सभाजयित्वा</strong> इति ।</p>
<p>येन पूर्वं भर्तुः शुश्रूषणम् [भा।पु। १०.२९.२४] इति धर्मोपदेशं कृतम् । स्व-पूर्वोक्त-प्रकारेण <strong>सभाजयित्वा</strong> स कृष्णेति मन्यु-गापनम् उक्तम् । <strong>सहास-लीलेक्षण-विभ्रम-भ्रुवा</strong> सहास-लीलेक्षणम्, तेन विभ्रमन्ती, इतस् ततश् चलन्ती वा भ्रूः, तया तत्र कामोद्दीपने कामेन पञ्च-बाणा इव पञ्च साधनानि&mdash;हासो लीला ईक्षण विभ्रमो विलासो भ्रूश् चेति । चतुर्णाम् उपलब्धि-स्थानं भ्रूर् इति । कामोद्दीपनार्थं नाना-विलास-प्रकटनम् इत्य् अर्थः । एतैः साधनैर् <strong>अनङ्गं</strong> निरन्तरम् अङ्ग-भावं स्व-शरीरानुसन्धानाभावं <strong>दीपयतीति</strong> । यद् वा, अनङ्गम् अपि अङ्ग-रहितम् अपि दीपयति साङ्गी-भावेन प्रकाशयतीति ।</p>
<p>अत एव <strong>अङ्क-कृताङ्घ्रि-हस्तयोः</strong>, अङ्के कृतयोस् ताभिर् एव स्थापितयोर् अङ्घ्र्योर् हस्तयोश् च <strong>संस्पर्शनेन</strong> नाना-विध-वैदग्ध्य-प्राकट्येन श्रम-नाशक-हस्त-मार्दव-व्यञ्जक-संमर्दनेन, <strong>संस्तुत्य</strong> गुण-प्रशंसनं कृत्वेति ।</p>
<p>ननु किम्-अर्थं संमानम् अपि स्तुतिश् च अत्यादरः शङ्कनीयः प्रस्तुतस्य रास-विलासस्येति कर्तव्यता सम्पाद्यताम् इति चेत्, तत्र स्वाभिप्राय-सङ्गोपयन्त्य <strong>ईषत्-कुपिताः</strong> । किम् अनेन विलासेन ? <strong>नु</strong> तर्के । दुःखम् एवेति स्व-मनसि विचार्य स्व-मुखे तस्य दोष-प्रकाशनं करोति चेत्, तदा विलास-दार्ढ्यं भवतीति निश्चित्येषत्-प्रणय-कोपं व्यञ्जयन्त्य इव <strong>बभाषिरे</strong> ।</p>
<p>यद् वा, <strong>स-हास-लीलेक्षण-विभ्रम-भ्रुवा सभाजयित्वा,</strong> तस्मिन्न् अवसरे सैव सत्-कृतिर् इति । तद् उक्तम् अत्रैव&mdash;तत्-सत्-कृतिं समाधिगम्य विवेश गोष्ठं स व्रीड-हास-विनयं यद्-अपाङ्ग-मोक्षं [भा।पु। १०.१५.४४] इति । हास-लीलेक्षणादयस् तु कोपाच्छादका इति । यद् वा, एवं सर्व-भावेन प्रपन्नान् अपि भवान् त्यजतीति कृष्णे दोष-दृष्ट्या <strong>ईषत्-कुपिता</strong> विवादम् इव कुर्वन्त्यो <strong>बभाषिरे</strong> पप्रच्छुर् इति ॥१५॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> ततश् च रिरंसवे तस्मै रतम् आदित्सूनां तासां चेष्टितम् आह&mdash;सभाजयित्वेति। स-हास-लीलेक्षणेन विभ्रमो विलासो यस्यां तया भ्रुवा अनङ्ग-दीपनं स्वीयं कामं द्योतयन्तं तासां वा कामोद्दीपनं तं सभाजयित्वा तद्-उचितैर् भावैः सम्मान्य, पूर्वं नः सन्त्यज्य गतः, सम्प्रति एवं चेष्टते इति प्रणय-कोप-गोपनार्थम् अङ्क-कृतयोस् तेनैव तासाम् अङ्के न्यस्तयोस् ताभिर् एव वा स्वाङ्के धृतयोः अङ्घ्रि-हस्तयोः संस्पर्शनेन संस्तुत्य&mdash;अहो ते कर-चरणानां शैत्यम् अपूर्वं यत् संस्पर्शनेनास्माकं तापो निर्वापणः । तस्मात् त्वं सत्यं सन्ताप-दुःखानभिज्ञः सदा सुखी विधुर् एवासीति व्याज-स्तुत्या ईषत् कुपितास् तद्-दर्शनानन्द-स्वभावत एव विनष्टीभूर् अकोपस्य शेष-भागवत्य इत्य् अर्थः ॥१५॥<sup id="fnref:19"><a href="#fn:19" class="footnote-ref" role="doc-noteref">19</a></sup></p>
<hr>
<p>॥ १०.३२.१६ ॥</p>
<p>गोप्य ऊचुः&mdash;</p>
<p>भजतोऽनुभजन्त्य् एक, एक एतद्-विपर्ययम् ।</p>
<p>नोभयांश् च भजन्त्य् एक एतन् नो ब्रूहि साधु नः ॥</p>
<p><strong>श्रीधर-स्वामी (भावार्थ-दीपिका) :</strong> तत्र भगवतोऽकृतज्ञतां तद्-वचनेनैवापादयितु-कामा गूढाभिप्राया लोक-वृत्तान्तम् इव पृच्छन्ति&mdash;<strong>भजत</strong> इति । <strong>भजतः</strong> प्राणिनः । <strong>अनु</strong> अनन्तरं केचित् तद्-भजनानुसारेण <strong>भजन्ति</strong> । केचिद् <strong>एतद् विपर्ययं</strong> यथा भवति तथा तद्-भजनान् अपेक्षम् अभजतोऽपि भजन्ति । अन्ये तु <strong>नोभयान्</strong><sup id="fnref:20"><a href="#fn:20" class="footnote-ref" role="doc-noteref">20</a></sup> इति ॥१६॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> <em>तत्र</em> तदा । <em>अकृतज्ञतां</em> कृतघ्नताम् । <em>तद्-वचनेन</em> भगवद्-वचनेन । <em>गूढो</em> गुप्तो भगवत्य् अकृतज्ञता-द्योतन-रूपोऽ<em>भिप्रायो</em> यासां ताः । <em>इव</em>-शब्देन भगवत्-कर्षणाम् अलौकिकत्वं सूचितम् । <strong>एके</strong> लौकिकाः । <strong>एके</strong> महात्मानः । अन्ये उभय-विलक्षणाः । <strong>उभयान्</strong> भजतोऽभजतश् च । एतत्-पक्ष-त्रयम् अस्ति यद् अत्र <strong>साधु</strong> निर्दोष-पक्षस् तम् । भो हे कृष्ण ! <strong>नः</strong> अस्मभ्यम् ॥१६॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) : उभयान्</strong> <strong>भजतो</strong>ऽभजतश् चेति प्रश्न-त्रयं तच् चाकृतज्ञत्वादि-परिहारेण पुनर् अपरित्याग-दार्ढ्यार्थं <strong>साधु</strong> यथा स्यात्, तथा <strong>एतद् ब्रूहि</strong> । ते ते के ? किं वा, तेषां फलं तत् सर्वं विविच्यास्मान् प्रति सुबोधं कथयेत्य् अर्थः । <strong>भो</strong> इति सम्बोधनेन अवधापयन्ति । तत्र निज-दोष-पर्यवसानतया तस्य मनोऽनभिनिवेशात् ॥१६॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> अथ सेयं परिपाटी स्व-त्याग-परिहारार्थम् एव ताभिः कृतेति बोधयन्न् आह&mdash;<strong>गोप्य ऊचुः</strong> इति । तत्र चैतद् इति <strong>उभयान्</strong> भजतश् चाभजतश् च न भजन्तीत्य् अन्तं प्रश्न-त्रयम् । <strong>साधु</strong> यथा स्यात् तथा <strong>ब्रूहि</strong> इत्य् अर्थः । ते ते के ? किं वा, तेषां फलं तत् सर्वं विविच्य कथयेत्य् अर्थः । <strong>भो</strong> इति सम्बोधनेन अवधापयन्ति । स्वस्मिन् दोष-पर्यवसान-शङ्कया तस्य मनोऽनभिनिवेशानुकरणात् ॥१६॥</p>
<hr>
<p><strong>जीव-गोस्वामी (क्रम-सन्दर्भः) :</strong> तत्र भगवतः काठिन्यम् आपादयितु-कामाः पृच्छन्ति&mdash;<strong>भजत</strong> इति॥१६॥</p>
<hr>
<p><strong>जीव-गोस्वामी (बृहत्-क्रम-सन्दर्भः) :</strong> तत् किम् ? इत्य् आह&mdash;<strong>भजत</strong> इत्य्-आदि । अल्पाक्षरेण त्रयः प्रश्नाः । हे भगवन् ! <strong>साधु</strong> भद्रं ते । <strong>एतन् नो ब्रूहि</strong>, व्यक्तं यथा भवति तथा वद । केचिद् <strong>भजतोऽनुभजन्ति</strong> । केचिद् <strong>विपर्ययं</strong> कुर्वन्तीति शेषः । अभजतश् च भजन्तीति यावत् । अन्ये उभयान् भजतोऽभजतश् च न भजन्तीति । भजन्तीर् अस्मान् त्वं तु न भजसि । अभजन्तम् अपि त्वां वयं भजाम इति साशंसः प्रश्ने साध्ये अवहित्थया मिश्रीकृत्य प्रश्नः ॥१६॥</p>
<hr>
<p><strong>नारायण-भट्टः (श्री-रसिकाह्लादिनी) :</strong> पक्ष-त्रयं मनसि विचार्य पृच्छन्ति&mdash;<strong>भजत</strong> इति । <strong>भजतो\ऽनु</strong> तद्-भजनानुसारेण <strong>भजन्ति</strong> । <strong>एके तद्-विपर्ययम्</strong> अभजतो\ऽपि भजन्ति । अन्ये भजतो\ऽभजतश् च न भजन्ति इति प्रश्न-त्रयम् । ते के ? <strong>साधु</strong> यथा स्यात् तथा <strong>एतन् नो</strong>\ऽस्माकं <strong>ब्रूहि</strong> । अत्र के\ऽधिकारिणः ? किं तेषां फलं ? कियती कीर्तिः ? इति तत् सर्वं विविच्यास्माकं <strong>साधु</strong> सुबोधं यथा भवति, तथा <strong>ब्रूहि</strong> इति । <strong>भो</strong> इति सखित्व-द्योतकं सम्बोधनम् । अतिप्रियत्वान् नामानुक्तिर् इति वा ।</p>
<p>तत्र भजनानुसारेण ये भजन्ति ते किं धूर्ताः ? आहो स्वित् समीचीनाः ? इति । यथा कश्चित् पाद-संवाहनं कस्यचित् करोति, सो\ऽपि तस्य चेत् पाद-संवाहनं करोति, तदा किं फलं स्यात् ? इति । तद् एवं कर्तव्यम् इति पक्षे तद् एव फलं नान्य इति । निरपेक्ष-कर्म तु सन्देह इव अभजन्तो न भजिष्यतीति । निश्चितस्य भजने क्वचिद् दोषो\ऽपि भवति, यथा निष्कामस्य योगिनो भजते । कामिनी-भजनम् इवेति दृष्टान्तः । अत्र क्वचिद् उपकारः क्वचिद् अपेक्षितो\ऽर्थः क्वचिद् धर्म इति एवं निर्धारितं फलं व्यक्तम् इति । भजद्-अभजतोर् अभजने किं फलं ? तद् अपि वक्तव्यम् ॥१६॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> अत्र ताभिः प्रति स्व-मनस्य् एवं विचारितम्&mdash;अद्य यद् अयं प्रेमि-मुकुट-मणिर् अप्य् अस्मान् एवं दुरवस्थाम् अलम्भयत्, तत्रायम् एवं प्रष्टव्यः&mdash;भोः कृष्ण ! तवास्मासु प्रीतिर् औदासीन्यं द्रोहो वेति त्रयः पक्षाः सम्भाव्यमाना अपि विचारतो न घटन्ते । अत्र प्रीतिः सोपाधिर् निरुपाधिर् वा ? नाद्या, सोपाधि-प्रीतिमान् किल स्व-काम-सम्पादक-जनान् अनुरञ्जयत्य् एव, न तु विरञ्जयति । त्वं त्व् अस्मान् स्व-विरहाग्नाव् अधाक्षीर् एव वधार्थम् । नापि परा, निशि घोर-वन-मधे एवास्मत्-त्यागाद् अस्मत्-कष्ट-द्रष्टुर् अपि तव क्लमानुत्पत्तेश् च । नाप्य् औदासीन्यम् अस्मत्-सुख-दुःख-साधकत्व-दर्शनात् । नापि द्रोहः, स किं शाश्वतिकः, प्रातिकुल्य-निबन्धनो वा ? नाद्यः, तथा दर्शनाभावाद् एव । नापि द्वितीया, अस्मासु त्वत्-प्रातिकूल्याभावात् । किन्त्व् आश्वस्त-परिचारक-जिघांसा-लक्षणो विलक्षणो यः कश्चन द्रोहस् तस्यैवोदाहरणी-भवता भवता भूयत इत्य्-आदिकं स्व-मुखेनास्माभिः स्फुटं न वाच्यम्, किन्तु प्रहेलिका-भङ्ग्या तथा किञ्चन प्रष्टव्यम्, याथायम् एव यथार्ततया तत्-प्रत्युत्तरं ददान एतद्-आदिकम् अर्थं व्याचक्षीतेति सहृदयत्वात् तुल्य-मनो-गत-विमर्शास् ता&mdash;<strong>भो</strong> महा-प्राज्ञ ! कृष्ण ! एकाम् अस्माकम् अर्थ-प्रहेलिकां व्याचक्ष्व इत्य् आहुः</p>
<hr>
<p><strong>भजतो</strong> जनान् <strong>अनु</strong> लक्षीकृत्यैव <strong>भजन्ति</strong>, <strong>एके</strong> जनाः सापेक्षं भजन्तीत्य् अर्थः । अत्र सापेक्ष-वस्तु-लाभे सति नापि भजन्तीति सोपाधि-प्रीतिर् आयाता । <strong>एतद्-विपर्ययं</strong> यथा स्यात् तथा भजन्ति एकेऽभजतोऽपि भजन्ति, निरपेक्षं भजन्तीत्य् अर्थः । अत्र स्वापेक्ष्य फलान्तरान् उद्देशात् भजन-त्यागतो वा इति निरुपाधि-प्रीतिर् आयाता, अन्ये नोभयान् भजन्तीति सापेक्षम् अपि निरपेक्षम् अपि नैव भजन्तीत्य् औदासीन्यम् आयातम् । द्वेषो द्रोहश् चाप्य् अभजनं भवेद् इति ताव् अप्य् आयाताव् इत्य् अत एतद्-विवरणे एवम् एव किञ्चित् किञ्चिद् अधिकम् अपि व्यक्तीकरिष्यते भगवता ।</p>
<p>एतन् नो ब्रूहीत्य् एते खलु के एतद्-भजनम् अभजनं वा किं तद् ब्रूहीत्य् अर्थः । एते च एतच् च, एतद् इति नपुंसकम् अनपुंसकेनैकवच् चास्यान्यतरस्याम् इत्य् एक-शेषैकत्वे । <strong>साधु</strong> यथार्थम् एव <strong>ब्रूहि</strong>, वैयधिकरण्यं मुञ्चन्न् इत्य् अर्थः ॥१६॥</p>
<hr>
<p>॥ १०.३२.१७ ॥</p>
<p>श्री-भगवान् उवाच&mdash;</p>
<p>मिथो भजन्ति ये सख्यः स्वार्थैकान्तोद्यमा हि ते ।</p>
<p>न तत्र सौहृदं धर्मः स्वार्थार्थं तद् धि<sup id="fnref:21"><a href="#fn:21" class="footnote-ref" role="doc-noteref">21</a></sup> नान्यथा ॥</p>
<p><strong>श्रीधर-स्वामी (भावार्थ-दीपिका) :</strong> विदिताभिप्राय उत्तरम् आह&mdash;<strong>मिथ</strong> इति । हे <strong>सख्यः</strong> ! उपकार-प्रत्युपकारतया <strong>ये</strong> <strong>मिथो भजन्ति</strong> <strong>ते</strong>ऽन्यं न भजन्ति, किं त्व् आत्मानम् एव । कुतः ? <strong>हि</strong> यस्मात् । <strong>स्वार्थ</strong><sup id="fnref:22"><a href="#fn:22" class="footnote-ref" role="doc-noteref">22</a></sup> एव <strong>एकान्त उद्यमो</strong> येषां ते । <strong>तत्र</strong> च <strong>न</strong><sup id="fnref:23"><a href="#fn:23" class="footnote-ref" role="doc-noteref">23</a></sup> <strong>सौहृदम्</strong> अतो न सुखम्, न च <strong>धर्मो</strong> दृष्टोद्देशाद् गो-महिष्य्-आदि-भजनवद् इत्य् अर्थः ॥१७॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> <em>विदितो</em> ज्ञातोऽ<em>भिप्रायः</em> स्वस्मिन् दोषारोप-लक्षणो येन, स तथा । <em><strong>स्वार्थे</strong></em> स्व-प्रयोजन एव । <em><strong>एकान्तः</strong></em> निश्चितः । <em><strong>उद्यम</strong></em> उद्योगः । <em><strong>तत्र</strong></em> परस्पर-भजने । अतः सुहृत्ताभावान् न सुखम् । <em><strong>धर्मस्</strong></em> तु दानार्चनादि-रूपोऽदृष्टार्थः प्रायो भवति । <em>दृष्टोद्देश</em>-दग्धादि-निमित्तम् । यद्यपि <em>गो</em>-<em>भजनम्</em> अदृष्टार्थम् अपि, तथापि प्राकृतैस् तद् अचिन्त्यम्, दृष्टार्थम् एव तत् क्रियतेऽतो गोपदोपादानम् अत्रेति । <em>इत्य् अर्थ</em> इति&mdash;अन्योन्य-पशु-कण्डूतिवद् दृष्टार्थस्य न धर्मत्वम् इति भावः ॥१७॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) : स्वार्थो</strong> निज-दृष्ट-मात्र-फलार्थ एव । तस्मिन् वा <strong>एकान्तः,</strong> तस्मिन् एवैकस्मिन् अन्तो निष्ठा यस्य तथा-भूत <strong>उद्यमो</strong> येषां ते इति श्री-गुरु-सेवा <strong>मिथो</strong> वैष्णवैः प्रेमादिकं च परिहृतं, तत्र तत्र सद्-धर्मादि-सद्-भावात् । आत्मानम् एवेति लोक-दृष्ट्या परोपकार-सम्भावितं धर्मादिकं निरस्तं, प्रत्युपकारापेक्षयैव भजनात् । एवं दोष-परिहारापेक्षया प्रत्युपकारेऽपि धर्माद्य्-अभावः । तथाभजने तारतम्याभावोऽप्य् ऊह्यः । अन्यथोपकार-प्रत्युपकारयोस् तुल्यत्वाभावेनानुभजनासिद्धिः । एवम् एवानुभजन्ति छायावत् भजनानुसारेण भजन्तीति प्रश्नस्योत्तरं सिध्येत् । अतो यत्र प्रत्युपकारापेक्षापि न, तत्र धर्म इति सूचितम् इति दिक् । <strong>हि</strong> निश्चये । नान्यथा उक्ताद् अन्य-प्रकारेण तन् मिथो भजनं न स्यात् । यद् वा, तत् तत्र मिथ्यात्वं नास्तीत्य् अर्थः । सख्येनैव कथनाद् इति</p>
<hr>
<p>यद् वा, आत्मनोऽपि तासु तादृश-भजनम् इव कारुण्य-भरेण मन्वानः सहज-सख्येन तत् परिहरन् सम्बोधयति&mdash;हे <strong>सख्यः</strong> ! इति । अन्यत् तैर् व्याख्यातम् ।</p>
<p>तत्र स्वात्मानम् इति <strong>सु</strong>-शब्दस्यार्थः । सुखम् इति तद् इत्य् अस्य च, अत इति ज्ञेयम् । <strong>तद्</strong> इति पूर्ववद् एव वा । अत इति चार्थ-बलाद् आयात्य् एव । यद्यपि तत्राप्य् अन्योन्यम् उपकारेण दृष्ट-सुखं घटेत, तथापि स्वोपकार-जनितत्वात् प्रत्युपकारस्यावशापेक्ष्यत्वाच् च धर्माभावेन तात्त्विकत्वाभावाद् अपि विचारेण सुखाभाव एव पर्यवस्येद् इति, न च सुखम् इति व्याख्यातम् ।</p>
<p>यद् वा, उन्मत्तवन् नियतात्मेत्य् आदिवत् लेखक-भ्रमेणैव तद् वक्ष्यमानानुसारेणात्र तद्-अनपेक्ष्यत्वात् । &ldquo;स्वार्थार्थम्&rdquo; इति पाठोऽपि चित्सुखादीनां बहूनां सम्मतः । ततश् च तद्-भजनम् अन्यार्थं प्रतीयमानम् अपि स्व-प्रयोजनार्थम् एवेत्य् अर्थः । स्पष्टम् अन्यत् ।</p>
<p>अथवा स्वार्थम् एव एकान्त उद्यमो येषां जनानां ते हि ते मिथो भजन-करा यथा राज-सेवका वितद-वैतनिकादयः । हि प्रसिद्धौ । अत एव प्रायो लोकानां सर्वेषाम् एव दृष्टार्थ-परत्वात् । ते विशीष्य स्पष्टं न निर्दिष्टाः । अन्यत् समानम् ॥१७॥</p>
<hr>
<p><strong>जीव-गोस्वामी (लघु-वैष्णव-तोषणी) : स्वार्थो</strong>ऽत्र स्वीयं दृष्टम् अदृष्टं च भजन्ति ये यथा देवान् देवा अपि तथैव तान् [भा।पु। ११.२.६] इति न्यायेन यज्ञादि-सन्तोषिताभिर् देवताभिर् अपि गो-महिष्य्-आदिभिर् दुग्धादिकम् इव स्वर्गादिकं दीयत इति तस्मिन्न् <strong>एकान्तस्</strong> तन्-मात्र-निष्ठ <strong>उद्यमो</strong> येषां ते । <strong>न तत्र सौहृदं</strong> <strong>धर्म</strong> इति प्रसिद्धम् अपि तद् द्वयं वक्ष्यमाण-रीत्या सापवादम् एव मन्यामह इत्य् अर्थः । धर्म-स्वातन्त्र्येण पुरुषार्थत्वेऽप्य् अर्थ-कामाभ्यां परिवर्तनाय विनियोगापातात् सहृदयस्य च कैतव-मयत्वाद् इति भावः । <strong>हि</strong> निश्चये। अन्यथा उक्ताद् अन्य-प्रकारेण तन् मिथो भजनं न स्यात् । यद् वा, तत्र मिथ्यात्वं नास्तीत्य् अर्थः । तत्र आत्मनोऽपि तासु तादृश-भजन-शङ्कां सहज-सख्योल्लेखेन परिहरन् सम्बोधयति&mdash;हे <strong>सख्यः</strong> ! इति । अन्यत् तैः ।</p>
<p>अत्रातो न सुखम् इत्य् अर्थ-बलाद् व्याख्यातम् । यद्यपि तत्रापि दृष्ट-सुखं घटते, तथापि सौहृद-राहित्येनोत्तमानां सुख-वृद्धिर् न जायत इति भावः । किन्तु पाठोऽयं कल्पित इव लक्ष्यते । उत्तरत्रैतत्-प्रतियोगि-वाक्येऽपि नापेक्षितव्य इति । &ldquo;स्वार्थार्थम्&rdquo; इति पाठोऽपि चित्सुखादीनां बहूनां सम्मतः । तत्र तद्-भजनम् अन्यथा प्रतीयमानम् अपि स्व-प्रयोजनार्थम् एवेत्य् अर्थः । स्पष्टम् अन्यत् ॥१७॥</p>
<hr>
<p><strong>जीव-गोस्वामी (क्रम-सन्दर्भः) : स्वार्थो</strong>ऽत्र दृष्ट-फलम् । ये दृष्ट-फल-<strong>मात्रोद्यमा</strong> <strong>मिथो भजन्ति</strong>, ते स्वात्मानम् एव भजन्ति । <strong>हि</strong> यस्माद् भजनं नान्यथा भवति, अतस् <strong>तत्र न सौहृदम्</strong>, न च <strong>धर्मः</strong> ॥१७॥</p>
<hr>
<p><strong>जीव-गोस्वामी (बृहत्-क्रम-सन्दर्भः) :</strong> भगवान् अप्य् आशयं ज्ञात्वा समुचितं प्रत्युत्तरम् आह&mdash;<strong>मिथ</strong> इत्य्-आदि । हे <strong>सख्यः</strong> ! इति स-प्रेम-सम्बोधनम् । मिथो भजने <strong>न सौहृदं न धर्मः</strong> । तद्-भजनं हि स्वात्मानं प्रत्य् एव । परस्परानुकूल्योपाधिकत्वात् । स्वात्मार्थम् इति पाठे स्वात्म-निमित्तम् ॥१७॥</p>
<hr>
<p><strong>नारायण-भट्टः (श्री-रसिकाह्लादिनी) :</strong> तत्र प्रथम-प्रश्न-निर्धारितं फलम् आह&mdash;ये मिथो भजन्ति ते स्वार्थैकान्तोद्यमाः, स्वार्थः दृष्ट-मात्र-फल-निमित्तिं स्वस्मिन्न् नैव चैकस्मिन्न् अतो निष्ठा-फलं यस्य तथाभूत उद्यमो येषां ते तु हित्वा ज्ञात्वैवान्योन्यं भजन्ते तारतम्येन भजन्ति तेषां स्वार्थम् एवोद्यमः । अतो\ऽन्योन्य-भजने सौहृदं स्नेहो धर्मो भवेत् । तद् उक्तं&mdash;भजन्ते ये यथा देवान् देवा अपि तथैव तान् इति । गो-महिष्यादि-भजनवत् प्रत्युपकारापेक्ष उपकारे धर्म-स्नेहाभावस् तारतम्याभावश् च सूचितः । उपकाराकारणे को\ऽपि उपेक्षा-रूप-दोष-दर्शनात् दुग्धाभावे गो-महिष्यादिनाम् उपक्षणवद् इति । अतो यत्र प्रत्युपकारापेक्षाप्य् अस्ति तत्र सौहृदं न च धर्म इति । हीति निश्चयेनाधर्मार्थम् एव प्रतीयमानं भजनं स्व-प्रयोजनार्थम् एवेत्य् आह&mdash;तद्-भजनं स्वार्थार्थम् एव । अन्यथोक्त-प्रकारणाद् अन्य-प्रकारो नास्तीति । हे सख्य इति सम्बोधनम् अप्रतारणायेति । आवयोर् अन्योन्य-भजनेनैष प्रकार इति भावः ॥१७॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> विदिताभिप्राय उत्तरम् आह&mdash;मिथ इति । उपकार-प्रत्युपकारापेक्षया ये मिथो भजन्ति, ते स्वार्थे दृष्टादृष्ट-स्वीय-फलार्थ एव एकान्त उद्यमो येषां ते हि निश्चितं स्वात्मानम् एव भजन्ति, नान्यं तन्-मिथो-भजनं नान्यथा अन्यथा न स्यात् । अतस् ते स्वार्थ-पराः सोपाधि-प्रीतम् अन्तः कामिन एवेत्य् अर्थः । तत्र तेषु सौहृदं प्रेम नास्ति । धर्म इत्य् उक्त्तर-श्लोकार्थ-दृष्ट्या निरपवादो धर्मश् च न । स्वात्मार्थम् इति पाठे तद् इत्य् अस्य विशेषणम् एतत् ॥१७॥</p>
<hr>
<p>॥ १०.३२.१८ ॥</p>
<p>भजन्त्य् अभजतो ये वै करुणाः पितरो<sup id="fnref:24"><a href="#fn:24" class="footnote-ref" role="doc-noteref">24</a></sup> यथा ।</p>
<p>धर्मो निरपवादोऽत्र सौह्र्दं च सुमध्यमाः ॥</p>
<p><strong>श्रीधर-स्वामी (भावार्थ-दीपिका) : ये</strong> त्व् <strong>अभजतो भजन्ति,</strong> ते द्विविधाः&mdash;<strong>करुणाः</strong> स्निग्धाश् च । तत्र तु यथा-क्रमं धर्म-कामौ भवत इत्य् आह&mdash;<strong>भजन्त्य् अभजत</strong> इति ॥१८॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> <em>तत्र तु</em> तयोस् तु ॥१८॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) : अभजतो</strong> दैन्यादिना बाल्यादिना च । <strong>वै</strong> प्रसिद्धौ । <strong>यथा</strong> इति दृष्टान्तेन निरुपाधि-सहज-कारुण्यम् अभिप्रेतम् । ते हि श्री-भगवता एव, तच् च सुतरां मत्-कृतात्मनाम् [भा।पु। १०.१०.४१]<sup id="fnref:25"><a href="#fn:25" class="footnote-ref" role="doc-noteref">25</a></sup> इत्य् अत्र तैर् व्याख्यातम् एव । तथापि <strong>करुणाः पितरौ</strong> चेति द्विविधा अवगम्यन्त एव ।</p>
<p>यद् वा, <strong>यथा</strong> इति उभयेषाम् अप्य् उदाहरण-मात्रत्वेनोक्तम् । <strong>पितरौ च</strong> इति च-कारोऽध्याहार्यः। <strong>निरपवादः</strong> सम्पूर्ण इत्य् अर्थः । तैः प्रत्युपकाराद्य्-अनपेक्षया केवलम् अत्यन्त-कृपालुत्वेनैवोपकारात् । <strong>सौहृदं</strong> च <strong>निरपवादं</strong> तयोः सहज-स्निग्धत्वात् केवल-सौहृदोक्तिः । पुत्र-पालने पित्रोर् धर्मानुत्पत्तेः ।</p>
<p>यद् वा, कथञ्चित् तेनापि तयोर् <strong>धर्मो</strong> द्रष्टव्यः । ततश् च तेषां तयोश् च स तच् चेति । हे <strong>सुमध्यमाः</strong> ! हे सुन्दर्यः ! इति तद् एव सौन्दर्यम् इति । किं वा, तद् युष्मासु भात्य् एवेति भावः । इदं च तासाम् आत्म-भजनार्थं चातुर्यम् ॥१८॥</p>
<hr>
<p><strong>जीव-गोस्वामी (लघु-वैष्णव-तोषणी) : वै</strong> प्रसिद्धौ । <strong>यथा</strong> इत्य् उभयेषाम् उदाहरणार्थं <strong>पितरौ</strong> च इति, च-कारोऽध्याहार्यः । <strong>निरपवादो</strong> विप्रतिपत्ति-रहित इत्य् अर्थः । <strong>सौहृदं च</strong> निरपवादं । हे <strong>सुमध्यमाः</strong> ! इति सर्व-सल्-लक्षणोपलक्षणत्वेन तादृश-गुणत्वं युष्मासु भात्य् एवेति भवत्य एव तत्र साक्षिण्य इति भावः । इदं च तासाम् आत्म-भजनार्थं चातुर्यम् । अन्यत् तैः ।</p>
<p>यद् वा, पूर्वं सोपाधि-भजताम् उद्दिष्टयोर् अपि सौहृद-धर्मयोः सापवादत्वम् उक्त्वा सम्प्रति निरुपाधि-भजताम् उद्दिष्टयोर् निरपवादत्वम् आह । तत्राप्य् उदाहरणी-कृतानां करुणानां पित्रोर् अप्य् अविशेषम् आह&mdash;<strong>भजन्त्य् अभजत</strong> इति । <strong>करुणेषु सौहृदस्यापि</strong> स्पष्टत्वात्, <strong>पित्रोः</strong> पुत्रादि-पालनस्य गार्हस्थ्य-धर्म-सहायत्वाद् <strong>धर्मस्यापि</strong> समान्यतः प्राप्तेः ॥१८॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>जीव-गोस्वामी (बृहत्-क्रम-सन्दर्भः) :</strong> द्वितीय-प्रश्नस्योत्तरम्&mdash;<strong>भजन्ति</strong> इत्य्-आदि । <strong>अभजतो ये भजन्ति</strong>, ते <strong>वै करुणाः</strong> कारुणिकाः । <strong>यथा पितरौ</strong> । तयोः केवलम् अभजतः शिशून् प्रति वात्सल्यम् एव । अत्र <strong>निरपवादो धर्मः सौहृदं च</strong> ॥१८॥</p>
<hr>
<p><strong>नारायण-भट्टः (श्री-रसिकाह्लादिनी) :</strong> द्वितीय-प्रश्नस्योत्तरम् आह&mdash;<strong>भजन्ति</strong> इति । <strong>यथा</strong> इति सर्वत्रान्वेति । <strong>ये अभजतो</strong>\ऽपि <strong>भजन्ति</strong> अतीव-शैशवेन सामर्थ्येन वैष्णवादीन् वा अभजतो\ऽपि जनान् ये भजन्ति, तेषाम् अपेक्षित-दाने पुष्णन्ति प्रत्युपकारानपेक्षतया ये वैष्णवाः, यतः <strong>करुणाः</strong> कृपालवः । यथाहं तथा ते\ऽपि तत्र दृष्टान्तः, यथा पितरः स्नेहेन धर्मेणापि भजन्तो दृश्यन्ते । तत्र सुहृदस्य आवश्यकत्वं धर्मस्य आनुषङ्गिकत्वम् । तद् उक्तं मनु-स्मृतौ&mdash;</p>
<blockquote>
<p>वृद्धौ च माता-पितरौ भार्या साध्वी सुतः शिशुः । &gt;
अप्य् अकार्य-शतं कृत्वा भर्तव्या मनुर् अब्रवीत् ॥<sup id="fnref:26"><a href="#fn:26" class="footnote-ref" role="doc-noteref">26</a></sup></p></blockquote>
<p>अत्र <strong>निरपवादो</strong> विप्रतिपत्ति-रहितः सम्पूर्णो <strong>धर्म</strong> इति । अत एव धर्मे सौहार्दे वा उपकारस्य आवश्यकत्वात् । प्रतियोगिनो भजन-शङ्कायाः अय्यभावात् धर्मस्य निरपवादत्वं निर्दोषत्वम् इत्य् अर्थः । गोः पङ्कधारणवत् प्रत्युपकारानपेक्षत्वं च केचित् क्रियमाणम् अपि भजनं नाङ्गीकुर्वन्ति, निरपेक्षत्वाद् एव सौहार्दे\ऽपि अनुयोगि-प्रतियोगिनोः साम्याभावः । अनुयोगिनस् तु धर्मोपपन्ने दृष्टत्वात् । प्रतियोगिनस् तु धर्मः, धर्मो नाप्य् अधर्मः । सापेक्ष-स्वभावाद् एवेति । हे <strong>सुमध्यमाः</strong> इति सम्बोधनम् उक्तार्थस्य विश्वासाय स्व-हृदयानुसारेण सर्वत्रैवम् एवोन्नेयम् इति ॥१८॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> द्वितीय-प्रश्नस्योत्तरम् आह&mdash;<strong>अभजतो ये भजन्ति</strong> निरपेक्षं भजन्तीत्य् अर्थः । ते निःसम्बन्ध-ससम्बन्ध-भेदाद् द्विविधाः । <strong>करुणा यथा, पितरौ यथा</strong> इति । तत्र करुणाः शुद्ध-भक्ताः, तेष्व् एव प्रह्लादादिषु निरुपाधि-करुणस्योदय-दर्शनाद् इति । दृष्टान्त-द्वैविध्यात् उभयेऽपि प्रत्युपकारानपेक्षिणस् तद्-दुःख-सुखाभ्यां दुःख-सुखवन्तो भजनं प्राणान्तेऽपि न त्यजन्ति, पूर्वे श्रेष्ठाः उत्तरे अवराः । अत्र एषु उभयेष्व् एव <strong>धर्मो निरपवादः।</strong> फलाकाङ्क्षा-राहित्याद् अनश्वरः, <strong>सौहृदं</strong> प्रेम च <strong>निरपवादम्</strong> । हे <strong>सुमध्यमा</strong> इति श्लेषेण शोभनो मध्यम एव प्रश्नो यासां ताह् । विगीतोदाहरणत्वाद् आद्य्-अन्तौ प्रश्नौ विगीताव् इत्य् अर्थः । यद् वा, शोभनं मध्यमम् उत्तरं यास् एव, मध्यमस्य प्रत्युत्तरस्यास्य भवत्य एवोदाहरणानीत्य् अर्थः ॥१८॥</p>
<hr>
<p>॥ १०.३२.१९ ॥</p>
<p>भजतोऽपि न वै केचित् भजन्त्य् अभजतः कुतः ?</p>
<p>आत्मारामा ह्य् आप्त-कामा अकृतज्ञा गुरु-द्रुहः ॥</p>
<p><strong>श्रीधर-स्वामी (भावार्थ-दीपिका) :</strong> तृतीय-प्रश्नोत्तरं भजतोऽप्+ईति । अयम् अर्थः&mdash;ते तु चतुर्-विधाः&mdash;एके <strong>आत्मारामा</strong> अपराग्-दृशः, केचिद् <strong>आप्त-कामा</strong> विषय-दर्शिनोऽपि पूर्ण-कामत्वेन भोगेच्छा-रहिताः, अन्ये <strong>अकृतज्ञा</strong> मूढाः, अन्ये तु <strong>गुरु-द्रुहो</strong>ऽतिकठिनाः । &ldquo;स पिता यस् तु पोषकः&rdquo; इति न्यायाद् उपकर्ता गुरु-तुल्यस् तस्मै द्रुह्यन्तीति तथा ते ॥१९॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> <em>तृतीय-प्रश्नस्य</em> नोभयांश् च भजन्त्य् अन्ये [भा।पु। १०.२९.१६] इत्य् एवं-रूपस्य उत्तरं प्रस्फोटयति&mdash;<em>अयम् अर्थ</em> इति । ते उभय-भजन-हीनाः । <strong>एके</strong> मुरुयाः [<strong>आत्मारामाः</strong> <em>अपराग्-दृशः</em>, मुनयः?] । न पराक् बहिर् विषयान् पश्यन्ति, किं त्व् आत्मानम् एव केवलं ये पश्यन्ति, तेऽ<em>पराग्-दृशः</em> ज्ञानिनः । केचित् तद्-विशेषा <strong>आप्तः कामो</strong> येषां ते&mdash;</p>
<blockquote>
<p>आपूर्यमाणम् अचल-प्रतिष्ठं &gt;
समुद्रम् आपः प्रविशन्ति यद्वत् । &gt;
तद्वत् कामा यं प्रविशन्ति सर्वे &gt;
स शान्तिम् आप्नोति न काम-कामी ॥ [गीता २.७०]</p></blockquote>
<p>इत्य्-आदि स्मृतेर् ज्ञानिनां कामनोदयाभावात् । <em>अन्ये</em> प्राकृताः । <em>संमूढाः</em> अतिमूढाः । <em>अन्ये</em> तद्-इतरे । <em>अतिकाठिन्यं</em> विना गुरूणां हिताशंसिनां द्रोहो न भवतीत्य् अभिप्रेत्याह&mdash;<strong>गुरु-द्रुहः</strong>, <em>अतिकठिनाः</em> ॥१९॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) : वै</strong> एव, नैव <strong>भजन्ति</strong> । <strong>हि</strong> हेतौ निश्चये च । न कृतं तद्-भजनं जानन्ति अनुसन्दधतीत्य् <strong>अकृतज्ञा</strong> लोकाद्य्-अपेक्षावत्त्वेऽपि प्रत्युपकार-सामर्थ्येऽप्य् अज्ञानेन तद्-अकरणान् मूर्खा एवेत्य् अर्थः । एवं तेषाम् अज्ञत्वेन अभजनम् अभिप्रेतम् । सामर्थ्यवन्तो ज्ञात्वापि ये <strong>न भजन्ति</strong>, ते त्व् अतिधृष्टा इत्य् आह&mdash;<strong>गुरु</strong>- इति । एवं तासां पाद-त्रय-कृत-प्रश्नस्य पद्य-त्रयेण प्रत्युत्तरम्, तासां सङ्क्षेपादि-वाक्य-गुण-विशेषेण स्वस्माद् अपि माहात्म्य-विशेषणं विस्मरणार्थम् । एवं तासां मते श्री-भगवतो विचित्र-क्रीडया <strong>आत्मारामता आप्तकामता</strong> च न घटेतैव । गुरु-शब्द-प्रयोगेन गुरुध्रुक्ता न च ज्ञेयैव, विरहार्तिदत्वेन भजनासिद्ध्या नाद्य-पक्ष-द्वयम् अपि सङ्गच्छते । अतोऽकृतज्ञतैव परिशिष्येत इति तथा चाग्रे वक्ष्यते&mdash;अकृत-चेताः [भा।पु। १०.४७.१६] इत्य्-आदि । श्री-विष्णु-पुराणे श्री-बलरामायाने&mdash;अकृतज्ञ-ध्वजो हि सः [वि।पु। ५.२४.१६] इति । अत एव तैर् अपि व्याख्यातम् । अकृतज्ञत्वं तद्-वचनेनैवेति चरम-कोटि-गतम् इति च, तत्रापि चरम-कोटित्वं घटेतैव । यद् वा, गुरुध्रुक्-पदेन <em>अतिकठिना</em> इति तैर् व्याख्यातम् । तद् अत्रैव चरम-कोटि-गतत्वं सङ्गच्छत एव ॥१९॥</p>
<hr>
<p><strong>जीव-गोस्वामी (लघु-वैष्णव-तोषणी) : वै</strong> एव, <strong>नैव</strong> <strong>भजन्ति,</strong> <strong>हि</strong> प्रसिद्धौ। एवम् <strong>अकृतज्ञानाम्</strong> अज्ञत्वे माभजने अभिप्रेतं । ज्ञात्वापि ये न भजन्ति ते त्व् अशेषा-दोष-युक्ता इत्य् आह&mdash;<strong>गुरु</strong>- इति गुरूपेक्षका इत्य् अर्थः । प्राण-दण्डोचित-विप्रादेर् इव तादृशस्योपेक्षैव <strong>द्रोह</strong> इति। अत्र तु पदार्थे तात्पर्यं नास्ति, किन्तु गौण्या वृत्त्या कृतोपकारोपेक्षका गम्यन्ते । तेन च तेषाम् अर्थ-धर्म-सौहृद-दयापेक्षा-राहित्यं व्यज्यत इति ज्ञेयम् ॥१९॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>जीव-गोस्वामी (बृहत्-क्रम-सन्दर्भः) :</strong> तृतीय-प्रश्नस्योत्तरम्&mdash;<strong>भजतोऽपि</strong> इत्य्-आदि । केचिद् भजतोऽपि न भजन्ति, किं पुनर् अभजतः ? के ते ? इत्य् आह&mdash;<strong>आत्मारामा</strong> इत्य्-आदि । <strong>आत्मारामाणाम्</strong> अनन्य-स्फूर्तेः । <strong>आप्त-कामानां</strong> पूर्णत्वात् । <strong>अकृतज्ञानाम्</strong> अज्ञत्वात् । <strong>गुरुद्रुहां</strong> पापाधीन-मनो-वृत्तित्वाच् चत्वार एव तथा ॥१९॥</p>
<hr>
<p><strong>नारायण-भट्टः (श्री-रसिकाह्लादिनी) :</strong> तृतीय-प्रश्नस्योत्तरम् आह&mdash;<strong>भजतोऽपि</strong> इति । केचिन् महापुरुषा भजतोऽपि जनान् न भजन्ति, अभजतां का कथा ? ते च चतुर्विधाः । <strong>आत्मारामा</strong> अनुसन्धान-रहिता यत आत्मन्य् एव रमन्ते, अतो भजन्तो देहम् अपि नानुसन्दधते, दैहिकानां भजनस्य का कथा ? इति । अन्ये आप्त-कामाः, अतोऽधिकस्य कामस्यावकाशाभावाद् अन्य-भजनं नापेक्षन्ते सर्व-काम-पूर्णत्वात् । यथा भुक्तवति पुरुषे &quot;भुङ्क्ष्व&quot; इति वचनस्य वैयर्थ्यम् । अत उभयेषां भजने सार्थस्य धर्मस्यात्राप्य् असिद्धे एतयोर् उभयोः स्वरूप-कथनम् एव । अतोऽपि आत्मारामत्वम् आप्तकामत्वं च न सञ्जघटीति, तयोर् उपेक्षया विलासस्य स्वीकृतत्वात् ।</p>
<p>तृतीय-पक्षम् आह&mdash;<strong>अकृतज्ञा</strong> इति । अन्य-कृतं भजनम् उपकारं न जानन्ति, ये तु प्रत्युपकार-समर्था अपि तदीयोपकार-सापेक्षा अपि प्रत्युपकार-कर्तृत्वेन भजन्ति, तेषाम् अज्ञानम् एव हेतुर् अभजत इति ते अकृतज्ञा इति । अहम् अकृतज्ञो न भवामि । अस्योत्तरम् अग्रिम-श्लोके वक्ष्यति&mdash;मया परोक्षं भजते इति ।</p>
<p>चतुर्थ-पक्षम् आह&mdash;ये तु सामर्थ्ये सत्य् अपि ज्ञात्वैव न भजन्ति, तेऽतिनिर्दया इत्य् आह&mdash;<strong>गुरु-द्रुह</strong> इति यः कश्चित् स्वस्याभीष्ट-सम्पादकः, यश् च पोषकः, स तु गुरुः पूज्यः, तस्यैव द्रुह्यन्ति ये । द्रोहस्य द्वैविध्यं&mdash;जीवन-हरणेन सर्वस्व-हरणेन वा । तद् द्वयं जातम् एवासाम् अभिप्रायेण । तथा हि विप्रलम्भे दशम्य्-अवस्थायाः सन्निहितत्वात् जीवन-हरणम् अपि सम्भावितम् अस्ति । सर्वस्व-हरणं च जातम् एव गृह-सुखस्यापहृतत्वात् । यद् वा, सर्वस्वं तेन सह विलासं, तस्याप्य् अपहृतत्वात् । तेन गुरु-द्रोहेण तु दुःखस्यानिवारणात् एतादृशः ते गुरु-द्रुहस् त्व् अतिकठिना इत्य् अर्थः । धर्म-सौहार्दापेक्षा-शून्यत्वाद् एवोपेक्षा इत्य् अर्थः । अस्यापि परिहारस्योत्तर-श्लोके वक्ष्यति&mdash;नाहं तु सख्यः [२०] इति ।</p>
<p>इदानीं पक्ष-त्रयस्य विद्यमानत्वात् गुरु-द्रोहः परिशिष्यते, अत एव चरम-कोटि-गतिम् आत्मानम् एव । वक्ष्यति च भ्रमर-गीतायां&mdash;व्यसृजद् अकृत-चेताः किं तु सन्धेयं [भा।पु। १०.४७.१६] इति । किं च,</p>
<blockquote>
<p>परिचरति कथं तत्-पाद-पद्मं नु पद्मा &gt;
ह्य् अपि बत हृत-चेता ह्य् उत्तमः-श्लोक-जल्पैः [भा।पु। १०.४७.१३] &gt; इति ।</p></blockquote>
<p><strong>अहो बत</strong> अविज्ञाय <strong>पाद-पद्मं कथं श्रीः सेवते</strong> इति आचार्यैर् व्याकृतम् । तथा चाग्रे वक्ष्यति कुरुक्षेत्र-यात्रायां गोपी-संसदि, अप्य् अवध्यायथास्मान् स्विद् अकृतज्ञा-विशङ्कया [भा।पु। १०.८२.४२] इति श्री-मुखेन स्वीकृतम् इति । अत एवाकृतज्ञत्वं तस्मिन्न् आपद्यते । तस्यापि परिहारं करिष्यति अनुरूपम् उत्तरं दातुम् अलभमान एव तत्-सम-प्रत्युपकारासामर्थ्यात्, न पारयेऽहम् [२२] इति पदेन स्वस्मिन् ऋणीत्वं तासु परिपूर्णत्वम् एव समर्थितं मुखेन वदति । एतेषां मध्ये कोऽपि न भवामि दोष-चतुष्टयाभावः कथितः । हृदयेन तु स्व-दोषम् आकल्प्य प्रोक्तं&mdash;तद् वः प्रतियातु साधुना [२२] इति ।</p>
<p>ननु पाद-क्रमेण चरम-कोटित्वं गुरु-द्रोह एव भवति । तत्र समाधत्ते पाद-क्रमाद् अर्थ-क्रमो बलीयान् । &quot;अग्निहोत्रं जुहोति, यवागूं पचति&quot; इतिवत् ज्ञेयम् ॥१९॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> तृतीय-प्रश्नस्योत्तरम् आह&mdash;<strong>भजतोऽपि</strong> इति । ते यथोत्तर-न्यूनाश् चतुर्विधाः । <strong>आत्मारामा</strong> अबहिर्-दृश एके । अन्ये <strong>आप्त-कामा</strong> बहिर्-दर्शित्वेऽपि स्वत एव पूर्ण-कामत्वेन न परतो भोगेच्छवः । अपरे <strong>अकृतज्ञाः</strong> परतो भोगेच्छुत्वेऽपि परैः कृतम् उपकारादिकं न जानन्ति । अन्ये <strong>गुरु-द्रुहः</strong> परैः कृतम् उपकारादिकं न मन्यन्तां, प्रत्युत तेभ्यो <strong>गुरु</strong> अधिकं <strong>द्रुह्यन्ति,</strong> ते निर्हेतुक-द्रोहिणः । सहेतुक-द्रोह-कैमुत्य-प्राप्तत्वेन तद्-अन्त-भूतः एव । तथा पालकत्वं गुरवश् च ते द्रुहश् चेति गुरु-द्रुहो विश्वस्त-घातिनश् चेति त्रिविध-द्रोहोऽप्य् अभजनम् एव । ततश् च प्रथम-प्रश्नोत्तरस्य उदाहरणम् एकम् एव । द्वितीय-प्रश्नोत्तरस्य द्वे । तृतीय-प्रश्नोत्तरस्य षड् इत्य् एवं नव ॥१९॥</p>
<hr>
<p>॥ १०.३२.२० ॥</p>
<p>नाहं तु सख्यो भजतोऽपि जन्तून्</p>
<p>भजाम्य् अमीषाम् अनुवृत्ति-वृत्तये ।</p>
<p>यथाधनो लब्ध-धने विनष्टे</p>
<p>तच् चिन्तयान्यन् निभृतो न वेद ॥</p>
<p><strong>श्रीधर-स्वामी (भावार्थ-दीपिका) :</strong> अत्र चरम-कोटि-गतम् आत्मानं मत्वा, अक्षि-संकोचैः परस्परं गूढ-स्मित-मुखीस् ता दृष्ट्वा आह&mdash;<strong>नाहं त्व्</strong> इति । हे <strong>सख्यः</strong> ! अहं तेषां मध्ये न कोऽपि, किं तु परम-कारुणिकः परम-सुहृच् च । कथम् ? <strong>अमीषां भजताम् अनुवृत्ति-वृत्तये</strong> निरन्तर-ध्यान-प्रवृत्त्य्-अर्थं <strong>तान् न भजामि</strong> । एतत् स-दृष्टान्तम् आह&mdash;<strong>यथा</strong> इति । <strong>तस्य</strong> धनस्यैव <strong>चिन्तया निभृतः</strong> पूर्णः, व्याप्त इति यावत् । <strong>अन्यत्</strong> क्षुत्-पिपासाद्य् <strong>अपि न वेद</strong> ॥२०॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> अत्र चतुर्षु <em>चरम-कोटि-गतम्</em> अन्त्य-कक्षा-प्रविष्टम् । <em>आत्मानं</em> श्री-कृष्णम् । <em>मत्वा</em> ज्ञात्वा । <em>अक्षि-सङ्कोचैः</em> ईषन्-नेत्र-चालनैः । परस्पर-<em>गूढ-स्मित-मुखीः</em> अन्योन्य-गुप्तेषद्-धसास्य-स्मिताः । <em>ताः</em> गोपीः <em>दृष्ट्वा</em> श्री-कृष्णो वक्ति&mdash;<strong>नाहं त्व्</strong> इति । <em>तेषां</em> चतुर्णां <em>न कोऽपि</em> अन्यतमोऽपि, न । <em>किन्तु</em> अपि तु । <em>परम-कारुणिकत्वादिकं</em> शङ्कते&mdash;<em>कथम्</em> इति । <em><strong>तान्</strong></em> भजतः । <em>एतत्</em> वृत्तम् । <strong>अधनो</strong> दरिद्रः । मम सकृत् सम्भूय पुनर् अन्तर्धानं स्वस्मिन् प्रीत्य्-अतिशयार्थं&mdash;</p>
<p>सकृद् यद् दर्शितं रूपम् एतत् कामाय तेऽनघ ।</p>
<p>मत्-कामः शनकैः साधुः सर्वान् मुञ्चति हृच्-छयान् ॥ [भा।पु। १.६.२३]</p>
<p>इति नारदं प्रति मद्-उक्तेः । भक्त-संसृति-विनाशार्थम् एव मम लीलेति भावः ॥२०॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) : नाहं त्व्</strong> इत्य्-आदि । अहं तु आत्मारामादीनां मध्येनैकोऽपि भवतीभिः किम् अन्योन्यं स-स्मितम् ईक्ष्यते ? तर्हि कथम् अस्मान् न भजसीत्य् आह&mdash;<strong>अनुवृत्ति-वृत्तये यथाधन</strong> इत्य्-आदि ॥२०॥</p>
<hr>
<p><strong>सनातन-गोस्वामी (बृहद्-वैष्णव-तोषणी) : तु</strong>-शब्दो भिन्नोपक्रमे । आत्मारामादि-चातुर्विध्य-रहितोऽप्य् <strong>अहं न भजामि</strong> । <strong>नञः</strong> सर्वादौ प्रयोगः स्व-वाक्येनैव स्वस्य यन्त्रणापत्त्या परम-वैयग्र्यात् । हे <strong>सख्यः</strong> ! इति आत्मारामत्वादि-राहित्यम् एव साधितम् । अन्यथा सख्यासम्भवः । <strong>जन्तून्</strong> इत्य्-आदि विचार-विशेष-राहित्यम् अभिप्रेतम् । अन्यथा स्वत एव <strong>अनुवृत्ति</strong>-सिद्धिः ।</p>
<p>नन्व् अस्माकं त्वय्य् <strong>अनुवृत्ति-वृत्तिः</strong> सदा अनुवर्तत एव ? इति चेत्, सत्यम् । विशेषेण तत्-सम्पत्त्य्-अर्थम् इति स-दृष्टान्तम् आह&mdash;<strong>यथा</strong> इति । <strong>वि</strong>शेषतो <strong>नष्ट</strong> इति पुनः प्राप्ति-सम्भावना निरस्ता । अत एव <strong>नि</strong>तरां <strong>भृतो</strong> व्याप्तः ॥२०॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> तद् एवं तासां मते तद्-आदिभिः सह विचित्र-क्रीडया रममाणस्य तस्य आत्मारामत्वादि-द्वयं न घटत एव । विरहार्ति-प्रदत्वेन, न च पूर्वोक्ते सापेक्ष-निरपेक्ष-भजने तादृशोत्तरादि-चातुर्येण विज्ञताभिव्यक्तेः न कृत्वा चाकृतज्ञत्वं, ततो गुरुध्रुक्त्वं निर्विशेषं काठिन्यम् एव पर्यवसितम् इत्य् अभिप्रेत्य व्याख्यातम् <em>अक्षि-निकोचैर्</em> इति । अथवा काठिन्यापादनार्थ एवायं प्रश्नोद्यम इति व्याख्येयम् । अथाभजनेऽपि मम सर्वेभ्यो भजन-कृद्भ्यः उत्तम-भजनत्वं किम् उत भजन इत्य् आह&mdash;<strong>न</strong> इति । <strong>तु</strong>-शब्दो भिन्नोपक्रमे । आत्मारामादि-चातुर्विध्य-रहितोऽप्य् <strong>अहं भजतोऽपि जनान् न भजामि</strong> ।</p>
<p>नाहं वसामि वैकुण्ठे योगिनां हृदये न च ।</p>
<p>मद्-भक्ता यत्र गायन्ति तत्र तिष्ठामि नारद ॥</p>
<p>इत्य्-आदि मद्-उक्तिभिस् तन्-निकटे स्थितम् अपि स्वं तेभ्यो न दर्शयामीत्य् अर्थः । <strong>नञः</strong> सर्वादौ प्रयोगः स्व-वाक्येनैव स्वस्य यन्त्रणापत्त्या परम-वैयग्र्यात् । हे <strong>सख्यः</strong> ! इति आत्मारामत्वादि-राहित्यम् एव साधितम् । <strong>जन्तून्</strong> इत्य् अविशेषात् सर्वत्रैवेदृशो मम व्यवहारो न तु भवतीष्व् एवेति नात्मनि ममौदासीन्यं शङ्कनीयम् इति भावः ।</p>
<p>कथं न भजसि ? तत्राह&mdash;<strong>अमीषाम्</strong> इति । <strong>अनुवृत्तीनां</strong> निरन्तर-ध्यानानां <strong>वृत्तिर्</strong> यस्मात्, तस्मै सन्तत-प्रेम-प्रकर्षायेत्य् अर्थः ।</p>
<p>नन्व् अस्माकं त्वय्य् <strong>अनुवृत्ति-वृत्तिः</strong> सदा वर्तते एव इति चेत्, सत्यम् । तथापि वैशिष्ट्यार्थम् इति स-दृष्टान्तम् आह&mdash;<strong>यथा</strong> इति । <strong>वि</strong>शेषतो <strong>नष्टे</strong> हारिते इति वैयग्र्य-विशेषो दर्शितः । अत एव <strong>तच्-चिन्तया</strong> <strong>नि</strong>तरां <strong>भृतो</strong> व्याप्तः । तद् एवं रूप-गुणादिना सर्व-वशित्वात् सर्वार्थ-पूर्णत्वेन प्रेम-मात्र-सापेक्षत्वेन च प्रत्युपकारानपेक्षतया साम्येऽपि करुण-पितॄन् अप्य् अतिक्रम्य स्वस्य हितैषित्वं दर्शितं, स्वादेय-स्व-वशीकार-सर्व-पुरुषार्थ-शिरोमणि-स्व-प्रेम-दानात्। तथा प्रिय-प्रेम-रसास्वादाधिक्यं च बोधितम्, सन्तत-तद्-वर्धन-लालसात्, तद्-अर्थं तद्-विरह-दुःख-सहनाच् चेति ज्ञेयम् ॥२०॥</p>
<hr>
<p><strong>जीव-गोस्वामी (प्रीति-सन्दर्भः ७०-७१) :</strong> लौकिक-शुद्ध-प्रीति-निदर्शनेनापि स्वयं तथैव द्रढयति&mdash;मिथः [१७-१८] इति । ततोऽपि स्व-प्रीतेर् वैशिष्ट्यम् आह&mdash;<strong>नाहं त्व्</strong> इति । भजन्त्य् अभजत [१९] इत्य् अत्र न करुणादीनां दयनीयादि-कर्तृक-प्रीत्य्-आस्वादापेक्षा । तथा दयनीयादीनां करुणादि-विषया या प्रीतिः, सा करुणादि-भजन-जीवना स्याद् इत्य् आयाति । अत्र तु श्री-कृष्णस्य स्व-भक्तेषु स्व-प्रेमातिशयोदये प्रयत्नः । तद्-उदये च सति तद्-आस्वादाद् भक्त-विषयक-प्रेम-चमत्कारोऽतिशयेन स्याद् इति तद्-भक्तानां च तत्-कृतौदासीन्येऽपि प्रेम्नोर् एव वृद्धिः स्याद् इति वैशिष्ट्यम् आगतम् ॥२०॥</p>
<hr>
<p><strong>जीव-गोस्वामी (क्रम-सन्दर्भः) :</strong> करुणा-विशेषम् एव दृष्टान्तयति । तत्र तस्मिन् साकूत-पर्यवसानम् आशङ्क्य मिथोऽक्षीणि कुञ्चतीः प्रत्य् आह&mdash;<strong>नाहम्</strong> इति ॥२०॥</p>
<hr>
<p><strong>जीव-गोस्वामी (बृहत्-क्रम-सन्दर्भः) :</strong> किन्तु उक्तेषु धर्मिषु अभजन्तं मां भवत्यो भजन्तीति स्वासां कारुणिकत्वम् । मम चाकृतज्ञता मा शङ्कनीयेत्य् आह&mdash;<strong>नाहं त्व्</strong> इत्य्-आदि । <strong>अहं तु</strong> अहं पुनर् यद्यप्य् आत्माराम आप्त-कामश् च, तथापि न तद्-उभयत्वेन नाप्य् अकृतज्ञादित्वेन । <strong>हे सख्यः</strong> ! <strong>भजतोऽपि जन्तून्</strong> प्राणि-मात्रम् अपि भजामि, किन्तु <strong>अमीषां</strong> जन्तूनाम् <strong>अनुवृत्ति-वृत्तये</strong>ऽनुगति-सातत्याय <strong>भजत</strong> एव यदि <strong>भजामि</strong>, तदा पूर्णत्वाभिमानेन पुनर् अनुवृत्तिं न करिष्यन्तीति ।</p>
<p>नन्व् अभजने यदि ते विरज्येरन्, तदा किं स्यात् ? नैवम् इत्य् आह&mdash;<strong>यथा</strong> इत्य्-आदि । अहं तु सर्वेषां धनम् । धनं प्रति कोऽपि न विरज्यति । इत्य् अत्र व्यतिरेके दृष्टान्तः&mdash;<strong>यथाधनः</strong> केनाप्य् उपायेन <strong>लब्धस्य धनस्य</strong> पुनर् विगमे, <strong>तच्-चिन्तयान्यन् निभृतं</strong> निपुणं <strong>न वेद</strong> न जानाति । अतः साधूक्तम्&mdash;<strong>अनुवृत्ति-वृत्तय</strong> इति ।</p>
<p>किन्तु एतत् सामान्य-जन्तु-परम्, न तु भवद्-विध-परम् । यतो भवत्यः <strong>सख्यः</strong> । सख्युर् मम सखीत्वे मद्-धर्मिण्यः ॥२०॥</p>
<hr>
<p><strong>नारायण-भट्टः (श्री-रसिकाह्लादिनी) :</strong> इदानीं स्व-दोषान् स्व-मुखेनोद्भाव्यान्यत्र सञ्चारयन्तम् आलक्ष्य स्मितेनैवान्योन्यं व्यञ्जयन्तीः दृष्ट्वा, तत् परिहरन्न् आह&mdash;<strong>नाहम्</strong> इति । <strong>तु</strong>-शब्देनैतच् चतुर्विधेभ्यो व्यतिरेकः प्रदर्श्यते । <strong>अहं तु</strong> चतुर्विधेषु तेषु रमण-प्रतिकूलेषु मध्ये न कश्चन, किन्त्व् अतीति कृपालुं ।</p>
<p>न च नापीश्वरत्वं शङ्कनीयम् इत्य् आह&mdash;हे <strong>सख्यः</strong> ! इति । समान-शील-व्यसनेषु सख्यम्<sup id="fnref:27"><a href="#fn:27" class="footnote-ref" role="doc-noteref">27</a></sup> [पञ्चतन्त्र १.३०५] इत्य्-उक्तत्वात्, एकार्थाभिः विवेशाच् चेति । आत्मारामोऽप्य् अरीरमत् [भा।पु। १०.२९.४२] इत्य्-आदिनात्मारामता उपेक्षिता, साक्षात् मन्मथ-मन्मथः [भा।पु। १०.३२.२] इत्य् अनेन कामस्यापि मोह-जनकत्वं दार्ढ्य-रमणार्थम् एव । अन्यथा काम-पारतन्त्र्ये चरम-धातु-पातेन विवशत्वोपपत्तेर् इति । अत एवाकृतज्ञत्वं नास्ति । ये त्यक्त-लोक-धर्माश् च मद्-अर्थे तान् बिभर्म्य् अहं [भा।पु। १०.४६.४] इत्य् उक्तेश् च सर्वज्ञत्वम् उक्तम् ।</p>
<hr>
<pre><code>मूर्खाश् च मूर्खैः सुधयः सुधीभिः समान-शील-व्यसनेषु सख्यम्
</code></pre>
<hr>
<p>गुरु-द्रोहोऽपि मयि न शङ्कनीय इति । विरहे व्यभिचारि-भावानां दुःखवत् प्रतीयमानत्वेऽपि न दुःखं, परिणामे रस-पोषकत्वात् । तद् उक्तं&mdash;शृङ्गारो विप्रलम्भं हि न विना पुष्टिम् अश्नुते इति । मयि कश्चन दोषो न शङ्कनीय इति भावाः ।</p>
<p>तर्हि कथम् अन्तर्धानेन स्थितम् ? इति चेत्, तत्राह&mdash;यम् आश्रित्यैव रीतिः, ताम् आह&mdash;<strong>अहं तु भजतोऽपि जन्तून्</strong> विशेषाभावः सूचितः प्राणिनो <strong>न भजामि</strong> । परोक्षं भजन्न् अपि तेषु कदाचित् अपरोक्षं भजनं न प्रकाशयामि । अन्ये तूपकार-प्रत्युपकार-रूपेणान्योन्यं भजन्तो दृश्यन्ते । अहं तु तादृशो न भवामि, किं तु विलक्षण इति <strong>तु</strong>-शब्दस्यार्थः ।</p>
<p>ननु तर्हि किम् इत्य् एवं क्रियते ? इति चेत्, तत्र हेतुम् आह&mdash;<strong>अमीषाम्</strong> इति । <strong>अमीषां</strong> भजताम् <strong>अनुवृत्तये</strong> निरन्तर-ध्यानार्थम् एव । मम तु सर्व-सुहृत्त्वात् अयं व्यवहारः । सर्वेष्व् एक-रूप एव दृष्ट-फलश् च केवलं युष्मास्व् एवेत्य् अपि न शङ्कनीयम् इत्य् अर्थः ।</p>
<p>दृष्ट-प्रत्ययम् अर्थं दृष्टान्तेन स्पष्टयति&mdash;<strong>यथाधन</strong> इति । यथा पूर्वम् एव <strong>अधनो</strong> निर्धनः पश्चाल् <strong>लब्धे धने विनष्टे</strong> हारिते सति, <strong>तच्-चिन्तया निभृतः</strong> नितरां भृतः व्यापृतः निमग्न-चित्तः सन् <strong>अन्यत्</strong> क्षुत्-पिपासादिकम् अपि <strong>न वेद</strong> । इयं तु लोक-प्रसिद्धिः । यथा नारदाय सकृद् दर्शयित्वा मया पुनर् अन्तर्हितं, तदा तस्य निरन्तरम् अनुवृत्तिर् एव जाता, तथा भवतीनाम् अपि ममान्तर्धाने तादृश्य् एवानुवृत्तिर् इत्य् अर्थः ॥२०॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> तत्र प्रथम-द्वितीय-प्रश्नोत्तरोदाहरणेषु त्वं न वर्तसे । तृतीय-प्रश्नोत्तरोदाहरणेषु मध्ये कतमः ? इति चेत्, शृणुत भो ! मन्-मुखेनैव मत्-पराजयं शुश्रूषवो मिथः स्मित-विलसित-कटाक्ष-नटन-चातूरी-धुरीणाः <strong>सख्यः</strong> ! शृणुत। नारायणत्वेनात्मारामः पूर्ण-कामश् च भवन्न् अपि नन्द-पुत्रत्वाद् अनात्मारामोऽपूर्ण-कामश् च गोप-बालकत्वेनानाधीत-नीति-शास्त्रत्वाद् अकृतज्ञो भवन्न् अपि नारायणत्वेनैव सार्वज्ञ्यात् कृतज्ञश् च । स-विलासादिभिर् मुहुः प्रणीतानाम् अपि युष्माकं सकृन्-मात्र-त्यागेन द्रोहाद् गुरु-ध्रुग् अपि भवन्, पुनः स्व-दर्शनानन्द-दानान् न गुरु-ध्रुक् च । तर्हि निश्चयेन को भवति भवान् ? इति चेत्, तत्राह&mdash;<strong>नाहं तु</strong> इति</p>
<hr>
<p><strong>तुर्</strong> भिन्नोपक्रमे । <strong>जन्तून्</strong> जीव-मात्राणि <strong>भजतो</strong>ऽप्य् <strong>अहं न भजामि</strong> ।</p>
<p>तर्हि पूर्वतः को भेदः ? तत्राह&mdash;<strong>अमीषां</strong> भजताम् <strong>अनुवृत्तिर्</strong> मद्-भजनं तस्या <strong>वृत्तये</strong> जीविकायै । हे अबलाः ! मद्-अभिप्रायं ज्ञातुम् असमर्थाः ! हन्त हन्त यम् एवोद्यमं करोमि, स एव विफलीभवति । तस्मान् मय्य् अपराधिन्य् अनुग्रह-लेशोऽपि कृष्णस्य नास्ति धिङ् माम् इति प्रतिक्षणं निर्वेद-दैन्यादि-वृद्ध्या काम-क्रोधाद्य्-अनुपगमैर् भक्तिः प्रदीप्तीभवत्य् अजात-प्रेम्णां जात-प्रेम्णां तु <strong>अनुवृत्तिः</strong> मद्-आसक्तिः, तस्या जीविकार्थं <strong>न भजामि</strong>, दार्शनं दत्त्वाप्य् अन्तर्दधामि । तत एव <strong>अनुवृत्तिः</strong> आसक्तिः प्रवृद्धीभवति ।</p>
<p>तत्र जात-प्रेमस्व् एव दृष्टान्तः&mdash;<strong>यथा</strong> इति । <strong>तस्य</strong> धनस्यैव <strong>चिन्तया निभृतः</strong> पूर्णो व्याप्त इति यावत् । <strong>अन्यत्</strong> क्षुत्-पिपासाद्य् अपि <strong>न वेद</strong> । अतो मां भजतां मद्-अनुवृत्तिर् एव वाञ्छिता, तष्या आधिक्येन सम्पादनाद् अहं तान् प्रकटम् अभजन्न् अप्य् अप्रकटम् अधिकम् एव भजामीत्य् अहम् अपि वस्तुतः करुण एव ।</p>
<p>द्वितीय-प्रश्नस्योदाहरणीभूतो यथा भवत्य इत्य् अतो मम स्व-दर्शन-दानादाने एव भजनाभजने न व्याख्येये, ये यथा मां प्रपद्यन्ते तांस् तथैव भजाम्य् अहं [गीता ४.११] इति वस्तु-प्रतिज्ञाया अन्यथा-भावानर्हाद् इति भावाह् ॥२०॥</p>
<hr>
<p>॥ १०.३२.२१ ॥</p>
<p>एवं मद्-अर्थोज्झित-लोक-वेद-</p>
<p>स्वानां हि वो मय्य् अनुवृत्तयेऽबलाः ।</p>
<p>मया परोक्षं भजता तिरोहितं</p>
<p>मासूयितुं मार्हथ तत् प्रियं प्रियाः ॥</p>
<p><strong>श्रीधर-स्वामी (भावार्थ-दीपिका) : एवं मद्-अर्थोज्झित-लोक-वेद-स्वानां</strong> मद्-अर्थे उज्झितो लोको युक्तायुक्ताप्रतीक्षणात्, वेदश् च धर्माधर्माप्रतीक्षणात्, स्वा ज्ञातयश् च स्नेह-त्यागात् याभिस् तासां <strong>वो</strong> युष्माकं <strong>परोक्षम्</strong> अदर्शनं यथा भवति, तथा <strong>भजता</strong> युष्मत्-प्रेमालापान् शृण्वतैव <strong>तिरोहितम्</strong> अन्तर्धानेन स्थितम् । <strong>तत्</strong> तस्मात् हे <strong>अबलाः</strong> ! हे प्रियाः, <strong>मा</strong> माम्<sup id="fnref:28"><a href="#fn:28" class="footnote-ref" role="doc-noteref">28</a></sup> <strong>असूयितुं</strong> दोषारोपेण द्रष्टुं यूयं <strong>मार्हथ</strong> न योग्याः स्थ ॥२१॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> <em>युक्तायुक्ताप्रतीक्षणं</em> सदाचरण-लोकापवाद-भीति-त्याग-रूपम् । <em>धर्माधर्म-प्रतीक्षणं</em> निज-पति-त्यागौपपत्य-सेवन-रूपम् । <em>शृण्वता</em> इत्य् उपलक्षणम्&mdash;<em>प्रेमालापं शृण्वता</em>, गुण-गाथां गायता, भाव-विशेषं स्मरता केवलम् <em>अन्तर्धानेन</em> अत्रैव <em>स्थितम्</em> । विश्वासाभावश् चेत् प्रष्टव्यं यमुनादिभ्यः ॥२१॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> तथापि ताषां मुख-प्रसादम् अनालोक्य पुनर् वदति&mdash;किम् एतेन मयापराद्धम् एव । तस्माद् अयम् अपराधः क्षम्यताम् इत्य् आह&mdash;<strong>मया</strong> इत्य्-आदि । <strong>परोक्षं भजता</strong> मनसा भवतीभिर् एव भजता <strong>तिरोहितं मा सूयितुं मार्हत</strong>, माम् आसूयितुं मार्हत । कुतः ? <strong>प्रियश्</strong> चेत् प्रियस्यापराधः <strong>प्रियाभिर्</strong> एव क्षम्यते ॥२१॥</p>
<hr>
<p><strong>सनातन-गोस्वामी (बृहद्-वैष्णव-तोषणी) : एवम्</strong> इत्य् अस्य <strong>अनुवृत्तये</strong> इत्य् अनेनान्वयः । हे <strong>अबलाः !</strong> इति । तत्र स्वतः शक्त्य्-अभावं सूचयति । <strong>प्रियं प्रिया</strong> इत्य् अन्योऽन्य-प्रियत्वेन मम विरहाद्य्-अपराधो न ग्राह्य इति भावः । अन्यत् तैर् व्याख्यातम् ।</p>
<p>यद् वा, <strong>एवम्</strong> इत्य् अस्य <strong>मया</strong> इत्य् अनेनान्वयः । तादृश-चिन्ता-निभृतेन <strong>मया</strong> इत्य् अर्थः । तत्र हेतुः&mdash;<strong>मद्-अर्थ</strong>- इति । अतः <strong>परोक्षम्</strong> अपि <strong>भजता</strong> एव प्रेमालापं शृण्वता गुण-गाथां गायता, भाव-विशेषं च युष्माकं स्मरता केवलम् अन्तर्धान-मात्रेण अत्रैव स्थितम् इत्य् अर्थः ।</p>
<p>अथवा, अनुवृत्ति-वृत्तये [२०] इत्य् उक्तम् । सा च कीदृश्य् अनुवृत्तिः ? तां दृष्टान्तेनाह&mdash;<strong>यथा</strong> इति । अतोऽस्य पूर्वेणैव सम्बन्धः&mdash;हे सख्यः ! इत्य् अनेन इदं च युष्मान् अधिकृत्य नोच्यते, सहज-सख्याद् इति ध्वनितम् एवाभिव्यञ्जयति&mdash;<strong>एवम्</strong> इति ।</p>
<p>एवं मद्-अर्थोज्झित-लोक-वेद-</p>
<p>स्वानां हि वो मय्य् अनुवृत्तयेऽबलाः ।</p>
<p>मया परोक्षं भजता तिरोहितं</p>
<p>मासूयितुं मार्हथ तत् प्रियं प्रियाः ॥</p>
<p><strong>हि</strong> अपि । युष्माकम् अपि <strong>मय्य् अनुवृत्तये</strong> । <strong>एवं</strong> युष्मान् न भजामि किम् ? काक्वा, अपि तु नैव । तत्र हेतुः&mdash;<strong>मद्-अर्थ-</strong> इति । यद् वा, युष्माकम् अपि <strong>मय्य् अनुवृत्तये</strong>, किम् अपि तु नैव । कुतः ? <strong>एवं</strong> तादृश-चिन्ता-निभृततया <strong>मद्-अर्थम्</strong> एव नान्यत् किञ्चिद् उद्दिश्य <strong>उज्झिता</strong> उपेक्षिता <strong>लोकाश्</strong> चतुर्दश-भुवनानि श्री-वैकुण्ठादयश् च । अतो <strong>वेदाश्</strong> च तद्-बोधित-कर्मानादरात् । अत एव <strong>स्वश्</strong> च पति-पुत्रादयो याभिः, तासां स्वत एवम् अपि निरन्तर-विशुद्ध-परमानुवृत्ति-वृत्तेर् इत्य् अर्थः । एवं मुमुक्षुभ्यो मुक्तेभ्यश् च भक्तेभ्योऽप्य् आसां विशेषो दर्शितः । अष्टं तद्-अपेक्षासम्भवात् तादृश-भावाभावाच् च ।</p>
<p>ननु तर्हि किम्-अर्थम् अधुर् यतन्तीर् हतम् ? तत्राह&mdash;मयेति । परोक्षम् अजतेति कुत्रापि न मया गतम् आसीत्, किन्तु युष्मद्-अन्तिके-त्रैव वर्तमानेन परोक्षं मद्-अगोचर-धिया, युष्माभिः प्रियमाणं विचित्र-प्रेमालापादिकं भजता । तुम्-अर्थे शतृङ् श्रोतुम् इत्य् अर्थः । एवं कितव योषितः कस् त्यजेत् [भा।पु। १०.३१.१६] इत्य्-आदिकं परिहृतम्</p>
<hr>
<p>यद् वा, अकार-प्रश्लेषेण अपरोक्षं साक्षाद् एव भजता तिरोहितं युष्मद्-अदृश्य-मात्रेण स्थितम् इत्य् अर्थः। तथापि प्रिय-जन-दुःख-हेतुत्वेन दोषः स्याद् एवेति चेत् तर्हि क्षन्तव्यम् इत्य् आशयेनाह&mdash;प्रियं प्रिया इति ।</p>
<p>यद् वा, ननु तद् अपि किम्-अर्थम् ? तत्राह&mdash;प्रियं प्रिया इति । प्रियाभिः सह प्रियस्य तद् अयुक्तम् एवेति भावः ।</p>
<p>यद् वा, तत् परोक्ष-भजनं प्रियं यस्य तं मां सहज-मत्-कौतुक-रसेनेत्य् अर्थः । अबो बतेदं साधु कौतुकं यत् प्रिय-जन-प्राणैः सह क्रीडनम् इति चेत् तत्राह&mdash;प्रिया इति । प्रेम्णा तद् अपि प्रीति-विशेषायैव स्याद् इत्य् अर्थः ।</p>
<p>यद् वा, तत् तथापि मा-शब्द-द्वयं निषेधे प्रकृत्य्-अर्थं गमयति अर्हतेत्य् अर्थः । कुतः? प्रियं प्रियाः प्रियस्य प्रियासु तथा कर्तुम् अयुक्तत्वाद् इत्य् अर्थः । एतच् चानुनयन-चातुर्यम् । अन्यत् तत्र तत्र समानम् ॥२१॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> अद्यैव च भवतीनां निकट एव स्थितवान् अस्मीत्य् आह । <strong>एवं</strong> दुह्यन्त्योऽभिययुः काश्चित् [भा।पु। १०.२९.५] इत्य्-आदि-प्रकारेण, <strong>मद्-अर्थ-</strong> इत्य्-आदि हे <strong>अबलाः !</strong> इति तत्-तत्-परित्यागे दुष्करत्वं सूचयति । <strong>मासूयितुम्</strong> इत्य् अत्र हेतु-विशेषम् अप्य् आह&mdash;<strong>प्रियं प्रियाः</strong> इति । <strong>हि</strong> निर्धारणे ।</p>
<p>यद् वा, <strong>एवं</strong> यथाधनः [२०] इत्य्-आदि-प्रकारेण <strong>वो</strong> युष्माकं <strong>मय्य् अनुवृत्ति-वृत्तये</strong> एव <strong>मया तिरोहितम्</strong> । पदानि व्यक्तम् एतानि नन्द-सूनोर् महात्मन [भा।पु। १०.३०.२५] इत्य्-आदि-भवद्-वाक्यानुसारेणाग्रतः पार्श्वतः स्थित्वैव भवद्-दृष्टि-मात्रा-गोचरी-बभूव इत्य् अर्थः ।</p>
<p>किं कुर्वता ? <strong>परोक्षं भजता</strong> प्रेमालापादिकम् अनुमोदमानेन । तथानुग्रहे हेतुः&mdash;<strong>मद्-अर्थ</strong>- इति । यद् वा, अन्यत् तैः । <strong>मा</strong>-द्वयं निषेधे, तथापि <strong>प्रियं</strong> मल्-लक्षणं <strong>मासूयितुं मार्हथ,</strong> अपि तु मया दत्त-दुःखा यूयम् <strong>अर्हर्थ</strong> एवेत्य् अर्थः । कुतः ? <strong>प्रियं प्रियाः</strong> । प्रियस्य तथा कर्तुम् अयुक्तत्वाद् इत्य् अर्थः । एतच् चानुनय-चातुर्यम् ॥२१॥</p>
<hr>
<p><strong>जीव-गोस्वामी (प्रीति-सन्दर्भः ३८५) :</strong> एष च [परित्यागजेर्ष्या-हेतुक-मानः] स्तुत्य्-आदिभिः शाम्यति। यथैव तास् तुष्टाव&mdash;<strong>एवम्</strong> इति द्वाभ्याम् इति ॥२१॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>जीव-गोस्वामी (बृहत्-क्रम-सन्दर्भः) :</strong> तथापि यद् एवं मया कृतम्, तत्र मासूया करणीयेत्य् आह&mdash;<strong>एवम्</strong> इत्य्-आदि । हे <strong>अबलाः !</strong> रामाः
! <strong>अब</strong> अवरं वाम्यं <strong>लान्ति</strong> इति तथा, <strong>मा</strong> माम् <strong>असूयितुं</strong>
<strong>मार्हथ</strong> मा क्षमाः स्थः ।</p>
<p>ननु भजन्तीर् अस्मान् विहाय गतवान्, कथं मासूयितव्यः ? इत्य् आह&mdash;<strong>मया</strong> इति। <strong>परोक्षं भजता</strong> एव <strong>मया तिरोहितम्</strong> । तिरोभूयापि मया वो भजनं कृतम् इत्य् अर्थः । साक्षाद् भजनात् परोक्ष-भजनम् एव प्रेम-गमकम् । यतो भवत्यः <strong>प्रियाः</strong>, न तु जन्तवः । अहं <strong>प्रियः</strong>, न त्व् आत्मारामादिः । इत्य् आह&mdash;<strong>प्रियं प्रियाः</strong> ।</p>
<p>ननु, तर्हि तिरोहितम् एव कथम् ? तत्राह&mdash;<strong>वो</strong> युष्माकम् <strong>अनुवृत्ति-वृत्तये</strong>, अनुवृत्तेर् वृत्त्य्-अर्थम् । भवतीनां मद्-अङ्ग-सङ्गोत्सवेन पूर्णं-मन्यानां पुनर्-उत्कण्ठां वर्धयितुम् ।</p>
<p>ननु तदा <strong>तिरोहितम्</strong> एवेति सत्यम्, <strong>भजता</strong> इति यद् उक्तं, तत्र किं-प्रमाणम् ? इति चेत्, मत्-स्वभाव एव प्रमाणम् । यतोऽहं कृतज्ञ एवेति स्व-कृतज्ञत्वं तासां विशेषण-द्वारैव प्रकटयति&mdash;<strong>मद्-अर्थ-</strong> इत्य्-आदि । <strong>एवं</strong>-प्रकारेण <strong>मद्-अर्थं</strong> मन्-निमित्तम् <strong>उज्झितानि लोक-वेद-स्वानि</strong> याभिः, तासां <strong>वो</strong>ऽभजने ममाकृतज्ञता स्याद् इति स्व-दोष-परिहारार्थं <strong>परोक्ष</strong>-भजनम् एव कृतम् । तच् च सन्दर्शन-रूपं कदाचिद् वीजनादिषु भवतीभिस् तु न दृश्य इति <strong>परोक्षं भजता</strong> इति पदयोर् ध्वनिः । अतः सम्यग् उक्तं <strong>मासूयितुम्</strong> इत्य्-आदि ॥२१॥</p>
<hr>
<p>एवं मद्-अर्थोज्झित-लोक-वेद-</p>
<p>स्वानां हि वो मय्य् अनुवृत्तयेऽबलाः ।</p>
<p>मया परोक्षं भजता तिरोहितं</p>
<p>मासूयितुं मार्हथ तत् प्रियं प्रियाः ॥</p>
<p><strong>नारायण-भट्टः (श्री-रसिकाह्लादिनी) :</strong> एवं सर्वत्र स्वस्याभजने हेतुम् उक्त्वा प्रस्तुते भजन-विशेषम् आह&mdash;<strong>एवम्</strong> इति । <strong>एवम्</strong> अनेन प्रकारेण शुश्रूषन्त्यः पतीन् काचिद् [भा।पु। १०.२९.६] इत्य्-आदिना <strong>मद्-अर्थे</strong> मत्-कामनयानया <strong>उज्झिताः लोका</strong> कर्मोपार्जिता स्वर्गादि-ब्रह्म-लोकान्ता गृहीत-चित्त-धर्मानादरात् <strong>वेदश्</strong> च विधि-निषेधानादरात् <strong>स्व</strong>-पति-पुत्रादयः स्नेह-परित्यागात् । एते त्यक्ताः याभिः, तासां <strong>वो</strong> युष्माकम् अपि <strong>अनुवृत्तये</strong> निरन्तर-ध्यानार्थं <strong>परोक्षं भजता</strong> । रात्रौ स्त्रियः कथं त्यक्तव्याः ? इति मनसि निधाय निरन्तर-ध्यानार्थम् अपरोक्षं भजनं रात्रौ रक्षार्थं परोक्षं भजनम् । एतद् उभयं कुर्वता <strong>तिरोहितं</strong> नेत्रागोचरेण स्थितम् ।</p>
<p>प्रत्यभिज्ञा-बोधकम् आह&mdash;कितव योषितः कस् त्यजेन् निशि [भा।पु। १०.३१.१६] इत्य्-आदि प्रेमालापान् शृण्वन्&mdash;अत्र प्रसूनावचयः प्रियार्थे प्रेयसा कृतः [भा।पु। १०.३०.३३] इति प्रत्यभिज्ञा । दर्शयता अग्रतः पार्श्वतः पृष्ठतश् चादृश्येन <strong>भजता</strong> भवतीनां प्राण-रक्षां कुर्वता <strong>तिरोहितम्</strong> ।</p>
<p>यद् वा, <strong>अपरोक्षं भजता</strong> सर्वतो रात्रौ रक्षता <strong>तिरोहितम्</strong> ।</p>
<p>यद् वा, <strong>परोक्षं भजता</strong> कण्टक-शर्करादीन् अपसारयता मार्ग-संस्कारं कुर्वता <strong>अतिरोहितम्</strong>, न तीर्यक्-स्थितम्, किं तु अग्रत एव स्थितम् । भजतो भजन्त्य् एके [१९] इति यत् पृष्टं तस्योत्तरं दत्तम् इति भवतीनाम् अपरोक्षं भजनं, मम तु परोक्षं भजनम् इत्य् एतावान् भेदः । हे <strong>अबलाः</strong> ! इति सम्बोधनेन तत् ज्ञाप्यते, न ह्य् अन्येषाम् इव भवतीनां भजनं किं त्व् अलौकिकम् एव सिध्यतीति । अनेनाभजन-पक्षौ वल्लवी-मनसि निरधारितोऽपि निरस्तः । अन्यथा असूयापि सम्भवेत् । तत् तस्माद् अकृतज्ञत्वादि-दोषारोपणे <strong>मा माम् असूयितुम् अर्हथ</strong> ।</p>
<p>कीदृशं माम् ? <strong>प्रियं</strong> प्रीति-विषयं यूयं मत्-<strong>प्रियाः</strong> दुष्टेऽपि प्रिये स्वस्यासूया-विषयत्वम् अनौपायिकं त्यक्तुम् अशक्यत्वात् इति प्रीति-विषयेऽकृतज्ञत्वादि-दोष-स्फुरणम् असम्भावितम् । प्रत्युत अकृतज्ञत्व-गुण-सम्भावनम् उचितम् । अकृतम् अकृत्रिमं भावं जानातीति अकृतज्ञः तस्य भावोऽकृतज्ञत्वं स्वाभाविक-मनोभावज्ञत्वम् इत्य् अर्थः । अन्यथा दोष-स्फूर्तौ औदासीन्य-सामानाधिकरण्यं स्याद् इति ।</p>
<p>ननु, परोक्षं भजने स्वभजन-सादृश्यं न भवति, दुःख-हेतुत्वात् स्फूर्तेः ? इति चेत्, तर्हि <strong>प्रियं मा</strong> माम् <strong>असूयितुं मार्हथ</strong> साङ्गस्यापि मयि दोषम् उद्भावयितुं मार्हथ, दोषम् उद्भाव्य स-दोषस्य मम भजने भवतीनाम् अपि स-दोषत्वं प्रसिद्धिर् भविष्यतीति । क्षन्तव्यम् एवेति सानुनयोक्त्या वैषम्यम् अभिव्यञ्जितम् । <strong>प्रियं प्रिया</strong> इत्य् अनेन दोषम् उद्भावयन्त्योऽपि भवन्त्यो मया त्यक्तुम् अशक्याः । तथा प्रिये त्यक्तुम् अशक्ये मयि तया कर्तुम् अशक्ये मयि तया कर्तुं प्रियाणाम् असाम्प्रतम् इति भावः ॥२१॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> ननु, जन्तून् स्व-भक्तान् अजात-प्रेम-जात-प्रेमश् च यद् एवं भजसि, तत् सम्यक् करोषि । किन्त्व् अस्मास्व् अपि तथैव त्वद्-व्यवहरणाद् वयम् अपि जन्तु-मध्य एव गण्या अभूमेति तासां सानुशयं वाक्यम् आशङ्क्य भो मत्-प्राण-परार्ध-प्रिय-पद-पयोज-पांशु-परमाणवः सख्यो युष्मासु यद् अन्य-साधारण्येनाद्य् व्यवहृतं तद् एतन् मे दौरात्म्यं क्षम्ध्वम् इत्य् आह एवम् इति ।</p>
<p>यद् वा, यथा तथैवैवम् इत्य् अमरोक्तस् तद्वद् इत्य् अर्थः । ततश् च मद्-अर्थे उज्झितो लोकः । युक्तायुक्ताप्रतीक्षणात् । वेदश् च धर्माधर्माप्रतीक्षणात् । स्वान्य् आत्मात्मीय-धन-ज्ञातयश् च, स्नेह-त्यागात् याभिस् तासाम् अपि वस् तद्वद् अनुवृत्तये उक्त-लक्षणानाम् अन्येषां भक्तानाम् इवानुवृत्ति-बुद्ध्यै परोक्षम् अदर्शनं यथा स्यात् तथा भजतां युष्मत्-प्रेमालापान् शृण्वता तिरोहितम् इति काकुस् तस्माद् अतीवानौचित्यं कृतम् इत्य् अर्थः । न हि प्राचीना अर्वाचीना भाविनो वा भक्ता एवं सम्भवेयुर् न ह्य् एतावता अप्य् अनुवृत्तेर् अपरावृद्धिर् अस्ति । न हि परमाणु-परम-महतोर् ह्रास-वृद्धी केनाप्य् आशास्यते । तस्माद् अन्य-प्रेमि-भक्तान् प्रति युष्मत्-प्रेम-वैप्रलम्भिक-प्रताप-महोत्कर्ष-जिज्ञापयिषा-मयी ममेयम् असमीक्ष्य-कारिता क्षम्यताम् इति भावः । यस्माद् एवं तस्मान् मा मां प्रति असूयितुं दोषारोपेन द्रष्टुं नार्हथ । तत्र प्रियम् इति प्रिया इति च हेतुः । प्रियस्य दोषं प्रियाः खलु न मनस्य् आनयन्तीत्य् अर्थः ॥२१॥</p>
<hr>
<p>॥ १०.३२.२२ ॥</p>
<p>न पारयेऽहं निरवद्य-संयुजां</p>
<p>स्व-साधु-कृत्यं विबुधायुषापि वः ।</p>
<p>या माभजन् दुर्जर-गेह-शृङ्खलाः</p>
<p>संवृश्च्य तद् वः प्रतियातु साधुना ॥</p>
<p><strong>श्रीधर-स्वामी (भावार्थ-दीपिका) :</strong> आस्ताम् इदम्, परमर्थं तु शृणुतेत्य् आह&mdash;नेति । <strong>निरवद्या</strong> संयक् <strong>संयोगो</strong> यासां, तासां <strong>वो</strong> <strong>विबुधानाम्</strong><sup id="fnref:29"><a href="#fn:29" class="footnote-ref" role="doc-noteref">29</a></sup> <strong>आयुषापि</strong> चिर-कालेऽपि <strong>स्वीयं साधु कृत्यं</strong> प्रत्युपकारं कर्तुं <strong>न पारये</strong> न शक्नोमि । कथं-भूतानाम् ? <strong>या</strong> भवत्यो <strong>दुर्जरा</strong> अजरा या <strong>गेह-शृङ्खलाः</strong>, ताः <strong>संवृश्च्य</strong> निःशेषं छित्त्वा <strong>मा</strong> माम् <strong>अभजन्</strong>, तासाम् । मच्-चित्तं तु बहुषु प्रेम-युक्ततयानैक-निष्ठम् । तस्माद् <strong>वो</strong> युष्माकम् एव <strong>साधुना</strong> साधु-कृत्येन तत् युष्मत्-साधु-कृत्यं <strong>प्रतियातु</strong>, प्रतिकृतं भवतु । युष्मच्-छौशील्येनैव ममानृण्यम्, न तु मत्-कृत-प्रत्युपकारेणेत्य् अर्थः ॥२२॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> <em>आस्तां</em> स्थीयताम् । <em>इदं</em> वृत्तम् । <em>परमार्थं</em> सत्य-भूतम् । <em>नैकनिष्टम्</em> एकस्य बहुषु स्थानासम्भवाद् इत्य् अर्थः । <em>इत्य् अर्थ</em> इति&mdash;इत्थम् अतीव दुष्क-प्रेम-रूप-द्रविण-दातृत्वेनोत्तमर्णानां भवतीनां तत्-प्रतीकारासमर्थस्य ममाधर्म्यम् एव स्थास्यतीति तात्पर्यम् । विगतो बुधो गणनाभिज्ञो यस्मात्, तेन स्वभाव-नित्येनाप्य् आयुषेति वा ॥२२॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> ततोऽहम् ऋणीत्य् आह&mdash;न पारयेऽहम् इत्य्-आदि । <strong>विबुधायुषापि</strong> देवायुर्-मान-कालेनापि ॥२२॥</p>
<hr>
<p><strong>सनातन-गोस्वामी (दिग्-दर्षिनी):</strong> [बृ।भा। २.७.१३८] एवम् आसां श्री-भगवद्-विषय-भाव-विशेषेण महा-माहात्म्यम् उक्तम् । अधुना श्री-भगवत एव तद्-विषयक-भाव-विशेषेण परमाश्चर्यतरं माहात्म्यं स्वयं तेनैव साक्षाच् छ्री-मुखेनोक्तं नवभिः । तत्र रास-क्रीडायाम् अन्तर्धानानन्तरं तासां महार्ति-रोदनाद् आविर्भूते सुखम् उपविष्टे तस्मिन् प्रहृष्टानां<sup id="fnref:30"><a href="#fn:30" class="footnote-ref" role="doc-noteref">30</a></sup> तासां प्रश्न-त्रयस्य प्रत्युत्तरान्ते साक्षात् स एव ताः प्रत्य् आह&mdash;<strong>न पारये\ऽहम्</strong> [भा।पु। १०.३२.२२] इति ।</p>
<p><strong>निरवद्या</strong> सर्व-नैरपेक्ष्येण कापट्यादि-दोष-स्पर्श-राहित्येन च । अत एव निर्मल-प्रेम-विशेषेण च निर्दोषा <strong>संयुक्</strong> संयोगः सम्यङ् मद्-विषयक-चित्तैकाग्रता-लक्षणः सङ्गम-लक्षणो वा यासाम् इति स्मृति-शास्त्र-परम् अन्य-मान-कामादि दोषो निरस्तः । प्रत्युत स्व-विषयक-कामस्य महान् एव गुणो\ऽभिप्रेतः, <strong>निरवद्य</strong>-संयोग-हेतुत्वात् । अत एव तस्य प्रेम-परिपाक-विलास-विशेषोपकरणता पूर्वं प्रतिपादितैव । तासां वो युष्माकं विबुधानां देवानां ज्ञानिनां वा आयुषा सुचिर-कालेनापि <strong>स्वीयं साधु-कृत्यं</strong> प्रत्युपकार-कृत्यम् । यद् वा, <strong>वो</strong> <strong>यत्</strong> स्वीयम् असाधारण-साधु-कृत्यं तद् <strong>अहं न पारये</strong> कर्तुं न शक्नोमि ।</p>
<p>कथम्-भूतानाम् ? <strong>या</strong> भवत्यो <strong>दुर्जरा</strong> अच्छेद्या या <strong>गृह-शृङ्खला</strong> गेह-तत्-सम्बन्धि-पति-पुत्रादि-तद्-अर्थ-कृत्यादि-लक्षणाः, ताः <strong>संवृश्च्य</strong> निःशेषं छित्त्वा <strong>मा</strong> माम् <strong>अभजन्</strong> तासां मच्-चित्तं तु बहुषु प्रेम-युक्ततया नैवम् एक-निष्ठं तस्माद् <strong>वो</strong> युष्माकम् एव <strong>साधुना</strong> साधु-कृत्येन तत् युष्मत्-साधु-कृत्यं <strong>प्रतियातु</strong> प्रतिकृतं भवतु, युष्मत्-सौशील्येन मम आनृण्यं, न तु मत्-कृत-प्रत्युपकारेणेत्य् अर्थः ।</p>
<p>अथवा, <strong>सु</strong> सुष्ठु असाधु-कृत्यं मद्-विषयक-नैष्ठूर्यादिकम् अपि, किम् उत साधु-कृत्यम् इत्य् अर्थः । इदं ताभिः सह स्वच्छन्देन सदा क्रीडा-लोभाद् उक्तम् । अपारणे हेतुः&mdash;<strong>निरवद्यं</strong> निजाङ्गम् आत्मानं <strong>संयुञ्जन्ति</strong> समर्पयन्तीति तथा तासाम् । किं च, <strong>दुर्जरा</strong> <strong>गेह-शृङ्खला</strong> नित्य-कृत्य-गोपालनादि-दृढ-निबन्धान् <strong>संवृश्च्य</strong> या युष्मान् अहं मा भजन् न सेवितवान् अस्मि । तत्र दुर्जरेति विशेषणेन शृङ्खला-रूपकेण च स्व-शक्त्या छेद्यत्वं सं-शब्देन च आसक्ति-त्यागे\ऽपि बहिस्-त्यागासामर्थ्यम् । किं वा, संछेदने छायायाम् अपि सत्याम् असामर्थ्यं ध्वनितम् इति दिक् । युष्मद्वद् आत्मार्पणेन सर्व-निरपेक्ष-भजनेन च विना प्रत्युपकाराशक्तेः । अत एव ये यथा मां प्रपद्यन्ते तांस् तथैव भजाम्य् अहम् [गीता ४.११] इत्य्-आदि-निज-वचन-व्यभिचारापत्तेश् चाहं युष्माकम् ऋण्य् एवेत्य् अर्थः । अन्यत् समानम् ।</p>
<p>यद् वा, साधुनेति भाव-प्रधान-निर्देशो\ऽयम् । तद् युष्माकम् भजनं <strong>साधुना</strong> <strong>युष्माकम्</strong> एव साधुत्वेन <strong>प्रतियातु</strong> प्रत्युपकृतं भवतु भावः स एव । यद् वा, साधु-कार्येणापि पुरुषः मद्-भक्त-वरः कश्चिद् <strong>वो</strong> युष्मान् <strong>प्रतियातु</strong> प्रत्युपकारेण अनुगच्छतु । यद् वा, <strong>वो</strong> युष्माकं तत्-स्व-साधु-कृत्यं <strong>प्रतियातु</strong> अनुवर्तताम् अनुकरोत्व् अपि आशिषि पञ्चमी, अहं तु <strong>न पारयाम्य्</strong> एवेति परम-विनयोक्ति-माधुर्यम् ॥१३८॥</p>
<hr>
<p><strong>सनातन-गोस्वामी (बृहद्-वैष्णव-तोषणी) : वः</strong> इति सम्बन्ध-मात्रे षष्ठी, युष्मान् प्रतीत्य् अर्थः । <strong>स्व-साधु-कृत्यं</strong> स्वीय-प्रत्युपकार-कृत्यं <strong>न पारये</strong>, कर्तुं न शक्नोमि । यद् वा, <strong>वो</strong> युष्माकं यत् स्वीयम् असाधारणं <strong>साधु-कृत्यं</strong> तद् <strong>अहं न पारये</strong> । तत्र हेतुः&mdash;<strong>निरवद्या</strong> सर्व-नैरपेक्ष्येण कापट्यादि-राहित्येन निर्मल-प्रेम-विशेषेण च निर्दोषा <strong>संयुक्</strong> संयोगः सम्यङ् मद्-विषयक-चित्तैकाग्रता सङ्गमो वा यासां, तासाम् इति मुमुक्षा-परादि-मतः कामादि-दोषः परिहृतः । प्रत्युत स्व-विषयक-तादृश-कामस्य महान् एव गुणोऽभिप्रेतः, निरवद्य-संयोग-हेतुत्वात् ।</p>
<p>किं च, <strong>या</strong> इति <strong>दुर्जरा</strong> अच्छेद्या अपि <strong>गेह-शृङ्खला</strong>, गेहानि गेह-सम्बन्धि-पति-पुत्रादयस् तत्-तद्-अर्थ-कृत्यानि चान्येव शृङ्खलाः, कृतिनाम् अपि दुश्छेद्य-संसार-बन्ध-हेतुत्वात् । <strong>ताः संवृश्च्य अभजन्</strong> । <strong>भवत्य</strong> इति प्रेम-गौरवेण, अतो मम तादृशत्वाभावान् न पारय इत्य् अर्थः । अन्यत् तैर् व्याख्यातम् ।</p>
<p>यद् वा, स सुष्ठु असाधु-कृत्यं मद्-विषयक-नैष्ठुर्यादिकम् अपि, किम् उत <strong>साधु-कृत्यम्</strong> इत्य् अर्थः । इदं च ताभिः सह स्वच्छन्देन सदा क्रीडा-लोभेनोक्तम् । अपारणे हेतुः&mdash;<strong>निरवद्यं</strong> निजाङ्गम् आत्मानं वा <strong>संयुञ्जन्ति</strong> समर्पयन्तीति तथा तासाम् । किं च, <strong>दुर्जरा गेहस्य शृङ्खला</strong> नित्य-गो-पालनादिनादि-दृढ-कृत्य-निबन्धान् सर्व-बन्धु-जनानुवृत्ति-बन्धांश् च <strong>संवृश्च्य</strong> या भवतीर् अहं <strong>मा भजन्न्</strong> असेवितवान् अस्मि । &ldquo;शृङ्खलाम्&rdquo; इति पाठेऽपि तथैवार्थः । <strong>दुर्जरेति</strong> विशेषणेन शृङ्खला-रूपकेण च निज-शक्त्याप्य् अच्छेद्यत्वम्, <strong>सं</strong>-शब्देन चासक्ति-त्यागेऽपि बहिस्-त्यागासमर्थ्यम् ।</p>
<p>किं वा, सञ्छेदनेच्छायाम् अपि सत्याम् असामर्थ्यं ध्वनितम् इति दिक् । युष्मद्वद् आत्मानर्पणेन सर्व-नैरपेक्ष्याभजनेन च प्रत्युपकाराशक्तेः । अत एव ये यथा मां प्रपद्यन्ते, तांस् तथैव भजाम्य् अहं [गीता ४.११] इत्य्-आदि-निज-वचन-व्यभिचारापत्तेश् चाहं युष्माकम् ऋण्य् एवेत्य् अर्थः । अन्यत् समानम् ।</p>
<p>यद् वा, साधुर् यो न पुरुषो मद्-भक्तः कश्चित् वो युष्मान् प्रतियातु, प्रत्युपकारेणानुगच्छतु । आशिषि पञ्चमी । यद् वा, वो युष्माकं तत् स्व-साधु-कृत्यं प्रतियातु, अनुवर्तताम् अनुकरोत्व् अपि, अहं तु न पारयाम्य् एवेति सर्वथा प्रत्युपकारासामर्थ्योक्तिः । अग्रे च प्रणय-कलहाध्यायान्ते श्री-रुक्मिणीं प्रत्य् अयम् एव वक्ष्यति&mdash;वयं प्रतिनन्दयामः [भा।पु। १०.६०.५७] इति । अत्र च प्रतिनन्दनेऽप्य् अशक्त्या केवलम् ऋणित्वम् एवापादयत् । अतस् तस्याः सकाशाद् अप्य् आसां विशेषः सुसिद्ध एवेति दिक् ॥२२॥</p>
<hr>
<p><strong>जीव-गोस्वामी (लघु-वैष्णव-तोषणी) : वः</strong> इति सम्बन्ध-मात्रे षष्ठी, युष्मान् प्रतीत्य् अर्थः । <strong>स्व-साधु-कृत्यं</strong> स्वीय-प्रत्युपकार-कृत्यं <strong>न पारये</strong>, प्रतिकर्तुं न शक्नोमि । यद् वा, वो युष्माकं यत् स्वीयम् असाधारणं साधु-कृत्यं तद् अहं न पारये, तत्-सदृश-प्रत्युपकारे न समर्थोऽस्मीत्य् अर्थः ।</p>
<p>स्व-साधु-कृत्यत्वम् एव दर्शयति&mdash;<strong>निरवद्या</strong> काममयत्वेन प्रतीयमानत्वेऽपि वस्तुतो निर्मल-प्रेम-विशेष-मयत्वेन निर्दोषा <strong>संयुक्</strong> संयोगः सम्यङ्-मद्-विषयक-चित्तैकाग्रता स्व-स्व-पत्य्-आदि-स्पर्शाभावेन च निर्दोषा संयुक् सङ्गमो यासाम् । किं च, <strong>या</strong> इति <strong>दुर्जराः</strong> कुल-वधूत्वेन छेत्तुम् अशक्या अपि <strong>गेह-शृङ्खला</strong> गृह-सम्बन्धिन्य ऐहिक-पारलौकिक-सुख-कर-लोक-धर्म-मर्यादाः <strong>संवृश्च्य</strong> <strong>या माम् अभजन्</strong> परमानुरागेण मय्य् आत्म-निवेदनं कृतवत्य इत्य् अर्थः । अतो ममान्यत्रापि प्रेम-युक्तत्वान् <strong>न पारये</strong> इत्य् अर्थः । अत्रोत्तरं <strong>व</strong> इति पदम् अनपेक्ष्यैव या इति प्रयुज्यते, पश्चाद् एव च तेन योज्यते । अतः प्रथम-पुरुषत्वम् ।</p>
<p>यद् वा, अन्यत् तैः । <strong>विगतो बुधो</strong> गणनाभिज्ञो यस्मात्, तेनानन्तेन <strong>आयुषा</strong> अपीत्य् अर्थः । <strong>शृङ्खलम्</strong> इति क्वचिद् एक-वचनान्तः पाठः ॥२२॥</p>
<hr>
<p><strong>क्रम-सन्दर्भः-</strong> <strong>न पारयेऽहं</strong> न शक्नोमि ॥२२॥</p>
<hr>
<p><strong>जीव-गोस्वामी (बृहत्-क्रम-सन्दर्भः) :</strong> यद्यपि वो भजनं कृतम् एव, तथाप्य् अहं व ऋणीवेत्य् आह&mdash;<strong>न पारयेऽहम्</strong> इत्य्-आदि । <strong>निरवद्या</strong> निरुपाधिर् निर्व्यलीका वा । <strong>संयुक्</strong> यासां, तासां <strong>वः</strong> <strong>स्व-साधु-कृत्यं</strong> स्वकीय-साधु-कर्म <strong>अहम्</strong> ईश्वरोऽपि <strong>न पारये</strong> शोधयितुं न शक्नोमीत्य् अर्थः । यद् वा, वः कृत्यं स्व-साधु स्वैर् एव साधु यथा भवति, तथा कर्तुं न पारये । विलम्बेन पारयिष्ये ? इत्य् अपि नेत्य् आह&mdash;<strong>विबुधायुषा</strong> देवायुः-परिमाण-कालेनापि । कुतः ? इत्य् आह&mdash;<strong>वो</strong> युष्मान्, <strong>दुर्जर-गेह-शृङ्खलाः संवृश्च्य</strong> छित्त्वा <strong>मा अभजन्</strong> । यथा भवत्यो दुर्जर-गेह-शृङ्खलाः संवृश्च्य माम् अभजन्, तथाहं भवतीर् माभजम् इत्य् अर्थः ॥२२॥</p>
<p><strong>प्रीति-सन्दर्भः १२२</strong>: <strong>कान्त-भाव-वश्यत्वम्</strong> आह&mdash; न पारयेऽहम् इत्य्-आदि । <strong>निरवद्या</strong> परम-शुद्ध-भाव-विशेष-मात्रेण प्रवृत्तत्वात् परम-शुद्धा <strong>संयुक्</strong> संयोगे यासांम्, तासां <strong>वः</strong> <strong>स्व-साधु-कृत्यं</strong> तद्-अनुरूप-मदीय-परम-सुखद-सेवां <strong>न पारये</strong>, न प्रत्युपकारेणानुकर्तुं शक्नोमीत्य् अर्थः । केनापि न पारये । <strong>विगतो बुधो</strong> गणना-विज्ञो यस्मात्, तेन स्वभाव-नित्येनाप्य् <strong>आयुषा</strong> इत्य् अर्थः । तासाम् अनुरागस्य साधिष्ठत्वं लोक-धर्मातिक्रान्तत्वाद् आह&mdash;<strong>या</strong> इति । तस्माद् <strong>वः साधुना</strong> सौशील्येनैव <strong>तत् प्रतियातु</strong> प्रत्युपकृतं भवतु । अहं तु भवतीनां ऋणी एवेति भावः ॥२२॥</p>
<hr>
<p><strong>नारायण-भट्टः (श्री-रसिकाह्लादिनी) :</strong> एवं तासाम् अमर्ष-मार्जनं कृत्वा भजमाणस्य स्वस्यानृण्याय स्फुटयितुं ताः परिसान्त्वयति&mdash;<strong>न पारयेऽहम्</strong> इति । <strong>निरवद्य-संयुजां</strong> निरवद्या संयुक् संयोगे यासां लोक-प्रतीत्या काम-मयत्वेन प्रतीयमानोऽपि विषय-महिम्ना निष्कामे पर्यवसाय्येवेत्य् अर्थः । तद् उक्तं श्री-मुखेनैव&mdash;न मय्य् आवेशित-धियां कामः कामाय कल्पते [भा।पु। १०.२२.२६] इति तादृश-काम-सम्बन्धस्य संसार-हेतुत्वं प्रत्युपकारं कर्तुम् इत्य् अध्याहारः ।</p>
<p><strong>न पारयेऽहं</strong> न शक्नोमि <strong>विबुधायुषापि</strong> ब्रह्मण आयुषापि । यद् वा, <strong>वो</strong> युष्माकं <strong>कृत्यं</strong> भजनं प्रति <strong>स्वं</strong> स्वकीयं <strong>साधु</strong> समीचीनं कर्तुं न पारयेऽहम् । यद् वा, वो युष्माकं स्वम् असाधारणं साधु कृत्यं निष्कपटं भजनं वक्तुम् इत्य् अध्याहारः पारये न कोऽपि समर्थः । भवतीनां मम चोभयोर् वैसादृश्याद् इत्य् अर्थः । न हि वास्तव-जल-तृप्तं कदाचित् मरीचि-जल-तृप्तिः सदृशी भवितुम् अर्हतीति ।</p>
<p>तत्र हेतुम् आह&mdash;<strong>या</strong> भवत्या <strong>दुर्जरा</strong> अजया अच्छेद्या इत्य् अर्थः । <strong>गेह</strong>-शब्देन समष्टि-रूपा पति-पुत्रादिषु स्नेह-रूपा सर्व-गृहाचित-व्यापार-रूपा वा मुनीनाम् अपि च्छेत्तुम् अशक्याः । अग्रे एता एव स्पष्टीकरिष्यति&mdash;स्नेहानुबन्धो बन्धूनां मुनेर् अपि सुदुस्त्यजः [भा।पु। १०.४७.५] इति । बहिर् लोह-मय्यः <strong>शृङ्खलाः</strong> छेत्तुम् अपि शक्याः । अन्तः-स्थिताः सुस्नेहमय्यः शृङ्खलाः केनापि न छिद्यन्ते । मम तु स्वकीये स्नेहानुबन्धस्य त्यक्तुम् अशक्यत्वात् । अत एव भवतीनां मम च तुल्यत्वाभावः । एतादृशी शृङ्खला बन्धन-हेतून् <strong>संवृश्च्य</strong> सम्यक् छित्त्वा अप्रत्यापत्ति-रूपेण त्यक्त्वेत्य् अर्थः ।</p>
<p><strong>या माभजन्न्</strong> इति । यथा भवतीनां मद्-एक-निष्ठत्वेन भजनम्, तथा युष्मद्-एक-निष्ठत्वेन मम भजनाभावान् न साम्यम् । बहु-प्रेम्णो विभक्तत्वान् नैक-निष्ठत्वम् इति भावः । तद्-भजनं <strong>वो</strong> युष्माकं <strong>साधुना</strong> भाव-प्रधानो निर्देशः साधुत्वेन <strong>प्रतियातु</strong> प्रत्युपकृतं भवतु । सर्व-नैरपेक्ष्येण युष्मद्-भजनाशक्तेः । ये यथा मां प्रपद्यन्ते तांस् तथैव भजामि [गीता ४.११] इति स्व-प्रतिज्ञा-हानि-प्रसक्तैर् अपि, अतो ममानृण्याभावो निर्णीतः । इतः परं भवतीनां स्वाधीन-पतिकात्वे जाते यथा रुचिम् आज्ञापयन्त्व् इति भावः ।</p>
<p>स्व-मुखेन विशिष्टोक्या गोपीनां प्रेम-यन्त्रितः ।</p>
<p>ऋणित्वम् अङ्गीकृतवान् स कृष्णः प्रेमदोऽस्तु मे ॥२२॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> मन्-मनसि सन्ततं यद् उद्भवति तत् शृणुतेत्य् आह&mdash;<strong>न</strong> इति <strong>निरवद्या</strong> काम-कर्म-लोक-धर्म-शास्त्रापेक्षा-राहित्येन निरुपाधि <strong>संयुक्</strong> संयोगो यासां, तासां <strong>वः स्वेनैव साधु</strong> यत् <strong>कृत्यम्</strong>, न तु साधुत्वापादकेन केनचिद् वस्तु-सम्पर्केण साध्व् इत्य् अर्थः, तत् <strong>न पारये</strong> प्रतिकर्तुं न शक्नोमि । <strong>विबुधायुषापि</strong> देवानाम् आयुः प्राप्यापीत्य् अर्थः । कृत्यम् इत्य् एक-वचनेन युष्माकं क्षणिकम् अपि कृत्यम् इत्य् अर्थः । <strong>या मा</strong> माम् <strong>अभजन् ।</strong> <strong>संवृश्च्य दुर्जरा</strong> अपि पति-स्वश्रू-पितृ-भ्रात्रादि-स्नेह-बन्धु-शृङ्खला निःशेषं छित्त्वैव । श्लेषेणापक्व-योगिन इव संवृश्च्यापि ताः शृङ्खलाम् आपुर् नैवाभजन्न् इत्य् अर्थः।</p>
<p>अहं तु पित्रोर् भ्रातरि स्वेषु बन्धुष्व् अपि स्निह्यामि च । युष्मान् भजामि चेति । ये यथा मां प्रपद्यन्ते तांस् तथैव भजामि [गीता ४.११] इति स्व-प्रतिज्ञातोऽपि च्युत इति मम प्रक्रियाया असम्भवः । व्यज्यमानोऽयम् अर्थः श्लेषेणापि लभ्यते । स यथा संवृश्च्य या युष्मान् अहं मा अभजम् । पर-सवर्णेन न-कार-दु-कारयोः संयोगः । <strong>तत्</strong> तस्माद् <strong>वः</strong> साधुत्वेनैव तद् युष्मत्-<strong>साधु-कृत्यं</strong> <strong>प्रतियातु</strong> प्रतिकृत्यं भवतु । युष्मत्-सौशील्येनैव ममानृण्यं, वस्तुतस् तु ऋण्य् एव भवामि युष्माकम् इति भावः ।</p>
<p>ततश् च ताभिः प्रति स्व-मनस्य् एवं विचारितम्&mdash;परमेश्वरत्वाद् एव सर्व-गुण-परिपूर्णत्वेऽपि दोष-गन्ध-मात्र-राहित्येऽप्य् अस्मत्-प्रेम-रस-विज्ञत्वेऽप्य् अस्मान् प्रेमवत्त्वेनोत्कर्षयितुं स्वं चापकर्षयितुम् अस्मद्-ऋणी-भवितुम् एवास्मत्-कर्म कोऽयम् अस्मत्-त्यागस् तद् इमं पराबुभूषुं विजिगीषवो वयम् एवाधन्या एवं भवितुम् अपारयन्त्योऽनेन फलतः प्रेम्णा जिता एवाभूमेति ॥२२॥</p>
<p>इति सारार्थ-दर्शिन्यां हर्षिण्यां भक्त-चेतसाम् ।</p>
<p>दशमे द्वाधिक-त्रिंशः सङ्गतः सङ्गतः सताम् ॥</p>
<p>इति श्रीमद्-भागवते महा-पुराणे ब्रह्म-षुत्र-भाष्ये पारमहंस्यां संहितायां वैयासिक्यां दशम-स्कन्धे गोपी-सान्त्वनं नाम</p>
<p>द्वात्रिंषोऽध्यायः ॥</p>
<p>॥१०.३२॥</p>
<hr>
<p>(१०.३३)</p>
<div class="footnotes" role="doc-endnotes">
<hr>
<ol>
<li id="fn:1">
<p>भूषितम् इति नारायण-भट्टः।&#160;<a href="#fnref:1" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:2">
<p>सन्तप्त-&#160;<a href="#fnref:2" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:3">
<p>हृदये इति सनातन-धृत-पाठान्तरम्।&#160;<a href="#fnref:3" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:4">
<p>सन्तप्त-&#160;<a href="#fnref:4" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:5">
<p>हृदये इति सनातन-धृत-पाठान्तरम्।&#160;<a href="#fnref:5" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:6">
<p>इदं पद्यं बिल्वमङ्गलस्य लिखितेषु आरोपितेषु वा कृत्येषु न
कुत्रापि प्राप्यते।&#160;<a href="#fnref:6" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:7">
<p>एका भ्रुकुटिम्&#160;<a href="#fnref:7" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:8">
<p>पद्यावली २५९; सद्-उक्ति-कर्णामृते १.५५.३, (उमापतिधरस्य) ॥&#160;<a href="#fnref:8" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:9">
<p>गोपालोत्तर-तापन्यां यद् गान्धर्वेति विश्रुता इति उज्ज्वले
राधा-प्रकरणे ४.४ । कथम् अत्र स्थायि-भाव-विवरणे इति
लिखितं न ज्ञातम् । तासां मध्ये श्रेष्ठा गान्धर्वा ह्य् उवाच
[गो।ता।उ। २.६] तां हि मुख्यां विधाय पूर्वम् अनुकृत्वा तूष्णीम् आसुर्
[गो।ता।उ। २.१३] इति ।&#160;<a href="#fnref:9" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:10">
<p>थिस् वेर्से इस् नोत् फ़ोउन्द् इन् अन्य् ओफ़् थे थ्रेए चुर्रेन्त् चेन्तुरिएस्
अत्त्रिबुतेद् तो बिल्वमन्गल।</p>
<blockquote>
<p>राधा-मोहन-मन्दिरं जिगमिषोश् चन्द्रावली-मन्दिराद्</p></blockquote>
<blockquote>
<p>राधे क्षेमम् इति प्रियस्य वचनं श्रुत्वाह चन्द्रावली ।</p></blockquote>
<blockquote>
<p>क्षेमं कंस ततः प्रियः प्रकुपितः कंसः क्व दृष्टस् त्वया</p></blockquote>
<blockquote>
<p>राधा क्वेति तयोः प्रसन्न-मनसोर् हासोद्गमः पातु वः ॥</p></blockquote>
<blockquote>
<p>[सुभाषितावलि ९८]</p></blockquote>
&#160;<a href="#fnref:10" class="footnote-backref" role="doc-backlink">&#x21a9;&#xfe0e;</a></li>
<li id="fn:11">
<p>सौषुप्तं सुषुप्ति-साक्षिणम् इत्य् अर्थः ।&#160;<a href="#fnref:11" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:12">
<p>स वै किलायं पुरुषः पुरातनो</p>
<p>य एक आसीद् अविशेष आत्मनि ।</p>
<p>अग्रे गुणेभ्यो जगद्-आत्मनीश्वरे</p>
<p>निमीलितात्मन् निशि सुप्त-शक्तिषु ॥&#160;<a href="#fnref:12" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:13">
<p>जुष्टम् इति मूले।&#160;<a href="#fnref:13" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:14">
<p>विस्मिता इति मूले।&#160;<a href="#fnref:14" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:15">
<p>वर्ष्मो\ऽस्मि समानानाम् उद्यताम् इव सूर्यः । इमन्तम् अभितिष्ठामि
यो मा कश् चाभिदासति ॥ विवाह-संस्कारस्य अन्तर्गत-मन्त्रः ।
पाराशार्य-गृह्य-सूत्रः ।&#160;<a href="#fnref:15" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:16">
<p>यस्यां न मे पावनम् अङ्ग कर्म स्थित्य्-उद्भव-प्राण-निरोधम्
अस्य ।</p>
<p>लीलावतारेप्सित-जन्म वा स्याद् बन्ध्यां गिरं तां बिभृयान् न धीरः&#160;<a href="#fnref:16" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:17">
<p>श्रुतय ऊचुः&mdash;</p>
<p>कन्दर्प-कोटि-लावण्ये त्वयि दृष्टे मनांसि नः ।</p>
<p>कामिनी-भावम् आसाद्य स्मर-क्षुब्धान्य् असंशयम् ॥</p>
<p>यथा त्वल्-लोक-वासिन्यः काम-तत्त्वेन गोपिकाः ।</p>
<p>भजन्ति रमणं मत्वा चिकीर्षाजनि नस् तथा ॥</p>
<p>श्री-भगवान् उवाच &mdash;</p>
<p>दुर्लभो दुर्घटश् चैव युष्माकं सुमनोरथः ।</p>
<p>मयानुमोदितः सम्यक् सत्यो भवितुम् अर्हति ॥</p>
<p>आगामिनि विरिञ्चौ तु जाते सृष्त्य्-अर्थम् उद्यते ।</p>
<p>कल्पं सारस्वतं प्राप्य व्रजे गोप्यो भविष्यथ ॥</p>
<p>पृथिव्यां भारते क्षेत्रे माथुरे मम मण्डले ।</p>
<p>वृन्दावने भविष्यामि प्रेयान् वो रास-मण्डले ॥</p>
<p>जार-धर्मेण सुस्नेहं सुदृढं सर्वतो \ऽधिकम् ।</p>
<p>मयि सम्प्राप्य सर्वे \ऽपि कृत-कृत्या भविष्यथ ॥</p>
<p>[सेए विश्वनाथ\ऽस् <em>आनन्द-चन्द्रिका</em> तो उन् १.२१ ओर्
<em>भगवत्-सन्दर्भ</em> ४९]&#160;<a href="#fnref:17" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:18">
<p>&quot;अच्युतः&quot; इति पठितं विष्वनाथेन।&#160;<a href="#fnref:18" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:19">
<p>भक्ति-रसामृत-सिन्धोः २.४.१२१-पद्यं द्रष्टव्यम् ।&#160;<a href="#fnref:19" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:20">
<p>उभयान् भजतः अभजतश् च ।&#160;<a href="#fnref:20" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:21">
<p>स्वार्थं तद् वित्त इति विजयध्वजस्य पाठः ।&#160;<a href="#fnref:21" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:22">
<p>स्वार्थे स्वीये दृष्ट-फले ।&#160;<a href="#fnref:22" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:23">
<p>न सौहृदं कैतवमयत्वात् ।&#160;<a href="#fnref:23" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:24">
<p>पितरौ&#160;<a href="#fnref:24" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:25">
<p>साधूनां सम-चित्तानां सुतरां मत्-कृतात्मनाम् ।</p>
<p>दर्शनान् नो भवेद् बन्धः पुंसोऽक्ष्णोः सवितुर् यथा ॥</p>
<p><em>साधूनां</em> स्व-धर्म-वर्तिनां, <em>सम-चित्तानाम्</em> आत्म-विदां, <em>सुतरां
मत्-कृतात्मनां</em> मय्य् अर्पित-चित्तानाम् । तेषां कृपातिरेकात् <em>सुतराम्</em>
इत्य् उक्तम् । <em>सवितुर् दर्शनाद् अक्ष्णोर् यथा बन्धो न भवेत्</em>,
तद्वत् ॥&#160;<a href="#fnref:25" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:26">
<p>नोत् इन् मनु-संहिता।&#160;<a href="#fnref:26" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:27">
<p>मृगाः मृगैः सङ्गम् उपव्रजन्ति गावश् च गोभिस् तुरगास् तुरगैः&#160;<a href="#fnref:27" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:28">
<p>यद् वा, मा-द्वयं निषेधे । तथापि प्रियं मल्-लक्षणम्
असूयितुं मार्हथेति मा । अपि तु मया दत्त-दुःखत्वाद् अथैवेति ।&#160;<a href="#fnref:28" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:29">
<p>यद् वा विगतो बुधो गणनाभिज्ञो यस्मात् तेनानन्तेनायुषापि ।&#160;<a href="#fnref:29" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:30">
<p>प्रकृष्टानां&#160;<a href="#fnref:30" class="footnote-backref" role="doc-backlink">&#x21a9;&#xfe0e;</a></p>
</li>
</ol>
</div>

  </div>
</article>


        

        



    <aside class="card border noPrint" id="section-tree-item-bhAgavatam_gauDIya-prastutiH_10_29-33_rasa-panchAdhyAya_32_atha-dvAtriMshodhyAyaH_unnumbered_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/purANam_vaiShNavam/bhAgavatam/gauDIya-prastutiH/10/29-33_rasa-panchAdhyAya/32_atha-dvAtriMshodhyAyaH_unnumbered/">३२ {#अथ-द्वात्रिंशोध्यायः उन्नुम्बेरेद्} </a>
            <a data-toggle="collapse" href="#section-tree-item-body-bhAgavatam_gauDIya-prastutiH_10_29-33_rasa-panchAdhyAya_32_atha-dvAtriMshodhyAyaH_unnumbered_md" role="button" aria-expanded="false" aria-controls="section-tree-item-body-bhAgavatam_gauDIya-prastutiH_10_29-33_rasa-panchAdhyAya_32_atha-dvAtriMshodhyAyaH_unnumbered_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-bhAgavatam_gauDIya-prastutiH_10_29-33_rasa-panchAdhyAya_32_atha-dvAtriMshodhyAyaH_unnumbered_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: ३२ {#अथ-द्वात्रिंशोध्यायः उन्नुम्बेरेद्}</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/purANam_vaiShNavam/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/purANam_vaiShNavam/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/purANam_vaiShNavam/actions/workflows/build.yml"><img src="https://github.com/vishvAsa/purANam_vaiShNavam/actions/workflows/build.yml/badge.svg"> Built </a> on 2025 Aug 25 05:46:07 UTC. (<a href="http://google.com/search?q=05%3a46%3a07%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
