<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>पुराणे विश्वासटिप्पन्यः  | ६१</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/purANam_vaiShNavam/bhAgavatam/gauDIya-prastutiH/10/60-69/61/" rel="alternate" type="application/rss+xml" title="पुराणे विश्वासटिप्पन्यः" />
    <link href="/purANam_vaiShNavam/bhAgavatam/gauDIya-prastutiH/10/60-69/61/" rel="feed" type="application/rss+xml" title="पुराणे विश्वासटिप्पन्यः" />

    <meta property="og:url" content="https://vishvAsa.github.io/purANam_vaiShNavam/bhAgavatam/gauDIya-prastutiH/10/60-69/61/">
  <meta property="og:site_name" content="पुराणे विश्वासटिप्पन्यः">
  <meta property="og:title" content="६१">
  <meta property="og:description" content="श्री-कृष्ण-[सन्ततीनां]{।मर्क्} वर्णनम्, अनिरुद्ध-विवाहे रुक्मिणो वधश् च । ॥ १०.६१.१ ॥
श्री-शुक उवाच—
एकैकशस् ताः कृष्णस्य पुत्रान् दश-दशाबलाः ।
अजीजनन्न् अनवमान् पितुः सर्वात्म-सम्पदा ॥**
श्रीधर-स्वामी (भावार्थ-दीपिका) :
एक-षष्ठितमे शौरेः पुत्र-पौत्रादि-सन्ततिः ।
अनिरुद्ध-विवाहे च रुक्मिणो रामतो वधः ॥अ॥
अष्टाधिक-शत-द्व्यष्ट-सहस्र-स्त्री-समुद्भवान् ।
कोटिशः पुत्र-पौत्रादीन् हरिर् दारैर् अयोजयत् ॥ब्॥
तद् एतद् वक्तुम् आह—एकैकश इति । कृष्णस्याबला भार्याः । सर्वा या आत्मनि सम्पत्त्या । पितुः सकाशाद् अनवमान् अन्यूनान् ॥१॥
वंशीधरः (भावार्थ-दीपिका-प्रकाशः) : चाद् अन्येषाम् अपि । रामतो बलदेवात् ॥ अष्टभिर् अधिकं शतम् अष्टाधिक-शतम् । द्विर्-आवृत्ता अष्टौ द्व्यष्टौ च, तानि सहस्राणि द्व्यष्ट-सहस्राणि । तच् च तानि च स्त्रियोऽष्टाधिक-शत-द्व्य्-अष्ट-सहस्र-स्त्रियः, तासु समुद्भवान् ॥अ-ब्॥">
  <meta property="og:locale" content="en_us">
  <meta property="og:type" content="article">
    <meta property="article:section" content="bhagavatam">

  <meta itemprop="name" content="६१">
  <meta itemprop="description" content="श्री-कृष्ण-[सन्ततीनां]{।मर्क्} वर्णनम्, अनिरुद्ध-विवाहे रुक्मिणो वधश् च । ॥ १०.६१.१ ॥
श्री-शुक उवाच—
एकैकशस् ताः कृष्णस्य पुत्रान् दश-दशाबलाः ।
अजीजनन्न् अनवमान् पितुः सर्वात्म-सम्पदा ॥**
श्रीधर-स्वामी (भावार्थ-दीपिका) :
एक-षष्ठितमे शौरेः पुत्र-पौत्रादि-सन्ततिः ।
अनिरुद्ध-विवाहे च रुक्मिणो रामतो वधः ॥अ॥
अष्टाधिक-शत-द्व्यष्ट-सहस्र-स्त्री-समुद्भवान् ।
कोटिशः पुत्र-पौत्रादीन् हरिर् दारैर् अयोजयत् ॥ब्॥
तद् एतद् वक्तुम् आह—एकैकश इति । कृष्णस्याबला भार्याः । सर्वा या आत्मनि सम्पत्त्या । पितुः सकाशाद् अनवमान् अन्यूनान् ॥१॥
वंशीधरः (भावार्थ-दीपिका-प्रकाशः) : चाद् अन्येषाम् अपि । रामतो बलदेवात् ॥ अष्टभिर् अधिकं शतम् अष्टाधिक-शतम् । द्विर्-आवृत्ता अष्टौ द्व्यष्टौ च, तानि सहस्राणि द्व्यष्ट-सहस्राणि । तच् च तानि च स्त्रियोऽष्टाधिक-शत-द्व्य्-अष्ट-सहस्र-स्त्रियः, तासु समुद्भवान् ॥अ-ब्॥">
  <meta itemprop="wordCount" content="6835">
  <meta name="twitter:card" content="summary">
  <meta name="twitter:title" content="६१">
  <meta name="twitter:description" content="श्री-कृष्ण-[सन्ततीनां]{।मर्क्} वर्णनम्, अनिरुद्ध-विवाहे रुक्मिणो वधश् च । ॥ १०.६१.१ ॥
श्री-शुक उवाच—
एकैकशस् ताः कृष्णस्य पुत्रान् दश-दशाबलाः ।
अजीजनन्न् अनवमान् पितुः सर्वात्म-सम्पदा ॥**
श्रीधर-स्वामी (भावार्थ-दीपिका) :
एक-षष्ठितमे शौरेः पुत्र-पौत्रादि-सन्ततिः ।
अनिरुद्ध-विवाहे च रुक्मिणो रामतो वधः ॥अ॥
अष्टाधिक-शत-द्व्यष्ट-सहस्र-स्त्री-समुद्भवान् ।
कोटिशः पुत्र-पौत्रादीन् हरिर् दारैर् अयोजयत् ॥ब्॥
तद् एतद् वक्तुम् आह—एकैकश इति । कृष्णस्याबला भार्याः । सर्वा या आत्मनि सम्पत्त्या । पितुः सकाशाद् अनवमान् अन्यूनान् ॥१॥
वंशीधरः (भावार्थ-दीपिका-प्रकाशः) : चाद् अन्येषाम् अपि । रामतो बलदेवात् ॥ अष्टभिर् अधिकं शतम् अष्टाधिक-शतम् । द्विर्-आवृत्ता अष्टौ द्व्यष्टौ च, तानि सहस्राणि द्व्यष्ट-सहस्राणि । तच् च तानि च स्त्रियोऽष्टाधिक-शत-द्व्य्-अष्ट-सहस्र-स्त्रियः, तासु समुद्भवान् ॥अ-ब्॥">
<script type="text/javascript">
    
    let baseURL = "https:\/\/vishvAsa.github.io\/purANam_vaiShNavam\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/purANam_vaiShNavam\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/purANam_vaiShNavam\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/purANam_vaiShNavam\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/purANam_vaiShNavam\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvya\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/purANam_vaiShNavam\/bhAgavatam\/gauDIya-prastutiH\/10\/60-69\/61\/".replace(basePath, "/");
  pageVars.pageParams = {};
  pageVars.pageSource = "bhAgavatam\/gauDIya-prastutiH\/10\/60-69\/61.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/purANam_vaiShNavam/webpack_dist/uiLib-bundle.js"></script>







    <link rel="stylesheet" href="/purANam_vaiShNavam/webpack_dist/uiLib.css">
<link rel="stylesheet" href="/purANam_vaiShNavam/css/uiLibPrint.css" media="print" >
<link rel="stylesheet" href="/purANam_vaiShNavam/css/fonts.css" >
<link rel="stylesheet" href="/purANam_vaiShNavam/css/@fortawesome/fontawesome-free/css/solid.min.css">

<link rel="stylesheet" href="/purANam_vaiShNavam/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/60-69/61/" />
<link rel="alternate" hreflang="sa-Deva" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/60-69/61/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/60-69/61/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/60-69/61/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/60-69/61/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/60-69/61/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/60-69/61/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/60-69/61/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/60-69/61/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/60-69/61/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/60-69/61/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/60-69/61/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/60-69/61/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/60-69/61/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/60-69/61/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/60-69/61/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/60-69/61/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/60-69/61/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/60-69/61/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/60-69/61/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/60-69/61/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/60-69/61/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/60-69/61/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/60-69/61/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/60-69/61/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/60-69/61/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/60-69/61/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/60-69/61/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/60-69/61/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/60-69/61/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/60-69/61/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/60-69/61/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/60-69/61/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/60-69/61/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/60-69/61/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/60-69/61/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/60-69/61/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/60-69/61/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/60-69/61/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/60-69/61/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/60-69/61/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/60-69/61/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/60-69/61/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/60-69/61/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/60-69/61/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">पुराणे विश्वासटिप्पन्यः <br/> ६१</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/purANam_vaiShNavam/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="६१">६१</h1>
    
    <a id="editLink" class="btn btn-primary noPrint"  href="https://github.com/vishvAsa/purANam_vaiShNavam/edit/content/bhAgavatam/gauDIya-prastutiH/10/60-69/61.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <h2 id="शर-कषण-सनततनमरक-वरणनम-अनरदध-ववह-रकमण-वधश-च-">श्री-कृष्ण-[सन्ततीनां]{।मर्क्} वर्णनम्, अनिरुद्ध-विवाहे रुक्मिणो वधश् च ।</h2>
<p><strong>॥ १०.६१.१ ॥</strong></p>
<p><strong>श्री-शुक उवाच&mdash;</strong></p>
<p><strong>एकैकशस् ताः कृष्णस्य पुत्रान् दश-दशाबलाः ।</strong><br>
अजीजनन्न् अनवमान् पितुः सर्वात्म-सम्पदा ॥**</p>
<p><strong>श्रीधर-स्वामी (भावार्थ-दीपिका) :</strong></p>
<p>एक-षष्ठितमे शौरेः पुत्र-पौत्रादि-सन्ततिः ।</p>
<p>अनिरुद्ध-विवाहे च रुक्मिणो रामतो वधः ॥अ॥</p>
<p>अष्टाधिक-शत-द्व्यष्ट-सहस्र-स्त्री-समुद्भवान् ।</p>
<p>कोटिशः पुत्र-पौत्रादीन् हरिर् दारैर् अयोजयत् ॥ब्॥</p>
<p>तद् एतद् वक्तुम् आह&mdash;एकैकश इति । <strong>कृष्णस्याबला</strong> भार्याः । <strong>सर्वा</strong> या <strong>आत्मनि सम्पत्त्या</strong> । <strong>पितुः</strong> सकाशाद् <strong>अनवमान्</strong> अन्यूनान् ॥१॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> <em>चाद्</em> अन्येषाम् अपि । <em>रामतो</em> बलदेवात् ॥ अष्टभिर् अधिकं शतम् <em>अष्टाधिक-शतम्</em> । द्विर्-आवृत्ता अष्टौ <em>द्व्यष्टौ</em> च, तानि सहस्राणि द्व्यष्ट-सहस्राणि । तच् च तानि च <em>स्त्रियो</em>ऽष्टाधिक-शत-द्व्य्-अष्ट-सहस्र-स्त्रियः, <em>तासु समुद्भवान्</em> ॥अ-ब्॥</p>
<p>तद् एतल् लोक-विडम्बनम् । <strong>ता</strong> रुक्मिण्य्-आद्याः । <strong>सर्वात्म-सम्पदा</strong>ऽन्यून-देहादि-स्वभाव-समृद्ध्या । <strong>अजीजनन्</strong> जनयामासुः ॥१॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> <strong>ताः</strong> षा <strong>अबलास्</strong> तन्व्-अङ्ग्यः, <strong>कृष्णस्य</strong> सर्व-शक्तिमतः । अतः <strong>सर्वात्म-सम्पदा अनवमान्</strong> अन्यूनान् ॥१॥</p>
<hr>
<p><strong>जीव-गोस्वामी (लघु-वैष्णव-तोषणी) : अनवमान्</strong> अन्यूनान् कृष्णस्याबला न विद्यते, तं विना बलं गतिर् यासां तदृश-भार्या इत्य् अर्थः ॥१॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong></p>
<p>एकषष्टितमे कृष्ण-पुत्र-पौत्राभिधोच्यते ।</p>
<p>द्यूतेऽहन् रुक्मिणं रामोऽनिरुद्धोद्वाह-पर्वणि ॥</p>
<p>ताः कृष्णस्याबलाः भार्याः पितुः श्री-कृष्णस्य सर्वा आत्म-भूताः स्वरूप-भूता या सम्पत् तया अनवमान् अन्यूनान् ॥१॥</p>
<hr>
<p><strong>॥ १०.६१.२ ॥</strong></p>
<p><strong>गृहाद् अनपगं वीक्ष्य राज-पुत्र्योऽच्युतं स्थितम्</strong><sup id="fnref:1"><a href="#fn:1" class="footnote-ref" role="doc-noteref">1</a></sup> <strong>।</strong></p>
<p><strong>प्रेष्ठं न्यमंसत स्वं स्वं न तत्-तत्त्व-विदः स्त्रियः ॥</strong></p>
<p><strong>श्रीधर-स्वामी (भावार्थ-दीपिका) : प्रेष्ठं न्यमंसत</strong> अच्युतस्य प्रियतमं प्रत्येकं <strong>स्वं स्वं मेनिरे</strong> । <strong>न</strong> <strong>तस्य</strong> <strong>तत्त्वम्</strong> आत्मारामत्वं <strong>विदन्ति</strong> ताः ॥२॥</p>
<hr>
<p><strong>वंशीधरः (भावार्थ-दीपिका-प्रकाशः) : स्वं स्वं</strong> निजं निजम् आत्मनं देहम् इति यावत् । <strong>गृहात्</strong> स्व-स्व-पुरात् । <strong>अनपगम्</strong> प्रीति-पूर्वकम् अन्य-भार्या-पुराणि नापगच्छन्तं, किन्त्व् अनुरोध-वशात् कदाचिद् एवेति। तोषणी च&mdash;<strong>अनपगं</strong> नायिकान्तर-गृह-गमन-रहितम् इत्य् आह&mdash;<strong>तस्य तत्त्वं</strong> सर्व-गृहावस्थान-रूपं <strong>न विदन्तीति</strong> ताः ॥२॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> एवं श्री-भगवतस् तास्व् आसक्तिं तासां च तस्मिन् पञ्चभिर् वर्णयन्न् आदौ तद्-धेतुम् आह&mdash;<strong>गृहाद्</strong> इति । <strong>स्व-गृहान्</strong> <strong>नापगच्छति</strong> न निःसरतीति तथा-भूतम्, यतः <strong>स्थितं</strong> स्थिरतया स्व-गृहे सदा साक्षाद् वर्तमानम् इत्य् अर्थः । तत्र हेतुः&mdash;<strong>राज-पुत्र्यः</strong> सर्व-सद्-गुण-रूपादिमत्य इति भावः । देवादि-पुत्री सत्तायाम् अपि राज-पुत्र्य इति तासाम् एव प्राधान्यात् । एवं कस्माद् अपि <strong>गृहाच्</strong> च्युति-राहित्येन <strong>अच्युतम्</strong>, आत्मानं प्रत्येकं सर्वाः <strong>स्वं स्वं</strong> <strong>नि</strong>तराम् <strong>अमंसत</strong> । इत्थम् आत्मानम् इत्य् एव तैः प्रत्येकं स्वं स्वम् इति व्याख्यातम् । अतः &ldquo;स्वं स्वम्&rdquo; इति पाठश् चिन्त्यः । <strong>न</strong> <strong>तस्य</strong> अनपगम् अस्य अच्युतस्य वा <strong>तत्त्वं</strong> मद्-गृह एवान्यत्रापि तिष्ठतीत्य् एव लक्षणं <strong>विन्दन्त्य्</strong> अनुसन्दधतीति तथा ताः, यतः <strong>स्त्रियस्</strong> तत्-प्रेम-भर-मोहिता इति भावः ॥२॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> एकस्य तावतीषु तावत् पुत्र-जननासम्भावनां कैमुत्येन परिहरति । तत्-प्रसङ्गे ताभिः समम् अत्यासक्तिं च दर्शयति&mdash;<strong>गृहाद्</strong> इति । <strong>स्थितम्</strong> इति प्रतिवारम् एव यथा-समयम् एव बहिः-प्रदेशाद् अन्तः-पुरम् अगच्छन्न् इव निज-गृह एवागत्य वर्तमानम् इति । तथापि तस्माद् <strong>अनपगं</strong> नायिकान्तर-गृह-गमन-रहितम् <strong>वीक्ष्य</strong> विषेशेण दृष्ट्वा <strong>राज-पुत्र्य</strong> इत्य् उपलक्षणं देवादि-पुत्र्योऽपि आत्मानं <strong>प्रेष्ठम् अमंसत</strong> प्रत्येकम् इति । टीकायां <strong>स्वं स्वं</strong> इति पुनर् -उक्तिस् तु प्रत्येकम् आत्मनं इत्य् अस्यैव निर्गलितार्थ-कथनाय । स्वम् इति पाठे तु प्रत्येकम् इत्य् अस्य वैयर्थ्यं स्यात् । अन्यत् तैः ।</p>
<p>यद् वा, <strong>न तस्य तत्त्वं</strong> सर्व-गृहावस्थान-रूपं <strong>विदन्ति</strong> इति ताः, तद्-विलास-भर-मोहेनान्यानुसन्धानासक्तेर् इति भावः ॥२॥</p>
<hr>
<p><strong>जीव-गोस्वामी (प्रीति-सन्दर्भः १४०)</strong> : आत्मानं प्रत्येकम् एव <strong>प्रेष्ठं</strong> सर्वतः प्रियतमम् <strong>अमंसत</strong> इत्य् अर्थः । अत एव <strong>अतत्त्व-विदः,</strong> ऊर्ध्वोर्ध्व-प्रेयसी-सद्-भावात् ॥२॥</p>
<hr>
<p><strong>जीव-गोस्वामी (क्रम-सन्दर्भः) : तत्त्वं</strong> सर्व-गृह-स्थितत्वम् ॥२॥</p>
<hr>
<p><strong>जीव-गोस्वामी (बृहत्-क्रम-सन्दर्भः) :</strong> गृहाद् इत्य्-आदि । <strong>स्त्रियः</strong> सत्यभामाद्या <strong>राज-पुत्र्यः</strong> । <strong>अतद्</strong> यथा भवति, सामान्य स्त्री-भाववद् यथा न भवति, तथा । <strong>स्वं स्वम्</strong> आत्मानं <strong>प्रेष्ठं</strong> सर्वतः प्रियतमं <strong>न्यमंसत</strong> नितरामम् अन्यत । कीदृश्यः ? तत्वविद आत्म-तत्वज्ञाः यद् वा, न विद्यन्ते तस्य श्री-कृष्णस्य तत्वविदो याभ्यस् ताः, ता यथा कृष्ण-तत्त्वं जानन्ति, न तथान्ये के\ऽपीति भावः । किं कृत्वा ? <strong>गृहात्</strong> स्व-गृहाद् <strong>अनपगं</strong> युगपद् एव सर्वेषु गृहेषु सदा सन्तम् <strong>अच्युतं</strong> <strong>वीक्ष्य</strong> आत्मानम् एव <strong>प्रेष्ठम् अमंसत</strong> ॥१-२॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) : गृहात्</strong> स्व-स्व-पुरात् <strong>अनपगं</strong> प्रीति-पूर्वकम् अन्य-भार्या-पुराणि न अपगच्छन्तं, किं तु अनुरोध-वशाद् एव कदाचिद् एवेति <strong>वीक्ष्य</strong> आत्मानं <strong>स्वं स्वम्</strong> एव <strong>प्रेष्ठं</strong> परम-सुभगं <strong>न्यमंसत,</strong> न त्व् अन्य-जनम् । किं त्व् अतर्क्य-योग-मायया सर्व-प्रिया-जन-सुभगता-सम्पादकं <strong>तस्य तत्त्वं न विदन्त्</strong>इ इति ताः ॥२॥</p>
<hr>
<p><strong>॥ १०.६१.३ ॥</strong></p>
<p><strong>चार्व्-अब्ज-कोश-वदनायत-बाहु-नेत्र-</strong></p>
<p><strong>स-प्रेम-हास-रस-वीक्षित-वल्गु-जल्पैः ।</strong></p>
<p><strong>सम्मोहिता भगवतो न मनो विजेतुं</strong></p>
<p><strong>स्वैर् विभ्रमैः समशकन् वनिता विभूम्नः ॥</strong></p>
<p><strong>श्रीधर-स्वामी (भावार्थ-दीपिका) :</strong> आत्मारामत्वं व्यनक्ति द्वयेन&mdash;चार्व् इति । **चार्व्-अब्ज-कोश-**वद् <strong>वदनं</strong> च <strong>आयतानि</strong> <strong>बाहु-नेत्राणि</strong> च <strong>स-प्रेम्णा हास-रसेन वीक्षितानि</strong> च । <strong>वल्गु-जल्पाश्</strong> च <strong>भगवतः</strong> एतैः <strong>संमोहिता</strong> वनिताः <strong>स्वैः</strong> स्वैर् अनेकैर् <strong>विभ्रमैस्</strong> तस्य श्री-कृष्णस्य <strong>मनो विजेतुं</strong> हर्तुं <strong>न समशकन्,</strong> न शक्ता बभूवुः । <strong>विभूम्नः</strong> परिपूर्णस्य ॥३॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> नन्व् एवं तस्यातिकामुकत्वम् एव प्रतीयते ? न, किं तु प्रेमैक-वशत्वम् एवेत्य् उदाहरति द्वाभ्याम् । <strong>वनिता</strong> जनितात्यर्थानुरागास् ताः स्त्रियः <strong>स्वैः</strong> स्त्री-जातीयैः <strong>विभ्रमैर्</strong> विलासैर् <strong>भगवतो मनो</strong> <strong>वि</strong>शेषेण तत्-प्रेमाधिक-सपत्नी-तुल्यत्वेन <strong>जेतुं</strong> वशीकर्तुं <strong>नाशकन्</strong>, किं तु स्व-प्रेमांशानुरोधेनेति भावः । अत एव <strong>स-प्रेम-</strong> इति । <strong>वनिता</strong>-शब्देन गृहाद् अनपगामित्वं वशत्वं च लक्षितम् । यद्यपि वि-सं-शब्दयोर् एकतरेणाप्य् अभीष्टार्थ-लाभः, तथापि वि-शब्देन श्री-भगवति वशीभाव-चिह्नं, सं-शब्देन तास्व् अपि तत्-कृति-योग्य-चिह्नं तादृशं न दृष्टम् इति पृथग् अवसितं ।</p>
<p>तादृश-विमम-व्यञ्जने हेतुश्&mdash;<strong>चार्व्</strong> इति । <strong>चार्व्-अब्ज-कोश-वदनादिभिः सम्मोहिताः</strong>, प्रेरणा कामेन वा क्षोभिता इति । अत्र पूर्वं <strong>वदनं</strong> पश्यन्ति, पश्चाल् लज्जा-दृष्ट्या <strong>बाहुं</strong>, ततस् तद्-दर्शनेन गाढालिङ्गन-स्पृहा-जात-धार्ष्ट्येन पुनर् मुखे दृश्यमाने मिथो नेत्र-मेलनं, ततः <strong>स-प्रेम-हासादि</strong> इति ।</p>
<p>एतद् उक्तं भवति&mdash;परस्परं तस्य ताभिः सह प्रेम-वशतास्त्य् एव, किं तु कदाचित् तत्-प्रेमाधिक-सपत्नीवत् तन्-मनो वशीकर्तुं काममयान् विलासान् दर्शयन्ति, तदा तस्य तद्वत् तन् न स्यात्, इत्य् अतो न कामुकत्वं, किं तु प्रेम-विशेष-वशत्वम् एवेति । <strong>विभूम्नः</strong> सर्वापेक्ष्य-परिपूर्णस्य कामुकत्वं न सम्भवति । भक्त-वश्यत्व-रूप-महा-गुणस्य तु तत्र सद्-भावोऽस्त्य् एवेति, अहं भक्त-पराधीनः [भा।पु। ९.४.६४] इत्य्-उक्तेः । अत एव गोपाल-तापिन्याम् उक्तम्&mdash;विद्यामयो यः स कथं विषयी भवति ? यो हि कामेन कामान् कामयते, स कामी भवति । यो हि वै त्व् अकामेन कामान् कामयते, सो\ऽप्य् अकामी भवति [गो।ता।उ। २.१९-२०] इति श्रुतेः । <strong>चारू</strong> रम्यो यो\ऽ<strong>ब्ज-कोशो</strong>ऽम्बुज-मध्य-भागः, तत्-तुल्यं <strong>वदनम्</strong> आस्यं, तथा ॥३॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> <strong>चार्व्-अब्ज-कोश-वदनादीनां</strong> यथोत्तरं सम्मोहने श्रैष्ठ्यम् । तत्र वदनाद् अपि <strong>बाह्वोर् आयततया</strong> गाढालिङ्गनाभिप्रायेण । <strong>भगवत</strong> इति लोकातीत-सम्मोहन-सामादिक वनितम् । अतः <strong>सम्यक्</strong> <strong>मोहिता</strong> आकृष्ट-चित्ता अपि <strong>विभूम्नो\ऽपि</strong> मनो-विशेषेण भक्तेभ्यो\ऽधिकतया <strong>जेतुं</strong> वशीकर्तुं <strong>न सम्यग्</strong> <strong>अशकन्</strong> किम् ? काक्वा, अपि तु सम्यक्तया शेकुर् एवेत्य् अर्थः । एवम् अग्रे\ऽपि । कुतः ? <strong>स्वैर्</strong> असाधारणैः प्रेम-विशेष-मयैर् इत्य् अर्थः । अत एव <strong>वनिता</strong>-जनित-पुरुषार्थानुरागा योषितः परम-स्वतन्त्रस्यापीश्वरस्य प्रिय-जन-प्रेम-परवशत्वाद् इति भावः । तथा चोक्तं श्री-भगवतैव अहं भक्त-पराधीनो ह्य् अस्वतन्त्र इव द्विज [भा।पु। ९.४.६३] इत्य्-आदि । एवम् अन्योन्यं भाव-विशेषेणान्योन्यं मोहनम् उक्तम् । यद् वा, विजेतुं विशेषेण जेतुं वशीकर्तुम्, यथा व्रज-देव्यो विजिग्यिरे, तथा जेतुम् इत्य् अर्थः ॥३॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> नन्व् एवं तस्यातिकामुकत्वाम् इव प्रतीयते ? न, किं तु प्रेमैक-वशत्वम् एवेत्य् उदाहरंस् तापं मोहं च दर्शयति&mdash;<strong>चार्व् इति</strong> द्वाभ्याम् । <strong>वनिताः</strong> जनितात्यर्थानुरागास् ताः स्त्रियः <strong>स्वैः</strong> स्त्री-जातीय-<strong>विभ्रमैर्</strong> विलासैर् <strong>भगवतो</strong> <strong>मनो</strong> <strong>विजेतुं</strong> विशेषेण स्व-स्व-तत्-प्रेमाधिकस्य पत्नी-तुल्यत्वेन <strong>जेतुं</strong> वशीकर्तुं <strong>न</strong> <strong>सम्यग् अशकन्</strong>, किं तु यावांस् तत्-प्रेमांशः, तावद् एवेत्य् अर्थः । अत एव <strong>स-प्रेम-</strong> इति तस्यापि प्रेम-निगडेनैवोक्तम् ।</p>
<p><strong>वनिता</strong>-शब्देन गृहानपगामित्वं लक्षितं वशत्वं च । यद्यपि वि-सं-शब्दयोर् एकतरेणाप्य् अभीष्टार्थ-लाभः स्यात्, तथापि वि-शब्देन श्री-भगवति वशीभाव-चिह्नं, सं-शब्देन तास्व् अपि तत्-कृति-योग्यत्व-चिह्नं तादृशं दृष्टम् इति पृथग् अवसितम् ।</p>
<p>तथा तादृश-विभ्रम-व्यञ्जने हेतुः&mdash;चार्व् इति । <strong>चार्व्-अब्ज-कोश-वदनादिभिः</strong> <strong>सम्मोहिताः</strong> सम्यक् प्रेम्णा कामेन च क्षोभिता इति । अत्र पूर्वं वदनं पश्यन्ति, पश्चाल् लज्जा-नम्र-दृष्ट्या <strong>बाहुं,</strong> ततस् तद्-दर्शनेन गाढालिङ्गन-स्पृहा-जात-धार्ष्ट्येन पुनर् मुखे दृश्यमाने मिथो नेत्र-मिलनं, ततः <strong>स-प्रेम-हासादि</strong> इति पाठ-क्रमेण व्यक्तम् ।</p>
<p>एतद् उक्तं भवति&mdash;परस्परं तस्य ताभिः प्रेम-वशतास्त्य् एव, किं तु यदि कदाचित् तत्-प्रेमाधिक-सपत्नीवत् तन्-मनो वशीकर्तुम् अनङ्ग-बाणैः [भा।पु। १०.६१.४] इति वक्ष्यमाणान् काममयान् विलास-विशेषान् दर्शयति । तदा तस्य तद्वत् तन् न स्याद् इत्य् अतो न कामुकत्वं, किं तु प्रेम-विशेषवत्त्वम् एवेति । तच् च युक्तम् इत्य् आह&mdash;<strong>विभूम्नः</strong> स्वतः सर्वापेक्षणीय-परिपूर्णस्य, ततः कामुकत्वं न सम्भवति, भक्त-वशत्व-रूपस्य महा-गुणस्य तु तत्र सद्-भाव एवेति भावः । तद् उक्तम्&mdash;अहं भक्त-पराधीनो ह्य् अस्वतन्त्र इव द्विज [भा।पु। ९.४.६४] इति । अतस् तम् उद्दिश्य श्री-गोपाल-तापन्याम् अप्य् उक्तं&mdash;विद्यामयो हि यः, स कथं विषयी भवतीति ? यो ह कामेन कामान् कामयते, स कामी भवति । यो ह वै त्व् अकामेन कामान् कामयते, सोऽप्य् अकामी भवति [गो।ता।उ। २.१९-२०] इति ॥३॥</p>
<hr>
<p><strong>जीव-गोस्वामी (प्रीति-सन्दर्भः १४१)</strong> : नन्व् आत्माराम् अस्य कथं पत्नीषु प्रेम ? उच्यते, तासु रमणत्वेनैव लोकवन् न तस्य प्रेम, किन्तु शुद्ध-प्रेम-सम्बन्धेनैव । तथा हि&mdash;चार्व् इति । अत्र <strong>स-प्रेम-</strong> इति तासु श्री-कृष्ण-प्रेम दर्शितम् । अत एव <strong>वनिता</strong>-शब्द-प्रयोगः । वनिता-जनितात्यर्थानुरागायां च योषिति इति नानार्थ-वर्गात् । तेन तस्मिन् तासां च प्रेम दर्शितम् । अतस् तत्-प्रेम-मात्र-विजितं यद् <strong>भगवतो मनः</strong>, तत् तु <strong>स्वैः</strong> केवल-स्त्री-जातीयैर् <strong>विभ्रमैर्</strong> <strong>विजेतुं न शेकुर्</strong> इत्य् अर्थः ॥३॥</p>
<hr>
<p><strong>जीव-गोस्वामी (क्रम-सन्दर्भः) : चार्व्</strong> इति तत्त्वम् ॥३-१०॥</p>
<hr>
<p><strong>जीव-गोस्वामी (बृहत्-क्रम-सन्दर्भः) :</strong> न तु तं वशीकर्तुं शेकुर् इत्य् आह&mdash; चार्व् इति द्वाभ्याम् ।</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> भगवद्-विलास-मात्रेणापि वशीभूतानां तासां समञ्जस-रतिमत्त्वात् प्रेम-मयाः काम-मयाश् च विलासाः सम्भवन्ति । तत्र काम-मयैर् विलासैस् तस्या वशीभावम् आह&mdash;<strong>चार्व्</strong> इति द्वाभ्याम् । <strong>चार्व्-अब्ज-कोषवद् वदनं</strong> च <strong>आयतौ बाहू आयते नेत्रे</strong> च <strong>स-प्रेम-हास-रसेन वीक्षितानि</strong> च <strong>वल्गु जल्पाश्</strong> च तैः <strong>सम्मोहिताः</strong> <strong>स्वैः</strong> स्वीयैर् <strong>विभ्रमैर्</strong> विलासैस् तस्य <strong>मनो विजेतुं न समशकन्</strong> । तत्र हेतुः&mdash;<strong>विभूम्नः</strong> स्वत एव सर्वापेक्षणीय-पदार्थ-परिपूर्णस्य ॥३॥</p>
<hr>
<p><strong>॥ १०.६१.४ ॥</strong></p>
<p><strong>स्मायावलोक-लव-दर्शित-भाव-हारि-</strong></p>
<p><strong>भ्रू-मण्डल-प्रहित-सौरत-मन्त्र-शौण्डैः ।</strong></p>
<p><strong>पत्न्यस् तु षोडश-सहस्रम् अनङ्ग-बाणैर्</strong></p>
<p><strong>यस्येन्द्रियं विमथितुं करणैर् न शेकुः ॥</strong></p>
<p><strong>श्रीधर-स्वामी (भावार्थ-दीपिका) :</strong> तासां विभ्रमान् वर्णयन्न् एतद् विवृणोति&mdash;<strong>स्माय</strong>- इति । <strong>स्मायो</strong> गूढ-हसितं, तद्-युक्तोऽ<strong>वलोक-लवः कटाक्षः,</strong> तेन <strong>दर्शितः</strong> सूचितो <strong>भावो</strong>ऽभिप्रायः, तेन <strong>हारि</strong> मनो-हरण-शीलं यद् <strong>भ्रू-मण्डलं,</strong> तेन <strong>प्रहिताः</strong> प्रस्थापिता ये <strong>सौरता</strong> <strong>मन्त्राः,</strong> तेषु <strong>शौण्डैः</strong> प्रगल्भैर् <strong>अनङ्गस्य बाणैः</strong> शरैः, अन्यैश् च <strong>करणैः</strong> काम-शास्त्र-प्रसिद्धैर् <strong>यस्येन्द्रियं</strong> मनो <strong>विमथितुं</strong> क्षोभयितुं षोडश-सहस्रम् अपि <strong>पत्न्यो</strong> <strong>न शेकुर्</strong> इति ॥४॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> <em>तासां</em> स्त्रीणां । <strong>सौरताः</strong> सुरतोद्बोधकाः । <strong>शौण्डो</strong> मत्ते प्रगल्भे च ख्याते शौण्डी तु पिप्पला इति धरणिः । काम-शास्त्र-प्रसिद्धैर् हावादिभिः । <strong>यस्य</strong> कृष्णस्य । <strong>न शेकुर्</strong> वशीक्रित-कामत्वेन दृढ-वीर्यत्वात् । <strong>बाण</strong>-शब्देन <strong>भ्रू-मण्डलस्य</strong> धनुष्ट्वं ध्वनितम्, <strong>मण्डल</strong>-शब्देन तस्याकृष्टतम् ।</p>
<p>[<em>वैष्णव-तोषणी</em>] ततश् च तादृश-भ्रू-मण्डलेन प्रहिता मुक्ताश् च सौरत-मन्त्र-शौण्डाश् चेति विग्रहः । अन्येऽपि <strong>बाणा</strong> मन्त्रा <strong>शौण्डा</strong> भवन्तीति । <strong>यस्य</strong> इति यच्-छब्दस्यान्तिम-निर्देशात् तच्-छब्दानपेक्षयैवान्वयः । तथा चालङ्कारिकाः&mdash;यच्-छब्दोऽप्य् उत्तर-वाक्यार्थ-गतत्वेनोपपत्तेः पूर्व-वाक्य-गतस्य तच्-छब्दस्योपादानं नापेक्षते इति । यथा&mdash;</p>
<blockquote>
<p>साधु चन्द्रमसि पुष्करैः कृतं &gt;
मीलितं यद् अभिरामताधिके । &gt;
उद्यता जयिनि राधिका<sup id="fnref:2"><a href="#fn:2" class="footnote-ref" role="doc-noteref">2</a></sup>-मुखे &gt;
तेन साहसम् अनुष्ठितं पुनः ॥ [राम-चरित-महाकाव्ये २.९५] इति &gt; ॥४॥</p></blockquote>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <strong>अनङ्ग-बाणैर्</strong> <strong>मथितुं न शेकुः</strong>, प्रेम्णा तु शेकुर् एव ॥४॥</p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> <strong>स्मायेत्य्</strong>-आदिकं विभ्रमाणां विशेषणम्, <strong>अनङ्ग-बाणानाम्</strong> एव विशेषणम्, ततश् च न तिष्ठत्य् अङ्गं येभ्यस् तथा-भूतैर् मर्म-भेदिभिर् बाणैर् इत्य् अर्थः । एवं बाण-शब्देन <strong>भ्रू-मण्डलस्य</strong> धनुष्ट्वं ध्वनितम्, ततश् चैवं वाक्यं&mdash;तादृश-भ्रू-मण्डलेन <strong>प्रहिता</strong> मुक्ताश् च ते <strong>सौरत-मन्त्र-शौण्डाश्</strong> च तैर् इति । <strong>विमथितुं</strong> विशेषेण मथितुम्, यथा व्रज-देव्यो विशेषेण ममन्थुस् तथा मथितुं <strong>न शेकुर्</strong> इति ॥४॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> स्मायेत्य्-आदिकं विभ्रमाणां विशेषणम् । <strong>प्रहितत्वं</strong> व्यञ्जितत्वं सौरत-मन्त्रत्वं सुरत-सम्बन्धि-रहस्य-युक्तित्वम् <strong>अनङ्ग-बाणैस्</strong> तद्-रूपैर् इत्य् अर्थः । यद् वा, तद् एव विवृणोति&mdash;<strong>करणैः</strong> काम-शास्त्र-प्रसिद्धैर् उपायैर् <strong>वि</strong>शेषेण <strong>मथितुं न शेकुर्</strong> इति पूर्ववत् तेषां रूपकम् <strong>अनङ्ग-बाणैर्</strong> इत्य् एषां विशेषणम् । <strong>भ्रू-मण्डल-</strong> इति बाण-शब्देन च भ्रू-मण्डलस्य धनुष्ट्वं ध्वनितम् । <strong>मण्डल</strong>-शब्देन तस्याकृष्टत्वं, ततश् च तादृश-भ्रू-मण्डलेन <strong>प्रहिता</strong> मुक्ताश् च ते <strong>सौरत-मन्त्र-शौण्डाश्</strong> चेति विग्रहः । अन्येऽपि <strong>बाणा</strong> मन्त्रेण <strong>शौण्डा</strong> भवन्तीति ।</p>
<p><strong>यस्य</strong> इति यच्-छब्दस्यान्तिम-निर्देशात् तच्-छब्दानपेक्षयैवान्वयः । तथा चालङ्कारिकाः यच्-छब्दोऽप्य् उत्तर-वाक्यार्थ-गतत्वेनोपपत्तेः पूर्व-वाक्य-गतस्य तच्-छब्दस्योपादानं नापेक्षत इति । तथा&mdash;</p>
<blockquote>
<p>साधु चन्द्रमसि पुष्करैः कृतं &gt;
मीलितं यद् अभिरामताधिके । &gt;
उद्यता जयिनि राधिका-मुखे &gt;
तेन साहसम् अनुष्ठितं पुनः ॥ [राम-चरित-महाकाव्ये २.९५] इति &gt; ।</p></blockquote>
<p>एवं श्री-व्रज-देवीनां तत्र तत्र परम-शुद्धोत्कृष्टं प्रेम-प्रशंसनाद् आभ्यः सर्वाभ्योऽप्य् आधिक्यं सूचितम् ॥४॥</p>
<hr>
<p><strong>जीव-गोस्वामी (प्रीति-सन्दर्भः १४२)</strong> : स्त्री-जातीय-विभ्रमानुवाद-पूर्वकं पूर्वार्थम् एव विशदयति&mdash;<strong>स्माय</strong>- इति । स्वयम् एव <strong>अनङ्ग-बाण-रूपैः करणैर्</strong> भाव-हावादिभिर् <strong>स्माय</strong>- इति । तानि विशिनष्टि&mdash;<strong>स्माय</strong>- इति । <strong>स्मायः</strong> स्मितम् । <strong>भावो</strong>ऽभिप्रायः । तादृश-<strong>भ्रू-मण्डलैः प्रहिता</strong> विक्षिप्ताश् च ते <strong>सौरत-मन्त्रैः</strong> सुरत-रूपार्थ-साधक-मन्त्रैः <strong>शौण्डाः</strong> प्रगल्भाश् च ते तादृशैः ॥४॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>जीव-गोस्वामी (बृहत्-क्रम-सन्दर्भः) : अनङ्ग-बाणैर् विमथितुं न शेकुः</strong>, प्रेम्णा तु शेकुर् एव ॥४॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> तासां काममयान् विभ्रमान् विवृणोति&mdash;<strong>स्माय-</strong> इति । <strong>करण</strong>-शब्दस्येन्द्रिय-वाचकत्वात् करणैर् नेत्रैर् <strong>अनङ्ग-बाणैर् यस्य</strong> कृष्णस्य <strong>इन्द्रियं विमथितुं न शेकुः</strong> । कीदृशैः ? <strong>स्मायं</strong> स्मितं तत्-सहितोऽ<strong>वलोक-लवः</strong> कटाक्षः, तेन <strong>दर्शितः</strong> सूचितोऽभिप्रायः, तेन <strong>हारि</strong> मनोहरण-शीलं यद् <strong>भ्रू-मण्डलं,</strong> तेन <strong>प्रहिताः</strong> प्रस्थापिता ये <strong>सौरत-मन्त्राः,</strong> तेषु <strong>शौण्डैः</strong> प्रगल्भैः ॥४॥</p>
<hr>
<p><strong>॥ १०.६१.५ ॥</strong></p>
<p><strong>इत्थं रमा-पतिम् अवाप्य पतिं स्त्रियस् ता</strong></p>
<p><strong>ब्रह्मादयोऽपि न विदुः पदवीं यदीयाम् ।</strong></p>
<p><strong>भेजुर् मुदाविरतम् एधितयानुराग-</strong></p>
<p><strong>हासावलोक-नव-सङ्गम-लालसाद्यम् ॥</strong></p>
<p><strong>श्रीधर-स्वामी (भावार्थ-दीपिका) : अनुरागेण हासो\ऽवलोकश्</strong> च <strong>नव-सङ्गमे लालसम्</strong> औत्सुक्यं च ते <strong>आद्या</strong> यस्य विभ्रम-कदम्बस्य, तं <strong>भेजुः</strong> । <strong>अनुराग-हासावलोक-नव-सङ्गम-लालसाद्यं भेजुः,</strong> तस्य मनो विजेतुं न शेकुर् इति वा ॥५॥</p>
<hr>
<p><strong>वंशीधरः (भावार्थ-दीपिका-प्रकाशः) : ता</strong> रुक्मिण्य्-आद्याः । <strong>यदीयां</strong> यत्-सम्बन्धिनीम् । विभ्रम-पदाध्याहारे गौरवं मत्वार्थान्तरः&mdash;<strong>अनुराग-</strong> इति । पूर्वेणैव सम्बन्धः । <strong>नवो</strong> नित्य-नूतनः <strong>सङ्गमो</strong>ऽङ्ग-सङ्गश् च <strong>लालसा</strong> तृप्त्य्-अभावश् च, तद्-<strong>आद्यं</strong> तद्-आदिक-विलासम् अनेक-स्व-कर्तृकं कृष्ण-कर्तृकं वा <strong>भेजुः</strong> । तथाहम् अपि तच्-चित्तो निद्रां च न लभे निशि [भा।पु। १०.५३.२] इति भगवद्-उक्ति-ज्ञाप्यः&mdash;</p>
<p>ईक्षितो\ऽन्तः-पुर-स्त्रीणां स-व्रीड-प्रेम-वीक्षितैः ।</p>
<p>कृच्छ्राद् विसृष्टो निरगाज् जात-हासो हरन् मनः ॥ [भा।पु। १०.७०.१६] इति ।</p>
<p>रेमे स्त्री-रत्न-कूटस्थो भगवान् प्राकृतो यथा [भा।पु। १.११.३६] इत्य्-आदिकोक्ति-ज्ञाप्यश् च पारिजाताद्य्-अपहरण-शाप्यश् च तासां प्रेममय-विलासैस् तद्-वशीभावस् त्व् अस्त्य् एवेति ज्ञेयम्॥५॥</p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> यस्य भगवतः, तं प्रेष्ठं न्यमंसत [भा।पु। १०.६१.२] इति पूर्वेण । किं वा, <strong>रमापतिम्</strong> इति परेणान्वयः । <strong>तु</strong> अपि । षोडश-सहस्रम् अपि, न तु कतिचिद् इत्य् अर्थः । पूर्वोक्तानुसारेण साष्टशताधिकं ज्ञेयम् । इत्य् उक्तेन तन्-मनो-वशीकरण-प्रकारेण ॥५-६॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> ततश् च तासां ब्रह्मादिभिर् अपि दुर्गम-भजनं दर्शयति&mdash;इत्थम् इति । <strong>रमापतिं</strong> श्री-रुक्मिणी-कान्तं श्री-गोपी-रूपाणां परम-रमाणां वा रमणं निरन्तरं वर्धमानया मुदा तादृशावलोकन-युक्त-<strong>नव-सङ्गम-लालसा</strong> <strong>आद्या</strong> यत्र, तद् यथा स्यात्, तथा <strong>भेजुः</strong> ॥५॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> तासां प्रेममयैर् विभ्रमैस् तद् इन्द्रिय-मथन-कारणकम् अङ्ग-सङ्गं चाह&mdash;इत्थम् इति । <strong>अनुरागः</strong> प्रेम-विलास-विशेषस् तन्मयो यो हासावलोकः, तेन <strong>नवः</strong> नित्य-नूतनः <strong>सङ्गमो</strong> अङ्ग-सङ्गश् च <strong>लालसा</strong> तृप्त्य्-अभावश् च तद्-आद्यं तद्-आदिकम् अनेक-विलासं स्वकत्तु के कृष्ण-कर्तृकं वा <strong>भेजुः,</strong> तथाहम् अपि तच्-चित्तो निद्रां च न लभे निशि [भा।पु। १०.५३.२] इति भगवद्-उक्ति-ज्ञाप्यः&mdash;</p>
<p>ईक्षितो\ऽन्तः-पुर-स्त्रीणां स-व्रीड-प्रेम-वीक्षितैः ।</p>
<p>कृच्छ्राद् विसृष्टो निरगाज् जात-हासो हरन् मनः ॥ [भा।पु। १०.७०.१६] इति ।</p>
<p>रेमे स्त्री-रत्न-कूटस्थो भगवान् प्राकृतो यथा [भा।पु। १.११.३६] इत्य्-आदि-शुकोक्ति-ज्ञाप्यश् च पारिजाताद्य्-आहरण-ज्ञाप्यश् च तासां प्रेममयैर् विलासैस् तद्-वशीभावस् त्व् अस्त्य् एवेति ज्ञेयम् ॥५॥</p>
<hr>
<p><strong>॥ १०.६१.६ ॥</strong><sup id="fnref:3"><a href="#fn:3" class="footnote-ref" role="doc-noteref">3</a></sup></p>
<p><strong>प्रत्युद्गमासन-वरार्हण-पाद-शौच-</strong></p>
<p><strong>ताम्बूल-विश्रमण-वीजन-गन्ध-माल्यैः ।</strong></p>
<p><strong>केश-प्रसार-शयन-स्नपनोपहार्यैर्</strong></p>
<p><strong>दासी-शता अपि विभोर् विदधुः स्म दास्यम् ॥</strong></p>
<p><strong>श्रीधर-स्वामी (भावार्थ-दीपिका) :</strong> किं तु <strong>प्रत्युद्गमादिभिर्</strong> <strong>विभोस्</strong> तस्य <strong>दास्यं</strong> नित्यं <strong>विदधुर्</strong> इति । प्रौढ-भावे\ऽपि नव-सङ्गमाद्य्-अभिधानम् अगत-सारत्वेन औत्सुक्येन च तथा प्रतीतेः । तेषाम् एव श्लोकानां प्रस्तावान्तरे पुनः पुनर् आवृत्तिर् इति सौन्दर्यात् ॥६॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> सेवनानुरागम् आह&mdash;<em>किन्त्व्</em> इति । <strong>वरार्हणं</strong> पुष्पाञ्जलि-रत्नाञ्जलि-निक्षेपादि । <em>प्रौढ-भावे\ऽपि</em> नवोढात्वाभावेऽपि । <em>अगत-सारत्वेन</em> एक-रस-रूप-यौवनादिमत्त्वेन <em>औत्सुक्येन</em> अनुरागाधिवयेन च । <em>तथा-प्रतीतेर्</em> नव-सङ्गमास्वाद-प्रतीतेः । <em>तेषाम् एव</em> पूर्वोक्तानाम् एव । <em>प्रस्तावान्तरे</em> प्रकृतान्तरे ॥६॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> तद् एवाह&mdash;<strong>प्रत्युद्गम-</strong> इत्य्-आदि । <strong>दास्यं</strong> सेवाख्यां प्रेम[-ऌआं]{।मर्क्} साध्यां भक्तिम् इत्य् अर्थः ॥६॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> किं च&mdash;<strong>प्रत्युद्गम-</strong> इत्य्-आदि । प्रसारेति प्रसाधेति वा पाठः । एषां प्रायो\ऽनुक्रमोपचारत्वं गम्यं । <strong>वरार्हणं</strong> पुष्प-लाज-रत्नालि-निक्षेपादि अत्र टीकायां <em>प्रौढ-भावे</em>ऽपीत्य्-आदिकं प्रकरण-सङ्गमनं तथा तेषाम् एवेति प्रथम-स्कन्धाद्य्-उक्तानाम् इत्य् अर्थः ॥६॥</p>
<hr>
<p><strong>सनातन-गोस्वामी (बृहद्-वैष्णव-तोषणी), जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> तासां तद्-विषयक-प्रेम्णः परिचर्यात्म-काननुभावान् आह&mdash;<strong>प्रत्युद्गम-</strong> इति । <strong>वरार्हणं</strong> पुष्पाञ्जलि-रत्नाञ्जलि-निक्षेपादि ॥६॥</p>
<hr>
<p><strong>॥ १०.६१.७-८ ॥</strong></p>
<p><strong>तासां या दश-पुत्राणां कृष्ण-स्त्रीणां पुरोदिताः ।</strong><br>
अष्टौ महिष्यस् तत्-पुत्रान् प्रद्युम्नादीन् गृणामि ते ॥**</p>
<p><strong>चारुदेष्णः सुदेष्णश् च चारुदेहश् च वीर्यवान् ।</strong><br>
सुचारुश् चारुगुप्तश् च भद्रचारुस् तथापरः ॥**</p>
<p><strong>श्रीधर-स्वामी (भावार्थ-दीपिका) :</strong> प्रासङ्गिकम् उक्त्वा प्रस्तुतम् आह&mdash;<strong>तासाम्</strong> इति । <strong>दश दश पुत्रा</strong> यासां, तासां मध्ये\ऽष्टी <strong>महिष्यो</strong> याः प्राग्-उक्तास् <strong>तत्-पुत्रान्</strong> इति ॥७-१२॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> <em>प्रासङ्गिकं</em> प्रसङ्गानुगतम् । <strong>तासां</strong> सर्वासाम्। <strong>तत्-पुत्रान्</strong> रुक्मिण्य्-आदि-पुत्रान् । <strong>ते</strong> तुभ्यम् ॥७॥ प्रद्युम्नाद् अन्येषां कानि नामानीत्य् अत आत&mdash;<strong>चारुदेष्ण</strong> इति । <strong>वीर्यवान्</strong> इति सर्व-विशेषणम् ॥८॥</p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> तासां पुत्रान् इति अन्यासां प्रत्येकं पुत्राणाम् उक्तौ प्रयोजनाभावात्, अति-बाहुल्येन प्रस्तुत-कथा-रस-विधाताच् च । प्रद्युम्न आदिर्येषां तान् इति तस्य सर्वेभ्यो ज्येष्ठत्वात् रूपगुणादिना श्रेष्ठत्वाच् च । वीर्यवान् इति सर्वेषां विशेषणम्, अतस् तत्-समुच्चयार्थं प्रायः सर्वत्रैव च-शब्दः । तथेति च परश्चारुगुप्तस्यानुज इत्य् अर्थः । एवम् अग्रजानुजक्रमेण सर्वे ज्ञातव्या इति भावः ॥७-८॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> तत्-पुत्रान् तासाम् एव पुत्रान् इत्य् अर्थः । बाहुल्यभियेति भावः ॥७-८॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>जीव-गोस्वामी (बृहत्-क्रम-सन्दर्भः) :</strong> तद् एवाह&mdash;प्रत्युद्गमेत्य् आदि । दास्यं प्रेम-लक्षणं साध्यं पादसेवाख्यभक्तिम् ॥७-४०॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> प्रासङ्गिकम् उक्त्वा प्रस्तुतम् आह&mdash;तासाम् इति । दश-दश पुत्राः यासां तासां मध्ये या अष्टौ महिष्यः प्राग् उक्ताः ॥७-१३॥</p>
<hr>
<p><strong>॥ १०.६१.९ ॥</strong></p>
<p><strong>चारुचन्द्रो विचारुश् च चारुश् च दशमो हरेः ।</strong><br>
प्रद्युम्न-प्रमुखा जाता रुक्मिण्यां नावमाः पितुः ॥**</p>
<p><strong>श्रीधर-स्वामी (भावार्थ-दीपिका), वंशीधरः (भावार्थ-दीपिका-प्रकाशः) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> दशम इत्य् एकादशाभावं द्रढ्यति । एवं सर्वम् अग्रे\ऽन्यत्रापि ज्ञेयम् । हरेर् इति मनोहरस्य तस्य पुत्रा अपि तादृशा इति भावः । अनेनैवाभिप्रायेण सर्वत्र चारु&mdash;शब्दः, अत एव पितृर्नावमा न्यूना न भवन्ति, पूर्वोक्तस्याप्य् अस्य पुनर् उक्तिस् तद्-दार्ढ्यार्थम् । अतो\ऽग्रे\ऽपि सर्वत्रेदम् अनुवर्त्यम् ॥९॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> चाविति युग्मकम् । वीर्यवान् इति सर्वेषां विशेषणम् अतस् तत्-समुच्चयार्थं प्रायः सर्वत्रैव च-शब्दः तथेति च परश्चारु-गुप्तस्यानुज इत्य् अर्थः । एवम् अग्रजानुज-क्रमेण सर्वे ज्ञातव्या इति भावः । दशम इत्य् एकादशाभावं दृढयति एवं सर्वम् अग्रेऽपि ज्ञेयं हरेर् इति सर्व-मनोहरस्य तस्य पुत्रा अपि तादृशाः यथाबीजं तथाङ्करम् इति न्यायेनेति भावः । अनेनैवाभिप्रायेण सर्वत्र चारु-शब्दः अत एव पितुर्नावमा न्यूना न भवन्ति पूर्वोक्तस्याप्य् अस्य पुनर् उक्तिस् तद्-दार्ढ्यम् अतोग्रेऽपि सर्वत्रेदम् अनुवर्त्यम् ॥९॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः), विश्वनाथ-चक्रवर्ती (सारार्थ-दर्शिणी) :</strong> <em>न व्याख्यातम्।</em></p>
<hr>
<p><strong>॥ १०.६१.१० ॥</strong></p>
<p><strong>भानुः सुभानुः स्वर्भानुः प्रभानुर् भानुमांस् तथा ।</strong><br>
चन्द्रभानुर् बृहद्भानुर् अतिभानुस् तथाष्टमः ॥**</p>
<p><strong>श्रीधर-स्वामी (भावार्थ-दीपिका) :</strong> <em>न व्याख्यातम्।</em></p>
<hr>
<p><strong>वंशीधरः (भावार्थ-दीपिका-प्रकाशः) :</strong> स्वर्भानुः स्वर्गे\ऽपि यस्य दीप्तिर्यश इत्य् अर्थः ॥१०॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> भानुर् इति सार्धकम् । अष्टम इति पर इतिवत् भानु-शब्दश् चारुशब्दवत् ज्येष्ठाया जाम्बवत्याः प्राक् सत्यभामायाः पुत्राणाम् उक्तिः प्रेमाधिक्येन तस्याः श्रेष्ठयात् एवम् अग्रेऽपि ज्ञेयम् ॥१०॥</p>
<hr>
<p><strong>सनातन-गोस्वामी (बृहद्-वैष्णव-तोषणी),जीव-गोस्वामी (क्रम-सन्दर्भः, बृहत्-क्रम-सन्दर्भः), विश्वनाथ-चक्रवर्ती (सारार्थ-दर्शिणी) :</strong> <em>न व्याख्यातम्।</em></p>
<hr>
<p><strong>॥ १०.६१.११ ॥</strong></p>
<p><strong>श्रीभानुः प्रतिभानुश् च सत्यभामात्मजा दश ।</strong><br>
साम्बः सुमित्रः पुरुजिच् छतजिच् च सहस्रजित् ॥**</p>
<p><strong>श्रीधर-स्वामी (भावार्थ-दीपिका) :</strong> <em>न व्याख्यातम्।</em></p>
<hr>
<p><strong>वंशीधरः (भावार्थ-दीपिका-प्रकाशः) : पुरुजिद्</strong> असङ्ख्य-जयी ॥११-१२॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> साम्ब इति च सार्धकम् । द्रविणो द्रविडश् चेति पाठ-द्वयं । <strong>हि</strong> एव । पित्रा सम्मताः न्यायादनपेतत्वेन निश्चिताः एवं साम्ब-पुराणादौ साम्बवृजिनस्य नारद-कल्पितत्वेनैव प्रसिद्धत्वात् तत्र श्री-भगवतोऽपि लोक शिक्षाभिप्रायेणैव तद् इच्छत्वात यथा मुसल-शापादावपीति भावः ॥११-१२॥</p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> <em>न व्याख्यातम्।</em></p>
<hr>
<p><strong>जीव-गोस्वामी (क्रम-सन्दर्भः) : साम्बाद्याः</strong> पितृ-सम्मताः ॥११-४०॥</p>
<hr>
<p><strong>जीव-गोस्वामी (बृहत्-क्रम-सन्दर्भः), विश्वनाथ-चक्रवर्ती (सारार्थ-दर्शिणी) :</strong> <em>न व्याख्यातम्।</em></p>
<hr>
<p><strong>॥ १०.६१.१२ ॥</strong></p>
<p><strong>विजयश् चित्रकेतुश् च वसुमान् द्रविडः क्रतुः ।</strong><br>
जाम्बवत्याः सुता ह्य् एते साम्बाद्याः पितृ-सम्मताः ॥**</p>
<p><strong>श्रीधर-स्वामी (भावार्थ-दीपिका), वंशीधरः (भावार्थ-दीपिका-प्रकाशः), जीव-गोस्वामी (लघु-वैष्णव-तोषणी) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> अष्टम इति पर इतिवत्, विशेषत श् च दीप्त्या चारुदेष्णादिभ्यो\ऽप्याधिक्यं बोधयति, ज्येष्ठायाः श्री-जाम्बवत्याः प्राक् श्री-सत्यभामायाः पुत्राणाम् उक्तिः प्रौढतया प्राक् तत्-पुत्रोत्पत्तेः । किं वा, प्रेमाधिक्येन तस्याः श्रेष्ठ्यात् । एवम् अग्रे\ऽपि ज्ञेयम् । हि एव, पिता वत्सलो येषु ते, पितुर् अत्यन्त-स्नेह-विषया एवेत्य् अर्थः । इति कुत्रापि कथ्यमानः श्री-साम्बापराधो निरस्तः वस्तुतो लोक-शिक्षार्थम्-एव तस्य कारितत्वेन मायिकत्वाद् इति दिक् ॥१२॥</p>
<hr>
<p><strong>जीव-गोस्वामी (क्रम-सन्दर्भः) :</strong> साम्बाद्याः पितृ-सम्मता इति ॥१२॥</p>
<hr>
<p><strong>जीव-गोस्वामी (बृहत्-क्रम-सन्दर्भः), विश्वनाथ-चक्रवर्ती (सारार्थ-दर्शिणी) :</strong> <em>न व्याख्यातम्।</em></p>
<hr>
<p><strong>॥ १०.६१.१३ ॥</strong></p>
<p><strong>वीरश् चन्द्रोऽश्वसेनश् च चित्रगुर् वेगवान् वृषः ।</strong><br>
आमः शङ्कुर् वसुः श्रीमान् कुन्तिर् नाग्नजितेः सुताः ॥**</p>
<p><strong>श्रीधर-स्वामी (भावार्थ-दीपिका) :</strong> श्रीमान् इति वसोः कुन्तेर् वा विशेषणम् ॥१३॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> वेगवान् इति नामैव । अमात्रोगान् हिनस्तीत्य् आमश् चिकित्सा-विज्ञः तद्धित-प्रत्ययानां सर्वार्थे विधानाद् धिसायामत्राण् ॥१३॥</p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> श्रीमान् इति तैर् व्याख्यातम् । यद् वा, श्री-सत्यभामात्मजानां भानु-नामत्वात् श्रीमान् एको भानुश् चन्द्रश् चैको ज्ञेयः, हरिश्चन्द्रादिवत् सञ्ज्ञायां सूडागमः, अस कारपाठो वा ॥१३॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> श्रीमान् इति सर्वेषाम् एव वा विशेषणम् ॥१३॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः), विश्वनाथ-चक्रवर्ती (सारार्थ-दर्शिणी) :</strong> <em>न व्याख्यातम्।</em></p>
<hr>
<p><strong>॥ १०.६१.१४ ॥</strong></p>
<p><strong>श्रुतः कविर् वृषो वीरः सुबाहुर् भद्र एकलः ।</strong><br>
शान्तिर् दर्शः पूर्णमासः कालिन्द्याः सोमकोऽवरः ॥**</p>
<p><strong>श्रीधर-स्वामी (भावार्थ-दीपिका) :</strong> भद्रो नाम एकल एकः । सोमको\ऽवरः कनीयान् । एते कालिन्द्याः सुता इति ॥१४॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> वृष-पदावृत्तिस्तु प्रवृत्ति-निमित्त-भेदात्, पूर्व वृष-पदं धर्मवत्-परम् इह तु वदान्यपरम्</p>
<blockquote>
<p>वृषो धर्मे बलीवर्दे राश्याखुशुक्रलेषु च । &gt;
श्रेष्ठे स्याद् उत्तरस्थोयं व्यासे\ऽपि परिकीर्तितः ॥ इति मेदिनी ।</p></blockquote>
<p>वीर इति वृष-विशेषणं, सर्वेषां वा । स्वामिना त्वेकल इति भद्रविशेषणं कृत्वा बीर इति नामान्तरम् एवोक्तम् । पूर्व वीरपदं शूरपरमिह तु वीराः सन्त्यस्येति वीरो मत्वर्थीयाच् । अवरश् च रमे त्रिषु इति धरणिः इह ज्यैष्ठ्यानुज-भावस्तुद्देशक्रमत एव ज्ञेयः ॥१४॥</p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> एकल एकः, न तु भद्र इति सर्वेषां विशेषणम् इत्य् अर्थः ॥१४॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> भ्रातृणाम् अपि मध्ये द्वयोर्वष इत्य् एकनामत्वं केनचिद् अपरिहार्येण कारणेन भवेत् व्यवहारस्तु मात्रादिनाम् अविशेषणेन सिद्धयतीति ज्ञेयम् एवम् अग्रे वीरोऽपि तद्-वच्छरबलाव् अपि ॥१४॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> भद्रो-नाम एकलः एकः सोमको\ऽवरः कनिष्ठः ॥१४॥</p>
<hr>
<p><strong>॥ १०.६१.१५ ॥</strong></p>
<p><strong>प्रघोषो गात्रवान् सिंहो बलः प्रबल ऊर्धगः ।</strong><br>
माद्र्याः पुत्रा महाशक्तिः सह ओजोऽपराजितः ॥**</p>
<p><strong>श्रीधर-स्वामी (भावार्थ-दीपिका) :</strong> माद्रया लक्ष्मणायाः ॥१५॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> सहओज इत्य् अत्र विनि लोपः गम्यमानस्याप्रयोग एव लोपः इति कैयटः ॥१५॥</p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> सहादयस् त्रयो\ऽप्य् अकारान्ताः । यद् वा, सह ओजसो सान्तौ, अपराजित तकारान्तः द्वन्द्व-समासः, सञ्ज्ञापेक्षया तन्नायोः पुंस्त्वम् । किं वा, मूर्तं सह एव ओज एवेत्य् अभिप्रायेण नपुंसकत्वम् ॥१५॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> सह ओजसी सकारान्ते मूतं सह एवाम् इत्य् आद्यभिप्रायेण पुत्राः सुताः इति पाठ-द्वयम् ॥१५॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> मायाः लक्ष्मणायाः ॥१५-१७॥</p>
<hr>
<p><strong>॥ १०.६१.१६ ॥</strong></p>
<p><strong>वृको हर्षोऽनिलो गृध्रो वर्धनोन्नाद एव च ।</strong><br>
महांसः पावनो वह्निर् मित्रविन्दात्मजाः क्षुधिः ॥**</p>
<p><strong>श्रीधर-स्वामी (भावार्थ-दीपिका) :</strong> क्षुधिश् च दशमः । एते मित्रविदात्मजाः ॥१६॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> महानाशो भोजनं यस्य स तथा । वैयधिकरण्ये पूर्व-पदस्याकार आर्षत्वाद् एव । महं तेजो\ऽश्रुत इति वा महश् च महसा सह इति द्विरूपकोशात् ॥१६॥</p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> एव अपि, अन्नादो\ऽपि, महांसश् च, वर्धनादिसञ्ज्ञाया साम्येन, महाश इति पाठश् च क्वचित् , शेव्यानाम् अपि सैवेति टीकास्यास्ति, मित्रविन्दात्मजा इत्य् अस्यानन्तरं लेख्याया अपि लेखक-भ्रमेणैव ॥१६॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> सह ओजसी सकारान्ते मूतं सह एवाम् इत्य् आद्यभिप्रायेण पुत्राः सुताः इति पाठ-द्वयम् ॥१५॥ महांश इत्य् अत्र महासिः कचित् वह्वन इत्य् अत्र वर्धनः कचित् ॥१६॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः), विश्वनाथ-चक्रवर्ती (सारार्थ-दर्शिणी) :</strong> <em>न व्याख्यातम्।</em></p>
<hr>
<p><strong>॥ १०.६१.१७ ॥</strong></p>
<p><strong>सङ्ग्रामजिद् बृहत्सेनः शूरः प्रहरणोऽरिजित् ।</strong><br>
जयः सुभद्रो भद्राया वाम आयुश् च सत्यकः ॥**</p>
<p><strong>श्रीधर-स्वामी (भावार्थ-दीपिका) :</strong> सङ्ग्रामजित्-प्रमुखाः सत्यकान्ता भद्रायाः सताः, शैब्यानामापि सैव ॥१७॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> सैव भव । अष्टानां सर्व-मुख्यानां पुत्रानुक्त्वा षोडश-सहस्रमुख्याया रोहिण्या आह&mdash;दीप्तिमान् इति ॥१७॥</p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> भद्रायाः सुता इत्य् अस्यानन्तरं लेखः, श्री-विष्णु-पुराणीयै-तत्-प्रसङ्गे शैव्यायां मित्रविन्दायाम् [वि।पु। ५.३२.३] इति तथात्रैवाग्रे कुरुक्षेत्र-यात्रायां श्रोद्रौपदो प्रश्ने शैत्ये मित्रविन्दे इति च श्री-स्वामि-पादैर् एव व्याख्यातत्वात् ॥१७॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> सङ्ग्रामेति शेव्यानाम् अपि सैवेति टीका व्याख्यायास्तु मित्रविन्दात्मजा इत्य् अस्यानन्तरं योग्यायाः अपि लेखक-भ्रमेणैव भद्रायाः सुता इत्य् अस्यानन्तरं लेखः श्री-विष्णु-पुराणे ह्य् एतत्-प्रसङ्गे शैब्यायां मित्रविन्दायाम् [वि।पु। ५.३२.३] इति तथात्रैवाग्रे कुरुक्षेत्र-यात्रायां श्री-द्रौपदी-प्रश्ने शैब्यति मित्रविन्दे इति च टीकैव ॥१७॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः), विश्वनाथ-चक्रवर्ती (सारार्थ-दर्शिणी) :</strong> <em>न व्याख्यातम्।</em></p>
<hr>
<p><strong>॥ १०.६१.१८ ॥</strong></p>
<p><strong>दीप्तिमांस् ताम्र-तप्ताद्या रोहिण्यास् तनया हरेः ।</strong><br>
प्रद्युम्नाच् चानिरुद्धोऽभूद् रुक्मवत्यां महा-बलः ॥**</p>
<p><strong>श्रीधर-स्वामी (भावार्थ-दीपिका) :</strong> रोहिण्याः सतानाम् उक्तिर् अन्यासाम् उपलक्षणार्थम् ॥१८॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> प्रासङ्गिक म् आह&mdash;प्रद्युम्नाद् इति । भोजकटे&mdash;स्थितस्येति शेषः ॥१८॥</p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> रोहिणी शताधिक-षोडश-सहस्र-महिषीणां मुख्या, तस्याम्, त्वर्थे चकारः । पौत्रोत्पत्त्याभिन्नोपक्रमात् तु-शब्दो विरोधे, श्री-भगवद्-वेषिणो रुक्मिणः पुत्र्यां तत्रापि तत्-पुरे श्रीमद्-अनिरुद्धोत्पत्तः, अत एवाश्चर्याद् आह&mdash;हे राजन्न् इति । राजमान इति वा । एतेषां श्री-प्रद्युम्नादीनाम्ः हे नृपेति आनन्येनाद्भुतत्वात् ॥१८-१९॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> दीप्तीत्य् अर्धकम् । रोहिणी शताधिक-षोडश-सहस्र-महिषीणां मुख्या तस्याः ॥१८॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> अष्टानां सर्व-मुख्यानां पुत्रानुक्त्वा षोडश-सहस्र-मुख्याया रोहिण्या आह&mdash;दीप्तिमान् इति ॥१८॥</p>
<hr>
<p><strong>॥ १०.६१.१९ ॥</strong></p>
<p><strong>पुत्र्यां तु रुक्मिणो राजन् नाम्ना भोजकटे पुरे ।</strong><br>
एतेषां पुत्र-पौत्राश् च बभूवुः कोटिशो नृप ॥**</p>
<p><strong>मातरः कृष्ण-जातीनां सहस्राणि च षोडश ।</strong></p>
<p><strong>श्रीधर-स्वामी (भावार्थ-दीपिका) :</strong> एतेषाम् इति । अन्येषाम् अपि श्री-कृष्ण-पुत्राणां शत-सङ्ख्यस्त्रीषु पुत्राः पौत्राश् च कोटिशो बभूवः । तत्र हेतुत्वेन श्री-कृष्ण-पत्नीनां बाहुल्यमनुस्मारयति । मातरः कृष्ण-जातानाम् इति । च-शब्देनाधिकाश् चेत्य् उक्तम् ॥१९ ॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> एतेषां प्रद्युम्नादीनाम् । तत्र कृष्ण-पुत्र पौत्रानन्त्ये । अधिका अष्टोत्तर-शतम् इति ज्ञेयम् ॥१९॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> आश्चर्याद् आह&mdash;हे राजन् इति ! एतेषां श्री-प्रधुम्नादीनाम् ॥१९॥</p>
<hr>
<p><strong>सनातन-गोस्वामी (बृहद्-वैष्णव-तोषणी), जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> मातर इति कृष्ण-जातानां मातर एव सङ्ख्यातुं शक्यते नतु पुत्र-पौत्रादयः ताश् च षोडश-सहस्राणि अष्टोत्तर-शतानि च ॥१९॥</p>
<hr>
<p><strong>॥ १०.६१.२० ॥</strong></p>
<p><strong>श्री-राजोवाच&mdash;</strong></p>
<p><strong>कथं रुक्म्य् अरि-पुत्राय प्रादाद् दुहितरं युधि ।</strong><br>
कृष्णेन परिभूतस् तं हन्तुं रन्ध्रं प्रतीक्षते ॥**</p>
<p><strong>एतद् आख्याहि मे विद्वन् द्विषोर् वैवाहिकं मिथः</strong></p>
<p><strong>श्रीधर-स्वामी (भावार्थ-दीपिका) :</strong> यः कृष्णं हन्तुं रन्ध्र प्रतीक्षते स कथं प्रादाद् इति । बैवाहिकं विवाह-निमित्तम् ॥२०॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> अरिपुत्राय कृष्ण-पुत्राय । रन्ध्रमवकाशम् । यो रुक्मी । विवाह-निमित्तं विवाहकारणम् । रंध्र तु दूषणे छिद्रे इति मेदिनी ॥२०॥</p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> अरेः श्री-कृष्णस्य पुत्राय प्रादात् प्रणयेनादात् । अरिन्त्वम् एव दर्शयति&mdash;युधि परिभूत इति । प्रतीक्षते अपेक्षते मृगयते वा । हे विद्वन्न् इति तत्-त्वया ज्ञायत एवेति भावः ॥२०॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> कथम् इति सार्धकम् ॥२०॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> वैवाहिक विवाहस्य कारणम् ॥२०॥</p>
<hr>
<p><strong>॥ १०.६१.२१ ॥</strong></p>
<p><strong>अनागतम् अतीतं च वर्तमानं अतीन्द्रियम् ।</strong><br>
विप्रकृष्टं वयवहितं सम्यक् पश्यन्ति योगिनः ॥**</p>
<p><strong>श्रीधर-स्वामी (भावार्थ-दीपिका) :</strong> रुक्मिणो\ऽभि प्रायं कथं जानीम इति चेद् अत आह । अनागतम् इति । अतीन्द्रियम् अस्मदादीद्रियागोचरम् । विप्रकृष्टं दूरस्थम् । व्यवहितं कुड्याद्यन्तरितम् ॥२१॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> ननु, दुर्घट-घटना कारिणीयं भगवद् इच्छा भगवल्-लीला-शक्तिर् एव सा सामान्यतो ज्ञायताम्, विशेष-पर्यालोचनं त्वस्या अशक्यम् इत्य् आशङ्क्याह&mdash;अनागतम् इति । योगिनस् तावद् अनागतादिकं जानन्ति, भगवद्-भक्ति-विशेषत्वेन परम-तद्-विशेषा भवन्तस्तु भगववत्-सम्बन्धिनम् अपि तत्-तद्-विशेष जानन्तीति भावः । अनागतं भावि ॥२१॥</p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> तद्-एवाभिव्यञ्जयति-अनागतम्-इति । ननु, वर्तमानम् अन्ये\ऽपि पश्यन्ति ? तत्राह&mdash;अतीन्द्रियम् इति । तद् एवाह&mdash;विप्रेति पदद्वयेन । योगिनो\ऽपि पश्यन्ति, किं पुनर् भवादृशाः श्री-भगवद्-भक्तवरा इत्य् अर्थः । अन्यत् तैर् याख्यातम् । यद् वा, अतीन्द्रियं ब्रह्म व्यवहितं मायान्तरतम् अविशेषेण श्री-नारायणाद् अप्याधिवयेन प्रकृदं श्री-कृष्णञ्च पश्यन्ति, यतो योगिनो भत्ति योगवन्तः, किं पुनः रुक्मिणो\ऽभिप्रायम् इति भावः ॥२१॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> ननु, दुर्घट-घटनाकारिणीयं भगवद् इच्छा भगवल्-लीला-शक्तिर् एव वा सामान्यतो ज्ञायतां तद्-विशेष-पर्यालोचनन्त्व-शक्यम् इत्य् आशङ्कयाह&mdash;अनागतम् इति । योगिनस्तावद् अन्यदनागतादिकं जानन्ति भगवद्-भक्ति-विशेषत्वेन परम-तद्-विशेषाः भवन्तस्तु भगवत्-सम्बन्ध्य् अपि तत्-तद्-विशेषं जानन्तीति भावः ॥२१॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> अनागतम् इति । तेनाहम् अप्य् अतेत्र जानामीति न वक्तव्यम् इति भावः ॥२१॥</p>
<hr>
<p><strong>॥ १०.६१.२२ ॥</strong></p>
<p><strong>श्री-शुक उवाच&mdash;</strong></p>
<p><strong>वृतः स्वयं-वरे साक्षाद् अनङ्गोऽङ्ग-युतस् तया ।</strong><br>
राज्ञः समेतान् निर्जित्य जहारैक-रथो युधि ॥**</p>
<p><strong>श्रीधर-स्वामी (भावार्थ-दीपिका) :</strong> तत्रोत्तरम् । स्वयंवरे रुक्मवत्या वृतः सन् राज्ञो निर्जित्य जहारेति ॥२२॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> तत्राक्षेपे । एक रथः सेनाहितः । भीतो\ऽयं वैरि-पुत्राय कन्यां दित्सतीत्य् अप्रतिष्ठा-भयाद्-रुक्मिणा स्व-पुत्र्याः स्वयंवरणमकारि इत्य् आह&mdash;वृत इति । वरणे हेतुः&mdash;अन्यत्र य आवेश-भावेनानङ्गः स पुनर् अत्र साक्षात्-पूर्ण-रूपोङ्गयुत श्चेत्य् अर्थः । समेतान् तथा स्वयम्वरे तस्मिन्वृतेऽपि तेन सह योद्धुं मिलितान् । विवाहोत्तरं मातुल-प्रीत्या तस्य पुरे चिरवासेन । यद् वा, द्वारकातः पुनर् आनयनात्-तत्रानिरुद्धस्य जन्माभूद् इति ज्ञेयम् ॥२२॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> तत्र तम् एवेयं वरीतेति निश्चित्य तद् असहिष्णु-निज-वर्ग-वञ्चनार्थं स्वयम्वरश् च कृत इत्य् आह&mdash;वृत इति । वरणे हेतुः, अन्यत्र य आवेश-भावेनानङ्गः स पुन रत्र साक्षात्-पूर्ण रूपः अङ्गयुत श्चेत्य् अर्थः, समेतान् स्वयम्बरे तया वृतेनापि तेन सह मत्सरेण योद्धुं मिलि तान् युधि निजित्येत्य् आदिना महा-पराक्रमः उक्तः एव विवाहानन्तरं मातुलस्य प्रीत्या तस्य पुरे चिर-निवासेन किं वा, द्वारकां गतस्य तस्य पुनः प्रत्यानयनात् तत्रानिरुद्धस्य जन्मेत्युक्तम् ॥२२॥</p>
<hr>
<p><strong>सनातन-गोस्वामी (बृहद्-वैष्णव-तोषणी), जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> कारितेत्य् आह वृत&mdash;इति ॥२२॥</p>
<hr>
<p><strong>॥ १०.६१.२३ ॥</strong></p>
<p><strong>यद्य् अप्य् अनुस्मरन् वैरं रुक्मी कृष्णावमानितः ।</strong><br>
व्यतरद् भागिनेयाय सुतां कुर्वन् स्वसुः प्रियम् ॥**</p>
<p><strong>श्रीधर-स्वामी (भावार्थ-दीपिका) :</strong> यद्यपि श्री-कृष्णावमानितस् तथापि वैरम् अनुस्मरन्न् अपि व्यतरत्-प्रादात् अन्वमोदतेत्य् अर्थः ॥२३॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> इत्य् अर्थ इति-न तु तेन श्रद्धया दत्ता हतामन्यः शाल्व इवाम्बां न ग्रहीष्यतीति हेतोस्तद्-दानं स्वीकृतवान् इति भावः । कारणान्तरम् आह&mdash;स्वसुर् इति, स्वप्राण-रक्षिकायाः स्वसुः श्री-रुक्मिण्याः प्रियं कुर्वन् कर्तुम् ॥२३॥</p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> वैरमनुस्मरन् सदा चिन्तयन्न् अपि स्वसुः श्री-रुक्मिण्याः स्नेहेन ददाव् इत्य् अर्थः । अङ्गयुत इति कामद् एवत्वाद् अप्य् उत्कर्ष उक्तः, अतो वृतः, समेतान् स्वयम्बरे तया वृत्तेनापि तेन सह दुर्बद्धया द्वेषेण युद्धार्थं मिलितान्, युधि निजितेत्य् आदिना महा-पराक्रम उक्तः । एवं विवाहानन्तरं मातुलस्य प्रीत्या तस्य पुरे चिरं वासेन किं वा, द्वारकां तस्य पुनः गतस्य श्वशुरेण प्रत्यानयनात्-तत्रानिरुद्धस्य जन्मेति ज्ञेयम् ॥२३॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> यद्यपीति द्वयं तैर् व्याख्यातं तत्र व्यतिक्रमेण व्याख्यानं सिद्धान्ते स्वयंवरणस्य मुख्यत स्वसृ-प्रिय-चिकीर्षायासु तद्-अनुमोदन-मात्रत्वेन गौणतेति ज्ञापनार्थं यद् वा, वैरम् अनुस्मरन् सदा चिन्तयन्न् अपि स्वसः श्री-रुक्मिणी-नाम्न्याः श्री-भगवन्-महा-शशक्तेस् तत्-स्वसृ-भूतायाः स्नेह-प्राबल्येनैव ददाव् इत्य् अर्थः । अग्रेऽपि स्वसः प्रिय-चिकीर्षयेत्येव वक्ष्यते ॥२३॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> तत्रोत्तर स्व-प्राण रक्षिकायाः स्वसुः प्रियं कुर्वन् कर्तुम् ॥२३॥</p>
<hr>
<p><strong>॥ १०.६१.२४ ॥</strong></p>
<p><strong>रुक्मिण्यास् तनयां राजन् कृतवर्म-सुतो बली ।</strong><br>
उपयेमे विशालाक्षीं कन्यां चारुमतीं किल ॥**</p>
<p><strong>श्रीधर-स्वामी (भावार्थ-दीपिका) :</strong> स् सर्वासाम् अपि एकैका कन्या तत्-सर्वविवाहोपलक्षणार्थं ज्येष्ठ-कन्या-विवाहम् आह&mdash;। रुक्मिण्या इति ॥२४॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> सर्वासां कृष्ण-भार्याणाम् । चारुमतीनाम्नी बलीनामा । यद्य् अप्य् अयं विवाहो\ऽनुचितस् तथापि जन्मान्तरीय-कर्म-वशाद्-भगवद् अनुमोदनेनाशास्त्रीयम् अपि शास्त्रीयं भवति वेदस्यापि तदाज्ञा-रूपत्वात्-तद् उक्तं क्रियते मया प्रोक्तं हि लोकस्य प्रमाणं सत्य-लौकिके इति कपिल-देवोक्तेः । एतत्-पुंसां परं श्रेयो यत्-तवाज्ञानुपालनम् इति भृगक्तेः ॥२४॥</p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> बलीति&mdash;गुणः, विशालाक्षाख्य इति रूपञ्च सूचितम् । अतो राजन राजमानः, हे नपेति वा, किल निश् च ये, मृत्यस्य प्रभु-कन्या-विवाहे संशया न कार्यस् तस्य भक्त-वात्सल्याद् इत्य् अर्थः ॥२४॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> नूनं बलीति-सञ्ज्ञा सा च सर्वेषां गुणानाम् उपलक्षणम् अत एव तस्मै सा दत्तेति भावः । विशालाक्षीम् इति धन्या पितृमुखी कन्या इति न्यायात् ॥२४॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः), विश्वनाथ-चक्रवर्ती (सारार्थ-दर्शिणी) :</strong> <em>न व्याख्यातम्।</em></p>
<hr>
<p><strong>॥ १०.६१.२५ ॥</strong></p>
<p><strong>दौहित्रायानिरुद्धाय पौत्रीं रुक्म्य् आददाद् धरेः ।</strong><br>
रोचनां बद्ध-वैरोऽपि स्वसुः प्रिय-चिकीर्षया ॥**</p>
<p><strong>जानन्न् अधर्मं तद् यौनं स्नेह-पाशानुबन्धनः ॥</strong></p>
<p><strong>श्रीधर-स्वामी (भावार्थ-दीपिका) :</strong> यौनं विवाहः । तद्-यौनम् अधर्म जानन्न् इति द्विषन्नं न भोक्तव्यं द्विषतं नैव भोजयेत् इति लोकविरोधात् । अस्वयं लोकविद्विष्टं धर्मम् अप्य् आचरेन तु इति निषेधाच् चेत्य् अर्थः ॥२५-२६॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> योन्यै तत्-प्राप्तय इदं यौनं विवाहः । तत् मातुल-पुत्रीविवाह-रूपम् । यद्यपि मातुलस्य सुतामूढ्वामातगात्रां तथैव च इत्य्-आदि-स्मृतेः प्रायश् चित्तविधानाद् अधर्मो\ऽपि तथापि आयाहीन्द्र पथिभिरीछनेभिर् यज्ञमिमं नो भागं जुषस्व तृप्तां जहुर् मातुलयेव योषा भागस्ते पैतृष्वसेयीम् इव इति मन्त्र-लिगात् । यौषापत्यं मातुलीयं यथा भागः पितृष्वसुः पुत्रस्यैवंवयान्तेंशंजुषस्वेन्द्रेत्यृषिजङ्गौ इति श्रुतेः स्मृत्य् अपेक्ष या बलवत्त्वम् । तद् उक्तम् श्रुत्या स्मृतेविरोधे श्रुतिर् बलीयसी । तथा हि&mdash;</p>
<blockquote>
<p>श्रुति-स्मृति-पुराणानां विरोधो यत्र दृश्यते । &gt;
श्रौतं तत्र प्रमाणं स्याद्वयोर् द्वैधे श्रुतिर्वरा ॥ &gt;
श्रुति-द्वधं तु यत्र स्यात्-तत्र धर्मावुभौ स्मृतौ । &gt;
स्मृति-द्वैधे तु विषयः कल्पनीयः पृथक्-पृथक्॥</p></blockquote>
<p>इत्य् आचारार्कोक्तेर् यद्यपि मातुलस्य सुतामूढ्वा इत्य्-आदि-स्मतेः मातुलस्येव व योषाभागस्ते इत्य्-आदि-श्रुतेः प्राबल्यम् अस्ति तथापि अस्वर्गं लोक-विद्विष्ट-धर्मम् अप्य् आचरेन्नहि इति लोक-विद्विष्टत्वाद्-धर्मत्वे\ऽप्य् अकार्यत्वम् एव । यच् चोक्तम्&mdash;</p>
<blockquote>
<p>दक्षिणे मातुली-कन्या ह्य् उत्तरे मांस-भोजनम् । &gt;
चर्मोदक धन्वनि च न दुष्टं मनुर् अब्रवीत् ॥</p></blockquote>
<p>इति तच् च तत्रत्यानां देश-धर्मत्वान्न दुष्टम् । तद् उक्तं स्मृत्यन्तरे।&mdash;</p>
<blockquote>
<p>यद्यपि स्यात् स्वयं ब्रह्मा त्रैलोक्याकर्षण-क्षमः । &gt;
तथापि लौकिकाचारं मनसापि न लङ्घयेत् ॥ &gt;
समयाचारिको धर्मो जाति-देश-कुलोद्भवः । &gt;
ग्रामाचारः परिग्राह्यः सर्वत्रैव यथोदितम् ॥इति ।</p></blockquote>
<p>एवम् एक-कुलस्थ-देवकी-वसुदेव-कृष्ण-सत्यभामा-विवाहवत्-पूर्वोक्त-चारुमती-कृतवर्म- सुतविवाहोऽपि कुल-धर्मत्वान्न दुष्टः । यद् वा, यादवानां चन्द्र-सूर्योभय-वंश्यानाम् अन्यतरत्वमादाय भिन्न वंशतापि सम्भवति । तथा च सर्वथैव तेषां परस्पर-विवाहे न दोषः । उभय-वंश्यत्वं यदूनां हरि-वंशे वर्णितम् । तथा हि&mdash;ययातेर् यदुः, यदोः क्रोष्टा, क्रोष्टुर् देवमीढः, तस्माच्-छूरः, तस्माद्-वसुदेवः, तत कृष्णः । पुनः सूर्य-वंशाद्-धर्यश्वाद्यदुः, यदोर् माधवः, तस्मात्-सत्त्ववान्, सत्त्वतो भीमः, भीमादन्धकः, ततो रैवतः, तत ऋक्षः, ततो विश्व-गर्भः, ततो वसुः, वसोर् वसुदेवः, ततः कृष्ण इति चन्द्रवंशीययदोः षष्ठस्य सूर्य-वंशीयात्तत एकादशत्वं च कृष्णस्य न कल्पान्तराभिप्रायं किं तु गृहाद्-गृहान्तर-प्रवेशवद्-योगबले नैक एव यदुः सूर्य-वंशे\ऽपि प्रादुर्बभूव सूर्य-वंशं स्ववंशे आनीतवान् । यथा ब्रह्मणो मानसः पुत्रो बसिष्ठः केनचिन्-निमित्तेन पुनर् मित्रावरुणाभ्यां जन्म लब्ध्वापि वसिष्ठत्वं न जहौ । एवं यदुर् अपि लीलया देह-द्वयं दध्रे, न तावद्द्वौ यदू जाताव् एक एव यदुवंश-द्वयकर्तेति । एवं वसुदेव-कृष्णाव् अपि वंश-द्वयानुगताव् एक एव । एवं वसुशरयोर् अपि पितृ-भेदान्नाम् अभेदे\ऽपि स्कन्द-सनत्कुमारवद्-यक्त्यैक्यम् एव । यादवानां देवतात्वेनाप्य् एकस्योमय-सम्बन्धस्य युगपत्-सम्भवान्न विरोधः । अत एव काचन्-नर-धर्मोल्लङ्घने\ऽपि न तेषां दोषः शास्त्रस्य मनुष्य-परत्वम् एव प्राय इति लोक-सङ्ग्रहार्थं स्वीकुर्वतुं शास्त्रं मा वेत्यलं प्रसक्तानुप्रसक्तेन ॥२५॥</p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> हरेः-हरी बद्धवैरो\ऽपि अधर्मम् लोकाचार-विरुद्धेन अन्याय्यं जानन्न् अप्य् अदात्, यतः स्नेह-पाशेन अनु निरन्तरं वध्यत इति तथा सः ॥२५॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> दौहित्रायेति सार्धकम् । हरेः हरौ बद्धवैरोऽपि अधर्मं क्वचित् मातुल-कन्या-परिणयशास्त्रे आचारे सत्य् अपि शत्रु-सम्बन्धस्य तत्रत्यलोकानाम् अपि व्यवहार-विरुद्धत्वेनान्याय्यत्वं जानन्न् अप्य् अददात् यतः स्नेह-पाशेनानु निरन्तरं बध्यत इति तथा सः ॥२५॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> यौनं विवाहं अधर्मम् अधर्म-हेतुं जानन्नपीति द्विषद् अन्नं न भोक्तव्यं द्विषन्तं नैव भोजयेत् इत्य्-आदि-लोकविरोधात् अस्वर्ग्यं लोकविद्विष्टं धर्मम् अप्य् आचरेन् न तु इति निषेधाच् चेत्य् अर्थः ॥२५-२६॥</p>
<hr>
<p><strong>॥ १०.६१.२६ ॥</strong></p>
<p><strong>तस्मिन्न् अभ्युदये राजन् रुक्मिणी राम-केशवौ ।</strong><br>
पुरं भोजकटं जग्मुः साम्ब-प्रद्युम्नकादयः ॥**</p>
<p><strong>श्रीधर-स्वामी (भावार्थ-दीपिका) :</strong> <em>न व्याख्यातम्।</em></p>
<hr>
<p><strong>वंशीधरः (भावार्थ-दीपिका-प्रकाशः) :</strong> तस्मिन् विवाह-लक्षणे । <strong>अभ्युदये</strong> मङ्गले आविर्भावे प्रकाशे च मङ्गले\ऽभ्युदयः स्मृतः इति धरणिः ॥२६॥</p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> <strong>अभ्युदये</strong> महोत्सवे । <strong>आदि</strong>-शब्दात् सर्वे कुमारा यादवाश् च, <strong>साम्बात्</strong> पश्चात् <strong>प्रद्युम्नस्य</strong> उक्तिः, श्वशुरस्य मरण-शङ्कयागमने तस्य गौणत्वात् । अत एव संज्ञा-मात्रापेक्षया क-प्रत्ययः । हे <strong>राजन्न्</strong> ! इति दुष्ट-रुक्मिणो मृत्यु-हेतूपसत्त्या प्रहर्षात् ॥२६॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> एवम् अपि श्री-भगवति कौटिल्यस्य फलम् आह&mdash;तस्मिन्न् इति । <strong>अभ्युदये</strong> महोत्सवे रुक्मिण्या आदाव् उक्तेः भ्रातृ-गृहाय तस्या एव प्रयोजकत्वात् । श्री-राम् अस्य साम्बस्य चादाव् उक्तिः स्व-सम्बन्धि-गृहे श्री-कृष्णेन श्री-प्रद्युम्नेन च स्वस्माद् अपि यथा स्वं तस्य पुरस्कारात् ॥२६॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः), विश्वनाथ-चक्रवर्ती (सारार्थ-दर्शिणी) :</strong> <em>न व्याख्यातम्।</em></p>
<hr>
<p><strong>॥ १०.६१.२७ ॥</strong></p>
<p><strong>तस्मिन् निवृत्त उद्वाहे कालिङ्ग-प्रमुखा नृपाः ।</strong><br>
दृप्तास् ते रुक्मिणं प्रोचुर् बलम् अक्षैर् विनिर्जय ॥**</p>
<p><strong>श्रीधर-स्वामी (भावार्थ-दीपिका) :</strong> लोकविरुद्धाचरण-फलं वक्तम् आह। तस्मिन्न् इति ॥२७॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> तस्मिन्-प्रकृते । अक्षैः पाशकैः</p>
<blockquote>
<p>अक्षो रथस्यावयवे व्यवहारे विभीतके । &gt;
पाशके शकटे कर्षे ज्ञाने चात्मनि रावणौ ॥ इति हेमचन्द्रः &gt; ॥२७॥</p></blockquote>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> नृपाः प्रायो दाक्षिणात्या रुक्मिणः सुहृदो विवाहोत्सवे तेनाहूताः, तथा च श्री-हरि-वंशे&mdash;</p>
<blockquote>
<p>संयुक्ता ज्ञातयश् चैव रुक्मिणः सुहृदश् च ये ।</p></blockquote>
<p>आहूता रुक्मिणा तेऽपि तत्राजग्मुर्नराधिपाः ॥इति ॥ [ह।वं। २.६१.१५]</p>
<p>दृप्ताः गविताः, प्रोत्साह्योचुः, बलं महाबलिनमपीति भावः । विशेषेणान्यतो\ऽधिकतया, अतो निःशेषेण सर्वस्व-ग्रहणादिना जय ॥२७॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> तस्मिन्-निवृत्त इति सार्धकम् । नृपो यथा हरि-वंशे&mdash;</p>
<blockquote>
<p>संयुक्ता ज्ञातयश् चैव रुक्मिणः सुहृदश् च ये ।</p></blockquote>
<p>आहूता रुक्मिणा तेऽपि तत्राजग्मुर् नराधिपाः ॥ [ह।वं। २.६१.१५] इति ॥२७॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> बलं रामम् इति कृष्णस्य द्यते\ऽपि दुर्जयत्वनिश्चयाद् इति भावः ॥२७॥</p>
<hr>
<p><strong>॥ १०.६१.२८ ॥</strong></p>
<p><strong>अनक्ष-ज्ञो ह्य् अयं राजन्न् अपि तद्-व्यसनं महत् ।</strong><br>
इत्य् उक्तो बलम् आहूय तेनाक्षैर् रुक्म्य् अदीव्यत ॥**</p>
<p><strong>श्रीधर-स्वामी (भावार्थ-दीपिका) :</strong> अदीव्यत् क्रीडितवान् ॥२८-२९॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> तेन बलेन ॥२८॥</p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> कथम् एतद् घटेतेत्य् अपेक्षायाम् आह&mdash;अनक्षज्ञ इति । हि यतः प्रोत्साहयन्ति, हे राजन्न् इति राजत्वेन तव सम्यग् अक्षज्ञानं भातीति भावः । अदीव्यत सभामध्ये, तथा च श्री-हरि-वंशे&mdash;</p>
<blockquote>
<p>ते शुभां काञ्चन-स्तम्भां कुसुमैर् भूषिताजिराम् ।</p></blockquote>
<p>सभामाविविशुर्हृष्टाः सिक्तां चन्दनवारिणा ॥ [ह।वं। २.६१.२३]</p>
<p>किं च&mdash;</p>
<blockquote>
<p>निकृत्य तं जिगीषन्तो दाक्षिणात्या नराधिपाः । &gt;
मणि-मुक्ताः सुवर्णञ्च तत्रानिन्युः सहस्रशः ॥ &gt;
ततः प्रावर्तत द्यूतं तेषां रतिविनाशनम् ।</p></blockquote>
<p>कलहस्यास्पदं घोरं दुर्मतीनां क्षयावहम् ॥ [ह।वं। २.६१.२६-२७] इति ॥२८॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> हि यतः प्रोत्साहयन्ति हे राजन्न् इति राजत्वेन तव सम्यग् अक्षज्ञानं भवतीति भावः । इतीत्यर्धकम् अदीव्यत सभा-मध्ये तथा च तत्रैव&mdash;</p>
<blockquote>
<p>ते शुभां काञ्चन-स्तम्भां कुसुमैर् भूषिताजिराम् ।</p></blockquote>
<p>सभामाविविशुर्हृष्टाः सिक्तां चन्दनवारिणा ॥ [ह।वं। २.६१.२३]</p>
<p>किं च&mdash;</p>
<blockquote>
<p>निकृत्य तं जिगीषन्तो दाक्षिणात्या नराधिपाः । &gt;
मणि-मुक्ताः सुवर्णञ्च तत्रानिन्युः सहस्रशः ॥ &gt;
ततः प्रावर्तत द्यूतं तेषां रतिविनाशनम् ।</p></blockquote>
<p>कलहस्यास्पदं घोरं दुर्मतीनां क्षयावहम् ॥ [ह।वं। २.६१.२६-२७] इति ॥२८॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> प्रथमं सुवर्ण-मुद्राणां शतं ततः सहस्र ततो\ऽयुतं तं पणं नामृष्यत् अन्तश्चुकोपेत्य् अर्थः ॥२८-२९॥</p>
<hr>
<p><strong>॥ १०.६१.२९ ॥</strong></p>
<p><strong>शतं सहस्रम् अयुतं रामस् तत्राददे पणम् ।</strong><br>
तं तु रुक्म्य् अजयत् तत्र कालिङ्गः प्राहसद् बलम् ॥**</p>
<p><strong>श्रीधर-स्वामी (भावार्थ-दीपिका) :</strong> <em>न व्याख्यातम्।</em></p>
<hr>
<p><strong>वंशीधरः (भावार्थ-दीपिका-प्रकाशः) :</strong> पणं लापित-द्रव्यम्&mdash;</p>
<blockquote>
<p>पणो वराटमाने स्यान्मूले कार्षापणे ग्रहे । &gt;
द्यूतदेये धने चैव भृतिस्तुत्योर् अपि स्मृतः ॥ इति धरणिः ।</p></blockquote>
<p>तं पणम् । तत्र तदा । कालिङ्गस् तद्-देशेशः । केचित्तु दन्तवक्र एव स इत्यूचुः । कालिङ्गो भूमिकर्कारौ दन्ताबल-भुजङ्गयोः इति मेदिनी । तद्-धसनम् ॥२९॥</p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> शतं निष्काणाम्, प्राक् ततः सहस्र ततो\ऽयुतम् इति क्रमेण ज्ञेयम् । तत्र द्यूते प्रहसनम् एवाह&mdash;दन्तान् इति । उच्चैर् अतिशयेन सम्यग् दर्शयन् प्रकटयन्, उच्चान् इति वा, तत् प्रहसनम्, हलायुधो महावीर इति भावः । अतो नामप्यत्, अन्तश्चुक्रोधेत्य् अर्थः ॥२९॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> शतम् इति सार्धकम् । शतं निष्काणां प्राक् ततः सहस्रं ततो\ऽयुतं दश-सहस्राणि तत्र द्यते प्रहसनम् एवाह&mdash;दन्तान् इति । उच्चैर् अतिशयेन सम्यग् अदर्शयन् हलायुधः प्रसिद्ध-निजास्त्र-पराक्रम इत्य् अर्थः । अतो नामृष्यत् अन्तश् चुक्रोधेत्य् अर्थः ॥२९॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः), विश्वनाथ-चक्रवर्ती (सारार्थ-दर्शिणी) :</strong> <em>न व्याख्यातम्।</em></p>
<hr>
<p><strong>॥ १०.६१.३० ॥</strong></p>
<p><strong>दन्तान् सन्दर्शयन्न् उच्चैर् नामृष्यत् तद् धलायुधः ।</strong><br>
ततो लक्षं रुक्म्य् अगृह्णाद् ग्लहं तत्राजयद् बलः ॥**</p>
<p><strong>श्रीधर-स्वामी (भावार्थ-दीपिका) :</strong> निष्काणां लक्षं ग्लहं पणं कृतवान् । कैतवं कपटम् ॥३०॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> ततः कालिङ्गहासोत्तरम् । निष्कणां दीनाराणाम् ।</p>
<blockquote>
<p>निष्कामस्त्री साष्ट-हेमशते दीनारकर्षयोः । &gt;
वक्षोलङ्करणे हेम पात्रे हेमपले\ऽपि च ॥ इति मेदिनी ।</p></blockquote>
<p>दीनारः स्वर्ण-मुद्रिका इति मञ्जर्याम् । ग्लहो द्यूतपणीकृते इति च । तत्र तदा । कैतवस्तुच्छले द्य ते इति मेदिनी॥३०॥</p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> तत्र ग्लहे ॥३०॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> ग्लहम् अगृह्णात् पराजितेन देयम् इति स्थापितवान् ॥३०॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> कैतवं कपटम् ॥३०॥</p>
<hr>
<p><strong>॥ १०.६१.३१ ॥</strong></p>
<p><strong>मन्युना क्षुभितः श्रीमान् समुद्र इव पर्वणि ।</strong><br>
जात्यारुणाक्षोऽति-रुषा न्यर्बुदं ग्लहम् आददे ॥**</p>
<p><strong>श्रीधर-स्वामी (भावार्थ-दीपिका) :</strong> न्यर्बुदं दश-कोटीर्ग्लहं क्षभितो राम आददे ॥३१॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong></p>
<p>अर्बुदो मांसकीले स्यात् पुरुषे दश-कोटिषु ।</p>
<blockquote>
<p>महीधर-विशेषे ना इति मेदिनी ।</p></blockquote>
<p>निश्चितो\ऽर्बद इत्य् अर्बुदः ॥३१॥</p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> श्री-धैर्य-सम्पत्तद्वान् अपि, अक्षोभस्यापि कदाचित् क्षोभे दृष्टान्तः&mdash;समुद्र इति । जात्या प्रकृत्यैवारुणाक्षः, क्षोभेण चाधिकारुणाक्षः सन्न् इत्य् अर्थः । यद् वा, जात्यारुणाक्षः पुनश् च मन्युना क्षुभित इति भ्रू-भङ्गादिकं सूचितम् । अतः श्रीमान् शोभाभरवान् इति, अपि एव, राम एव, धर्मेण न्यायेन जितवान् । यद् वा, अकार-प्रश्लेषेणाधर्मेणेति, ततश् चास्य परेणान्वयः । इत्य् आहेति शेषः ॥३१-३२॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> श्रीमान्-नामः तच्-छब्देनोक्तिश् च तादृश-दुष्ट-वधोद्यतं स्मत्वा सन्तोषेण तदानी तेजो-विशेषाविर्भाव-स्मरणेन च अक्षोभिणोऽपि कदाचित् क्षाभे दुर्धर्षत्वेऽपि च दृष्टान्तः समुद्रः इति । जात्या प्रकृत्यैवारुणाक्षः अतिरुषा त्वतिशयेनारुणाक्षः सन्न् इत्य् अर्थः ॥३१॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) : न्यर्बुदं</strong> दश-कोटीः ॥३१॥</p>
<hr>
<p><strong>॥ १०.६१.३२ ॥</strong></p>
<p><strong>तं चापि जितवान् रामो धर्मेण छलम् आश्रितः ।</strong><br>
रुक्मी जितं मयात्रेमे वदं तु प्राश्निका इति ॥**</p>
<p><strong>श्रीधर-स्वामी (भावार्थ-दीपिका) :</strong> छलमा श्रितो रुक्मो मया जितम् इत्य् आह ॥३२-३५॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> तम् अपि पणम् । धर्मेण न्यायेन । प्राश्निकाः पावस्थाः प्राश्निकः पार्श्वगे पुंसि गणके पृच्छके\ऽपि च\ऽ इति निरुक्तिः । पार्श्विकाः इति पाठः सम्यग्-भाति ॥३२॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> तम् अपि पणम् । धर्मेण न्यायेन । प्राश्निकाः पावस्थाः प्राश्निकः पार्श्वगे पुंसि गणके पृच्छके\ऽपि च\ऽ इति निरुक्तिः । पार्श्विकाः इति पाठः सम्यग्-भाति ॥३२॥</p>
<hr>
<p><strong>सनातन-गोस्वामी (बृहद्-वैष्णव-तोषणी), जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> छलमाश्रितो\ऽतो रुक्मी मया जितम् इत्य् आह&mdash;प्राश्निकाः साक्षिणः ॥३२॥</p>
<hr>
<p><strong>॥ १०.६१.३३ ॥</strong></p>
<p><strong>तदाब्रवीन् नभो-वाणी बलेनैव जितो ग्लहः ।</strong><br>
धर्मतो वचनेनैव रुक्मी वदति वै मृषा ॥**</p>
<p><strong>श्रीधर-स्वामी (भावार्थ-दीपिका) :</strong> <em>न व्याख्यातम्।</em></p>
<hr>
<p><strong>वंशीधरः (भावार्थ-दीपिका-प्रकाशः) :</strong> प्राश्निकानां दुर्जनत्वेन मिथ्यात्वं सम्भाव्य श्री-बलस्य कोपं वर्धयितुं पाप-रुक्मि-वधार्थं नभो-वाण्य् अभूद् इत्य् आह&mdash;तदेति । धर्मतो मर्यादा-बन्धतो यद्-वचनं ग्लह-स्वीकार-वाक्यं तेनैव, रुक्मी तु मषैव वदति । विष्णु-पुराणेऽपि&mdash;</p>
<blockquote>
<p>त्वयोक्तोऽयं ग्लहः सत्यं न मयैषोऽनुमोदितः । &gt;
एवं त्वया चेद् विजितं विजितं न मया कथम् ॥ [वि।पु। ५.२८.२०] &gt; इति ।</p></blockquote>
<p>आकाश-वाक्यम् अपि विजितं बलदेवेन रुक्मिणा भाषितं मृषा इति । तदा पार्श्वगकथनावसरे ॥३३॥</p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> अब्रवीद् इति परेण वान्वयः । प्राश्निकानां नृपाणां दुष्टत्वेन मिथ्या-वाक्यं सम्भाव्य दुष्ट-रुक्मि-वधार्थं श्री-बलदेवस्य कोपं बर्धीयेतुम् आकाश-वाण्य् अभूद् इत्य् आह&mdash;तदेति । धर्मतो जितः, रुक्मी तु वचनेनैव जितम् इति वदति, न तु धर्मेण, तद् अपि वै एव, मषैव, तथा च श्री-विष्णु-पुराणे तस्य वाक्यम्&mdash;</p>
<blockquote>
<p>त्वयोक्तो\ऽयं ग्लहः सत्यं न मयैषो\ऽनुमोदितः । &gt;
एवं त्वया चेद्-विजितं न मया विजितं कथम् ॥ [वि।पु ५.२८.२०]</p></blockquote>
<p>किं च&mdash;</p>
<blockquote>
<p>विजितं बलदेवेन रुक्मिणा भाषितं मृषा ।</p></blockquote>
<p>अनुक्त्वापि वचः किञ्चित्-कृतं भवति कर्मणः ॥ [वि।पु ५.२८.२२] इति ॥३३॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> प्राश्निकानां नृपाणां दुर्जनत्वेन मिथ्या-साक्षित्वं सम्भाव्य पाप-रुक्मि-वधार्थ श्री-बलदेवस्य कोपं वर्धयितुम् आकाशवाण्य् अभूद् इत्य् आह&mdash;तदेति । धर्मतो मर्यादाबन्धतो यद्-ध्यसनं ग्लह-स्वीकार-वाक्यं तेनैव जितः रुक्मीतु मृषैव वदति तच् च यथा श्री-विष्णु-पुराणे&mdash;</p>
<blockquote>
<p>त्वयोक्तो\ऽयं ग्लहः सत्यं न मयैषोनुमोदितः । &gt;
एवं त्वया चेद्-विजितः न मया विजितः कथम् ॥ [वि।पु ५.२८.२०]</p></blockquote>
<p>तत्रैवाकाश-वाक्यञ् च&mdash;</p>
<blockquote>
<p>विजितं बलदेवेन रुक्मिणा भाषितं मृषा ।</p></blockquote>
<p>अनुक्त्वापि वचः किञ्चित्-कृतं भवति कर्मणः ॥ [वि।पु ५.२८.२२] इति ॥३३॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> तदा तेषां साक्षिणाम् अधर्मिष्ठ-नृपाणां मिथ्योक्ति-समये धर्मतो वचनं यस्य तेन बलेनैव जितः रुक्मीतु मृषा वदति ॥३३-३५॥</p>
<hr>
<p><strong>॥ १०.६१.३४ ॥</strong></p>
<p><strong>ताम् अनादृत्य वैदर्भो दुष्ट-राजन्य-चोदितः ।</strong><br>
सङ्कर्षणं परिहसन् बभाषे काल-चोदितः ॥**</p>
<p><strong>श्रीधर-स्वामी (भावार्थ-दीपिका) :</strong> <em>न व्याख्यातम्।</em></p>
<hr>
<p><strong>वंशीधरः (भावार्थ-दीपिका-प्रकाशः) :</strong> ताम् आकाश-वाणीम् ॥३४॥</p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> सङ्कर्षणं सद्यः सर्वं संहर्तुं शक्यम् इति भावः&mdash;प्रलये तस्य मुखाग्निनैव विश्वस्य दाहात् । यद् वा, द्वितीय-व्यूहं साक्षाद्-भगवन्तम् इत्य् अर्थः । परिहसन् उपहसन् ॥३४॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> सङ्कर्षणं सद्यः सर्व संहर्तुं समर्थम् इति भावः । यद् वा, स्वयं भगवतो द्वितीय-व्यूहम् इति परिहसन् उपहसन् ॥३४॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः), विश्वनाथ-चक्रवर्ती (सारार्थ-दर्शिणी) :</strong> <em>न व्याख्यातम्।</em></p>
<hr>
<p><strong>॥ १०.६१.३५ ॥</strong></p>
<p><strong>नैवाक्ष-कोविदा यूयं गोपाल-वन-गोचराः ।</strong><br>
अक्षैर् दीव्यन्ति राजानो बाणैश् च न भवादृशाः ॥**</p>
<p><strong>श्रीधर-स्वामी (भावार्थ-दीपिका) :</strong> <em>न व्याख्यातम्।</em></p>
<hr>
<p><strong>वंशीधरः (भावार्थ-दीपिका-प्रकाशः) :</strong> गोपाला इति वक्रोक्तिः । गीस्तु स्तौत्येव&mdash;गवां धेनु-पृथ्वीवेदादीनां पालका यूयम्, वने निर्जन-देशे एव गोचरा ध्यान-विषया भवथ नैव न तु अक्षेषु द्युत-सभासु कोविदा येषां तादृशा भवथ यतो\ऽक्षैर्णैश् च राजानः श्रियोन्मत्ता एव दीव्यन्ति परहिंसायां रमन्ते न तु भवन्त इव दृश्यन्ते ये भगवद्-भक्तास् तेपीत्य् अर्थः । ततो वयं न जानीमः किं तु भगवद्-भक्ता एव जानन्ति स्वतन्त्र-लीला-निबन्धनम् एवेदृशं भवतां चरितम् इति भावः ॥३५॥</p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> यूयम् इति श्री-कृष्णापेक्षया, यतो गोपाला ऋजुबुद्धय इत्य् अर्थः । कुतः ? वनगोचरा बन्यतया नागर-जन-सङ्गाद्य् अभावेन वैदग्ध्यादि-राहित्याद् इति भावः ॥३५॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> यूयम् इति । श्री-कृष्णापेक्षया तत्-सङ्गिनोऽपि गृह्णाति अकोविदत्वे हेतुः गोपालाः क्षुद्र-जातयः वनम् एव गोचरो ज्ञान-विषयो येषां तादृशाश् च गीदेवीत् तं स्तावति गवां धेनुपृथ्वीवेदादीनां पालका यूयं वने निर्जन-देश एव गोचरा ध्यान-विषया भवथ नैव नतु अक्षेषु द्यूत-सभासु कोविदा येषां तादृशा भवथ यतः अक्षैर्बाणैश् च राजानः श्रियोन्मत्ता एव दीव्यन्ति परहिंसाया रमन्ते नतु भवन्त इव दृश्यन्ते ये भवद्-भक्तास् तेपीत्य् अर्थः । ततो वयं न जानीमः किं तु भवद्-भक्ता एव जानन्ति स्वतन्त्र-लीला-निबन्धनम् एवेदृशं भवतां चरितम् इति भावः ॥३५॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः), विश्वनाथ-चक्रवर्ती (सारार्थ-दर्शिणी) :</strong> <em>न व्याख्यातम्।</em></p>
<hr>
<p><strong>॥ १०.६१.३६ ॥</strong></p>
<p><strong>रुक्मिणैवम् अधिक्षिप्तो राजाभिश् चोपहासितः ।</strong><br>
क्रुद्धः परिघम् उद्यम्य जघ्ने तं नृम्ण-संसदि ॥**</p>
<p><strong>श्रीधर-स्वामी (भावार्थ-दीपिका) :</strong> नृम्ण-संसदि मङ्गल-सभायाम् ॥३६-३९॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> तं रुक्मिणम् । नृपूर् वकट-वर्ग-पवर्ग-पञ्चम-सञ्योग-मध्यश् चायम् अकारान्तो नम्ण-शब्दो वैदिको मङ्गलवाची ॥३६॥</p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> एवम् अनेन श्री-कृष्ण-व्यापक प्रकारेणोपहासित उपहासं कारितः । किं वा, भण्डकेन केनापि कृत्वा । किं वा, रुक्मिणैव प्रयोजकका, ते राजभिरुपहासं कारितः, अतो नृम्णसंसद्य् अपि जघान । नृम्णशब्दो\ऽयं वैदिको मङ्गले ॥३६॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> एवम् अनेन श्री-कृष्णस्यापि व्यापकेन प्रकारेण रुक्मिणैव हेतुक, तैराजभिः कतृभिर् उपहासितः अतो नृम्णसंसदि जघान नृपूर्वः पवर्ग-टवर्ग-पञ्चम-संयोग-मध्यमश् चायम् अकारान्तो नृम्ण शब्दो वैदिको मङ्गल-वाचकः ॥३६॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> नृम्णसंसदि मङ्गल-सभायाम् ॥३६-३९॥</p>
<hr>
<p><strong>॥ १०.६१.३७ ॥</strong></p>
<p><strong>कलिङ्ग-राजं तरसा गृहीत्वा दशमे पदे ।</strong><br>
दन्तान् अपातयत् क्रुद्धो योऽहसद् विवृतैर् द्विजैः ॥**</p>
<p><strong>श्रीधर-स्वामी (भावार्थ-दीपिका) :</strong> <em>न व्याख्यातम्।</em></p>
<hr>
<p><strong>वंशीधरः (भावार्थ-दीपिका-प्रकाशः) :</strong> दशमे तत्-सङ्ख्ये । पदे पाद-न्यासे । शिखायां वा शिखा वै दशमं पदम् इति वारतान्तविः ॥३७॥</p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> दशमे पद इति भीत्या पलायनात्, तथाप्य् अपातयत्, यतः क्रुद्धः, तत्र हेतुः&mdash;य इति, विवृतैः प्रकटितैः ॥३७॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> दशमे पदे पाद-विन्यास इति भीत्या पलायनात् तथाप्य् अपातयत् यतः क्रुद्धः तत्र हेतुर्य इति विवृतैः प्रकटितैः वदन्न् असौ मन्महद्-दुःखम् इच्छति दुरात्मा अतो\ऽस्येमम् अभिलाषं कुतो न पूरयेयम् इति विभाव्य तथा कुर्वन् तस्य तम् अपूपुरद् इति च ज्ञातव्यम् ॥३७॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः), विश्वनाथ-चक्रवर्ती (सारार्थ-दर्शिणी) :</strong> <em>न व्याख्यातम्।</em></p>
<hr>
<p><strong>॥ १०.६१.३८ ॥</strong></p>
<p><strong>अन्ये निर्भिन्न-बाहूरु- शिरसो रुधिरोक्षिताः ।</strong><br>
राजानो दुद्रुवुर् भीता बलेन परिघार्दिताः ॥**</p>
<p><strong>श्रीधर-स्वामी (भावार्थ-दीपिका) :</strong> <em>न व्याख्यातम्।</em></p>
<hr>
<p><strong>वंशीधरः (भावार्थ-दीपिका-प्रकाशः) :</strong> निर्भिन्नानि बाहूरुशिरांसि येषां ते तथा ॥३८॥</p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> अन्ये च राजानः परिघेणार्दिताः प्रहृताः, अतो निःएषेण भिन्नानि वाहादीनि येषां ते, वाह्वादीनां यथोत्तरं मर्म-स्थानत्वेन श्रेष्ठयम्, अतो रुधिरेणोक्षिताः सिक्ताः, अत एव भीताः सन्तो दुर्वेगेनापसताः ॥३८॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> अन्ये च राजानः परिघार्द्दिताः अतो निश्शेषेण भिन्नानि बाह्वादीनि येषां ते बाह्वादीनां यथोत्तरं मर्मस्थानत्वे श्रैष्ठयम् अतो रुधिरेणोक्षिताः सिक्ताः अत एव भीताः सन्तो दुद्रुवुः वेगेनापसृताः ॥३८॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः), विश्वनाथ-चक्रवर्ती (सारार्थ-दर्शिणी) :</strong> <em>न व्याख्यातम्।</em></p>
<hr>
<p><strong>॥ १०.६१.३९ ॥</strong></p>
<p><strong>निहते रुक्मिणि श्याले नाब्रवीत् साध्व् असाधु वा ।</strong><br>
रुक्मिणी-बलयो राजन् स्नेह-भङ्ग-भयाद् धरिः ॥**</p>
<p><strong>श्रीधर-स्वामी (भावार्थ-दीपिका) :</strong> <em>न व्याख्यातम्।</em></p>
<hr>
<p><strong>वंशीधरः (भावार्थ-दीपिका-प्रकाशः) :</strong> श्यालस्तु पत्नी-भ्राता इति कोशः । राजन्न् इति-यन्-निमितं बलदेवेन श्री-कृष्णं प्रति पूर्वं परुषम् उक्तं, तेनैव तद्-वध इति क्षत्रिय-जातेश्वरितमद्भतम् इति सञ्चित्या । रुक्मिणो दुष्टत्वेन तद्-वधे साध्विति वक्तुम् उचितं पत्नी-भ्रातृत्वेन तद्-वधे\ऽसाध्विति वक्तुम् उचितम्, यन्-नाब्रवीत्-तत्र हेतुः&mdash;स्नेह-भङ्गेति । साधूक्तौ रुक्मिण्याः, असाधूक्तौ बलदेवस्य स्नेह-भङ्ग इति विवेकः ॥३९॥</p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> श्याले\ऽपि साध्वित्य् उक्ते रुक्मिण्याः, असाध्वित्य् उक्ते च बलस्य यः स्वविषय स्नेह-भङ्गस् तद्-भयात् । यद् वा, तयोर्यो\ऽन्योन्यं स्नेहस्तस्य भङ्ग-भयात्, किञ्चिद् अनुक्त्या तत्रापि तस्य सङ्गत्य् अनुमानेन श्री-रुक्मिण्याः श्रीबले असूयानुत्पत्तर् इति दिक् । एवं द्वयोर् अपि स्नेहस् तस्य भङ्ग-हरणाद्-धरिर् इति । तादृश-श्री-भगवच् चातुर्येण प्रहर्षात्-तथा पूर्व विरूपतामात्रक रणाद् अपि श्री-कृष्णं प्रति अति-पुरुषम् उक्तवता तेनैवाधुना तद्-वध इति कौतुकाच्-चाह&mdash;हे राजन्न् इति । यद् वा, दुष्टवधेत राजमानो\ऽपि ॥३९॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> रुक्मिणि स्वनाम्नैव तादृश-दुष्टतया विख्याते इति साध्विति वक्तम् उचितं श्याले तादृश-निज-निकट-सम्बन्धिनीत्यसाध्विति । तथापि तत्-तनाब्रवीत् यतः साध्वित्य् उक्ते रुक्मिण्याः असाध्वित्य् उक्ते च बलदेवस्य स्व-विषयकोपः स्नेहस् तस्य भङ्गः पलायनं निलीनत्वं तस्माद्-यद्भयं तस्मात् यद्य् अप्येतन्न सम्भवति तथापि स्नेह एव तत्-सम्भावयति इति ज्ञेयं</p>
<p>यद् वा, भङ्गः कौटिल्यं प्रणयकोप इत्य् अर्थः । यद् वा, भङ्गस् तरङ्गः ततश् चानयोर् मय्येतादृशः स्नेह-तरङ्गः अहं तु तद्-विपरीतं कथं वदामीति तस्माद्-भयम् इव भयं लज्जेति ज्ञेयं यद् वा, तयोर् योन्योन्यं स्नेहस् तस्य भङ्ग-भयात् मनाग् अपि तत्र तस्य सम्मत्यनुभावेन रुक्मिण्या वलदेवे\ऽसूयोत्पत्तिः स्याद् इति तूष्णी स्थितिः साध्वित्य् अनुक्तिस्तु रुक्मिणी-प्रकट-परिभवस्य तत्-कुटुम्बलोव विगानस्य च शङ्कयेति भावः । अत एव श्याल इति विशेषितम् एवं स्नेह-भङ्ग-हरणात् हरिर् इति तादृश-भगवच्-चातुर्येण प्रहर्षात्-तथा पूर्व विरूपताम्-आत्रकरणेऽपि श्री-कृष्णं प्रति किञ्चित्-परुषम् उक्तवता तेनैवाधुना तद्-वध इति कौतुकाच् च सम्बोधयति&mdash;राजन्न् इति ॥३९॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः), विश्वनाथ-चक्रवर्ती (सारार्थ-दर्शिणी) :</strong> <em>न व्याख्यातम्।</em></p>
<hr>
<p><strong>॥ १०.६१.४० ॥</strong></p>
<p><strong>ततोऽनिरुद्धं सह सूर्यया वरं</strong></p>
<p><strong>रथं समारोप्य ययुः कुशस्थलीम् ।</strong></p>
<p><strong>रामादयो भोजकटाद् दशार्हाः</strong></p>
<p><strong>सिद्धाखिलार्था मधुसूदनाश्रयाः ॥</strong></p>
<p><strong>श्रीधर-स्वामी (भावार्थ-दीपिका) :</strong> सूर्यया नवोढया । सिद्धा अखिला अर्था अभ्युदय-शत्रु-वधादयो येषां ते ॥४०॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> ततो रुक्मि-हननानन्तरम् । सूर्या तु स्यान्न् अवोढायां सूर्य-पत्न्याम् अपि इति निरुक्तिः । सिद्धाखिलार्थत्वे हेतुः&mdash;मधुसूदनाश्रया इति । यद् वा, यथा मधुमादिदैत्यं वरदान-चातुर्येणाहंस् तथा रुक्मिणम् अपि द्यूत-क्रीडौदासीन्यमय्या बुद्धयेति भावः । एतेन राम् अस्य तद्-वधे कृष्ण-संमतिर् अपि द्योतितेत ॥४०॥</p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> वरं श्रेष्ठम् । कथम् ? सम्यग्-गीत-वाद्यादि-साधु-प्रकारेणारोप्य, रामस्यादित्वं दृष्ट्वैरिवधेन सर्वैः सम्मानितत्वात्, तथा श्री-कृष्णस्य मौनावलम्बनाच् च, सिद्धाखिलार्थत्वे हेतुः&mdash;मधुसूदनाश्रया इति । एवं रामस्यादित्वे\ऽपि तद् अधीनत्वं तथा राम् अस्य रुक्मिणो वेति भावः ॥४०॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> वरं श्रेष्ठं रथं सम्यक् गीत-वाद्यादि-साधुप्रकारेणारोप्य रामस्यादित्वं दुर्जन-वैरि-वधेन सर्वैः सम्मानितत्वात् तथा कृष्णस्य मौनावलम्बनाच् च सिद्धाखिलार्थत्वे हेतुः मधुसूदनाश्रया इति एवं रामस्यादित्वेऽपि तद् अधीनत्वं तथा राम् अस्य रुक्मिवधे तत्सम्मतिं च द्योतयत्येव तत्र मधुसूदनेति यथा पुरादिदैत्यं मधुं वरदानादि-चातुर्येणाहन् तथा द्यूत-क्रीडोदासीन्यम् अप्य् अबुद्धया रुक्मिणश् चेति भावः ॥४०॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> सूर्यया नवोढया सिद्धाखिलार्थाः सिद्ध-समस्त-वाञ्छिता इति विशेषणेन रुक्मिण्या अपि क्रोडीकृतत्वात्-तस्या रुक्मिणि हते सत्यन्तः सुखम् एवाभूद् इति गम्यते तेन स्नेह-भङ्ग भयाद् इत्य् अत्र रुक्मिण्या रुक्मिणि बहिः स्नेह एव व्याख्येयः ॥४०॥</p>
<hr>
<p>इति श्रीमद्भागवते महापुराणे ब्रह्मसूत्रभाष्ये पारमहंस्यं</p>
<p>संहितायां वैयासिक्यां दशमस्कन्धे अनिरुद्ध-विवाहे</p>
<p>रुक्मिवधो नामैकषष्टितमोऽध्यायः ।</p>
<p>॥६१॥</p>
<p>(६२)</p>
<div class="footnotes" role="doc-endnotes">
<hr>
<ol>
<li id="fn:1">
<p>&ldquo;स्थिरम्&rdquo; इति केचित् पठन्ति।&#160;<a href="#fnref:1" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:2">
<p>कामिनी&#160;<a href="#fnref:2" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:3">
<p>१०.५९.४५&#160;<a href="#fnref:3" class="footnote-backref" role="doc-backlink">&#x21a9;&#xfe0e;</a></p>
</li>
</ol>
</div>

  </div>
</article>


        

        



    <aside class="card border noPrint" id="section-tree-item-bhAgavatam_gauDIya-prastutiH_10_60-69_61_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/purANam_vaiShNavam/bhAgavatam/gauDIya-prastutiH/10/60-69/61/">६१ </a>
            <a data-toggle="collapse" href="#section-tree-item-body-bhAgavatam_gauDIya-prastutiH_10_60-69_61_md" role="button" aria-expanded="false" aria-controls="section-tree-item-body-bhAgavatam_gauDIya-prastutiH_10_60-69_61_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-bhAgavatam_gauDIya-prastutiH_10_60-69_61_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: ६१</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/purANam_vaiShNavam/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/purANam_vaiShNavam/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/purANam_vaiShNavam/actions/workflows/build.yml"><img src="https://github.com/vishvAsa/purANam_vaiShNavam/actions/workflows/build.yml/badge.svg"> Built </a> on 2025 Aug 25 05:46:07 UTC. (<a href="http://google.com/search?q=05%3a46%3a07%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
