<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>पुराणे विश्वासटिप्पन्यः  | ६९</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/purANam_vaiShNavam/bhAgavatam/gauDIya-prastutiH/10/60-69/69/" rel="alternate" type="application/rss+xml" title="पुराणे विश्वासटिप्पन्यः" />
    <link href="/purANam_vaiShNavam/bhAgavatam/gauDIya-prastutiH/10/60-69/69/" rel="feed" type="application/rss+xml" title="पुराणे विश्वासटिप्पन्यः" />

    <meta property="og:url" content="https://vishvAsa.github.io/purANam_vaiShNavam/bhAgavatam/gauDIya-prastutiH/10/60-69/69/">
  <meta property="og:site_name" content="पुराणे विश्वासटिप्पन्यः">
  <meta property="og:title" content="६९">
  <meta property="og:description" content="देवर्षि-नारद-कर्तृकं भगवतो गृह-चर्या-दर्शनम् । ॥ १०.६९.१ ॥
श्री-शुक उवाच—
नरकं निहतं श्रुत्वा तथोद्वाहं च योषिताम् ।
कृष्णेनैकेन बह्वीनां तद्-दिदृक्षुः स्म नारदः ॥**
श्रीधर-स्वामी (भावार्थ-दीपिका) :
एकोन-सप्ततितमे गार्हस्थ्यं प्रति-मन्दिरम् ।
कृष्णस्य नारदो दृष्ट्वा विस्मितोऽगात् ततः स्तुवन् ॥
वंशीधरः (भावार्थ-दीपिका-प्रकाशः) : ततो द्वारकातः । तद्-दिदृक्षुस् तस्य वृत्तं तद्-वृत्तं तस्य दिदृक्षुर् अत्र समासावस्थायां मध्य-पद-लोपः । कृष्ण-वृत्तं दिदृक्षुर् इत्य् अर्थः ॥१॥
श्रीनाथ-चक्रवर्ती (चैतन्य-मत-मञ्जुषा) : न व्याख्यातम्।
सनातन-गोस्वामी (बृहद्-वैष्णव-तोषणी) : नरकं हत्वा तद्-गृहाद् आनीतानां तासां कन्यानां विवाहानन्तरम् एव तद्-दिदृक्षया श्री-नारदागमन-सम्भवात् तदानीम् एव वक्तुं योग्यम् अप्य् एतद् वृत्तं तत्-तद्-रसेन प्रसक्तानुप्रसक्तं चरितान्तरं समाधायैक-चित्तः प्रस्तौति—नरकम् इत्य्-आदिना। नितरां स-सैन्यत्वादिना हतम् । श्रुत्वा इति दिदृक्सा-हेतुत्वेन तद्-विज्ञान-सम्भवेऽपि, श्रुत्वेति परमाश्चर्यतया सर्व-लोकैर् गीयमानत्वेन तद्-दार्ढ्यं तेन प्रहर्षाधिक्यं च सूचयति । तथा तेन प्रकारेण तम् एवाह—एकेन बह्वीनाम् इति ।">
  <meta property="og:locale" content="en_us">
  <meta property="og:type" content="article">
    <meta property="article:section" content="bhagavatam">

  <meta itemprop="name" content="६९">
  <meta itemprop="description" content="देवर्षि-नारद-कर्तृकं भगवतो गृह-चर्या-दर्शनम् । ॥ १०.६९.१ ॥
श्री-शुक उवाच—
नरकं निहतं श्रुत्वा तथोद्वाहं च योषिताम् ।
कृष्णेनैकेन बह्वीनां तद्-दिदृक्षुः स्म नारदः ॥**
श्रीधर-स्वामी (भावार्थ-दीपिका) :
एकोन-सप्ततितमे गार्हस्थ्यं प्रति-मन्दिरम् ।
कृष्णस्य नारदो दृष्ट्वा विस्मितोऽगात् ततः स्तुवन् ॥
वंशीधरः (भावार्थ-दीपिका-प्रकाशः) : ततो द्वारकातः । तद्-दिदृक्षुस् तस्य वृत्तं तद्-वृत्तं तस्य दिदृक्षुर् अत्र समासावस्थायां मध्य-पद-लोपः । कृष्ण-वृत्तं दिदृक्षुर् इत्य् अर्थः ॥१॥
श्रीनाथ-चक्रवर्ती (चैतन्य-मत-मञ्जुषा) : न व्याख्यातम्।
सनातन-गोस्वामी (बृहद्-वैष्णव-तोषणी) : नरकं हत्वा तद्-गृहाद् आनीतानां तासां कन्यानां विवाहानन्तरम् एव तद्-दिदृक्षया श्री-नारदागमन-सम्भवात् तदानीम् एव वक्तुं योग्यम् अप्य् एतद् वृत्तं तत्-तद्-रसेन प्रसक्तानुप्रसक्तं चरितान्तरं समाधायैक-चित्तः प्रस्तौति—नरकम् इत्य्-आदिना। नितरां स-सैन्यत्वादिना हतम् । श्रुत्वा इति दिदृक्सा-हेतुत्वेन तद्-विज्ञान-सम्भवेऽपि, श्रुत्वेति परमाश्चर्यतया सर्व-लोकैर् गीयमानत्वेन तद्-दार्ढ्यं तेन प्रहर्षाधिक्यं च सूचयति । तथा तेन प्रकारेण तम् एवाह—एकेन बह्वीनाम् इति ।">
  <meta itemprop="wordCount" content="10435">
  <meta name="twitter:card" content="summary">
  <meta name="twitter:title" content="६९">
  <meta name="twitter:description" content="देवर्षि-नारद-कर्तृकं भगवतो गृह-चर्या-दर्शनम् । ॥ १०.६९.१ ॥
श्री-शुक उवाच—
नरकं निहतं श्रुत्वा तथोद्वाहं च योषिताम् ।
कृष्णेनैकेन बह्वीनां तद्-दिदृक्षुः स्म नारदः ॥**
श्रीधर-स्वामी (भावार्थ-दीपिका) :
एकोन-सप्ततितमे गार्हस्थ्यं प्रति-मन्दिरम् ।
कृष्णस्य नारदो दृष्ट्वा विस्मितोऽगात् ततः स्तुवन् ॥
वंशीधरः (भावार्थ-दीपिका-प्रकाशः) : ततो द्वारकातः । तद्-दिदृक्षुस् तस्य वृत्तं तद्-वृत्तं तस्य दिदृक्षुर् अत्र समासावस्थायां मध्य-पद-लोपः । कृष्ण-वृत्तं दिदृक्षुर् इत्य् अर्थः ॥१॥
श्रीनाथ-चक्रवर्ती (चैतन्य-मत-मञ्जुषा) : न व्याख्यातम्।
सनातन-गोस्वामी (बृहद्-वैष्णव-तोषणी) : नरकं हत्वा तद्-गृहाद् आनीतानां तासां कन्यानां विवाहानन्तरम् एव तद्-दिदृक्षया श्री-नारदागमन-सम्भवात् तदानीम् एव वक्तुं योग्यम् अप्य् एतद् वृत्तं तत्-तद्-रसेन प्रसक्तानुप्रसक्तं चरितान्तरं समाधायैक-चित्तः प्रस्तौति—नरकम् इत्य्-आदिना। नितरां स-सैन्यत्वादिना हतम् । श्रुत्वा इति दिदृक्सा-हेतुत्वेन तद्-विज्ञान-सम्भवेऽपि, श्रुत्वेति परमाश्चर्यतया सर्व-लोकैर् गीयमानत्वेन तद्-दार्ढ्यं तेन प्रहर्षाधिक्यं च सूचयति । तथा तेन प्रकारेण तम् एवाह—एकेन बह्वीनाम् इति ।">
<script type="text/javascript">
    
    let baseURL = "https:\/\/vishvAsa.github.io\/purANam_vaiShNavam\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/purANam_vaiShNavam\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/purANam_vaiShNavam\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/purANam_vaiShNavam\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/purANam_vaiShNavam\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvya\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/purANam_vaiShNavam\/bhAgavatam\/gauDIya-prastutiH\/10\/60-69\/69\/".replace(basePath, "/");
  pageVars.pageParams = {};
  pageVars.pageSource = "bhAgavatam\/gauDIya-prastutiH\/10\/60-69\/69.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/purANam_vaiShNavam/webpack_dist/uiLib-bundle.js"></script>







    <link rel="stylesheet" href="/purANam_vaiShNavam/webpack_dist/uiLib.css">
<link rel="stylesheet" href="/purANam_vaiShNavam/css/uiLibPrint.css" media="print" >
<link rel="stylesheet" href="/purANam_vaiShNavam/css/fonts.css" >
<link rel="stylesheet" href="/purANam_vaiShNavam/css/@fortawesome/fontawesome-free/css/solid.min.css">

<link rel="stylesheet" href="/purANam_vaiShNavam/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/60-69/69/" />
<link rel="alternate" hreflang="sa-Deva" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/60-69/69/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/60-69/69/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/60-69/69/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/60-69/69/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/60-69/69/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/60-69/69/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/60-69/69/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/60-69/69/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/60-69/69/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/60-69/69/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/60-69/69/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/60-69/69/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/60-69/69/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/60-69/69/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/60-69/69/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/60-69/69/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/60-69/69/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/60-69/69/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/60-69/69/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/60-69/69/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/60-69/69/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/60-69/69/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/60-69/69/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/60-69/69/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/60-69/69/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/60-69/69/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/60-69/69/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/60-69/69/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/60-69/69/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/60-69/69/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/60-69/69/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/60-69/69/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/60-69/69/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/60-69/69/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/60-69/69/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/60-69/69/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/60-69/69/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/60-69/69/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/60-69/69/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/60-69/69/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/60-69/69/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/60-69/69/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/60-69/69/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/60-69/69/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">पुराणे विश्वासटिप्पन्यः <br/> ६९</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/purANam_vaiShNavam/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="६९">६९</h1>
    
    <a id="editLink" class="btn btn-primary noPrint"  href="https://github.com/vishvAsa/purANam_vaiShNavam/edit/content/bhAgavatam/gauDIya-prastutiH/10/60-69/69.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <h2 id="दवरष-नरद-करतक-भगवत-गह-चरय-दरशनम-">देवर्षि-नारद-कर्तृकं भगवतो गृह-चर्या-दर्शनम् ।</h2>
<p><strong>॥ १०.६९.१ ॥</strong></p>
<p><strong>श्री-शुक उवाच&mdash;</strong></p>
<p><strong>नरकं निहतं श्रुत्वा तथोद्वाहं च योषिताम् ।</strong><br>
कृष्णेनैकेन बह्वीनां तद्-दिदृक्षुः स्म नारदः ॥**</p>
<p><strong>श्रीधर-स्वामी (भावार्थ-दीपिका) :</strong></p>
<p>एकोन-सप्ततितमे गार्हस्थ्यं प्रति-मन्दिरम् ।</p>
<p>कृष्णस्य नारदो दृष्ट्वा विस्मितोऽगात् ततः स्तुवन् ॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> <em>ततो</em> द्वारकातः । तद्-दिदृक्षुस् तस्य वृत्तं तद्-वृत्तं तस्य दिदृक्षुर् अत्र समासावस्थायां मध्य-पद-लोपः । कृष्ण-वृत्तं दिदृक्षुर् इत्य् अर्थः ॥१॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> नरकं हत्वा तद्-गृहाद् आनीतानां तासां कन्यानां विवाहानन्तरम् एव तद्-दिदृक्षया श्री-नारदागमन-सम्भवात् तदानीम् एव वक्तुं योग्यम् अप्य् एतद् वृत्तं तत्-तद्-रसेन प्रसक्तानुप्रसक्तं चरितान्तरं समाधायैक-चित्तः प्रस्तौति&mdash;<strong>नरकम्</strong> इत्य्-आदिना। <strong>नि</strong>तरां स-सैन्यत्वादिना <strong>हतम्</strong> । <strong>श्रुत्वा</strong> इति दिदृक्सा-हेतुत्वेन तद्-विज्ञान-सम्भवेऽपि, श्रुत्वेति परमाश्चर्यतया सर्व-लोकैर् गीयमानत्वेन तद्-दार्ढ्यं तेन प्रहर्षाधिक्यं च सूचयति । तथा तेन प्रकारेण तम् एवाह&mdash;<strong>एकेन बह्वीनाम्</strong> इति ।</p>
<p>यद् वा, तेन प्रतिगृहं श्री-वसुदेव-देवक्य्-आदीनाम् अपि स्थित्य्-आदि-प्रकारेण <strong>कृष्णेन</strong> इति तादृशाश्चर्येण सर्व-चित्ताकर्षणात् । अत एव <strong>तस्य</strong> एकतमं कृष्णस्य <strong>दिदृक्षुः</strong> साक्षाद्-दर्शनेच्छुः । किं वा, तस्य तादृशोद्वाहस्य तत्त्वं ज्ञातुम् इच्छुर् अभूत् । <strong>स्म</strong> प्रसिद्धौ । एतत् सुविख्यातम् एवेत्य् अर्थः ॥१॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> नरकं हत्वा तद्-गृहाद् आनीतानां तासां कन्यकानां विवाहानतरम् एव तद्-दिदृक्षया श्री-नारदागमन-सम्भवात् तदानीम् एव वक्तुं योग्यम् अप्य् एतद्-वृत्तं तत्-तद्-रसेन प्रसक्तानुप्रसक्तं चरितानन्तरं समाधाय एक-चित्तः प्रस्तौति&mdash;<strong>नरकम्</strong> इत्य्-आदिना। <strong>कृष्णेन</strong> <strong>नि</strong>तरां स-सैन्यत्वादिना <strong>हतं</strong> <strong>श्रुत्वा</strong> इति तस्य प्रहर्षः सूचितः, तथा चित्रं बत [भा।पु। १०.६९.२] इति वक्ष्यमाण-रीत्या तेनैव <strong>बह्वीनां योषिताम् उद्वाहं</strong> <strong>च</strong> श्रुत्वेति तस्य विस्मयश् च सूचितः । तत्र सर्वज्ञत्वेन स्वतस् तद्-विज्ञान-सम्भवेऽपि श्रुत्वेति परमाश्चर्यतया सर्वतो-गीयमानत्वेन तयोर् आधिक्यं सूचितम् । अत एव तत् तादृशं श्री-कृष्णस्य वैभवं <strong>दिदृक्षुर्</strong> अभूत् । <strong>स्म</strong> प्रसिद्धौ एतत् सुविख्यातम् एवेत्य् अर्थः ॥१॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>जीव-गोस्वामी (लघु-वैष्णव-तोषणी) :</strong></p>
<blockquote>
<p>एकोन-सप्ततितमे कृष्णो मुनिम् अदीदृशत् । &gt;
स्वस्यैकस्यापि वपुषः प्रकाशान् प्रति-मन्दिरम् ॥</p></blockquote>
<p><strong>दिदृक्षुर् अभूत्</strong> ॥१॥</p>
<hr>
<p><strong>॥ १०.६९.२ ॥</strong></p>
<p><strong>चित्रं बतैतद् एकेन वपुषा युगपत् पृथक् ।</strong><br>
गृहेषु द्व्य्-अष्ट-साहस्रं स्त्रिय एक उदावहत् ॥**</p>
<p><strong>श्रीधर-स्वामी (भावार्थ-दीपिका) :</strong> दिदृक्षाम् अभिनयेनाह&mdash;<strong>चित्रम्</strong> इति । <strong>द्व्य्-अष्ट-सहस्र-स्त्रीर् उदावहत्</strong> परिणीतवान् ॥२॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> <em>अभिनयो</em> निर्मित्तं, निर्मित्तेऽभिनयः प्रोक्तो व्यञ्जकेऽनुकृतौ नये इति निरुक्तिः। <strong>बत</strong> आहो सौभर्य्-आदयो हि काय-व्यूहं कृत्वा <strong>युगपद्</strong> अनैकसीभी रमन्ते स्म न त्व् <strong>एकेन</strong> एव <strong>कायेन</strong> इति <strong>चित्रम्</strong> । <strong>उदावहद्</strong> इति छान्दसः । स च छन्दसि व्यवहिताश् च इति न्यायेन आ सम्यग् उदवहद् इति योज्यम् ॥२॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> दिदृक्षा-हेतुम् एव विस्तारयन् उक्त-पोष-न्यायेनाह&mdash;<strong>चित्रम्</strong> इति सार्धेन । आश्चर्यं, <strong>बत</strong> हर्षे । ननु किं नामात्र चित्रं ? सौभरि-प्रभृतयो मुनयोऽपि बहु-रूप-धारणेनैवं किल कुर्वन्ति ? तत्राह&mdash;<strong>एकेनैव वपुषा</strong>, न तु बहु-रूप-धारणेनेत्य् अर्थः । एतच् चान्ते व्यक्तं भावि । <strong>पृथग्</strong> इत्य् अत्र वीप्सा द्रष्टव्या, प्रत्येकं सर्वेष्व् एवैकदा उद्वाहात् । यद् वा, पृथग् गृहेषु नानागारेषु तावत्स्व् एव, अर्थः स एव । <strong>आ</strong> सम्यक् । पितृ-मातृ-पुरोहितादिभिः सह तत्-तत्-कृत्य-विधिना <strong>उदवहत्</strong> । आकारस्यान्तः-प्रयोगः । छन्दसि व्यवहिताश् च इति छान्दसत्वाद् अदोषः ॥२॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> तस्य विस्मयम् एव प्राधान्येन दर्शयंस् तद् धेतुक-तादृश-शक्त-वैभव-दर्शनार्थ-द्वारकागमनं कथयंस् तत्-पोषणाय द्वारकाम् अपि वर्णयंश् <strong>चित्रम्</strong> इत्य्-आदि पञ्चकम् आह । अत्र च विस्मय-दर्शकेन <strong>एकेन</strong> द्वारकागमन-कथनम् अर्धं प्रथमतो योज्यम् । <strong>एतद्</strong> <strong>बत</strong> अहो <strong>चित्रम्</strong> अस्मद्-आद्य्-अचिन्त्यं शक्ति-मयम् । किं तत् ? <strong>एको द्व्य्-अष्ट-साहरं स्त्रिय उदावहद्</strong> इति ।</p>
<p>नन्व् अन्येषाम् इतोऽप्य् अधिका विवाहा दृश्यन्ते ? तत्राह&mdash;<strong>युगपद्</strong> इति । ननु सौभर्य्-आदिवच् छ्री-नारदादिष्व् अपि काय-व्यूह-कर्तृत्वादि-शक्तयः सन्ति, तर्हि यौगपद्येऽपि सिद्धे कथं तस्यापि विस्मयः ? तत्राह&mdash;<strong>एकेन वपुषा</strong> इति ।</p>
<p>नन्व् एकस्मिन्न् एव वपुषि विस्तीर्णानेक-कराद् इत्थं विधाय तत् तेषाम् अपि न चित्रं स्यात्, सौभर्य्-आदितोऽपि महा-प्रभावत्वात् ? तत्राह&mdash;<strong>गृहेषु पृथग्</strong> इति । तत्र गृहे पृथग् आविर्भावादिकं विधायेत्य् अर्थः । अत एव <strong>उदावहद्</strong> इत्य् अत्रायं प्रयोगः, स च छन्दसि व्यवहितश् चेति न्यायेन <strong>आ</strong> सम्यक् वैभवम् इति शेषः ॥२॥</p>
<hr>
<p><strong>जीव-गोस्वामी (भगवत्-सन्दर्भः २९) :</strong> तद् इत्थं मध्यमाकार एव सर्वाधारत्वाद् विभुत्वं साधितम् । सर्वगतत्वाद् अपि साध्यते&mdash;<strong>चित्रम्</strong> इति । <strong>एतद्</strong> <strong>बत</strong> अहो <strong>चित्रं</strong> ! किं तत् ? एक एव श्री-कृष्णो <strong>द्व्य्-अष्ट-साहस्रं स्त्रीर्</strong> यद् <strong>उदावहत्</strong> परिणीतवान् । ननु किम् अत्राश्चर्यं ? तत्राह&mdash;<strong>गृहेष्व्</strong> इति, तत्-सङ्ख्येषु सर्वेष्व् इति शेषः । भवतु, ततोऽपि किं ? तत्राह&mdash;<strong>पृथक्</strong> पृथग् एव स्थित्वा पाणि-ग्रहणादि-विवाह-विधिं कृतवान् ।</p>
<p>ननु क्रमश उद्वाहे नासम्भवम् एतत् ? तत्राह&mdash;<strong>युगपद्</strong> इति । ननु योगेश्वरोऽपि युगपन् नाना-वपूंषि विधाय तद् विधातुं शक्नोति ? किम् अत्र योगेश्वराराध्य-चरणानां युष्माकम् अपि चित्रं ? तत्राह&mdash;<strong>एकेन वपुषा</strong> इति । तर्हि कथम् अनेक-बाह्व्-आदिकेन व्यापकेनैकेन वपुषा तत् कृतवान् ? मैवम् ।</p>
<blockquote>
<p>आसां मुहूर्त एकस्मिन् नानागारेषु योषिताम् । &gt;
स-विधं जगृहे पाणिन् अनुरूपः स्व-मायया ॥ [भा।पु। ३.३.८]</p></blockquote>
<p>इति श्रीमद्-उद्धव-वाक्यादौ तत्-तद्-अनुरूपता-प्रसिद्धेः । इत्य् अभिप्रेत्य पूर्वकेणैक-पदोपन्यासेन परिहरति&mdash;<strong>पृथग्</strong> इति । <strong>एकेन</strong> नराकारेण <strong>वपुषा पृथक्</strong>-पृथक्त्वेन दृश्यमानस् तथा विहितवान् । तस्माद् एकम् एव नर-वपुर् यतो युगपत् सर्व-देशं सर्व-क्रियां च व्याप्नोति, तस्मान् महद्-आश्चर्यम् इति वाक्यार्थः ।</p>
<p>इत्थम् एव पञ्चमे लोकाधिष्ठातुः श्री-भगवद्-विग्रहस्य तेषां [भा।पु। ५.२०.४०] इत्य्-आदि-गद्योपदिष्टस्य तादृशत्वं व्याख्यातं श्री-स्वामि-चरणैः&mdash;महा-विभूतेः पारमैश्वर्यस्य पतित्वाद् एकयैव मूर्त्या समन्ताद् आस्त इति ।</p>
<blockquote>
<p>अथो मुहूर्त एकस्मिन् नानागारेषु ताः स्त्रियः । &gt;
यथोपयेमे भगवान् तावद्-रूप-धरोऽव्ययः ॥ [भा।पु। १०.५९.४२]</p></blockquote>
<p>इत्य् अत्राप्य् अतस् तावद्-रूपत्वं नाम युगपत् तावत्-प्रदेश-प्रकाशत्वम् एवेति व्याख्येयम् । न तु नारायणादिवद् भिन्नाकारत्वम् । यथोक्तम्&mdash;</p>
<blockquote>
<p>अनेकत्र प्रकटता रूपस्यैकस्य यैकदा । &gt;
सर्वथा तत्-स्वरूपैव स प्रकाश इतीर्यते ॥ [ल।भा। १.१.२१] &gt; इति ।</p></blockquote>
<p>एष एवान्यत्राकारस्य प्रकाशस्य च भेदो ज्ञेयः ॥२॥</p>
<hr>
<p><strong>जीव-गोस्वामी (क्रम-सन्दर्भः) : चित्रम्</strong> इति ॥२॥</p>
<hr>
<p><strong>जीव-गोस्वामी (बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) : एकेनैव वपुषा युगपद्</strong> एकस्मिन्न् एव क्षणे <strong>पृथक् पृथक् गृहेषु</strong> पृथक् पृथक् प्राचीराद्य्-आवृत-<strong>द्व्यष्ट-सहस्र</strong>-सङ्ख्य-गृहाङ्गेषु <strong>उदवहत्</strong> परिणीतवान् । <strong>चित्रं बतैतद्</strong> इति । सौभर्य्-आदयो हि काय-व्यूहं कृत्वैव युगपत् बह्वीभिः स्त्रीभी रमन्ते स्म, न त्व् एकेनैव कायेनेति भावः । इत्य् अत एव हेतोः ॥२-३॥</p>
<hr>
<p><strong>॥ १०.६९.३॥</strong></p>
<p><strong>इत्य् उत्सुको द्वारवतीं देवर्षिर् द्रष्टुम् आगमत् ।</strong><br>
पुष्पितोपवनाराम- द्विजालि-कुल-नादिताम् ॥**</p>
<p><strong>श्रीधर-स्वामी (भावार्थ-दीपिका) :</strong> तां द्वारवतीम् अनुवर्णयति&mdash;<strong>पुष्पित-</strong> इति सार्ध-त्रयेण । <strong>पुष्पितेषु उपवनेषु आरामेषु</strong> उद्यानेषु च <strong>द्विजानाम् अलीनां</strong> च <strong>कुलानि,</strong> तैर् नादिताम् ॥३॥</p>
<hr>
<p><strong>वंशीधरः (भावार्थ-दीपिका-प्रकाशः) : इति</strong> इत्थम् । <strong>उत्सुको</strong> जातोत्कण्ठः ॥३॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> <strong>देवः</strong> श्री-भगवत्-पार्षदश् चासौ <strong>ऋषिश्</strong> चेति महा-भागवतोत्तमत्वेन श्री-भगवत्-प्रियत्वम्, तेन परम-कौतुकित्वादिकं च सूचितम् श्री-द्वारवतीम् एव क्रमेण सार्धैस् त्रिभिर् वर्णयन्न् आदौ तस्या बाह्यं भागं वर्णयति&mdash;<strong>पुष्पित-</strong> इति सार्धेन ॥३॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> अथ तद्-धेतुकं तस्य द्वारकायाम् आगमनम् आहार्धेन&mdash;<strong>इति</strong> इति । एतद् विभाव्येत्य् अर्थः । <strong>द्रष्टुं</strong> तादृश-श्री-कृष्ण-वैभवम् इति शेषः । श्री-द्वारवतीम् एव क्रमेण सार्धैस् त्रिभिर् वर्णयन्न् आदौ तस्या बाह्यं भागं वर्णयति&mdash;<strong>पुष्पित-</strong> इति-सार्धेन । तैर् <strong>नादितां</strong> कारित-नादाम् इवेत्य् अर्थः ॥३॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः), विश्वनाथ-चक्रवर्ती (सारार्थ-दर्शिणी) :</strong> <em>न व्याख्यातम्।</em></p>
<hr>
<p><strong>॥ १०.६९.४ ॥</strong></p>
<p><strong>उत्फुल्लेन्दीवराम्भोज- कह्लार-कुमुदोत्पलैः ।</strong><br>
छुरितेषु सरःसूच्चैः कूजितां हंस-सारसैः ॥**</p>
<p><strong>श्रीधर-स्वामी (भावार्थ-दीपिका) : छुरितेषु</strong> व्याप्तेषु ॥४॥</p>
<hr>
<p><strong>वंशीधरः (भावार्थ-दीपिका-प्रकाशः) : छुरितं</strong> मिश्रितं व्याप्तं छिन्नम् एकार्थ-वाचकम् इति कोशान्तरात् । <strong>इन्दीवर-कुमुदोत्पलानि</strong> नील-श्वेत-रक्तान्य् उत्पलान्य् एव । <strong>कह्लारं</strong> सौगन्धिकम् अपि तद्-भेद एव । अम्भोजस्य विविधम्, एषाम् एतत्-क्रमेणैव तत्र स्थितेर् इत्थम् निर्देशः ॥४॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> <strong>उत्फुल्लानि</strong> यानि <strong>इन्दीवरादीनि</strong>, तैश् <strong>छुरितेषु</strong> <strong>। इन्दीवर-कुमुदोत्पलानि</strong> नील-श्वेत-रक्तान्य् उत्पलान्य् एव <strong>कह्लारं</strong> सौगन्धिकम् अपि तद्-भेद एव, <strong>अम्भोजं कमलं</strong> द्विविधम् । एषां यथोत्तरं बाहुल्येन छुरिततायाम् आधिक्यम्, <strong>सरःसु उपवनाद्य्</strong> अन्तस् तद्-बहिश् च वर्तमानेषु । <strong>उच्चैर्</strong> इति तत्-तद्-रस-पानादिना मत्तत्वात् । तल-पक्षिणाम् अन्येषां सद्-भावे\ऽपि हंसादीनाम् एवोक्तिः प्राधान्यात् ॥४॥</p>
<hr>
<p><strong>जीव-गोस्वामी (लघु-वैष्णव-तोषणी) : उत्फुल्लानि</strong> <strong>इन्दीवरादीनि,</strong> तैश् <strong>छुरितेषु</strong> इन्दीवर-कुमुदोत्पलानि नील-श्वेत रक्तान्य् उत्पलान्य् एव <strong>कह्लारं</strong> सौगन्धिकम् अपि तद्-भेद एव <strong>अम्भोजं</strong> च द्विविधम् एषाम् अपि क्रमेण निर्देशः । तथैव तत्र स्थिते <strong>सरस्सु</strong> <strong>उपवनाद्य्</strong> अन्तास् तद्-बहिश् च वर्तमानेषु । <strong>उच्चैर्</strong> इति तत्-तद्-रसपानादिना मत्तत्वात् हंसादीनाम् एवोक्तिः प्राधान्यात् ॥४॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> द्वारवतीं वर्णयति सार्ध-त्रयेण । <strong>छुरितेषु</strong> व्याप्तेषु ॥४॥</p>
<hr>
<p><strong>॥ १०.६९.५ ॥</strong></p>
<p><strong>प्रासाद-लक्षैर् नवभिर् जुष्टां स्फाटिक-राजतैः ।</strong><br>
महा-मरकत-प्रख्यैः स्वर्ण-रत्न-परिच्छदैः ॥**</p>
<p><strong>श्रीधर-स्वामी (भावार्थ-दीपिका) : महा-मरकतैः प्रख्यायन्ते</strong> प्रकाशन्त इति तथा तैः । **स्वर्ण-रत्न-**मयाः <strong>परिच्छदाः</strong> परिकरा येषु तैः ॥५॥</p>
<hr>
<p><strong>वंशीधरः (भावार्थ-दीपिका-प्रकाशः) : नवभिर्</strong> नव-सङ्ख्याकैः ॥५॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> आन्तरं वर्णयति&mdash;<strong>प्रासाद-</strong> इति । <strong>स्फाटिकै राजतैश्</strong> च ॥५॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> आन्तरं वर्णयति&mdash;<strong>प्रासाद-</strong> इति । <strong>स्फाटिकैः</strong> <strong>राजतैश्</strong> च ॥५॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) : महा-मारकतैश्</strong> चूडावलभ्यादि-गतैः <strong>प्रख्या</strong> शोभा येषां तैः । <strong>स्वर्ण-रत्न</strong>-मयाः <strong>परिच्छदाः</strong> परिकरा येषु तैः ॥५॥</p>
<hr>
<p><strong>॥ १०.६९.६ ॥</strong></p>
<p><strong>विभक्त-रथ्या-पथ-चत्वरापणैः</strong></p>
<p><strong>शाला-सभाभी रुचिरां सुरालयैः ।</strong></p>
<p><strong>संसिक्त-मार्गाङ्गन-वीथि-देहलीं</strong></p>
<p><strong>पतत्-पताक-ध्वज-वारितातपाम् ॥</strong></p>
<p><strong>श्रीधर-स्वामी (भावार्थ-दीपिका) : पतन्त्यः</strong> प्रचलन्त्यः <strong>पताका</strong> येषु तैर् <strong>ध्वजैर् वारित आतपो</strong> यस्यां ताम् ॥६॥</p>
<hr>
<p><strong>वंशीधरः (भावार्थ-दीपिका-प्रकाशः) : रथ्या-पथा</strong> रथ-मार्गाः, <strong>चत्वरं</strong> पथां श्लेषः, <strong>आपणो</strong> निषद्या । <strong>चत्वरं</strong> तु पथां श्लेषे स्थण्डिलाङ्गणयोर् अपि इति हैमः । गृह-पङ्क्ति-पुरो मार्गो <strong>वीथी</strong> प्रोक्ता, गृहे\ऽपि वीथिर् उच्यते इति निरुक्तिः । विश्वनाथस् तु&mdash;<strong>रथ्या</strong> राज-मार्गाः, <em>पथा</em> अन्ये मार्गाः। <strong>शाला</strong> अश्वादि-गृहाः <strong>सभाश्</strong> च वर्गशः पृथक्-पृथक्त्व-स्व-स्थान्य इत्य् आह ॥६॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> मध्यं वर्णयति&mdash;<strong>विभक्त-</strong> इति । <strong>विभक्ता</strong> असङ्कीर्णतया रचिता ये <strong>रथ्यादयस्</strong> तैः, <strong>रथ्या</strong> राज-मार्गाः, <strong>पन्थानो</strong>\ऽन्ये विविधाः, <strong>शाला</strong> अश्वादि-गृहाः, <strong>सभाश्</strong> च वर्गशः पृथक् पृथक् स्व-स्वास्थान्यस् ताभिः <strong>सुरालयश्</strong> च <strong>रुचिराम्</strong> । रथ्यादीनां यथोत्तरं रुचिरता-साधनत्वे श्रैष्ठ्यम् । <strong>सम्यक् सिक्ताः</strong> सुगन्धि-जलादिभिर् अभ्यक्षिता <strong>मार्गादयो</strong> यस्यास् ताम्, <strong>वीथयः</strong> उदुम्बराणि, &quot;आपण-स्थान&quot; इति चित्-सुखः । <strong>मार्गादीनां</strong> यथोत्तरम् आन्तरत्वम् उपरितमं वर्णयति&mdash;<strong>पतद्</strong> इति ॥६॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> आनन्दाद् अन्ते दीर्घश् छन्दसा मध्यं वर्णयति&mdash;<strong>विभक्त-</strong> इति । <strong>विभक्ता</strong> असङ्कीर्णतया रचिता ये रथ्यादयस् तैः । <strong>रथ्या</strong> राज-मार्गाः <strong>पन्थानो</strong>\ऽन्ये विविधाः, <strong>शालाः</strong> अश्वादि-गृहाः सभाश् च वर्गशः पृथक् पृथक् स्व-स्वास्थान्यः ताभि सुरालयैश् च रुचिरां रथ्यादीनां यथोत्तरं रुचिरतासाधनत्वे श्रेष्ठ्यं सम्यक् सिक्ताः सुगन्धि-जलादिभिर् अभ्यक्षिता मार्गादयो यस्यास् तां वीथयो गृह-संलग्न-चत्वराणि देहल्यो गृह-दारवेदिकाः मार्गादीनां यथोत्तरम् आन्तरत्वम् उपरितमं वर्णयति पतद् इति ॥६॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) : रथ्या</strong> राज-मार्गाः <strong>पन्थानो</strong>\ऽन्य-मार्गाः <strong>पतन्त्यश्</strong> चलन्त्यः <strong>पताकाः</strong> येषु तैर् वजैः ॥६॥</p>
<hr>
<p><strong>॥ १०.६९.७-८ ॥</strong></p>
<p><strong>तस्याम् अन्तः-पुरं श्रीमद् अर्चितं सर्व-धिष्ण्य-पैः ।</strong><br>
हरेः स्व-कुशलं यत्र त्वष्ट्रा कार्त्स्न्येन दर्शितम् ॥**</p>
<p><strong>तत्र षोडशभिः सद्म- सहस्रैः समलङ्कृतम् ।</strong><br>
विवेशैकतमं शौरेः पत्नीनां भवनं महत् ॥**</p>
<p><strong>श्रीधर-स्वामी (भावार्थ-दीपिका) : तस्यां</strong> द्वरकायाम् । <strong>सर्वैर्</strong> <strong>धिष्ण्यपैर्</strong> लोक-पालैर् <strong>अर्चितम्</strong> । <strong>षोडशभिः सद्म-सहस्रैः</strong> समलङ्कृतं <strong>हरेर्</strong> अन्तः-पुरं <strong>विवेश</strong> । <strong>तत्र</strong> च तस्य <strong>शौरेः</strong> <strong>पत्नीनां</strong> <strong>भवनेष्व्</strong> <strong>एकतमं</strong> विवेश इत्य् अन्वयः । <strong>यत्र</strong> च <strong>स्व-कौशलं</strong> <strong>त्वष्ट्रा</strong> <strong>दर्शितम्</strong> इत्य् अन्तः-पुर-भवनयोर् विशेषणम् ॥७-८॥</p>
<hr>
<p><strong>वंशीधरः (भावार्थ-दीपिका-प्रकाशः) : तस्यां</strong> द्वारकायाम् । <strong>अन्तर्</strong> मध्ये <strong>हरेः पुरं</strong> सर्व-सम्पत्ति-पूर्णं स्थानम् अस्तीति शेषः । पुरं गृह-समुदायो वा । <strong>तत्र</strong> पुरे । <strong>एकतमं</strong> <strong>भवनम्</strong> । <strong>यत्र</strong> पुरे। <strong>धिष्ण्यं</strong> लोहाग्निसासु इति निरुक्तिः । पुरं स्याद् गृह-सन्दोहे नगरे वर्ष्मणि गृहे इति धरणिः । यत्र <strong>त्वष्ट्रा</strong> विश्व-कर्मणा <strong>कौशल्यं</strong> शिल्प-नैपुण्यं <strong>दर्शितं</strong> प्रकटितं प्राग् उक्तस्योत्कर्षो\ऽसूचीत्य् अनेन ।</p>
<p>यद् वा, <strong>यत्र हरेः स्व-कौशलं कार्त्स्न्येन त्वष्ट्रा दर्शितं</strong> तम् [इच्छक्षयैव]{।मर्क्} त्वष्ट्रा सर्व कृतं [न त,]{।मर्क्} स्व-शक्त्या
किञ्चित्-कृतम् इत्य् अर्थः । तद्-[गृहं च श्री-रुक्मिण्या एवेति सहसोत्थितः श्री-पर्यङ्कत ईत्य् उक्तेः]{।मर्क्} ॥७-८॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> <strong>श्रीः</strong> सर्वा शोभा सम्पत्तिर् वा, तद्-युक्तम् । <strong>हरेः</strong> सर्व-मनोहरस्येत्य् अन्तःपुरस्यापि तादृशत्वं सूचयति । <strong>स्वकीयम्</strong> असाधारणं <strong>कौशलं</strong> शिल्प-नैपुण्यं <strong>दर्शितं</strong> प्रकटितम्, इति प्राग्-उक्त-प्रासाद-वर्गेभ्यः <strong>सद्मनाम्</strong> एषां महोत्कर्ष उक्तः । अत एव <strong>सम्यग् अलङ्कृतम्</strong> । <strong>महद्</strong> इत्य् अनेन सर्व-ज्येष्ठायाः श्री-रुक्मिण्या इति बोध्यते। अयम् एव प्राक् तत्-प्रवेशे हेतुश् च । <strong>शौरेर्</strong> निजाशेष-भगवत्ता-प्रकटनार्थं शूर-वंशे अवतीर्णस्येति लक्ष्मीतः पत्नीनां वैकुण्ठ-भवनाद् अपि तस्य भवनस्य माहात्म्यं सूचितम् ॥७-८॥</p>
<hr>
<p><strong>जीव-गोस्वामी (लघु-वैष्णव-तोषणी) : तस्याम्</strong> इति षट्कम् । तत्राद्य-द्वयं मिथो\ऽन्वितं <strong>श्रियः</strong> सर्वाः शोभाः सम्पत्तयश् च तद्-युक्तं <strong>स्वीयम्</strong> असाधारणं <strong>कौशलं</strong> शिल्प-नैपूण्यं <strong>त्वष्ट्रा</strong> <strong>दर्शितं</strong> प्रकटितं इति प्राग्-उक्त-प्रासाद-वर्गेभ्यः <strong>सद्मनाम्</strong> एषां महोत्कर्ष उक्तः । अत एव <strong>सम्यग् अलङ्कृतं</strong> । <strong>महद्</strong> इत्य् अनेन सर्व-ज्येष्ठायाः श्रेष्ठायाः श्री-रुक्मिण्या इति बोध्यते। वक्ष्यते च सहसोत्थितः श्री-पर्यन्त इति । अयम् एव प्राक् तत्-प्रवेशे हेतुश् च अन्यतः । यद् वा, यत्र <strong>हरेः स्व-कौशलं</strong> <strong>कार्त्स्न्येन त्वष्ट्रा दर्शितम्</strong> इति तच्-छिक्षयैव त्वष्ट्रा सर्वं प्रकटितम् इति । न तु स्व-शक्त्या न तु वा रचित इत्य् अर्थः ॥७-८॥</p>
<hr>
<p><strong>जीव-गोस्वामी (क्रम-सन्दर्भः) :</strong> यत्र <strong>हरेः स्व-कौशलं कार्त्स्न्येन त्वष्ट्रा दर्शितम्</strong> इति तच्-छिक्षयैव त्वष्ट्रा सर्वं प्रकटितम्, न तु स्व-शक्त्या, न तु वा रचितम् इत्य् अर्थः ॥७-१५॥</p>
<hr>
<p><strong>जीव-गोस्वामी (बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> तस्याम् <strong>अन्तःपुरं</strong> <strong>समलङ्कृतं</strong> वर्तते । तत्रान्तःपुरे पत्नीनाम् <strong>एकतमं</strong> <strong>भवनं</strong> विवेशेत्य् अन्वयः ॥७-८॥</p>
<hr>
<p><strong>॥ १०.६९.९ ॥</strong></p>
<p><strong>विष्टब्धं विद्रुम-स्तम्भैर् वैदूर्य-फलकोत्तमैः ।</strong><br>
इन्द्रनील-मयैः कुड्यैर् जगत्या चाहत-त्विषा ॥**</p>
<p><strong>श्रीधर-स्वामी (भावार्थ-दीपिका) :</strong> तद् अनुवर्णयति चतुर्भिः&mdash;<strong>विष्टब्धम्</strong> इति । <strong>विद्रुम-स्तम्भैर् विष्टब्धं</strong> विधृतम् । <strong>वैदूर्य</strong>-मयानि <strong>फलकोत्तमानि</strong> स्तम्भाश्रयणानि छादनानि, तैर् <strong>इन्द्रनील-मयैः कुड्यादिभिश्</strong> चोपलक्षितं <strong>जगत्या</strong> भूमिकया चेन्द्रनील-मय्या । <strong>न हता त्विड्</strong> यस्यास् तया ॥९॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> <em>तद्</em> गृहम् । स्तम्भानाम् आश्रये तेषां छादने फलकं मतम् इति स्वामी । न <strong>हता त्विट्</strong> कान्तिर् यस्यास् तया ॥९॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> तत्रादौ मुख्याङ्गं वर्णयति&mdash;<strong>विष्टब्धम्</strong> इति । <strong>अहत-त्विषा</strong> इति बहुल-लोक-सम्मर्देनापि क्षुण्णताद्य-प्राप्तेः । यद् वा, सूर्यादि-तेजसाप्य् अहत-त्विषा ॥९॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> तच् चैकतमं वर्णयन्न् आदौ तस्य मुख्याङ्गं वर्णयति&mdash;<strong>विष्टब्धम्</strong> इति । <strong>अहत-त्विषा</strong> इति कथम् अपि मालिन्याद्य्-अप्राप्तेर् उक्तो\ऽयं वर्तमान एव ॥९॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> भवनं वर्णयति चतुर्भिः । <strong>विष्टब्धं</strong> विधृतं <strong>वैदूर्य</strong>-मयानि <strong>फलकोत्तमानि</strong> स्तम्भाश्रयाणि छादनानि, तैर् <strong>जगत्या</strong> भूमिकया ॥९-११॥</p>
<hr>
<p><strong>॥ १०.६९.१० ॥</strong></p>
<p><strong>वितानैर् निर्मितैस् त्वष्ट्रा मुक्ता-दाम-विलम्बिभिः ।</strong><br>
दान्तैर् आसन-पर्यङ्कैर् मण्य्-उत्तम-परिष्कृतैः ॥**</p>
<p><strong>श्रीधर-स्वामी (भावार्थ-दीपिका) : मुक्ता-दाम्नां विलम्बानि</strong> विविधानि लम्बनानि विद्यन्ते येषु तैः । <strong>मण्य्-उत्तमैः परिष्कृतैर्</strong> भूषितैः ॥१०-११॥</p>
<hr>
<p><strong>वंशीधरः (भावार्थ-दीपिका-प्रकाशः) : मुक्ता-दाम-विलम्बिभिर्</strong> अवलम्बमान-मौक्तिक-मालैः । <strong>दान्तैर्</strong> गज-दन्त-<strong>निर्मितैः</strong> ॥१०-११॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> मुख्य-परिच्छदान् वर्णयति&mdash;<strong>वितानैर्</strong> इति । <strong>त्वष्ट्रा विनिर्मितैर्</strong> इति दिव्यातिदिव्यत्वं द्योतयति । [भतो\ऽस्य]{।मर्क्} वचन-विभक्ति-विपरिणामेनापि सर्वैर् एवान्वयः । <strong>आसनानि</strong> च <strong>पर्यङ्काश्</strong> च, तैः ॥१०॥</p>
<hr>
<p><strong>जीव-गोस्वामी (लघु-वैष्णव-तोषणी) : वितानैर्</strong> इति द्वयम् । मिथो\ऽन्वितं तत्र मुख्य-परिच्छदान् वर्णयति&mdash;<strong>वितानैर्</strong> इति । <strong>त्वष्ट्रा निर्मितैर्</strong> इति पूर्ववत् <strong>आसनानि</strong> च <strong>पर्यङ्काश्</strong> च तैः ॥१०॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः), विश्वनाथ-चक्रवर्ती (सारार्थ-दर्शिणी) :</strong> <em>न व्याख्यातम्।</em></p>
<hr>
<p><strong>॥ १०.६९.११ ॥</strong></p>
<p><strong>दासीभिर् निष्क-कण्ठीभिः सुवासोभिर् अलङ्कृतम् ।</strong><br>
पुम्भिः स-कञ्चुकोष्णीष- सुवस्त्र-मणि-कुण्डलैः ॥**</p>
<p><strong>श्रीधर-स्वामी (भावार्थ-दीपिका), वंशीधरः (भावार्थ-दीपिका-प्रकाशः), श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> मुख्य-परिवारान् वर्णयति&mdash;<strong>दासीभिर्</strong> इति । अन्यानेक-स्त्री-भूषण-सद्-भावे\ऽपि निष्कस्यैवोक्तिः स्त्री-भूषणेषु तस्य श्रैष्ठ्यात् स्त्रीभिर् अवश्यापेक्षत्वाच् च । एवम् अग्रे\ऽपि ज्ञेयम् । <strong>पुम्भिश्</strong> च बालकादिभिर् दासैर् <strong>अलङ्कृतम्</strong>, <strong>सुवस्त्राणि</strong> शोभनान्य् अधः परिधानीयादीनि, <strong>कञ्चुकादीनां</strong> यथोत्तर-स्वरूपत्वे\ऽ[ल्षस्वम्]{।मर्क्} ॥११॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> तत्र परिवारान् वर्णयति&mdash;<strong>दासीभिर्</strong> इति । <strong>पुम्भिश्</strong> च बालकादिभिर् दासैर् <strong>अलङ्कृतम्</strong> । <strong>सुवस्त्राणि</strong> शोभनान्य् अधः परिधानीयादीनि ॥११॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः), विश्वनाथ-चक्रवर्ती (सारार्थ-दर्शिणी) :</strong> <em>न व्याख्यातम्।</em></p>
<hr>
<p><strong>॥ १०.६९.१२ ॥</strong></p>
<p><strong>रत्न-प्रदीप-निकर-द्युतिभिर् निरस्त-</strong></p>
<p><strong>ध्वान्तं विचित्र-वलभीषु शिखण्डिनोऽङ्ग ।</strong></p>
<p><strong>नृत्यन्ति यत्र विहितागुरु-धूपम् अक्षैर्</strong></p>
<p><strong>निर्यान्तम् ईक्ष्य घन-बुद्धय उन्नदन्तः ॥</strong></p>
<p><strong>श्रीधर-स्वामी (भावार्थ-दीपिका) : ईक्ष्य</strong> समीक्ष्य । <strong>घनो</strong> मेधोऽयम् इति <strong>बुद्धिर्</strong> येषां ते ॥१२॥</p>
<hr>
<p><strong>वंशीधरः (भावार्थ-दीपिका-प्रकाशः) : यत्र</strong> सद्म्नि । <strong>अक्षैर्</strong> गवाक्षैः ॥ १२॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> किं च, <strong>रत्न-</strong> इति । अनेन <strong>अगुरु-धूम् अस्य</strong> निश्य् अपि <strong>शिखण्डि</strong>-दर्शनं बोधयति । यद् वा, दिव्यै <strong>रत्न-प्रदीपानां</strong> सदा सद्-भावाद् अन्तर् गृहे <strong>ध्वान्तस्य</strong> निवासो ज्ञेयः । अतो वितानादिवत् परिच्छदान्त वर्ण्यस्याप्य् अस्य शिखण्डिन इत्य्-आदि-हेतुत्वेनात्र वर्णनम् । <strong>अङ्ग</strong> इति सहर्ष-सम्बोधने । <strong>यत्र</strong> भवने <strong>उच्चैर् नदन्त</strong> इति धूम-स्थानिकः सूचितः, नील-मेघ-सादृश्यता । एवं धूमादिभिर् यथोत्तरं शोभाधिक्यम् ऊह्यम् । इत्य्-आद्या गृहे उपलक्षणतयोक्तम् । सर्वाण्य् एवान्यान्य् अपि श्री-महिषीणां गृहाणीह ज्ञेयानि ॥१२॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> ऊर्ध्व-शोभां वर्णयति&mdash;<strong>रत्न-</strong> इति । एषां गृहान्तः-स्थितिर् अपि बोध्या । अनेन रात्राव् एवागमनम् अस्य बोधितम् । तद् एव तस्य युगपत्-प्रतिगृह-स्थितेः सुष्ठु परीक्षणीयत्वात् । अग्रे च श्री-भगवतः प्रिया-पर्यङ्क-स्थितत्वेन वर्णयिष्यमाणत्वात् <strong>अगुरु-धूपस्य</strong> <strong>शिखण्डिभिर्</strong> निश्य् अपि दर्शनं तु तादृश**-रत्न-प्रदीप**-सद्-भावाद् एव यत्र भवने एवम् अन्यासाम् अपि श्री-महिषीणां गृहाणि ज्ञेयानि ॥१२॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) : विहितम् अगुरु-धूमम्</strong> <strong>अक्षैर्</strong> गवाक्ष-मार्गः <strong>निर्यान्तम् ईक्ष्य</strong> वीक्ष्य <strong>घनो</strong>\ऽयम् इति <strong>बुद्धिर्</strong> येषां ते ॥१२॥</p>
<hr>
<p><strong>॥ १०.६९.१३ ॥</strong></p>
<p><strong>तस्मिन् समान-गुण-रूप-वयः-सुवेष-</strong></p>
<p><strong>दासी-सहस्र-युतयानुसवं गृहिण्या ।</strong></p>
<p><strong>विप्रो ददर्श चमर-व्यजनेन रुक्म-</strong></p>
<p><strong>दण्डेन सात्वत-पतिं परिवीजयन्त्या ॥</strong></p>
<p><strong>श्रीधर-स्वामी (भावार्थ-दीपिका) : अनुसवं</strong> सर्व-कालम् । आत्मना <strong>समानानि</strong> <strong>गुण-रूप-वयांसि</strong> <strong>सुवेषो</strong>ऽलङ्काराश् च यस्य तेन <strong>दासी-सहस्रेण</strong> <strong>युतया गृहिण्या</strong> सह ॥१३॥</p>
<hr>
<p><strong>वंशीधरः (भावार्थ-दीपिका-प्रकाशः) : तस्मिन्</strong> गृहे । सवो यागे\ऽनेहसि च प्रसवे प्रेरणासवे इति निरुक्तिः । <strong>चमरम्</strong> एव <strong>व्यजनं</strong> तेन ॥१३॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> <strong>तस्मिन्</strong> भवने <strong>समान-गुणादिकेन</strong> <strong>दासी-सहस्रेण</strong> <strong>युतयापि गृहिण्या</strong> गृहेश्वर्या श्री-रुक्मिण्या स्वयम् एव प्रेम्णा परितः सर्वाङ्गेषु <strong>वीजयन्त्या</strong> । <strong>अनुसवम्</strong> इति <strong>दासीनाम्</strong> अपि गुणादि-नित्यत्वं द्योतयति । तादृश-दासीनां सद्-भावो\ऽपि सर्वत्रैव ज्ञेयः । <strong>चमरस्य</strong> मृग-विशेषस्य पुच्छ-रूपेण <strong>व्यजनेन</strong> चामरेणेत्य् अर्थः । <strong>विप्र</strong> इत्य् अन्तः-पुर-प्रवेशे तादृश-दर्शने च हेतुः&mdash;ब्राह्मणत्वेनानिवार्य-गतित्वाद् आत्मीयत्वाच् च, यतः <strong>सात्वत-पतिं</strong> ब्रह्मण्य-देवत्वादि-निजाशेष-गुण-प्रकटनार्थं यदु-कुले\ऽवतीर्णम् इत्य् अर्थः । किं वा, पूर्वतो\ऽप्य् अधिक-रूप-गुणादि-सेवितम् इत्य् अशेष-भगवत्ता-प्रकटनात् । यद् वा, किं च, भक्तानां पालकम्, अतो विप्रत्वेन तत्रापि भक्त-प्रवरत्वेन तद् उचितम् एवेति भावः । एवं दर्शने\ऽपि प्रेम्णा परमानन्दोदयः सूचितः ॥१३॥</p>
<hr>
<p><strong>जीव-गोस्वामी (लघु-वैष्णव-तोषणी) : तस्मिन्</strong> भवने <strong>समान-गुणादिकेन दासी-सहस्रेण युतयापि गृहिण्या</strong> गृहेश्वर्या रुक्मिण्या स्वयम् एव प्रेम्णा <strong>परितः</strong> सर्वाङ्गेषु <strong>वीजयन्त्या</strong> <strong>चमरस्य</strong> मृग-विशेषस्य पुच्छ-रूपेण व्यजनेन । ननु, कथम् असौ सहसान्तःपुरं प्रविष्टवान् ? तत्राह&mdash;<strong>विप्र</strong> इति । तज्-जाति-मात्रत्वम् अपि तत्र हेतुर् इति भावः । <strong>सात्वत-पतिम्</strong> इति सात्वत-पद्धति-गुरोः श्री-नारदस्य तद्-दर्शने भक्ति-विशेषोदय-द्योतकं श्री-यदूनां पतिम् इति वा तच् चाविर्भाव-विशेषेण चमत्कार-विशेष-द्योतकम् ॥१३॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) : तस्मिन् गृहिण्या</strong> सहितं <strong>सात्वत-पतिं ददर्श</strong> । <strong>अनुसवं</strong> समुचितं प्रति समयम् ॥१३॥</p>
<hr>
<p><strong>॥ १०.६९.१४ ॥</strong></p>
<p><strong>तं सन्निरीक्ष्य भगवान् सहसोत्थित-श्री-</strong></p>
<p><strong>पर्यङ्कतः सकल-धर्म-भृतां वरिष्ठः ।</strong></p>
<p><strong>आनम्य पाद-युगलं शिरसा किरीट-</strong></p>
<p><strong>जुष्टेन साञ्जलिर् अवीविशद् आसने स्वे ॥</strong></p>
<p><strong>श्रीधर-स्वामी (भावार्थ-दीपिका) : श्रिया</strong> रुक्मिण्याः <strong>पर्यङ्कतः</strong> । <strong>अवीविशद्</strong> उपवेशयामास ॥१४॥</p>
<hr>
<p><strong>वंशीधरः (भावार्थ-दीपिका-प्रकाशः) : तं</strong> नारदम् ॥१४॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> <strong>सं</strong> सहसा शीघ्र-गमनेन सन्निधौ <strong>निरीक्ष्य</strong> प्रसन्न-दृष्ट्यावलोक्य । किं वा, अव्ययानाम् अनेकार्थत्वाद्-दुरतो दृष्ट्वेत्य् अर्थः, सहसा सपदि भगवान् साक्षात् परमेश्वरो\ऽपि किरीट-जुष्टेनापि, <strong>आ</strong> सम्यक् तत्-स्पर्शनादिना नत्वा, तत्र हेतुः&mdash;<strong>सकल-</strong> इति, सद्-<strong>धर्म</strong>-प्रवर्तनार्थम् इत्य् अर्थः । <strong>स्वे</strong> स्वकीये । किं वा, तद्-अर्थम् एव प्राक् कल्पिते ॥१४॥</p>
<hr>
<p><strong>जीव-गोस्वामी (लघु-वैष्णव-तोषणी) : तम्</strong> इति । सहसागमनेन सन्निधौ <strong>निरीक्ष्य</strong> प्रसन्न-दृष्ट्या विलोक्य <strong>सहसा</strong> सपदि <strong>भगवान्</strong> अपि कौस्तुभादि-तादृश-भगवत्वाभिव्यञ्जक-परम-<strong>किरीट-जुष्टेन</strong> तत्-सेवार्हेणापि आसक्त्या तत्-स्पर्शनादिना <strong>नत्वा</strong> । तत्र हेतुः&mdash;<strong>सकल-</strong> इति । सद्-<strong>धर्म</strong>-प्रवर्तन-तादृश-लीला-रसाविष्ट इत्य् अर्थः । <strong>स्वे</strong> स्वीये ॥१४॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) : अवीविशत्</strong> उपवेशयामास ॥१४॥</p>
<hr>
<p><strong>॥ १०.६९.१५ ॥</strong></p>
<p><strong>तस्यावनिज्य चरणौ तद्-अपः स्व-मूर्ध्ना-</strong></p>
<p><strong>बिभ्रज् जगद्-गुरुतमोऽपि सतां पतिर् हि ।</strong></p>
<p><strong>ब्रह्मण्य-देव इति यद्-गुण-नाम-युक्तं</strong></p>
<p><strong>तस्यैव यच्-चरण-शौचम् अशेष-तीर्थम् ॥</strong></p>
<p><strong>श्रीधर-स्वामी (भावार्थ-दीपिका) : अबिभ्रद्</strong> अभितः दधार इत्य् अर्थः । <strong>बिभ्रद्</strong> इति शत्र्-अन्तं वा । तदा सम्पूज्य अभिभाष्य च <strong>प्राह</strong> इत्य् उत्तरेणान्वयः । कथं-भूतः ? यस्य <strong>चरण-शौचं</strong> गङ्गा <strong>अशेष-तीर्थं</strong> सः । अत एव <strong>जगद्-गुरुतरोऽपि</strong> <strong>सतां</strong> धर्म-भृतां <strong>पतित्वाद्</strong> एवम् अकरोद् इत्य् अर्थः। सतां पतित्वे हेतुः&mdash;<strong>ब्रह्मण्य-देव</strong> इति <strong>यद् गुण</strong>-कृतं <strong>नाम</strong> <strong>तस्यैव</strong> यतो <strong>युक्तं</strong> समञ्जसम् अतस् तद्-धर्म-प्रवर्तनायैवम् आचरणम् इत्य् अर्थः ॥१५॥</p>
<hr>
<p><strong>वंशीधरः (भावार्थ-दीपिका-प्रकाशः) : तस्य</strong> नारदस्य । <em>इत्य् अर्थ</em> इति&mdash;छान्दसो\ऽड्-आगम इति । छान्दस-कल्पने गौरवं मत्वाह&mdash;<strong>बिभ्रद्</strong> इति । ननु, स्व-दासस्य नारदस्य चरण-क्षालनादिकम् अयुक्तं ? तत्राह&mdash;<strong>ब्रह्मण्य-देव</strong> इति । <strong>यस्य गुण-नाम</strong> गुण-सूचकं <strong>नाम</strong> तद्-<strong>युक्तं</strong> नारदस्य ब्राह्मणत्वात् तस्य ब्रह्मण्य&mdash;देवत्वाद् एतत् सर्वम् उचितम् एवेति । न च स्व-पावित्र्यार्थम् इदम् इति वाच्यम् । <strong>यद्</strong> यस्मात् तस्यैव <strong>चरण-शौचं</strong> गङ्गा <strong>अशेष-तीर्थम्</strong> अस्ति । नारदस् तु दास्ये\ऽपि स्व-प्रभोर् इच्छा-प्रातिकूल्ये प्रभुत्वं नाविश्चकारेति ज्ञेयम् । <strong>तदा</strong> ततः । अशेषांस् तीर्थयति शुद्धीकरोतीत्य् <strong>अशेष-तीर्थम्</strong> । यद् वा, अशेषाणि तीर्थानि यस्मिंस् तत् तथा । अत एवाशेष-शोधकत्वाद् एव । <strong>जगद्-गुरुः</strong> शिवस् ततो\ऽपि विशिष्टः । <em>इत्य् अर्थ</em> इति&mdash;सन्तः स्वधर्म-निष्ठाः स्युः शास्तारो\ऽनाशिनस् तथा इत्य् उक्तम् । ब्रह्म ब्राह्मण-सामान्यं देवो\ऽ[र्यो]{।मर्क्} यस्य स तथा, पृषोदरादित्वात् साधुः । यद् वा,</p>
<blockquote>
<p>यस्यात्मज-गेह-स्त्री-भू-धनाद्य् अखिलं वसु । &gt;
नादेयं विद्यते लोके ब्राह्मणाय नरोत्तम ॥ &gt;
ब्राह्मणा हि परं ब्रह्म न तेभ्यो विद्यते परम् । &gt;
यश् चैवं मन्यते नित्यं स ब्रह्मण्य इतीर्यते ॥</p></blockquote>
<p>इत्य् उक्त-लक्षणोपेतश् चासौ देवो <strong>ब्रह्मण्य-देव</strong> इति । गणेन ब्राह्मणार्चनादि-रूपेण कृतं तन्-नाम तस्य नाम्न एव । यद् वा, यद् यस्य गुण-कृतम् इति नाम, तस्य हरेर् इत्य् अर्थः । यतो हेतोः । अतो\ऽन्वर्थनामत्वात् । तद्-ध्रम-प्रवर्तनाय नामोचित-धर्म-प्रवृत्तये&mdash;गृहागत-ब्राह्मणस्य जगत्-पुज्येनापि पाद-प्रक्षालनादि-रूपम् अर्चनं कर्तव्यम् एवेति बोधनाय । एवम् आचरणं नारदं पूजितवान् इत्य् अर्थः ।</p>
<blockquote>
<p>तुष्यति स्वागतेनाग्निर् आसनेन शतक्रतुः । &gt;
पितरः पाद-शौचेन ह्य् अन्नाद् येन प्रजापतिः ॥</p></blockquote>
<p>इति स्मृत्य्-उक्ताचरणं शिक्षितवान् इति भावः ॥१५॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> <strong>जगतो गुरुतरो</strong> महा-पूज्यो\ऽपीत्य् अर्थः । <strong>हि</strong> हेतौ । <strong>अस्य</strong> परेणान्वयः। <strong>अशेषाणि तीर्थानि</strong> यस्मिंस् तत् सर्व-तीर्थ-स्वरूपं वा, यस्य <strong>चरण-शौचं</strong> सो\ऽपि ॥१५॥</p>
<hr>
<p><strong>जीव-गोस्वामी (लघु-वैष्णव-तोषणी) : जगतो गुरुतमः</strong> महा-पूज्यो\ऽपीत्य् अर्थः हि हेतौ अस्य परेणान्वयः । <strong>अशेषाणि तीर्थानि</strong> यस्मिन्, तत् सर्व-तीर्थ-स्वरूपं वा यस्य <strong>चरण-शौचं</strong> सोऽपि ॥१५॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> <strong>तस्य चरणौ अवनिज्य</strong> प्रक्षाल्य सतां पतिः <strong>प्राह</strong> इत्य् उत्तरेणान्वयः । ननु, स्व-दासस्य नारदस्य चरण-क्षालनादिकम् अनुचितम् ? तत्राह&mdash;<strong>ब्रह्मण्य-देव</strong> इति । <strong>यस्य गुण-नाम</strong> गुण-सूचकं नाम <strong>तद्-युक्तं</strong> नारदस्य ब्राह्मणत्वात् तस्य ब्रह्मण्य-देवत्वाद् एतत् सर्वम् उचितम् एवेत्य् अर्थः । न च स स्व-पवित्रीकरणार्थम् एवेदञ् चकारेति वाच्यम् इत्य् आह&mdash;<strong>यत्</strong> यस्मात् तस्यैव <strong>चरण-शौचं</strong> गङ्गा <strong>अशेषतीर्थम्</strong> । नारदस् तु दासो\ऽपि स्व-प्रभोर् इच्छा-प्रातिकूल्ये प्रभुत्वं नाविश्वकारेति ज्ञेयम् ॥१५॥</p>
<hr>
<p><strong>॥ १०.६९.१६ ॥</strong></p>
<p><strong>सम्पूज्य देव-ऋषि-वर्यम् ऋषिः पुराणो</strong></p>
<p><strong>नारायणो नर-सखो विधिनोदितेन ।</strong></p>
<p><strong>वाण्याभिभाष्य मितयामृत-मिष्टया तं</strong></p>
<p><strong>प्राह प्रभो भगवते करवाम हे किम् ॥</strong></p>
<p><strong>श्रीधर-स्वामी (भावार्थ-दीपिका) : अभिभाष्य</strong> &quot;दिष्ट्यात्र त्वद्-आगमनम्&quot; इत्य्-आदि प्रियम् उक्त्वा ॥१६॥</p>
<hr>
<p><strong>वंशीधरः (भावार्थ-दीपिका-प्रकाशः) : देव-ऋषी</strong> इत्य् अत्र ऋत्यकः इति प्रकृति-भावः । <strong>तं</strong> नारदम् । हे नारद ! <strong>भगवते</strong> साक्षात्-परमेश-मूर्तये त्वाम् उद्दिश्य <strong>किं करवाम</strong> ? इत्य् आज्ञापय इत्य् अर्थः । यद् वा, हे भगवः ! ते <strong>किं करवाम</strong> ? इत्य् अन्वयः । विसर्ग-लोपस् त्व् आर्षः । विधिवत्-पूज्य-विज्ञत्वे हेतुः&mdash;ऋषि-मन्त्र-प्रवर्तकः, तत्रापि <strong>पुराणः</strong> पुरापि <strong>नवः</strong> स्वयं भगवत्त्वात् । किं च, <strong>नारायणो नर-सखः</strong> । तादृश-धर्म-प्रवर्तनाय लोके\ऽपि तद्-रूपेणावतीर्णः । अभेद-निर्देशाय तत्र श्री-नारायण-र्षेर् अपि प्रवेशाभिप्रायेण । तस्य तत्र तादृश-लीलाविर्भावे हेतुः&mdash;<strong>ऋषि-वर्यम्</strong> इति । पुरोहितादिवद्-भक्त-विशेषाविर्भावानुरूप्याद् इति भावः ।</p>
<p>ननु, स तु सर्वादि-ऋषिः नारायणत्वे च तस्य साक्षाद् एव गुरुर् इति कथम् एतत्-पूजनं योग्यम् ? इत्य् अत्रापि सिद्धान्तः&mdash;<strong>विधिनोदितेन</strong> इति । सम्प्रत्य्-आविष्कृत-क्षत्रिय-लीलस्य यस्य ब्राह्मण-पूजा योग्यैव लोकवत् तु लीला-कैवल्याद् इति भावः । सत्यं ब्रूयात्-प्रियं ब्रूयात् इति शास्त्रेण <strong>मितया</strong> सिद्धया तथा-भूतवन् <strong>मिष्टया</strong> <strong>वाण्या अभिभाष्य</strong> स्तुत्वा <strong>प्राह</strong> प्रार्थयामास । हे <strong>प्रभो</strong> ! विप्रत्वेनास्मत्-स्वामिन् किं करवाम वयं ? तद् आज्ञापय इत्य् अर्थः । भवत इति वक्तव्ये भगवत इति गौरवात् । एतच् च सर्वैश्वर्याय तुभ्यं मनुष्या वयं किं करवाम कर्तुं शक्नुमः, अपि तु न किञ्चिद् इति व्यञ्जनायेति कौतुक-विशेषाय तं प्रति वचसा तु निजैश्वर्यम् अत्यन्तम् आच्छादितं तादृश-निज-वैभवं प्रति तस्य तादृशस्याप्य् आश्चर्य-बुद्धित्वं दृष्ट्वा किञ्चिद् उपालब्धम् इव चेति तोषिणी-कार-[सन्दर्भः]{।मर्क्} ॥१६॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) : पुराणो नर-सख</strong> इत्य्-आदि । <strong>पुराणो नारायणो</strong> नारायणाद् अपि पुराण इत्य् अर्थः। <strong>अनरा</strong> अमर्त्या एव <strong>सखायो</strong> यस्य ॥१६-३६॥</p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> पुराण आद्य ऋषिः, यतो नर-सखो नारायणः, तस्य वदरिकाश्रमे नित्य-तपः परत्वात् । इति श्री-नारद-गुरुत्वपि सूचितम् । अवतारतया च श्री-कृष्णेन सह तस्याभेदः प्रसिद्ध एव । यद् वा, पुराण ऋषि-मन्त्र-दर्श्यपि, यतो नारायणः परमेश्वरत्वेन सर्व-जीवाश्रयः, नराणां जीवानां सखा परमात्मतया सत्-कर्मसु प्रवर्तनेन स हित-कार्यपि, उदितेन शास्त्रोक्तेन विधिना सम्यक् पूजयित्वा, यतो देवर्षिष देवत्वादिषु वर्यम् । यद् वा, पुराणो\ऽनादिर् भगवान् देव ऋषि-वर्ष्यं सम्पूज्य यो विधिनोदितेन चतुर्थ-स्कन्धे उक्तेन विधिना प्रकारेण, नर-सखो नारायण ऋषिः, तथा हि चतुर्थे&mdash;</p>
<blockquote>
<p>ताव् इमौ वै भगवतो हरेर् अंशाव् इहागतौ । &gt;
भार-व्ययाय च भुवः कृष्णौ यदु-कुरूद्वहौ ॥ [भा।पु। ४.१.५७]</p></blockquote>
<p>अस्यार्थः&mdash;ताविमौ नर-नारायण-रूपी हरेर् अंशो कर्तृ भूतौ इह चन्द्र-वंशे कृष्णौ कर्म-भूतौ आगतौ प्रविष्टौ । अतो\ऽशेन यो नारायण इति निर्गलितार्थः । अतः प्राक् अभिभाष्य पश्चात् प्रकर्षेणाह । प्र-शब्दार्थम् एवाभिव्यञ्जयति&mdash;अमृताद् अपि मिष्टया मधुरया मितया च सहज-धैर्यात्-तद्-गौरवाद् वा, अस्योभयतो\ऽप्य् अन्वयः । हे प्रभो
! विप्रत्वेनास्मत्-स्वामिन् ! अतः किं करवाम वयं सर्वे, तद् आज्ञापयेत्य्
अर्थः । भवत इति वक्तव्ये भगवत इति गौरवात् । यद् वा, सर्वैश्वर्य पूर्णाय तुभ्यं मनुष्या किं करवाम करिष्यामः, अपि तु न किञ्चित् कर्तुं शक्ताः स्म इत्य् अर्थः ॥१६॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> विधिवत्-पूजा-विज्ञतायां हेतुः ऋषिर् मन्त्र-प्रवर्तकः तत्रापि पुराणः पुरापि नवः स्वयं भगवत्त्वादनादित एव तादृशतया वर्तमान इत्य् अर्थः । यद् वा, तथापि तस्याङघ्रि-युगं नव-नवम् इत्य्-आद्य्-उक्त-न्यायेन सदा येन व इति न पुराणः किं तु पुराणवद् आचरतीत्येव पराणः किञ् च नारायणो नर-सखः तादृश-धर्म-विधिप्रवर्तनाय लोकेऽपि तद्-रूपेणावतीर्णः अभेद-निर्देशो\ऽयं तत्र नारायणर्षेर् अपि प्रवेशोभिप्रायेण तद्य् उक्तं चतुर्थे&mdash;</p>
<blockquote>
<p>ताव् इमौ वै भगवतो हरेर् अंशाव् इहागतौ । &gt;
भार-व्ययाय च भुवः कृष्णौ यदु-कुरुद्वहौ ॥ [भा।पु। ४.१.५७]</p></blockquote>
<p>इति तौ चांश-रूपौ कतृभूतौ कृष्णौ कर्म-भूतौ आगतौ आगतवन्तौ प्रविष्टवन्तावित्य् अर्थः। एते चांश-कलाः [भ।पु १.३.२८] इत्य् आदेः तस्य तत्र तादृश-लीलाविर्भावे हेतुः, ऋषिवर्यम् इति । भक्ताविर्भापानुरूप्याद् इति भावः ।</p>
<p>ननु, स तु सर्वादि ऋषि-नारायणत्वे च तस्य साक्षाद् एव गुरुर् इति कथं तेन तत्-पूजनं योग्यम्? इत्य् अत्रापि सिद्धान्तः विधिनोदितेनेति । सम्प्रत्य् आविष्कृत-क्षत्रिय-लीलास्य स्वस्य ब्राह्मण-पूजा-विधि-योग्यैव लोकवत् तु लीला-कैवल्याद् इति भावः । यद् वा, नारायणस् त्वं न हि सर्व-देहिनाम् इत्य्-आदि-ब्रह्म-स्तव-रीत्या स्वयं भगवान् अपि नर-सखः नर-लील इत्य् अर्थः । अतो विधिनोदितेयेति अतः सत्यं ब्रूयात् प्रियं ब्रूयात् इति स्मृत्य्-अनुसारेण प्राक् पूर्व मितया शास्त्रादि-प्रमाण-सिद्धत्वेन सत्यतया अमृतम् इष्टया प्रियया च वाण्या अभिभाष्य स्तुत्वा प्राह प्रार्थयामासेत्य् अर्थः । प्रार्थनम् एव दर्शयति&mdash;प्रभो इति । हे प्रभो ! विप्रत्वेनास्मत्-स्वामिन् ! अतः किं करवाम ? किं कर्तुं शक्नुमः ? अपि तु न किञ्चिद् इति व्यञ्जनाय इति कौतुक-विशेषाय तं प्रति वचसा तु निजैश्वर्यम् अत्यन्तम् आच्छादितं तादृश-निज-वैभवं प्रति तस्य तादृशस्याप्य् आश्चर्य-बुद्धित्वं दृष्ट्वा किञ्चिद् उपालब्धम् इव च ॥१६॥</p>
<hr>
<p><strong>जीव-गोस्वामी (क्रम-सन्दर्भः) :</strong> विधि-पूजा-विज्ञतायां हेतुः&mdash;ऋषिर् मन्त्र-प्रवर्तकस् तत्रापि पुराणः पुरापि नवः, स्वयं भगवत्त्वाद् अनादित एव तादृशतया वर्तमान इत्य् अर्थः । किं च नारायणो नर-सखस् तादृश-धर्मावधि प्रवर्तनाय लोकेऽपि तद्-रूपेणावतीर्णः । अभेद-निर्देशोऽयं तत्र तादृश-लीलाविर्भावे हेतुः&mdash;ऋषि-वर्यम् इति । पुरोहितादिवद् भक्त-विशेषाविर्भावानुरूप्याद् इति भावः ।</p>
<p>ननु, स तु सर्वादिर् ऋषिः नारायणत्वे च तस्य साक्षाद् एव गुरुर् इति कथं तेन तत्-पूजन-योग्यत्वम् इत्य् अत्रापि सिद्धान्तः&mdash;विधिनोदितेनेति । सम्प्रत्य् आविष्कृत-क्षत्रिय-लीलस्य स्वस्य ब्राह्मण-पूजा-विधि-योग्यैव, लोकवत् तु लीला-कैवल्यं [वे।सू। २.१.३४] इति न्यायाद् इति भावः जनतायाः भक्त-वृन्दस्यापवर्ग परम-पुरुषार्थ-रूपं ब्रह्मादिभिर् मुक्तैर् अपि हृदि विचिन्त्यं संसार-कूप-पतितानां मुमुक्षूणाम् उत्तरणम् अवलम्बम् इति ॥१६-२१॥</p>
<hr>
<p><strong>जीव-गोस्वामी (बृहत्-क्रम-सन्दर्भः) :</strong> सम्पूज्येत्य्-आदि । देवः श्री-कृष्ण ऋषि-वर्यं नारदं सम्पूज्य प्राह । कीदृशः ? पुराण आदिः । तर्हि किं नारायणः ? न, ततोऽपि पर इत्य्-आदि । अनारायणोऽजल-शायी, अनर-सखः, अनरा अजीवाः सखायो यस्य, ऋषिर् अलिप्त एवं-भूतो गार्हस्थ्येऽपि नासक्तः ॥१६-३७॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> उदितेन शास्त्रोक्तेन बिधिना सम्पूज्येत्य् अत्र हेतुः ऋषिर् मन्त्र-प्रवर्तकः किञ् च पुराणः स्वयं भगवत्त्वात् नवः यः खलु तादृश-धर्म-प्रवर्तनार्थम् अत्र भारत-भूमौ नर-सखो नारायणो भवतीत्य् अर्थः मितया परिमितया अमृतेनापि जुष्टया सेवितया परम-मधुरयेत्य् अर्थः । हे प्रभो विप्रत्वेनास्मत् स्वामिन् ॥१६॥</p>
<hr>
<p><strong>॥ १०.६९.१७ ॥</strong></p>
<p><strong>श्री-नारद उवाच&mdash;</strong></p>
<p><strong>नैवाद्भुतं त्वयि विभोऽखिल-लोक-नाथे</strong></p>
<p><strong>मैत्री जनेषु सकलेषु दमः खलानाम् ।</strong></p>
<p><strong>निःश्रेयसाय हि जगत्-स्थिति-रक्षणाभ्यां</strong></p>
<p><strong>स्वैरावतार उरुगाय विदाम सुष्ठु ॥</strong></p>
<p><strong>श्रीधर-स्वामी (भावार्थ-दीपिका) :</strong> भगवता स्वस्यार्हणम् अनर्हं मन्यमानस् तत् सम्भावयन्न् आह&mdash;<strong>नैव</strong> इति । सर्व-मित्रत्वाद् एवम् अर्हणं न तु मम गौरवात् । तर्हि कथं कंसादिष्व् अमैत्री ? तत्राह&mdash;खलानां दमश् च नैवाद्भुतम् इति । कुतः ? जगतः स्थितिर् धारणं रक्षणं पालनं ताभ्यां सह तस्य निःश्रेयसाय तवायं स्वेच्छावतार इति वयं सुष्ठु सम्यग् विद्मः । अतः खल-दमः साधु-संमाननं च युक्तम् इति भावः ॥१७॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> तत् अर्हणम् । सम्भावयन् सम्भवं मन्वानः । तत्राक्षेपे । अद्भुताभावम् आशङ्क्य समाधत्ते&mdash;<em>कुतः</em> इति । तस्य जगतः । लोके हि सेव्यो यदि सेवकम् अर्चयेत् तदा तस्यामङ्गलं भवेत् त्वं तु स्वतन्त्र-स्व-सेवकं सम्पूज्यापि तस्मात् पूजां गृहीत्वापि तं दण्डयित्वापि तस्य यथाहं मङ्गलम् एव करोषि इत्य् आह&mdash;<strong>नैव</strong> इति । तत्राखिल-लोकानां नाथत्वाद् अखिल-लोकानां जीवत्वात् त्वत्-सेवकत्वम् एव वस्तुतो भवेत् । तद् उक्तं पाद्मे&mdash;</p>
<blockquote>
<p>अ-कारेणोच्यते विष्णुः श्रीर् उ-कारेण कथ्यते । &gt;
म-कारस् तु तयोर् दासः पञ्चविंशः प्रकीर्तितः ॥ इति ।</p></blockquote>
<p><em>पञ्चविंशो</em> जीवः । तत्र केसाञ्चिद् अस्माकं विप्राणां त्वाम् अभीक्ष्णं सेवमानानाम् अपि त्वत्-कर्तृकं पूजनम् अस्मन् मनो\ऽतिदुःखदं केषाञ्चिद् उद्धव-विदुरादीनां त्वां सेवमानानां त्वत्-कर्तृकं पूजा-ग्रहणं तन्-मनो\ऽतिदुःखदम् । अन्येषां पशु-तुल्य-संसारिणां त्वाम् अभजतां त्वत्-कर्तृक-कृपावलोकः । अन्येषां खलानां जरासन्धादीनां दमस् त्वत्-कर्तृकं सर्वम् इदं ते मैत्री हितकारित्वम् एव यतो जगतः स्थितिर् धारणं रक्षणं पालनं ताभ्यां सह निःश्रेयसाय प्रेम-भक्ति-योगाय मोक्षाय च स्वैरो\ऽयम् अवतार इति जानीम इति विश्वनाथः ॥१७॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> अखिल-लोकानां नाथे\ऽपि त्वयि नैवाद्भुतं मद् अर्हणादिकम् एतद् इति शेषः । यतो जनेषु तव मैत्री स्नेहः, न च सा लोकानाम् इव किञ्चिद् अपेक्ष येत्य् आह&mdash;विभो ! हे सर्वथा परिपूर्णेति । हि हेतो, स्वैरावतार! स्वेच्छया वैकुण्ठ-लोकाद् अवतरणम्, अत एव ऊरुगाय । सर्वलोकेषु यशो गानं यस्येति तत्-सम्बोधनम् । अन्यत् तैर् याख्यातम् । यद् वा, जनेषु मादृशेषु भक्तेषु मैत्री, खलानाम् अभक्तानां दमो दण्डश्चेत्य् एतत् अखिल-लोक-नाथत्वात् सर्वत्र तुल्ये\ऽपि त्वयि नैवाद्भुतम्, यतः सम्यक् समीचीनो\ऽयं स्वैरावतारः सर्वेषां निःश्रेयसाय मङ्गलाय । कथम् ? जगतः स्थितिः स्व-भक्त-मैत्र्या भक्ति-प्रवर्ततेन स्थैर्यं पोषणं वा, रक्षणञ् च खल-दमेन भक्ति-विघ्न-विनाशात्, ताभ्याम् एतत् प्रकार-द्वयेनेत्य् अर्थः । यथा समत्वेन विरुद्धम् अपि तवयं त्वयि नैवाद्भुतं तथा दासस्य मम प्रमुणा त्वयार्हणादिकं विरुद्धम् अपि तव सम्यक् स्वैरत्वाद् अद्भुतं नैवेति भावः ॥१७॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> नैवाद्भुतम् इति सामान्य-विवक्षया नपुंसकत्वम् एकत्वञ् च किं तद् इत्य् अपेक्षायां विशेष-विवक्षयाह मैत्री यथार्हसत्कारः अखिल-लोकनाथ इति तद्-रूपत्वेन स्वतस् तत्र तत्र तुल्यो\ऽपि तद्-द्वयं नैवाद्भुम् इत्य् अर्थः । तत्र हेतुः, निःश्रेयसायेति । तत्र निःश्रेयसे स्व-भक्ति-प्रचुर-मङ्गलं मुक्ति-मात्रश् च तद्-द्वयं यथायथं दत्तम् इत्य् अर्थः । तत्र तत्र सामर्थ्ये हेतुः, विभो इति । अत एव हे उरुगाय ! सर्वतो गीत-कीर्ते ॥१७॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> लोके हि सेव्यो यदि सेवकं पूजयेत् तदा सेवकस्यामङ्गलं भवेत्, त्वं तु स्वतन्त्रः स्व-सेवकं सम्पूज्यापि तस्मात् पूजां गृहीत्वापि तं दण्डयित्वापि तस्य यथार्हं मङ्गलम् एव करोषीत्य् आह&mdash;नैवेति । अखिल-लोकनाथे त्वयि नाद्भुतम् एतत् किं तद् इत्य् अत आह&mdash;सकलेषु जनेषु मैत्री हित-कारित्वम् एव । तवाखिललोकनाथत्वाद् अखिल-लोकानां जीवत्वात् त्वत्-सेवकत्वम् एव वस्तुतो भवेत् । यद् उक्तं पाद्मे प्रणव-व्याख्याने&mdash;</p>
<p>अ-कारेणोच्यते विष्णुः श्रीर् उ-कारेण कथ्यते ।</p>
<p>म-कारस् तु तयोर् दासः पञ्चविंशः प्रकीर्तितः ॥इति ।</p>
<p>पञ्चविंशो जीवः । तत्र केषांचिद् अस्माकं विप्राणां त्वाम् अभीक्ष्णं सेवमानानाम् अपि त्वत्-कर्तृकं पूजनम् अस्मन्-मनोऽतिदुःख-प्रदं केषांचिद् अन्येषाम् उद्धव-विदुरादीनां त्वां सेव्यमानानां त्वत्-कर्तृकं पूजा-ग्रहणं तन्-मनोऽतिदुःख-प्रदम् । अन्येषां पशु-तुल्य-संसारि-जनानां त्वाम् अभजतां त्वत्-कर्तृकः कृपावलोकः । अपरेषां खलानां जरासन्धादीनां दमस् त्वत्-कर्तृकः सर्वम् इदं ते मैत्री हितकारित्वम् एव । यतो जगतः स्थितिर् धारणं रक्षणं पालनं ताभ्यां सह निःश्रेयसाय प्रेम-भक्ति-योगाय मोक्षाय च स्वैरम् अयम् अवतार इति जानीमः ॥१७॥</p>
<hr>
<p><strong>॥ १०.६९.१८ ॥</strong></p>
<p><strong>दृष्टं तवाङ्घ्रि-युगलं जनतापवर्गं</strong></p>
<p><strong>ब्रह्मादिभिर् हृदि विचिन्त्यम् अगाध-बोधैः ।</strong></p>
<p><strong>संसार-कूप-पतितोत्तरणावलम्बं</strong></p>
<p><strong>ध्यायंश् चराम्य् अनुगृहाण यथा स्मृतिः स्यात् ॥</strong></p>
<p><strong>श्रीधर-स्वामी (भावार्थ-दीपिका) :</strong> यद् उक्तं प्रभो किं करवाम ? इति तत्राह&mdash;<strong>दृष्टम्</strong> इति । भक्त-<strong>जनताया</strong> <strong>अपवर्ग</strong>-रूपम् । किं च, अतिदुर्लभतया <strong>ब्रह्मादिभिर्</strong> योगेश्वरैर् अपि <strong>हृदि विचिन्त्यम्</strong> । किं च, <strong>संसार-कूपे पतितानाम् उत्तरणायावलम्बम्</strong> आश्रयम् । एवं-भूतं <strong>तवाङ्घ्रि-युगलं</strong> मया <strong>दृष्टम्</strong> अतः कृत-कृत्योऽस्मि । तथापि त्वत्-<strong>स्मृतिर् यथा स्यात्</strong> तथा <strong>अनुगृहाण</strong> । ततस् तद् <strong>ध्यायन्न्</strong> एव नित्यं <strong>चरामि</strong> इति ॥१८-१९॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> भगवत्-प्रश्नोत्तरम् आह&mdash;भो मुने ! किम् अर्थम् आगमनं ? किम् अत्रैव तिष्ठासान्यत्र प्रतिष्ठास ? इत्य् अपेक्षायाम् आह&mdash;<strong>दृष्टम्</strong> इति । किम् इत्य् आक्षेपे कृत इत्य् अर्थः । <strong>विचिन्त्यम्</strong> एव न तु प्राप्यम् इत्य् अर्थः । इतो\ऽपि विशेषम् आह&mdash;<em>किं च</em> इति । <strong>उत्तरणाय</strong> उपागमनाय । अतस् तवाङ्घ्रि-दर्शनात् । ततस् तवानुग्रहात् । तत् चरण-द्वन्द्वम्।</p>
<p>ननु, तद्-ध्यानं तव मनः-साध्यम् एव किं प्रार्थनया ? तत्राह&mdash;<strong>यथा स्मृतिः स्यात्</strong> तथा <strong>अनुगृहाण</strong> इति । तद् अपि त्वद्-अनुग्रह-साध्यं नान्य-साध्यम् इत्य् अर्थः । यद् वा, यथा च स्मृतिर् मद्-विषयकं कृपानुसन्धानं तव स्यात् तथानुगृहाणेत्य् अर्थः ॥१८॥</p>
<hr>
<p><strong>कैवल्य-दीपिका :</strong> एवं भयानक-रसेन भजतोऽनिष्ट-हानिर् इष्टाप्तिश् च स्याद् इत्य् आह&mdash;<strong>दृष्टम्</strong> इति । यत् <strong>तवाङ्घ्रि-युगलं ध्यायेत्</strong> स्मरामीत्य् अतोऽन्यत् किं प्रार्थनीयम् अस्तीत्य् अभिप्रायः । जनानां समूहो <strong>जनता</strong> । तस्य <strong>अपवर्गं</strong> कैवल्यम् । ब्रह्मानन्दाद् अपि सुतराम् अभिलषणीयम् इत्य् आह&mdash;<strong>ब्रह्मादिभिर्</strong> इति । मुक्तानां स्पृहणीयत्वम् उक्त्वा मुमुक्षूणं, तदाह&mdash;<strong>अगाध-</strong> इति । यद्यपि मद्-अङ्घ्रि-दर्शनं परम-पुरुषार्थ-जातं च, तत् तथापि किञ्चिद् आद्रियताम् इति चेत् तत्राह&mdash;<strong>अनुगृहाण</strong> इति । <strong>स्मृतेर्</strong> विपरिलोपो माभूद् इत्य् अर्थः । फल-कीर्तनार्थम् एवास्य श्लोकस्येह पाठः । अन्यथा भय-शङ्काया अभावाद् अनर्थकः पाठः स्यात् ॥१८॥ [मु।फ। १५.२८]</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> <strong>विचिन्त्यम् अङ्घ्र्योर् युगलम्</strong> अपि विलम्बेनैव चिन्त्यम्, <strong>जनतेति</strong> मोक्षापेक्षकैर् एव प्रीत्या सेव्यत्वम्, <strong>ब्रह्मेति</strong> मुक्तैर् अप्य् अदृश्यत्वम्, <strong>संसारेति</strong> मुमुक्षूणां परमापेक्षत्वम् इति महा-दौर्लभ्यम् उक्तम् । एवम् आत्मनो भक्तत्वादि-राहित्यं सूचयति&mdash;परम-भक्त्या दैन्येन तत्-तद्-अभिमानाभावात् । अन्यत् तैर् याख्यातम् ।</p>
<p>यद् वा, जनानां भक्तानां तापस्य विरहजस्य वर्गः साक्षाद्-दर्शनादिना वर्जनं यस्मात् तत् । इति भक्तैः प्राप्यत्वं <strong>चरामि</strong> चरिष्याम्य् एव । यद् वा, अत्र गृहे गृहे चरामि, यतो दृष्टं साक्षाद्-दृष्टतया स्वतः सदान्तः-परिस्फूर्तेः, किं तु यथा कर्तृका मत्-स्मृतिः स्यात् तथा <strong>अनुगृहाण</strong>, सदा-विघ्नेन त्वं मां स्मरेस् तम् अनुग्रहं कुर्व् इत्य् अर्थः ॥१८॥</p>
<hr>
<p><strong>जीव-गोस्वामी (लघु-वैष्णव-तोषणी) : जनता</strong>- इति सिद्ध-शुद्ध-परिजन-भावानां पर्यवसान-फल-रूपं <strong>ब्रह्मादिभिर्</strong> इत्य् अन्येषां परम-महताम् अपि <strong>हृदि</strong> परम-रहस्य-हृद्-वृत्ति-विशेषे <strong>विचिन्त्यं</strong> यत्नातिशयेन स्मरणीयं । <strong>संसार-</strong> इति किं बहुना सर्वेषाम् अपि संसारिणां <strong>संसार-कूपोत्तरणार्थम्</strong> आश्रय-योग्यं <strong>तवाङ्घ्रि-युगलं दृष्टम्</strong> । अहो मम भाग्य-महिमा इति भावः । अथ तादृशस्य भाग्यस्य स्थैर्यं दुर्लभं मन्यमानः प्रार्थयते&mdash;<strong>ध्यायन्</strong> इति । <strong>चरामि</strong> चरेयम् इत्य् अर्थः ।</p>
<p>ननु, तत् तव मनः-साध्यम् एव किं प्रार्थनया ? तत्राह&mdash;<strong>यथा स्मृतिः स्यात्</strong>, तथा <strong>अनुगृहाण</strong> इति । तद् अपि त्वद्-अनुग्रहैक-साध्यं नान्य-साध्यम् इत्य् अर्थः । यद् वा, यथा ध्यायं चरामि, तथानुगृहाण यथा च स्मृतिर् मद्-विषयक-कृपानुसन्धानं तव स्यात्, तथा चानुगृहाणेत्य् अर्थः ॥१८॥</p>
<p><strong>दृष्टं तवाङ्घ्रि-युगलं जनतापवर्गं</strong></p>
<p><strong>ब्रह्मादिभिर् हृदि विचिन्त्यम् अगाध-बोधैः ।</strong></p>
<p><strong>संसार-कूप-पतितोत्तरणावलम्बं</strong></p>
<p><strong>ध्यायंश् चराम्य् अनुगृहाण यथा स्मृतिः स्यात् ॥</strong></p>
<hr>
<p><strong>जीव-गोस्वामी (क्रम-सन्दर्भः) : जनताया</strong> भक्त-वृन्दस्य <strong>अपवर्गं</strong> परम-पुरुषार्थ-रूपं । <strong>ब्रह्मादिभिर्</strong> मुक्तैर् अपि <strong>हृदि विचिन्त्यं</strong> । <strong>संसार-कूप-पतितानां</strong> मुमुक्षूणाम् <strong>उत्तरणावलम्बम्</strong> इत्य् अर्थः ॥१८॥</p>
<hr>
<p><strong>जीव-गोस्वामी (बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> भो महामुने ! किम् अर्थकम् इदम् आगमनं, किम् अत्रैव तिष्ठासा अन्यत्र वा प्रतिष्ठासेत्य् अपेक्षायाम् आह&mdash;दृष्टम् इति ॥१८॥</p>
<hr>
<p><strong>॥ १०.६९.१९ ॥</strong></p>
<p><strong>ततःऽन्यद् आविशद् गेहं कृष्ण-पत्न्याः स नारदः ।</strong><br>
योगेश्वरेश्वरस्याङ्ग योगमाया-विवित्सया ॥**</p>
<p><strong>श्रीधर-स्वामी (भावार्थ-दीपिका) :</strong> <em>न व्याख्यातम्।</em></p>
<hr>
<p><strong>वंशीधरः (भावार्थ-दीपिका-प्रकाशः) : ततो</strong> भगवत्-प्रार्थनोत्तरम् । <strong>स</strong> कृष्ण-सत्कृतः । <strong>अङ्ग</strong> इति सम्बोधने । <strong>कृष्ण-पत्न्याः</strong> क्रम-प्राप्तत्वात् सत्यभामाया <strong>गेहम् आविशत्</strong> <strong>योगमाया</strong> परमाचिन्त्य-शक्तिः, तस्या <strong>विवित्सया</strong> कार्य-द्वारानुभवेच्छया ॥१९॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> <strong>ततस्</strong> तद्-अनन्तरम्, <strong>अन्यत्</strong> श्री-रुक्मिण्या गृहाद् भिन्नम्, <strong>कृष्णस्य</strong> प्रेम-भरेण चित्ताकर्षकस्य <strong>पत्न्याः</strong> श्री-सत्यभामाया <strong>गेहम् आविशत्</strong>, <strong>योग</strong> ऐश्वर्यम्, तस्य <strong>माया</strong> विभूतिः, तस्या <strong>विवित्सया</strong> तत्त्व-जिज्ञासया । किं वा, विद् लाभे साक्षाद् अनुभवेच्छया योगेश्वराणां श्री-कर्दमादीनाम् अपीश्वरस्येति योग-मायाया असाधारण्यं सूचितम् । <strong>अङ्ग</strong> ! हे राजन् ! यद् वा, अङ्गं श्री-मूर्तिस् तस्य योग-माया एकस्यापि बाहुल्ये शक्ति-विशेषस् तद् विवित्सया ॥१९॥</p>
<hr>
<p><strong>जीव-गोस्वामी (लघु-वैष्णव-तोषणी) : ततस्</strong> तद्-अनन्तरम् <strong>अन्यत्</strong> श्री-रुक्मिणी-गृहाद् अपरं <strong>पत्न्याः</strong> क्रम-प्राप्तत्वात् श्री-सत्यभामायाः <strong>गेहम् आविशत्</strong> । <strong>योगमाया</strong> चित्रं बतैतद् [भा।पु। १०.६९.२] इत्य्-आदिना तर्किता परमाचिन्त्य-शक्तिः, तस्या <strong>विवित्सया</strong> कार्य-द्वारा अनुभवेच्छया ॥१९॥</p>
<hr>
<p><strong>जीव-गोस्वामी (क्रम-सन्दर्भः) : अन्यद्</strong> इत्य् अन्यस्या इत्य् अर्थः ॥१९॥</p>
<hr>
<p><strong>जीव-गोस्वामी (बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) : विवित्सया</strong> उपलम्भेच्छया ॥१९॥</p>
<hr>
<p><strong>॥ १०.६९.२० ॥</strong></p>
<p><strong>दीव्यन्तम् अक्षैस् तत्रापि प्रियया चोद्धवेन च ।</strong><br>
पूजितः परया भक्त्या प्रत्युत्थानासनादिभिः ॥**</p>
<p><strong>श्रीधर-स्वामी (भावार्थ-दीपिका) : अक्षैर् दीव्यन्तम्</strong> इत्य्-आदौ ददर्श इति ज्ञातव्यम् ॥२०-२३॥</p>
<hr>
<p><strong>वंशीधरः (भावार्थ-दीपिका-प्रकाशः) : तत्रापि</strong> तस्मिन्न् अपि गेहे ॥२०॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> अपि तु <strong>तत्र</strong> तु, <strong>दीव्यन्तं</strong> भगवन्तम् । यद् वा, <strong>तत्रापि</strong> कृष्णं ददर्श इति शेषः । किम् वा, अचष्ट गोविन्दम् [भा।पु। १०.६९.२३] इति वक्ष्यमाणेनैवान्वयः । <strong>च</strong>-काराभ्यां देवने द्वयोर् अपि प्राधान्यम्, तेन चोद्धवं प्रति [प्रोतो]{।मर्क्} तयोः साम्यम् अपि द्योतयति । <strong>पूजितो</strong>\ऽसौ श्री-भगवता । <strong>आदि</strong>-शब्दात् पाद्यादयः ॥२०॥</p>
<hr>
<p><strong>जीव-गोस्वामी (लघु-वैष्णव-तोषणी) : तत्रापि</strong> श्री-कृष्णं ददर्श इति शेषः । किम् वा, अचष्ट [भा।पु। १०.६९.२३] वक्ष्यमाणेनैवान्वयः । <strong>उद्धवेन</strong> च तत्र साक्षितया स्थापितेन । <strong>च</strong>-काराभ्याम् देवने द्वयोर् अपि प्राधान्यं बोध्यते । साक्षिणोऽपि तत्-क्रीडा-साहाय्यात् <strong>पूजितो</strong>\ऽसौ श्री-भगवता ॥२०॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) : तत्र</strong> सत्यभामा-गृहे\ऽ<strong>क्षैः दीव्यन्तं</strong> तं ददर्श ॥२०-२१॥</p>
<hr>
<p><strong>॥ १०.६९.२१-२२ ॥</strong></p>
<p><strong>पृष्टश् चाविदुषेवासौ कदायातो भवान् इति ।</strong><br>
क्रियते किं नु पूर्णानाम् अपूर्णैर् अस्मद्-आदिभिः ॥**</p>
<p><strong>अथापि ब्रूहि नो ब्रह्मन् जन्मैतच् छोभनं कुरु ।</strong><br>
स तु विस्मित उत्थाय तूष्णीम् अन्यद् अगाद् गृहम् ॥**</p>
<p><strong>श्रीधर-स्वामी (भावार्थ-दीपिका) :</strong> <em>न व्याख्यातम्।</em></p>
<hr>
<p><strong>वंशीधरः (भावार्थ-दीपिका-प्रकाशः) : असौ</strong> नारदः । <strong>अविदुषेव</strong> पूर्वं गृहे नारदागमनम् अजानतेव । <strong>पूर्णानां</strong> विरक्तानां युष्माकम् । <strong>अपूर्णैर्</strong> गृहस्थैः । गृह-कृत्यानाम् अनन्तत्वेन पूरयितुम् अशक्नुवद्भिर् इत्य् अर्थः । मनुष्य-नाट्य-विडम्बनम् एतत् ॥२१॥ यद्यपि वयम् अनिच्छास् तथाप्य् अस्मत्-पावनार्थम् इत्य् अर्थः । <strong>स</strong> नारदः ॥२२॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> <strong>अविदुषा</strong> तद्-आगमनादिकम् अजानतेव, उक्तश् च <strong>क्रियत</strong> इत्य्-आदिकम्, <strong>अस्मद्-आदिभिर्</strong> मनुष्यैर् यादवैर् ईश्वरैर् अपि वा, अस्मद् इति बहुत्वं श्री-बलदेवाद्य्-अपेक्षया। किं वा, निज-सर्वैश्वर्य-पूर्णता-बोधनार्थं गौरवात् ॥२१॥ <strong>ब्रूहि</strong> किञ्चिद् आदिश, किम् अर्थम् ? तद् आह&mdash;<strong>नो</strong>\ऽस्माकं <strong>जन्म</strong> इति । <strong>ब्रह्मन्</strong> ! हे सर्व-वेद-स्वरूपेति तद्-योग्यतोक्ता ॥२२॥</p>
<hr>
<p><strong>जीव-गोस्वामी (लघु-वैष्णव-तोषणी) : पृष्ट</strong> इति सार्धकम् । <strong>अविदुषा</strong> तद्-आगमनादिकम् अजानतेव <strong>पृष्टश्</strong> च किं तत् ? <strong>कदा</strong> इत्य्-आदि <strong>क्रियत</strong> इत्य्-आदि च । इति-शब्दस्य <strong>कुर्व्</strong> इत्य् अन्ते\ऽप्य् अन्वयात् । <strong>अस्मद्</strong> इति बहुत्वं श्री-बलदेवाद्य्-अपेक्षया ब्रूहि किञ्चिद् आदिश ॥२१॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> तूष्णीं स्थितं नारदम् अतिविस्मितं प्रत्य् आह&mdash;<strong>अथापि</strong> इति ॥२२॥</p>
<hr>
<p><strong>॥ १०.६९.२३ ॥</strong></p>
<p><strong>तत्राप्य् अचष्ट गोविन्दं लालयन्तं सुतान् शिशून् ।</strong><br>
ततोऽन्यस्मिन् गृहेऽपश्यन् मज्जनाय कृतोद्यमम् ॥**</p>
<p><strong>श्रीधर-स्वामी (भावार्थ-दीपिका) :</strong> <em>न व्याख्यातम्।</em></p>
<hr>
<p><strong>वंशीधरः (भावार्थ-दीपिका-प्रकाशः) : तत्राप्य्</strong> अन्य-गृहे\ऽपि । <strong>अचष्ट</strong> <strong>अपश्यद्</strong> इति सर्वत्राग्रे\ऽपि ज्ञेयम् । अत्रैकस्य कृष्ण-वपूषो यथा बहून् प्रकाशान् अभिमान-भेद-क्रिया-भेद-सहितान् अपश्यत्, तथैव एकेषाम् एवोद्धवादि-वपुषाम् अपि बहून् प्रकाशान् । किं कस्मिन् क्षणे मनो-वेगेन प्रत्येकं षोडश-सहस्र-गृहान् गतो मुनिः पृथक् पृथक् काल-भेदान् क्रिया-भेदांश् चापश्यद् इत्य् अत एक-क्षण-मध्यम् एव षष्ठि-घटिकं कालं पृथक् पृथक् स्थले प्रातर्-आदि-स्व-भागांस् तद्-उचित-क्रिया-भेद-सहितान् प्रकाशयन् प्राविशद् इत्य् अतः प्रातर्-आदि-कालानां षष्टि-घटिकानां क्रियाणाम् अपि सर्व-कालवतित्वं मुनिर् ज्ञातवान् इति ज्ञेयम् । <strong>मज्जनाय</strong> इति प्रातः-समयो व्यञ्जितः । ततः सुत-लालन-पर-दर्शनानन्तरम् ॥२३॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> <strong>अचष्ट</strong> अपश्यत्, <strong>गोविन्दं</strong> निजाशेषश्वर्य-प्रकटनाय पृथिव्याम् अवतीर्णं साक्षाद्-भगवन्तं <strong>तत्रापि</strong> तथाग्रे सर्वत्रापि पूर्ववच् छ्री-भगवता तस्य पूजन-प्रश्नादिकम् अपि ज्ञेयम्, सर्वत्रैव सद्-धर्म-प्रदर्शनात् । यद् वा, महाश्चर्य-प्रदर्शनेन सुविस्मितस्य दिदृक्षोद्रेकेण परिभ्रमतो विश्रामाभावेनातिथ्याद्य्-अनपेक्षया वा तत् तन् न सिद्धम् इति बोद्धव्यम् । <strong>मज्जनाय</strong> माध्याह्निक-स्थानाय ॥२३॥</p>
<hr>
<p><strong>जीव-गोस्वामी (लघु-वैष्णव-तोषणी) : अचष्ट अपश्यत्</strong> <strong>गोविन्दं</strong> तादृश-लीला-कौतुकाय पृथ्व्याम् अवतीर्णं साक्षाद्-भगवन्तं <strong>तत्रापि</strong> तथाग्रे सर्वतोऽपि तस्य पूर्ववत् पूजादिकं ज्ञेयं पूर्वत्र तत्रापीत्य्-आदि-शब्द-स्वारस्यात् इत्य् अर्थ-धर्म-कामेष्व् इत्य् अत्र तथैव व्याख्यास्यमानत्वाच् च । &quot;शिशून् सुतान्&quot; इति &quot;सुतान् शिशुन्&quot; इति वा पाठः ॥२२॥ <strong>तत</strong> इति सार्ध-त्रयोदशकम् । तत्र तस्य रात्राव् आगमनेऽपि योगीन्द्रत्वान् मनोजवत्वेऽपि वक्ष्यमाण-नाना-समय-लीला-दर्शनं योग-माया-विलासेनैव युगपत् समय-वैचित्र्यात् अन्यथा तस्य विस्मय एव न स्यात्, तत्र <strong>मज्जनाय</strong> स्नानायेति प्रातर्-लीला ॥२३॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>जीव-गोस्वामी (लघु-वैष्णव-तोषणी) : तत्राप्य्</strong> <strong>अचष्ट</strong> अपश्यद् इति तत्रैव गृहेषु प्रायः कृष्ण-कर्तृक-पूजा-स्तूत्य्-आदिकं ज्ञेयम् <strong>अपश्यद्</strong> इत्य् एव क्रिया अतः परेष्व् अपि सार्ध-चतुर्दश-श्लोकेष्व् अनुवर्तनीया । अत्रैकस्य कृष्ण-वपूषो यथा बहून् प्रकाशान् अभिमान-भेद-क्रिया-भेद-सहितान् अपश्यत् एकेषाम् एवोद्धवादि-वपुषाम् अपि बहुन् प्रकाशान् । किं च, एकस्मिन्न् एव क्षणे मनो-वेगेन प्रत्येक-षोडश-सहस्र-गृहान् गतो मुनिः पृथक् पृथक् काल-भेदान् क्रिया-भेदांश् चापश्यद् इत्य् अत एक-क्षण-मध्यम् एव षष्टि-घटिकं कालं पृथक् पृअथक् स्थले प्रातर्-आदि-स्व-भागांस् तद्-उचित-क्रिया-भेद-सहितान् प्रकाशयन् प्राविशद् इत्य् अतः प्रातर्-आदि-कालानाम् अपि षष्टि-घटिकानां क्रियाणाम् अपि सर्व-काल-वर्तित्वं [मुनितिवान्]{।मर्क्} इति ज्ञेयं । <strong>मज्जनाय</strong> इति प्रातः समयो व्यञ्जितः ॥२३॥</p>
<hr>
<p><strong>॥ १०.६९.२४ ॥</strong></p>
<p><strong>जुह्वन्तं च वितानाग्नीन् यजन्तं पञ्चभिर् मखैः ।</strong><br>
भोजयन्तं द्विजान् क्वापि भुञ्जानम् अवशेषितम् ॥**</p>
<p><strong>श्रीधर-स्वामी (भावार्थ-दीपिका) : वितानाग्नीन्</strong> आहवनीयादीन् अग्नि-होत्रेण <strong>पञ्चभिर् मखैर्</strong> महा-यज्ञैर् <strong>यजन्तम्</strong> ॥२४-३१॥</p>
<hr>
<p><strong>वंशीधरः (भावार्थ-दीपिका-प्रकाशः) : जुह्वन्तं</strong> होमं कुर्वन्तम् इति पूर्वाह्नः । <strong>पञ्चभिः</strong> पाठ-होमातिथ्य्-अर्चन-तर्पण-बलिभिर् <strong>यजन्तम्</strong> इति मध्याह्नः । <strong>क्वापि</strong> गृहे ब्राह्मण-भोजनाद् अवशिष्टम् अन्नं भुञ्जानम् इत्य् अपराह्नः ॥२४॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> पाठो, होमश् च, अतिथीनां सपर्या, तर्पणम्, बलिः, एतैः <strong>पञ्चभिर्</strong> महा-यज्ञैर् <strong>जुह्वन्तम्</strong> इत्य्-आदेः [क्वणिल्यनेन]{।मर्क्} एवान्वयः । यजनादेर् माध्याह्निक-कृत्यस्यैव तत्र तत्र दृश्यमानत्वात् । एवं तस्य मध्याह्न एवागमनम् । किं वा, श्री-कृष्ण-सम्भाषणादिना तत्र मध्याह्नो वृत्त इति ज्ञेयम् ॥२४॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> पाठो होमश् चातिथीनां सपर्या तर्पणं बलिः<sup id="fnref:1"><a href="#fn:1" class="footnote-ref" role="doc-noteref">1</a></sup> एतैः <strong>पञ्चभिः</strong> महा-यज्ञैर् <strong>यजन्तम्</strong> <strong>अवशेषितम्</strong> अवशिष्टं <strong>भुञ्जानम्</strong> इत्य् अन्तं मध्याह्नस्य ॥२४॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> क्वचिद् वितानाग्नीलाह्वनीयादीन् अग्नि-होत्रेण <strong>जुह्वन्तम्</strong> इति पूर्वाह्नः कापि <strong>पञ्चभिर् मखैर्</strong> इति । पाठो होमश् चातिथीनां सपर्या तर्पणं बलिः इति पञ्च-महा-यज्ञैः <strong>यजन्तम्</strong> इति मध्याह्नः । <strong>भोजयन्तं भुञ्जानम्</strong> इत्य् अपराह्नः ॥२४॥</p>
<hr>
<p><strong>॥ १०.६९.२५ ॥</strong></p>
<p><strong>क्वापि सन्ध्याम् उपासीनं जपन्तं ब्रह्म वाग्-यतम् ।</strong><br>
एकत्र चासि-चर्माभ्यां चरन्तम् असि-वर्त्मसु ॥**</p>
<p><strong>श्रीधर-स्वामी (भावार्थ-दीपिका) :</strong> <em>न व्याख्यातम्।</em></p>
<hr>
<p><strong>वंशीधरः (भावार्थ-दीपिका-प्रकाशः) : ब्रह्म</strong> गायत्री, गायत्री-जपे सर्व-वेद-जपस्यान्तर्भूतत्वात्, गायत्री परमं ब्रह्म इति स्मृतेर् इति सायाह्नः । <strong>एकत्र</strong> एकस्मिन् गृहे । <strong>असि-वर्त्मसु</strong> कौक्षेयक-परिवर्तनावर्तनोद्वर्तनादि-मार्गेषु <strong>चरन्तं</strong> शिष्यान् शिक्षयन्तम् इति पुनः प्रातः ॥२५॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> <strong>सन्ध्यां</strong> माध्याह्निकीम् एव । यद् वा, सायन्तनीम्, परमैश्वर्य-प्राकट्यात् सर्वं समञ्जसम्, <strong>ब्रह्म</strong> गायत्रीम्, <strong>वाग्-यतं</strong> कृत-मौनम्, <strong>असि-वर्त्मसु</strong> खड्ग-विद्या-शिक्षा-गतिषु ॥२५॥</p>
<hr>
<p><strong>जीव-गोस्वामी (लघु-वैष्णव-तोषणी) : क्वापि</strong> केषुचित् <strong>सन्ध्याम् उपासीनं</strong> <strong>ब्रह्म</strong> गायत्री <strong>वाग्-यतं</strong> वाचो यतं यमनं यत्र तत्-कृत-मौनं यथा स्याद् इत्य् अर्थः । इति काल-त्रयस्यैव <strong>असि-वर्त्मसु</strong> खड्ग-विद्या-शिक्षा-गतिषु ॥२५॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) : सन्ध्याम् उपासीनम्</strong> इति सायाह्नः । <strong>असि-चर्मभ्याम्</strong> इति पुनः प्रातः ॥२५॥</p>
<hr>
<p><strong>॥ १०.६९.२६ ॥</strong></p>
<p><strong>अश्वैर् गजै रथैः क्वापि विचरन्तं गदाग्रजम् ।</strong><br>
क्वचिच् छयानं पर्यङ्के स्तूयमानं च वन्दिभिः ॥**</p>
<p><strong>श्रीधर-स्वामी (भावार्थ-दीपिका) :</strong> <em>न व्याख्यातम्।</em></p>
<hr>
<p><strong>वंशीधरः (भावार्थ-दीपिका-प्रकाशः) : अश्वैर् गजैर्</strong> इति पूनर् मध्याह्नः । <strong>क्वचिच्</strong> <strong>छयानम्</strong> इति रात्रि-शेषः ॥२६॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> <strong>क्वापि</strong> गृहे <strong>अश्वादिभिर्</strong> <strong>वि</strong>विधतया <strong>चरन्तम्</strong> इति तद्-अङ्गनादेः सुविस्तीर्णतया । किं वा, तस्य बहिः-प्रदेशोपवनादिषु ज्ञेयम् । एवम् अग्रे\ऽपि । <strong>क्वचिद्</strong> एकस्मिन्न् एव गृहे <strong>अश्वैर् विचरन्तं</strong> तद् अनु <strong>गजैस्</strong> तद्-अनन्तरं <strong>रथैर्</strong> इति । यद् वा, क्वचिद् अश्वैः, क्वचिद् गजैः, क्वचिद् रथैर् इति ज्ञेयम् । <strong>गदाग्रज</strong> इति तत्-सहितम् इति भावः । <strong>पर्यङ्के</strong> <strong>शयानम्</strong> इति मध्याह्न-भोजनानन्तरम् एव । किं वा, रात्रि-शेषे । अत एव <strong>वन्दिभिः</strong> <strong>स्तूयमानम्</strong>, आदि-शब्दाद् विरुदादयः, <strong>च</strong>-काराच् छ्री-बलदेवादिभिश् च ॥२६॥</p>
<hr>
<p><strong>जीव-गोस्वामी (लघु-वैष्णव-तोषणी) : क्वापि</strong> केषुचित् स्थानेषु <strong>अश्वादिभिर्</strong> <strong>वि</strong>विधतया <strong>चरन्तम्</strong> इति प्रायः पूर्वाह्नस्य । <strong>गदाग्रजम्</strong> इति तत्-सहितम् इति भावः । <strong>पर्यङ्के शयानम्</strong> इति रात्रि-शेषस्य <strong>वन्दिभिः स्तूयमानत्वात्</strong> ॥२६॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) : अश्वैर् गजैर्</strong> इति पुनर् मध्याह्नः <strong>क्वचिच् छयानम्</strong> इति रात्रि-शेषः ॥२६॥</p>
<hr>
<p><strong>॥ १०.६९.२७ ॥</strong></p>
<p><strong>मन्त्रयन्तं च कस्मिंश्चिन् मन्त्रिभिश् चोद्धवादिभिः ।</strong><br>
जल-क्रीडा-रतं क्वापि वार-मुख्याबलावृतम् ॥**</p>
<p><strong>श्रीधर-स्वामी (भावार्थ-दीपिका) :</strong> <em>न व्याख्यातम्।</em></p>
<hr>
<p><strong>वंशीधरः (भावार्थ-दीपिका-प्रकाशः) : मन्त्रयन्तम्</strong> इति प्रदोषः । <strong>जल-क्रीडा</strong> इत्य् अपराह्नः । <strong>वारे</strong> द्वारे <strong>मुखं</strong> गतागत-पुरुष-निरीक्षणार्थं यासां ता <strong>वार-मुख्याः</strong> ताश् च ता <strong>अबलाश्</strong> चेति वार-मुख्याबलाः ताभिर् <strong>आवृतः</strong> । मुखम् एव मुख्यं स्वार्थे यत् । वारो द्वारे हरे कुब्ज-वृक्षे सूर्यादि-वासरे । समूहे\ऽवसरे क्षणे इति वारतान्तविः ॥२७॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> एवम् उद्धवादीनाम् अपि प्रतिगृहं स्थितिर् उद्दिष्टा, <strong>वार-मुख्याबलावृतं</strong> वारमुख्या वेश्या श्रेष्ठाः, अबला महिष्याः, ताभिर् आवृतम् ॥२७॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> आदि-शब्दाद् विकद्ब्रादिभि चकाराच्-छ्री-बलदेवादिभिश् च एवम् उद्धवादीनाम् अपि प्रतिगृहं स्थितिर् उद्दिष्टा वार-मुख्याबलावृतं वार-मुख्या वेश्या-श्रेष्टाः अबला महिष्याद्याः ताभिर् आवृतम् ॥२७॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) : मन्त्रयन्तं</strong> चेति प्रदोषः । <strong>जल-क्रीडा-रतम्</strong> इत्य् अपराह्नः ॥२७॥</p>
<hr>
<p><strong>॥ १०.६९.२८ ॥</strong></p>
<p><strong>कुत्रचिद् द्विज-मुख्येभ्यो ददतं गाः स्वलङ्कृताः ।</strong><br>
इतिहास-पुराणानि शृण्वन्तं मङ्गलानि च ॥**</p>
<p><strong>श्रीधर-स्वामी (भावार्थ-दीपिका) :</strong> <em>न व्याख्यातम्।</em></p>
<hr>
<p><strong>वंशीधरः (भावार्थ-दीपिका-प्रकाशः) : द्विज-मुख्येभ्य</strong> इत्य्-उक्तेः क्षत्रियादीनां दान-स्वीकारानधिकार उक्त इति पूर्वाह्नः । <strong>चो</strong>\ऽत्र पाद-पूरणे । <strong>मङ्गलानि</strong> इति पुराणेतिहास-विशेषणम् ।</p>
<blockquote>
<p>इतिहास-पुराणानां श्रवणं मङ्गलं परम् । &gt;
गीयते सर्वथैतेषु मङ्गलायतनो हरिः ॥ इति नारदीये ।</p></blockquote>
<p>अत्रापराह्नः । इतिहास-पुराणाभ्यां षष्ठ-सप्तमकौ नयेत् इति स्मृतेः ॥२८॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> <strong>सुष्ठ्व् अलङ्कृताः</strong> सौवर्ण-शृङ्गादिभिः, इतिहासा भारतावया, मङ्गलानि शान्ति-सूक्तानि पुष्य-गीतादीनि वा ॥२८॥</p>
<hr>
<p><strong>जीव-गोस्वामी (लघु-वैष्णव-तोषणी) : सुष्ठु अलङ्कृताः</strong> सौवर्ण-शृङ्गादिभिः इति प्रायो मध्याह्नस्य <strong>मङ्गलानि</strong> शान्ति-सूक्तानि पुण्य-गीतादीनीति वा प्रायो\ऽपराह्नस्य । इतिहास-पुराणाभ्यां षष्ट-सप्तमकौ नयेद् इति विधानात् ॥२८॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>जीव-गोस्वामी (लघु-वैष्णव-तोषणी) :</strong> गाः ददतम् इति पूर्वाह्नः इतिहासेत्य् अपराह्नः । इतिहास-पुराणाभ्यां षष्ठ-सप्तमकौ नयेद् इति स्मृतेः ॥२८॥</p>
<hr>
<p><strong>॥ १०.६९.२९ ॥</strong></p>
<p><strong>हसन्तं हास-कथया कदाचित् प्रियया गृहे ।</strong><br>
क्वापि धर्मं सेवमानम् अर्थ-कामौ च कुत्रचित् ॥**</p>
<p><strong>श्रीधर-स्वामी (भावार्थ-दीपिका) :</strong> <em>न व्याख्यातम्।</em></p>
<hr>
<p><strong>वंशीधरः (भावार्थ-दीपिका-प्रकाशः) : कदाचित्</strong> रत्य्-अवसरे, इति निशीथः । <strong>क्वापि</strong> <strong>धर्मम्</strong> इत्य्-आदिना दिन-रात्री ॥२९॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> <strong>कदाचित्</strong> सुगुह्यया लोकोत्तरया वा <strong>प्रियया</strong> निजेष्टया <strong>हास-कथया, प्रियया</strong> सहेति वा, गृहे कस्मिंश्चिद् <strong>धर्मं सेवमानं</strong> भक्त्या अनुतिष्ठन्तं <strong>कामं</strong> सेवमानम् उपभुञ्जानम्, <strong>अर्थं</strong> सेवमानं साधयन्तम् ॥२९॥</p>
<hr>
<p><strong>जीव-गोस्वामी (लघु-वैष्णव-तोषणी) : गृहे</strong> कस्मिंश्चित् <strong>धर्मं</strong> सेवमानं भक्त्यानुतिष्ठन्तं, <strong>कामं</strong> सेवमानम् उपभुञ्जानम्, <strong>अर्थं</strong> सेवमानं साधयन्तम् ॥२९॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) : हास्य-कथया</strong> इति निशीथ-समयः । <strong>धर्मम् अर्थ-कामाव्</strong> इति दिन-रात्री ॥२९॥</p>
<hr>
<p><strong>॥ १०.६९.३० ॥</strong></p>
<p><strong>ध्यायन्तम् एकम् आसीनं</strong><sup id="fnref:2"><a href="#fn:2" class="footnote-ref" role="doc-noteref">2</a></sup> <strong>पुरुषं प्रकृतेः परम् ।</strong></p>
<p><strong>शुश्रूषन्तं गुरून् क्वापि कामैर् भोगैः सपर्यया ॥</strong></p>
<p><strong>श्रीधर-स्वामी (भावार्थ-दीपिका) :</strong> <em>न व्याख्यातम्।</em></p>
<hr>
<p><strong>वंशीधरः (भावार्थ-दीपिका-प्रकाशः) : गुरून्</strong> आचार्यादीन् । अत्र तोषिणी&mdash;त्रिवर्ग-पराणां लीलाम् उक्त्वा मोक्ष-परां ताम् आह&mdash;<strong>ध्यायन्तम्</strong> इति । मनुष्य-चेष्टानुकरण-लीला-मात्रत्वान् न वैष्णव-सिद्धान्त-हानिर् इति तयोर् आवश्यक-मुख्य-लीलाम् आह&mdash;<strong>गुरूञ्</strong> छ्री-सान्दीपनि-गर्ग-वसुदेवादीन् । कामादिभिः <strong>कामा</strong> अभीष्ट-पदार्था, <strong>भोगा</strong> उपभोगार्ह-पदार्थाः । <strong>सपर्या</strong> परिचर्या, देव-<strong>शुश्रुषा</strong> त्व् अग्रे वक्ष्यते, इति मध्याह्नादिः ॥३०॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> त्रि-वर्ग-परताम् उक्त्वा मोक्ष-परताम् आह&mdash;<strong>ध्यायन्तम्</strong> इति । <strong>आत्मानं</strong> निज-श्री-विग्रहम्, <strong>पुरुषं</strong> मनुष्याकारम्, <strong>प्रकृतेः परं</strong> सच्-चिद्-आनन्द-घनम् इत्य् अर्थः । इति तस्य ध्यानैक-शुभाश्रयत्वेन समाधि-हेतुतोक्ता । यद् वा, <strong>आत्मानम्</strong> आत्म-स्वरूपं <strong>प्रकृतेः</strong> <strong>परं</strong> <strong>पुरुषम्</strong> । भक्ति-परताम् आह&mdash;<strong>शुश्रषन्तम्</strong> इति । आत्मानम् एव श्री-शालग्रामादिभिः शुश्रयन्तं च शुश्रूषमाणं पूजयन्तं <strong>गुरूंश्</strong> च सान्दीपनि-गर्ग-वसुदेवादीन्, तैर् एव शुश्रूषन्तम् । <strong>कामा</strong> नृत्य-गीतादयः, <strong>भोगा</strong> उपभोगार्ह-द्रव्याणि, <strong>सपर्या</strong> परिचर्या गुरुषु च कामादयो यथा-यथम् ऊह्याः, कामादीनां यथोत्तरं शुश्रूषण-साधनत्वे श्रैष्ठ्यम् ॥३०॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> एवं त्रि-वर्ग-परता-लीलाम् उक्त्वा मोक्ष-परता-लीलाम् आह&mdash;<strong>ध्यायन्तम्</strong> इति । मनुष्य-चेष्टानुकरण-लीलामात्रत्वान् न वैष्णव-सिद्धान्त-हानिर् इति भावः । तयोर् आवश्यक-मुख्याङ्ग-लीलाम् आह&mdash;<strong>गुरून्</strong> श्री-सान्दीपनि-गर्ग-वसुदेवादीन् कामादिभिः <strong>शुश्रुषन्तं</strong> । <strong>कामाः</strong> अभीष्ट-पदार्थाः <strong>भोगा</strong> उपभोगार्ह-पदार्थाः <strong>सपर्या</strong> परिचर्या देव-शुश्रुषया त्व् अग्रे वक्ष्यत इति मध्याह्नादेः । एवम् उत्तरत्रापि समया उन्नेयाः ॥३०॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) : ध्यायन्तम्</strong> इति ब्राह्म-मुहूर्तः ॥३०-३१॥</p>
<hr>
<p><strong>॥ १०.६९.३१ ॥</strong></p>
<p><strong>कुर्वन्तं विग्रहं कैश्चित् सन्धिं चान्यत्र केशवम् ।</strong><br>
कुत्रापि सह रामेण चिन्तयन्तं सतां शिवम् ॥**</p>
<p><strong>श्रीधर-स्वामी (भावार्थ-दीपिका) :</strong> <em>न व्याख्यातम्।</em></p>
<hr>
<p><strong>वंशीधरः (भावार्थ-दीपिका-प्रकाशः) : कुर्वतं</strong> कर्तूम् इच्छन्तम् आरभमाणं वा <strong>केशवं</strong> तत्र तत्र ब्रह्मेशयोर् अपि मोहनाद् व्यक्ती-कृत-तन्-नानार्थम् । <strong>सतां</strong> पाण्डवादीनाम् । कथम् एषां <strong>शिवं</strong> स्याद् इति <strong>चिन्तयन्तम्</strong> ॥३१॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> <strong>कुर्वन्तं</strong> कर्तुम् इच्छन्तम् आरभमाणं वा, <strong>च</strong> अपि, <strong>केशवं</strong> साक्षात् परमेश्वरम् अपि, <strong>कैश्चिद्</strong> इत्य् अनेन अन्यैश् चेत्य् अनेन च तत्-तत्-पृथग्-गृह-द्वये ज्ञेयम् । किं वा, <strong>कुत्रापि</strong> इति परेणैवान्वयाद् एकस्मिन् सर्वं । ततश् च <strong>रामेण सह</strong> इत्य् अस्य पूर्वेणाप्य् अन्वयः ॥३१॥</p>
<hr>
<p><strong>जीव-गोस्वामी (लघु-वैष्णव-तोषणी) : कुर्वन्तं</strong> कर्तुम् इच्छन्तम् आरभमाणं वा <strong>केशवं</strong> तत्र तत्र ब्रह्मेशयोर् अपि मोहनाद् व्यक्ती-कृत-तन्-नामार्थं <strong>कैश्चिद्</strong> इत्य् अनेन अन्यैश् चेत्य् अनेन च तत्-तत्-पृथग्-गृह-द्वये ज्ञेयम् । &quot;अन्यत्र&quot; इति क्वचित् पाठः । <strong>सतां</strong> पाण्डवादीनां <strong>शिवं</strong> कथं स्याद् इति विचारयन्तम् इत्य् अर्थः ॥३१॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः), विश्वनाथ-चक्रवर्ती (सारार्थ-दर्शिणी) :</strong> <em>न व्याख्यातम्।</em></p>
<hr>
<p><strong>॥ १०.६९.३२-३३ ॥</strong></p>
<p><strong>पुत्राणां दुहितॄणां च काले विध्य्-उपयापनम् ।</strong><br>
दारैर् वरैस् तद्-सदृशैः कल्पयन्तं विभूतिभिः ॥**</p>
<p><strong>प्रस्थापनोपनयनैर् अपत्यानां महोत्सवान् ।</strong><br>
वीक्ष्य योगेश्वरेशस्य येषां लोका विसिस्मिरे ॥**</p>
<p><strong>श्रीधर-स्वामी (भावार्थ-दीपिका) : काले</strong> तत्-तत्-समये <strong>विधिना उपयापनं</strong> प्रापणं विवाहम् इत्य् अर्थः । <strong>कल्पयन्तं</strong> घटयन्तम् । <strong>विभूतिभिर्</strong> विभवैः ॥३२॥ <strong>प्रस्थापनं</strong> दुहितृ-जामात्रादीनां स्व-गृहात् तत् तद् गृहं प्रति नयनम् । <strong>उपानयनं</strong> तत्-तद्-गृहात् पुनर् आनयनम् । तैर् महोत्सवान् <strong>कल्पयन्तम्</strong> । <strong>योगेश्वरेशस्य</strong> तेषाम् <strong>अपत्यानां</strong> <strong>महोत्सवान् वीक्ष्य लोकाः</strong> सर्वे <strong>विसिस्मिरे</strong> विस्मयं चक्रुः । तथाभूतान् <strong>कल्पयन्तम्</strong> ॥३३॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> <em>इत्य् अर्थ</em> इति&mdash;उपयाप्यते प्राप्यते वर-कन्याभ्यां श्वशुर-गृहं यत्र तद् <strong>उपयापनम्</strong> इति निरुक्तः । <strong>विभूतिभिर्</strong> बहु-सम्भारैः विभूतिर् विभवो वसु इति नाम-माला ॥३२॥ <em>तथा-भूतान्</em> विस्मय-जनकान् । <strong>योगेश्वराः</strong> सनकाद्यास् तेषां प्रभोर् वैकुण्ठ-नाथस्य <strong>लोका</strong> गरुडादयो\ऽपि <strong>विसिस्मिरे</strong> ॥३३॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> तत्-सदृशैः पुत्र-सदृशैर् <strong>दारैः</strong> <strong>पुत्राणाम्</strong>, दुहितृ-सदृशैर् वरैर् <strong>दुहितॄणाम्</strong>, <strong>विभूतिभिः</strong> कृत्वा, अस्य परेणाप्य् अन्वया । तत्र क्वचित् क्वचिद् गृहे पुत्राणाम्, क्वचित् क्वचिच् च दुहितॄणाम् इति विवेचनीयम । एवम् अग्रे\ऽपि । किं वा, पूर्ववत् कापीत्य्-आदेर् अप्रयोगेण [कन्यापीति]{।मर्क्} पुर्वेणान्वयात् रामेण सह तत् तत् सर्वम् एकस्मिन्न् एव
गृहे ज्ञेयम् । पति-गृहं दुहितुर् एकत्वे\ऽपि दुहितॄणाम् इति बहुत्वं भ्रातृ-पुत्रादीनां कन्यापेक्ष या अग्रे च बहुत्वं तत्-तद्-बाहुल्यात् । लोका विसिस्मिरे, लोकातीतत्वात्, तत् कुतः ? योगेश्वराणाम् ईशस्य । अन्यत् तैर् व्याख्यातम् ।</p>
<p>यद् वा, विभूतिभिः सह उपानयनं पुत्र-स्नुषादीनां श्वशुरादि-गृहात् स्व-समीपे आनयनम्, <strong>योगेश्वरेशस्य</strong> श्री-सनकादि-प्रभोः श्री-वैकुण्ठ-नाथस्य लोकाः श्री-गरुडादयः सेवका येषां महोत्सवानां तान् प्रति विसिष्मिरे, वैकुण्ठे\ऽपि तद् अभावात् ॥३२-३३॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> कुलक-मध्य एव <strong>पुत्राणाम्</strong> इति युग्मकम् । तत्-सदृशैः पुत्र-सदृशैर् <strong>दारैः</strong> पुत्राणां दुहितृ-सदृशैर् <strong>वरैर् दुहितृणां</strong> <strong>विभूतिभिः</strong> कृत्वा अस्य परेणान्वयः । तत्र केषुचिद् गृहेषु पुत्राणां केषुचिद् गृहेषु दुहितॄणाम् इति ज्ञेयम् ॥३२॥ एवम् अग्रेऽपि <strong>लोकाः विसिस्मिरे</strong> लोकातीतत्वात् । तत् कुतः ? <strong>योगेश्वराणाम् ईशस्य</strong> । यद् वा, योगेश्वरस्य सनकादि-प्रभोः श्री-वैकुण्ठ-नाथस्य लोकाः श्री-गरुडादयोऽपि विसिस्मिरे ॥३३॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) : विधिना उपयापनं</strong> प्रापणं विवाहम् इत्य् अर्थः । <strong>कल्पयन्तं</strong> कारयन्तं <strong>विभूतिभिर्</strong> बहु-सम्भारैः । वार्षिकोत्सव-समाप्तौ प्रस्थापनं दुहितृ-जामात्रादीनां स्व-गृहात् तद्-गृह-प्रापणं उत्सवारम्भे <strong>उपनयनं</strong> तद्-गृहात् पुनर् आनयनं तैर् <strong>महोत्सवान्</strong> <strong>कल्पयन्तम्</strong> । <strong>योगेश्वरस्य</strong> कृष्णस्य येषाम् अपत्यानां महोत्सवान् <strong>वीक्ष्य</strong> <strong>लोकाः</strong> विस्मयं प्रापुः ॥३२-३३॥</p>
<hr>
<p><strong>॥ १०.६९.३४ ॥</strong></p>
<p><strong>यजन्तं सकलान्</strong><sup id="fnref:3"><a href="#fn:3" class="footnote-ref" role="doc-noteref">3</a></sup> <strong>देवान् क्वापि क्रतुभिर् ऊर्जितैः ।</strong></p>
<p><strong>पूर्तयन्तं क्वचिद् धर्मं कूर्पाराम-मठादिभिः ॥</strong></p>
<p><strong>श्रीधर-स्वामी (भावार्थ-दीपिका) :</strong> <em>न व्याख्यातम्।</em></p>
<hr>
<p><strong>वंशीधरः (भावार्थ-दीपिका-प्रकाशः) :</strong> पूर्तं करोतीति <strong>पूर्तयति</strong>, ततः शतृ-प्रत्ययः । <strong>धर्मं</strong> धर्म-स्वरूपम् अपि लोक-सङ्ग्रहाय तथा चरन्तम् इत्य् अर्थः । धर्मं पूर्तयन्तं पूरयन्तम् । पूर्त कर्मणि पूरणे इति निरुक्ति-कोशात् । स्वस्य कलाः प्रतिमादि-रूपान् साक्षाच्-छ्री-विष्ण्व्-आदि-रूपांश् च <strong>क्रतुभिर्</strong> अर्चनात्मकैर् होमात्मकैर् वा । आलया देवादि-गृहाणि तैः । पूर्ततया सम्पादयन्तम् ।\ [<em>अतः परं विश्वनाथस्य व्याख्या उद्धृता]</em> ॥३४॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> <strong>स्वस्य कला</strong> विभूति-रूपान् <strong>यजन्तम्</strong> । यद् वा, <strong>स्व-कला</strong> अपि <strong>देवान्</strong> इन्द्रादीन् श्री-विष्ण्वादीन् वा <strong>ऊर्जितैः</strong> समृद्धैः, <strong>पूर्तयन्तं</strong> पूर्ताख्यं धर्मम् आचरन्तम्, आलया देवादि-गृहाणि, कूपादीनां यथोत्तरं श्रैष्ठयम् । आदि-शब्दाद् वापी-तडागादयः ॥३४॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> स्वस्य कलाः प्रतिमादि-रूपान् साक्षाच्-छ्री-विष्ण्वादि-रूपांश् च क्रतुभिर् अर्चनात्मकैर् होमात्मकैश् च ऊर्जितैः समृद्धैः <strong>पूर्तयन्तं</strong> [पूर्ताख्यितया]{।मर्क्} सम्पादयन्तम् आलया देवादि-गृहाणि ॥३४॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> क्वचिद् देवान् <strong>यजन्ताम्</strong> इति चैत्रादौ चातुर्मासे वा पुण्य-काले । क्वचिद् युगाद्य्-आदौ <strong>पूर्तयन्तं</strong> पूर्ततया सम्पादयन्तम् ॥३४॥</p>
<hr>
<p><strong>॥ १०.६९.३५ ॥</strong></p>
<p><strong>चरन्तं मृगयां क्वापि हयम् आरुह्य सैन्धवम् ।</strong><br>
घ्नन्तं तत्र पशून् मेध्यान् परीतं यदु-पुङ्गवैः ॥**</p>
<p><strong>श्रीधर-स्वामी (भावार्थ-दीपिका) :</strong> <em>न व्याख्यातम्।</em></p>
<hr>
<p><strong>वंशीधरः (भावार्थ-दीपिका-प्रकाशः) : सैन्धवं</strong> सिन्धु-देशोद्भवम् । ततो <strong>मृगयामास मेध्यान्</strong> यज्ञियान् ॥३५॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> <strong>सैन्धवं</strong> सिन्धु-देशोद्भवम् । द्रुत-गतित्वादिना तस्यैव मृगयां योग्यत्वात् । ततस् तस्या मृगयाया हेतोः । <strong>मेध्यान्</strong> इति यज्ञार्थम् इति बोधयति । <strong>यदु-पुङ्गवैर्</strong> उद्धवादिभिः सात्यक्य्-आदिभिर् वा, <strong>परीतं</strong> वेष्टितम् ॥३५॥</p>
<hr>
<p><strong>जीव-गोस्वामी (लघु-वैष्णव-तोषणी) : सैन्धवं</strong> सिन्धु-देशोद्भवम् । द्रुत-गतित्वाय ततस् तत्र <strong>मेध्यान्</strong> यज्ञार्थम् इति बोधयति । <strong>यदु-पुङ्गवैः</strong> सात्यक्य्-आदिभिः ॥३५॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) : चरन्तम्</strong> इति <strong>सैन्धवं</strong> सिन्धु-देशोद्भवम् ॥३५॥</p>
<hr>
<p><strong>॥ १०.६९.३६ ॥</strong></p>
<p><strong>अव्यक्त-लिङ्गं प्रकृतिष्व् अन्तः-पुर-गृहादिषु ।</strong><br>
क्वचिच् चरन्तं योगेशं तत्-तद्-भाव-बुभुत्सया ॥**</p>
<p><strong>श्रीधर-स्वामी (भावार्थ-दीपिका) : अव्यक्त-लिङ्गं</strong> वेषान्तरेण च्छन्नम् ॥३६॥</p>
<hr>
<p><strong>वंशीधरः (भावार्थ-दीपिका-प्रकाशः) : प्रकृतिषु</strong> राज्याङ्गेषु । <strong>तस्य तस्य</strong> प्रकृत्य्-आदेर् <strong>भावस्य</strong> अभिप्रायस्य <strong>जिज्ञासया</strong> । एते धर्म-परास् तद्-धीना एते ज्ञातुम् इच्छयेत्य् अर्थः । यद् वा, प्रकृतिष्व् अन्तःपुरादिषु सत्र-त्यजनाभिप्रायं ज्ञातुम् <strong>अव्यक्त-लिङ्गं</strong> वेषान्तरेणाच्छन्नं <strong>योगेशं</strong> सर्वज्ञम् अपि प्रेम-मय्या लीला-शक्त्यैव सर्वज्ञता-शक्तेर् आच्छादनाद् इति भावः ॥३६॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> <strong>प्रकृतिष्व्</strong> अमात्येषु, <strong>अव्यक्त-लिङ्गं योगेशं</strong> सर्वज्ञम् अपि तासां तासां तेषां तेषां प्रकृतीनां <strong>भावो</strong>\ऽभिप्रायस् तद्-बुभुत्सया, तेषाम् एव <strong>अन्तः-पुरादिषु</strong> <strong>चरन्तं</strong> भ्रमन्तम् । <strong>आदि</strong>-शब्दात् सभा-चत्वरादयः । यद् वा, यस्यान्तःपुरादिषु चरन्तं चर-रूपेण वर्तमानस् तासां तासां महिषीणां प्रेम-विलासादि-रूपस्य <strong>भावस्य बुभुत्सया</strong> दिदृक्षयेत्या[गहि]{।मर्क्}-धर्मापेक्षया श्री-भगवतस् तत्-तद्-अखिल-कर्मणां प्राय एकस्मिन्न् एव गृहे सम्भवे\ऽपि गृह-भेदेन कर्म [हि]{।मर्क्} भेदोक्तिः श्री-नारदं प्रति तद्-वैचित्री-दर्शनार्थम्, तत्र तत्र तस्यागमनाद् इति । एवम् अष्टोत्तर-शताधिक-षोडश-सहस्रेष्व् एव गृहेषु परिभ्रमन्न् ददर्श । तस्य च विस्तरेण कथनं बहु-दिन-साध्यम् इति न विवृतोक्तम् इति ज्ञेयम् । यद् वा, सर्वासु ज्येष्ठायाः श्री-रुक्मिण्याः प्रियतमायाश् च श्री-सत्यभामाया इति गृह-द्वये दृष्ट्वा पश्चाद् अन्यासां जाम्बवती-प्रभृतीनां तावद् गृहेषु दृष्ट्वा कौतुकोद्रेकेण महा-मुग्धो दर्शनान् निवृत्त इति ज्ञेयम् ॥३६॥</p>
<hr>
<p><strong>जीव-गोस्वामी (लघु-वैष्णव-तोषणी) : प्रकृतिषु</strong> अमात्येषु निज्<strong>आन्तःपुरादिषु</strong> च <strong>अव्यक्त-लिङ्गम्</strong> आकारान्तरेण आच्छन्नं यतो <strong>योगेशं</strong> सर्वज्ञम् अपीत्य् उभयत्राप्य् उपोद्बलकं लीलेच्छया कस्याश् चिच्-छक्तेः प्रकटनात् कस्याश् चित्ति-रोधानाच् च प्रकृतीनाम् अन्तःपुर-स्थादीनाञ् च <strong>भावो</strong>\ऽभिप्रायः तस्य <strong>बुभुत्सया</strong> । एवम् अन्यत्रापि दृष्टं, किं तु विस्तार-शङ्कया न सर्वम् उक्तम् इति । यद् वा, श्री-नारद एव मुग्धस् तद्-अन्वेषणान् निवृत्त इति ज्ञेयम् ॥३६॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) : प्रकृतिषु</strong> अमात्य-पुरेषु <strong>निजान्तः-पुरादिषु</strong> च । <strong>तत्-तद्-भाव-बुभुत्सया</strong> तत्रत्य-जनानाम् अभिप्रायान् ज्ञातुम् <strong>अव्यक्त-लिङ्गं</strong> वेषान्तरेणाच्छन्नं <strong>योगेशं</strong> सर्वज्ञम् अपीति प्रेम-मय्या लीला-शक्त्यैव सर्वज्ञता-शक्तेर् आच्छादनाद् इति भावः ॥३६॥</p>
<hr>
<p><strong>॥ १०.६९.३७ ॥</strong></p>
<p><strong>अथोवाच हृषीकेशं नारदः प्रहसन्न् इव ।</strong><br>
योग-मायोदयं वीक्ष्य मानुषीम् ईयुषो रतिम्**<sup id="fnref:4"><a href="#fn:4" class="footnote-ref" role="doc-noteref">4</a></sup> <strong>॥</strong></p>
<p><strong>श्रीधर-स्वामी (भावार्थ-दीपिका) :</strong> <em>न व्याख्यातम्।</em></p>
<hr>
<p><strong>वंशीधरः (भावार्थ-दीपिका-प्रकाशः) : अथ</strong> अनन्त-लीला-दर्शनानन्तरम् । <strong>रतिं</strong> क्रीडाम् । इव-पदम् आश्चर्याभावम् आह । आत्म-मायाम् अन्तर्धाय कोऽन्व् अर्थो दुर्घटो भवतीत्य् उक्तत्वात् । <strong>प्रहसन्न् इव</strong> इति&mdash;सर्वज्ञत्वेऽपि बुभुत्सा-दृष्ट्या प्रहासः । इवेत्य् आश्चर्य-दृष्ट्या सङ्कोचात्-तत्-सम्बरण-मुद्रा च ॥३७॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) : मानुषीं रतिम्</strong> <strong>ईयुषः</strong> । मनुषाणाम् इमां मानुषीं मनुष्य-कर्तृकां <strong>रतिं</strong> स्वीकुर्वतः ॥३७॥</p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> <strong>अथ</strong> पश्चाद् इति महा-कौतुक-विवशतया सद्यो वक्तुम् अशक्तेः । <strong>उवाच</strong> तस्मिन्न् एवान्त्ये गृहे <strong>प्रहसन्</strong> सहज-मुख-प्रसादात् स्मयमान इव । यद् वा, प्रहर्ष-वैवश्येन धैर्यापगमात् प्रकर्षेण उच्च-स्वरादिना हसन् । <strong>इव</strong> इति लोकोक्तिः । <strong>हृषीकेशं</strong> सर्वेन्द्रिय-प्रवर्तकम् इति तस्य वैवश्य-निवृत्त्य्-अर्थम् अन्तर्यामि-रूपेण श्री-भगवतैव तत्र प्रवर्तित इति भावः । एवम् अन्तर्यामितया बहुधा जीवानां प्रवर्तनेन हृदि हृदि सदा क्रीडतो\ऽपि तस्य <strong>मानुषीं रतिं</strong> क्रीडाम् <strong>ईयुषः</strong> प्राप्तस्य, अत एव <strong>योग-मायाया उदयम्</strong> उत्कर्षं <strong>वीक्ष्य</strong> साक्षाद् अनुभूय ॥३७॥</p>
<hr>
<p><strong>जीव-गोस्वामी (लघु-वैष्णव-तोषणी) : उवाच</strong> तस्मिन्न् एवान्ये गेहे <strong>हृषीकेशम्</strong> इति यच् च तेन दृष्ट-महैश्वर्येण सङ्कोचाव्यक्तम् अत्र नोक्तं, तद् अपि स्वयं ज्ञातम् इति व्यक्तीभावित्वाद् उचित-पद-न्यासः । <strong>इव</strong> इति सङ्कोचात् प्रहासस्य संवरण-मुद्राम् अपि बोधयति । प्रहासे हेतुः&mdash;<strong>मानुषीं रतिम्</strong> <strong>ईयुषो</strong> मनुष्य-क्रीडाविष्टस्यैव <strong>योग-मायोदयं</strong> तद्-आनुकूल्येनैवाचिन्त्य-शक्त्याविर्भावं तत्राप्य् आच्छन्न-वेषत्वादिकं <strong>वीक्ष्य</strong> इति ॥३७॥</p>
<hr>
<p><strong>जीव-गोस्वामी (क्रम-सन्दर्भः) : मानुषीम्</strong> अपि <strong>रतिं</strong> क्रीडाम् <strong>ईयुषः</strong> प्राप्तस्य । <strong>योगमाया</strong>-नामाचिन्त्यानां स्वरूप-शक्तीनाम् <strong>उदयम्</strong> इति कौतुक-विशेषो दर्शितः ॥३७॥</p>
<hr>
<p><strong>जीव-गोस्वामी (बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) : प्रहसन्न्</strong> <strong>इव</strong> इति सर्वज्ञत्वेऽपि बुभूत्सा-दृष्ट्या प्रहासः । इवेत्य् ऐश्वर्य-दृष्ट्या सङ्कोचात् तत्-संवरण-मुद्रा च । <strong>मानुषीं रतिम् ईयुषः</strong> स्वीय-मनुष्य-क्रीडाविष्टस्यापि <strong>योग-मायोदयं</strong> <strong>वीक्ष्य</strong> इति विस्मयो व्यञ्जितः ॥३७॥</p>
<hr>
<p><strong>॥ १०.६९.३८ ॥</strong></p>
<p><strong>विदाम योग-मायास् ते दुर्दर्शा अपि मायिनाम्</strong><sup id="fnref:5"><a href="#fn:5" class="footnote-ref" role="doc-noteref">5</a></sup> <strong>।</strong></p>
<p><strong>योगेश्वरात्मन् निर्भाता भवत्-पाद-निषेवया ॥</strong></p>
<p><strong>श्रीधर-स्वामी (भावार्थ-दीपिका) :</strong> हे <strong>योगेश्वर</strong> ! <strong>आत्मन्</strong> आत्मनि मम मनसि तव स्वरूपे वा <strong>निर्भाताः</strong> प्रतीतास् तव <strong>योग-मायाः</strong> केवलं <strong>विदाम</strong> विद्मः, न तु त्वत्-परमार्थम् इति भावः ॥३८॥</p>
<hr>
<p><strong>वंशीधरः (भावार्थ-दीपिका-प्रकाशः) : दुर्दर्शानां</strong> मनस्य् अपि भानं न सम्भवतीत्य् अरुच्य् आह&mdash;स वेत्य्-आदि । <em>इति भाव</em> इति&mdash;अनन्तत्वान् मायाया इत्य् आशयः । <strong>विदाम</strong> वेदाम । साक्षाद् अनुभवितुं प्रार्थयामेति प्रार्थनायां लोट् ।</p>
<p>ननु, युष्मद्-विधैः सर्वज्ञैः किं दुर्दर्शं ? तत्राह&mdash;<strong>योगिनां</strong> योगिभी रुद्रादिभिर् अपि <strong>दुर्दर्शा</strong> द्रष्टुम् अशक्या । कुतो\ऽनुभवितुं कुतो\ऽन्तरां कर्तुम् इति भावः । हे <strong>योगेश्वर</strong> ! <strong>आत्मन्</strong> आत्मनि त्वय्य् एव <strong>निर्भाता</strong> अपि <strong>भवत्-पाद-निषेवया</strong> <strong>विदाम</strong> इति विश्वनाथः ॥३८॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) : विदाम</strong> इत्य्-आदि । <strong>तव योगमाया विदाम योगिनाम् अपि दुर्दर्शाः</strong> दुर्ज्ञेयाः, न तु भक्तानाम् अस्माकम् इत्य् अर्थः । योगिनाम् अपि दुर्दर्शतया कथं यूयं ज्ञातवन्तः ? इत्य् आह&mdash;तत्-<strong>पाद</strong>-पद्म-<strong>निषेवया</strong> इति ॥३८-४०॥</p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> योगः समाधिर् ब्रह्म-प्राप्तिर् वा । तद्वताम् अपि <strong>दुर्दर्शा</strong> दुर्ज्ञेयाः, <strong>आत्मन् निर्भाता</strong> इति तासां नित्यत्वादिकम् अभिप्रेतम् । तत्र हेतुः&mdash;<strong>योगश्</strong> चिच्-छक्तिः, तद्-<strong>ईश्वर</strong> इति त्वच्-छक्ति-विशेषाद् इत्य् अर्थः । <strong>भवतः पादयोर्</strong> <strong>नि</strong>तरां <strong>सेवया</strong> <strong>विदामो</strong> वयम्, बहुत्वं भक्त-वर्गापेक्षया, तज्-ज्ञानेन आत्मनो बहु-मानाद् वा । अन्यत् तैर् व्याख्यातम् ।</p>
<p>यद् वा, <strong>योगिनां</strong> योग-साधकानां <strong>दुर्दशा</strong> ज्ञातुम् अप्य् अशक्याः, <strong>योगेश्वराणां</strong> सिद्ध-योगानाम् <strong>आत्मनि</strong> मनस्य् एव <strong>निर्भाता</strong> अपि <strong>भवत्-पाद-निषेवयैव</strong> <strong>विदाम</strong> इति प्रार्थना । परमेश्वरस्य तवेदृशी गृहस्थ-धर्मे रतिः किम्-अर्थं तत्-तत्त्वं निज-सेवा-प्रसाद-विस्तारणेन विज्ञापयेत्य् अर्थः ॥३८॥</p>
<hr>
<p><strong>जीव-गोस्वामी (लघु-वैष्णव-तोषणी) : विदाम</strong> इत्य्-आदौ ब्रह्मन्न् [१०.६९.४०] इति वक्ष्यमाण-श्री-भगवत्-प्रातिवचनानुसारेणेदं गम्यते । तद् एवं श्री-नारदः सर्वां महा-विनोद-मयीं लीलां दृष्ट्वा महा-सुखम् एव लब्धवान्, किं तु तत्-तद्-देवताद्य्-उपासनादि-मय-धर्माचरणं दृष्ट्वा खेदः, तं तु सङ्कोचेन साक्षाद् अप्रकटयन् भङ्ग्या प्रकटयति&mdash;<strong>विदाम</strong> इति द्वाभ्याम् । <strong>ते</strong> तव <strong>योग-मायाः</strong> स्वरूप-भूताचिन्त्य-शक्ति-वृत्तीर् एता <strong>विदाम</strong> । किम्-अर्थं कां प्रकटयसीति वेत्तुं प्रार्थयामहे । कीदृशीर् अपि ? <strong>योगिनां</strong> नाना-शक्ति-धारिणां <strong>दुर्दर्शा</strong> <strong>अपि</strong> तथा <strong>भवत्-पाद-निषेवया</strong> ये <strong>योगेश्वराः,</strong> तेषाम् एव <strong>आत्मनि</strong> मनसि <strong>निर्भाताः</strong> स्वयम्-प्रकाशमाना अपि । यद् वा, हे <strong>योगेश्वर</strong> ! स्वरूप-भूतत्वात् <strong>आत्मनि</strong> त्वय्य् एव <strong>निर्भाताः</strong> प्रकाशमाना अपि <strong>भवत्-पाद-निषेवया विदाम</strong> ॥३८॥</p>
<hr>
<p><strong>जीव-गोस्वामी (क्रम-सन्दर्भः) :</strong> ताश् च यत् किञ्चिज् जाता इति व्यञ्जयितुम् आत्मनो भावि सम्यक्-तज्-ज्ञानतां सम्भावयति&mdash;<strong>भवत्-पाद-निषेवया</strong> । <strong>विदाम</strong> वेदाम वेत्स्याम इत्य् अर्थः । तन्-निषेवा च ममेयम् एवेति प्रार्थयते ॥३८॥</p>
<hr>
<p><strong>जीव-गोस्वामी (बृहत्-क्रम-सन्दर्भः) : विदाम</strong> इत्य्-आदि । <strong>ते</strong> तव <strong>योगमाया विदाम</strong> । कीदृशीः ? <strong>योगिनाम्</strong> अपि <strong>दुर्दर्शा</strong> दुर्ज्ञेयाः । तत् कथं भवन्तो विदन्तीति नाशङ्कनीयम् । वयं भक्ता इति गूढं व्यङ्ग्यम् । तद् एव प्रकटयति&mdash;<strong>योगेश्वरात्मन्न्</strong> इत्य्-आदि । <strong>भवत्-पाद-निषेवया निर्भाताः</strong> ॥३८-४०॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) : भवतः पाद-निषेवया विदाम</strong> वेदाम प्रार्थनायां लोट् साक्षाद् अनुभवितुं प्रार्थयामह इत्य् अर्थः । ननु, युष्मद्-विधैः सर्वज्ञैः किं दुर्वेद्यं ? तत्राह&mdash;<strong>योगिनाम्</strong> अपि योगिभिः श्री-रुद्राद्यैर् अपि <strong>दुर्दशा</strong> द्रष्टुम् अप्य् अशक्याः कुतोऽनुभवितुं, कुतस्तरां कर्तुम् इति भावः । हे <strong>योगेश्वर</strong> ! <strong>आत्मन्</strong> आत्मनि त्वय्य् एव <strong>निर्भाता</strong> ॥३८॥</p>
<hr>
<p><strong>॥ १०.६९.३९ ॥</strong></p>
<p><strong>अनुजानीहि मां देव लोकांस् ते यशसाप्लुतान् ।</strong><br>
पर्यटामि तवोद्गायन् लीला भुवन-पावनीः ॥**</p>
<p><strong>श्रीधर-स्वामी (भावार्थ-दीपिका) :</strong> त्वन्-मानुष्य-नाट्येन मुह्यां यतो मां प्रस्थापय इत्य् आह&mdash;<strong>अनुजानीहि</strong> इति ॥३९॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> तवैता लीला अद्भुता दृष्ट्वा धैर्यं कर्तुं न शक्नोमि, अतः स्वेष्ट-बन्धुभ्यो नाना-दिग्-वर्तिभ्यो वक्तुं यामीत्य् आह&mdash;<strong>अनुजानीहि</strong> इति । अतो मोह-जनकत्वात् ॥३९॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> <strong>देव</strong> ! हे गृह-क्रीडा-पर ! <strong>आप्लुतान्</strong> व्याप्तान्, आप्लुत-शब्देन <strong>यशसः</strong> सर्व-तीर्थमयत्वं ध्वन्यते, तव भक्त-वात्सल्यादि-यशः सर्वत्र शृण्वन्न् इति भावः । किं च, <strong>लीला</strong> दृष्टा एता गार्हस्थ्य-क्रीडा <strong>उच्चैर्</strong> <strong>गायन्</strong> । किम्-अर्थम् ? <strong>भुवन-पावनीः</strong> चतुर्दश भुवनानि भक्ति-विघ्न-सर्व-दोषात् शोधयितुम् इत्य् अर्थः । एतन्-मधुर-मधुर-लीला-श्रवणेन स्वत एव सर्वेषां सर्व-नैरपेक्ष्येण त्वयि विशुद्धा भक्तिः स्याद् एवेति भावः । अन्यत् तैर् व्याख्यातम् । किं च, <strong>अनुजानीहि</strong> । किम् अर्थम् ? तद् आह&mdash;<strong>लोकान्</strong> इत्य्-आदि । <strong>देव</strong> ! हे स्वामिन् ! अन्यत् समानम् ॥३९॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> तर्ह्य् अत्रैव स्थित्वा क्रमेन जानीथेत्य् आशङ्कयाह&mdash;<strong>अन्व्</strong> इति । तवान्योपासानां द्रष्टुं न शक्नुम इति भावः । तत्र च तद् यशो-माहात्म्योक्तिस् तद्-अत्यन्तायोग्यता-व्यक्त्य्-अर्थम् एव । तथा हे <strong>देव</strong> ! सर्वाराध्येति च <strong>आप्लुतान्</strong> व्याप्तान् आप्लुत-शब्देन <strong>यशसः</strong> सर्व-तीर्थमयत्वं ध्वन्यते ॥३९॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> तवैता अद्भुता लीला दृष्ट्वा धैर्यं कर्तुं न शक्नोम्य् अतः स्वेष्ट-मित्र-बन्धुभ्यो नाना-दिग्-देश-वर्तिभ्यो वक्तुं यामीत्य् आह&mdash;<strong>अनुजानीहि</strong> इति ॥३९॥</p>
<hr>
<p><strong>॥ १०.६९.४० ॥</strong></p>
<p><strong>श्री-भगवान् उवाच&mdash;</strong></p>
<p><strong>ब्रह्मन् धर्म् अस्य वक्ताहं कर्ता तद् अनुमोदिता ।</strong><br>
तच् छिक्षयन् लोकम् इमम् आस्थितः पुत्र मा खिदः ॥**</p>
<p><strong>श्रीधर-स्वामी (भावार्थ-दीपिका) : तत्</strong> तस्माल् <strong>लोकं शिक्षयन्न्</strong> <strong>इमं</strong> धर्मम् <strong>आस्थितो</strong> न तु तत्त्वतः । हे <strong>पुत्र</strong>, <strong>मा खिदः,</strong> मोहं मा प्राप्नुहीति ॥४०॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> यतो\ऽ<strong>हम्</strong> एव <strong>धर्म् अस्य वक्तादिस्</strong> <strong>तत्</strong> तस्माद् धेतोः । न तत्त्वतो वस्तुतः विधि-निषेधातीतत्वान् ममेति भावः । ननु, पूर्वं पूजयित्वा पश्चात् कथं पुत्रेत्य् उक्तम् ? तत्राह&mdash;हे <strong>पुत्र</strong> तद्वत्-प्रिय ! यद् वा,</p>
<blockquote>
<p>स्याद् आत्मजे च सुहृदि पवित्रे पवने हरौ । &gt;
अग्नौ मन्त्रे च पुत्रोक्तिः इति निरुक्तिः ।</p></blockquote>
<p>यद् वा, पुत्रं कृत्वा त्यक्त इतिवद् धास्य-सम्बुद्धिः । ननु, पूर्वं सम्पूज्य तं पश्चान् नैकृष्ट्येन न योजयेत् इति स्मृतेः कथं श्री-कृष्णेन क्रियते ? किं तु पूर्णानाम् अपूर्णैर् अस्मद्-आदिभिः पूजितः परया भक्त्या प्रत्युत्थानासनादिभिः [भा।पु। १०.६९.२०], जन्मैतच् छोभनं कुरु [भा।पु। १०.६९.२२] इत्य्-आद्य्-उक्तेः पुनः <strong>पुत्र मा खिद</strong> इति निकृष्टता दर्शितेति चेद् अर्थान्तरम् आह&mdash;मखानां समूहो माखम् । तस्य समूहः इत्य् अण्, तद् अस्यास्तीति माखी परिषत्, यस्येदं देव-यजनम् अनुयज्ञं वितन्वते [४.२४.१०] इत्य् उक्तेः । पुत्रैः प्रचेतोभिर् यतो माखी पुत्र-माखी, तं दयते पालयति पुरञ्जनोपाख्यानेन तज्-जन्म तानि कर्माणि इत्य् आरभ्य नॄणां येनेह विश्वात्मा सेव्यते हरिर् ईश्वरः [४.३१.९] इत्य् अन्तेनोपदेश-कदम्बेन संसाराद्रिक्षतीति पुत्र-माखिदस् तत्-सम्बद्धौ तथा । अर्थार्धे सर्व-तारक अहं तु लोक-शिक्षार्थम् एव सर्वम् आचरामीति भावः । तीर्थे देवे गुरौ विप्रे पुत्रः स्यानन्दने तथा इति कोशान्तराच् च । हे पत्र ! हे विप्र ! सर्व-नियता-नियत-काले\ऽपि शोधक !</p>
<blockquote>
<p>पूर्णेष्व् अपि च कालेषु न शुद्धिर् ब्राह्मणैर् विना । &gt;
अपूर्णेष्व् अपि कालेषु शोधयन्ति द्विजोत्तमाः ॥ इत्य् आपस्तम्ब-स्मृतेः &gt; ।</p></blockquote>
<p>त्वद् एकान्त-दासस्य मम त्वन्-निकटस्थिताविदम् एव महद्-दुःखं यन्मे शश्वत्-पर्यटन-दुर्भगौ पादौ स्व-हस्त-कमलाभ्यां प्रक्षालयसि तत्राह&mdash;ब्रह्मन्न् इति । तत्-तस्माल्-लोकं शिक्षयन् इमं धर्मम् आश्रित आह&mdash;तावत् क्षत्रियो गृहस्थस् त्वां ब्राह्मणं गृहागतं यदि नार्चयामि तदा स्वाचरणेन मत्-प्रचारितो धर्मः कथं तिष्ठेत् यद् यद् आचरति श्रेष्ठः [गीता ३.२४ ] इति न्यायात् तेन धर्म-प्रचारणार्थम् एव त्वत्-पादाव् अद्य क्षालितो धर्म-प्रचारण-लीला नारब्धा तदा केशि-वधानन्तरं मत्-पार्श्वागतस्य तत्-कृत-स्तुत्य्-आदिकम् अश्रौषम् एव नाणु-मात्रम् अप्य् अर्हणायकरवम् इति विचार्य पश्येति भावः ।</p>
<p>ननु, तद् अपि इदानीं त्वत्-कर्तृकावनेजन-कर्मणि स्व-पद-स्पृष्ट-तत्-पाने ममापराधो भवत्य् एवेति । अत आह&mdash;हे <strong>पुत्र</strong> इति । स्नेहं ज्ञापयित्वा सान्त्वयति&mdash;यथा पितरि तद्-अङ्क-निहित-पादो\ऽपि पुत्रस्य नापराधस् तथैव मयि तवेति बुध्यस्वेति भावः ॥४०॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> तस्य धर्म् अस्य तत् तस्माद् वा अनुमोदिता च परैः क्रियमाणस्य प्रीत्याभिनन्दकः । एवं वचसा कर्मणा भावेन चात्मनो धर्म-प्रवर्तकत्वम् उक्तम् । हे <strong>ब्रह्मन्न्</strong> इति वेदमयत्वात् त्वं तद् वेत्स्य् एवेति । यद् वा, वेद-मार्ग-रक्षणेन स्वादृशाम् एव सुखार्थम् इति भावः । <strong>आस्थितो</strong>\ऽनुतिष्ठन्न् अस्मि । हे <strong>पुत्र</strong> ! इति स्व-स्नेह-पात्रता-बोधनेनाश्वासयति ।</p>
<p>पक्षान्तरे&mdash;एवं तत्-तत्त्वाज्ञानेन मौग्ध्य-दुःखं नाप्नुहीत्य् अर्थः । मद्-भक्त-प्रवरेण त्वया मम भावो विज्ञायत एवेत्य् आशयेन स-लालन सम्बोधयति&mdash;<strong>पुत्र</strong> इति ॥४०॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> हृषीकेशत्वेन तद्-अभिप्रायं विज्ञाय प्रतिवक्ति&mdash;<strong>ब्रह्मन्न्</strong> इति । यस्माद् <strong>धर्म् अस्य वक्ता</strong> <strong>तत्</strong> तस्मात् <strong>कर्ता अनुमोदिता</strong> च परैः क्रियमाणस्य प्रीत्याभिनन्दकः अन्यथा न कश्चिन् मन्येतेति भावः । अत एव <strong>तद्</strong> धर्मं <strong>लोकं</strong> प्रति <strong>शिक्षयन्</strong> एवं वचसा कर्मणा भावेन चात्मनो धर्म-प्रवर्तकत्वम् उक्तं । हे <strong>ब्रह्मन्न्</strong> इति वेदमयत्वात् त्वं तद् वेत्स्य् एवेति वेद-मार्ग-रक्षणेन त्वादृशाम् एव सुखाम् इति भावः । <strong>आस्थितः</strong> अनुतिष्ठन्न् अस्मि, तथापि लीला-कीर्तनादिना तद्-भक्ति-मात्र-प्रवर्तनेच्छोः तस्य खेद-शान्तिम् अदृष्ट्वा तद्-अनभिमतं भाव-गौरवं परित्यज्य तद्-अभिमत-भावेनानुग्रहेण स-लालनं सम्बोधयति&mdash;<strong>पुत्र</strong> इति ॥४०॥</p>
<hr>
<p><strong>जीव-गोस्वामी (क्रम-सन्दर्भः) :</strong> तत्र यज्ञादौ देवतान्तरोपासनादिना जातं । तस्य खेदं निवर्तयति&mdash;<strong>ब्रह्मन्न्</strong> इति ॥४०॥</p>
<hr>
<p><strong>जीव-गोस्वामी (बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> किं च, त्वद्-एकान्त-दासस्य मम त्वन्-निकट-स्थिताविदम् एव महद्-दुःखं यन् मे शश्वत् पर्यटन-कठोरौ दुर्भगौ पादौ स्व-हस्तकमलाभ्यां प्रख्यालयसीति तत्राह&mdash;<strong>ब्रह्मन्न्</strong> इति । <strong>तत्</strong> तस्मात् <strong>लोकं शिक्षयन्</strong> <strong>इमं</strong> धर्मम् <strong>आस्थितः</strong> । <strong>अहं</strong> तावत् क्षत्रियो गृहस्थः, त्वां ब्राह्मणं स्व-गृहम् आयातं यदि नार्चयामि, तदा स्वाचरणेन मत्-प्रचारितो धर्मः कथं तिष्ठेत् ? यद् यद् आचरति श्रेष्ठस् तत् तद् एवेतरो जनः [गीता ३.२१] इति न्यायात् तेन धर्म-प्रचारणार्थम् एव त्वत्-पादौ मयाद्य क्षालितौ न तु वस्तुतः । यदा तु मया धर्म-प्रचारण-लीला नारब्धा तदा केशि-वधानन्तरं मद्-अन्तिकम् आयातस्य तव बहु-स्तुत्य्-आदिकम् अश्रौषम् एव, न तु किम् अप्य् अणु-मात्रम् अप्य् अर्हणम् अकरवम् इति स्मृत्वा पश्येति भावः । ननु तद् अपीदानीं तत्-कर्तृकावनेजन-कर्मणि स्व-पद-स्पृष्ट-त्वत्-पाने ममापराधो भवत्य् एवेत्य् अत आह&mdash;हे <strong>पुत्र</strong> ! इति स्नेहं ज्ञापयित्वा सान्त्वयति । यथा पितरि तद्-अङ्क-निहित-पादोऽपि पुत्रस्य नापराधस् तथैव मयि तवेति बुध्यस्वेति भावः ॥४०॥</p>
<hr>
<p><strong>॥ १०.६९.४१-४२ ॥</strong></p>
<p><strong>श्री-शुक उवाच&mdash;</strong></p>
<p><strong>इत्य् आचरन्तं सद्-धर्मान् पावनान् गृह-मेधिनाम् ।</strong><br>
तम् एव सर्व-गेहेषु सन्तम् एकं ददर्श ह ॥**</p>
<p><strong>कृष्णस्यानन्त-वीर्यस्य योग-माया-महोदयम् ।</strong><br>
मुहुर् दृष्ट्वा ऋषिर् अभूद् विस्मितो जात-कौतुकः ॥**</p>
<p><strong>श्रीधर-स्वामी (भावार्थ-दीपिका) : इत्य्</strong> एवम् अनुगृहीतस् <strong>तम्</strong> <strong>एकम्</strong> एवं <strong>सन्तं</strong> <strong>ददर्श</strong> इति ॥४१॥ <strong>मुहुर्</strong> मुहुर् <strong>दृष्ट्वा</strong> <strong>जात-कौतुको मुनिर् विस्मितोऽभूद्</strong> इति ॥४२॥</p>
<hr>
<p><strong>वंशीधरः (भावार्थ-दीपिका-प्रकाशः) : इति</strong>-शब्दः प्रकारे । <strong>सद्-धर्मान्</strong> वेद-विहितान् । <strong>तं</strong> कृष्णम् ॥४१-४२॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) : इत्य्</strong> एवं-प्रकारेण <strong>सर्वेषु गृहेषु</strong> <strong>एकम्</strong> <strong>एव</strong> सत्त्वं <strong>ददर्श</strong>, अतः श्री-कृष्ण-विग्रहस्य व्यापकत्वम्, <strong>सर्वेषु गृहेषु</strong> <strong>एकम्</strong> <strong>एव सन्तम्</strong> एवेति वर्तमान-काल-निर्देशात् ॥४१॥</p>
<p>योग-मायास् ते विदाम [भा।पु। १०.६९.३८] इति पूर्वम् उक्तम्, तस्याहङ्कारोपशमनम् अधुना कृतं वर्ण्यते&mdash;<strong>कृष्णस्यानन्त-वीर्यस्य</strong> इत्य्-आदि । <strong>योग-माया-महोदयं</strong> <strong>मुहुर् दृष्ट्वा</strong> <strong>ज्ञात-कौतुकः</strong> सन् <strong>विस्मितोऽभूत्</strong> ॥४२-४३॥</p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> <strong>सतां धर्मान्</strong> सद्-आचारान् <strong>गृह-मेधिनां</strong> <strong>पावनान्</strong>, प्रायो गार्हस्थ्य-धर्म-शिक्षया तेषाम् एव सर्व-मल-शोधनात् । यद् वा, गृह-मेधिनां ये सन्त उत्तमान् धर्मांस् तान् तच्-छ्रवणादिना सामान्येन सर्व-लोकानां पावनान् <strong>आचरन्तम्</strong> इति तद्-अर्थं प्रत्य् <strong>एकं</strong> <strong>सर्व-गृहेष्व्</strong> अवस्थित्या बहु-रूपता सूचिता । एवं <strong>सर्व-गेहेषु</strong> बहुधा स्थितम् अपि <strong>एकम् एव तं</strong> <strong>ददर्श</strong> । अतः काय-व्यूहं विनापि निज-शक्ति-विशेषेण तस्यैकस्यैव काल-देशादि-व्यवच्छेदाभावात् सर्वत्र स्थितेः । सिद्धान्तोऽयं सूक्ष्मातिसूक्ष्मो भक्त-प्रवर-हृदयैक-गम्यो यथा-शक्ति श्री-भागवतामृतोत्तर-खण्डे विवृतोऽस्त्य् एव । एवम् आरम्भे प्राग्-उक्तस्य एकेन वपुषा [१०.६९.२] इत्य्-आदेः समाधानं सिद्धम् ॥४१॥</p>
<p><strong>कृष्णस्य</strong> निजाशेषाश्चर्य-प्रदर्शनार्थम् अवतीर्णस्य साक्षाद्-भगवतः, अतोऽ<strong>नन्तं वीर्यं</strong> शक्तिर् यस्य तस्य । अत एव <strong>योग-मायाया महोदयम्</strong> । <strong>ऋषिः</strong> सर्वज्ञोऽपि <strong>मुहुर्</strong> महा-दुर्वितर्क्यत्वेन असन्देहार्थं पुनः पुनर् <strong>दृष्ट्वा</strong> । अन्यत् तैर् व्याख्यातम् । यद् वा, <strong>विस्मितो</strong>ऽत्याश्चर्याज् <strong>जातं कौतुकं</strong> हर्षोदयो यस्य तथा-भूतश् च <strong>अभूत्</strong> ॥४२॥</p>
<hr>
<p><strong>जीव-गोस्वामी (लघु-वैष्णव-तोषणी) : इत्य्</strong> एवम् आग्रहेण <strong>सतां धर्मान्</strong> सदाचारान् <strong>गृह-मेधिनां पावनान्</strong> प्रायो गृहस्थ-धर्म-शिक्षया तेषाम् एव सर्व-मल-शोधनात् । यद् वा, गृह-मेधिनां ये सन्तः उत्तमा धर्मास् तान् तत्-सेवनादिना सामान्येन सर्व-लोकानां पावनान् । एवं <strong>सर्व-गेहेषु</strong> बहुधा-स्थितम् अपि <strong>एकम् एव तं ददर्श</strong> । एकत्वं चेदं श्री-विग्रह-परमम् एव श्री-भगवति विग्रह-विग्रह-भावस्य निषिद्धत्वात् विग्रह एव विभुत्वादेर् दर्शितत्वात् विग्रहिणस् तु विभुत्वे साध्ये श्री-नारदस्य सन्देहे तद्-उपगमनानुपपत्तेः । कृत-काय-व्यूहैः सौभर्य्-आदिभिस् तुल्यतापत्तेश् चित्रत्वानुपपत्तेश् च । अतश् च अमीलित-दृग् व्यधारयद् इति मम दृशि गोचर एष आविर् आत्मेति श्री-विग्रह-तात्पर्यकेण यथोक्तं श्री-भीष्मेण&mdash;</p>
<blockquote>
<p>प्रतिदृशम् इव नैकधार्कम् एकं &gt;
समधिगतोऽस्मि विधूत-भेद-मोहः ॥ [भा।पु। १.९.४२] इति ।</p></blockquote>
<p>अर्कस्य दूर-स्थ-विस्तीर्ण-मण्डलत्वेन तथात्वं श्री-भगवद्-विग्रहस्याचिन्त्य-शक्त्येति विशेषेऽपि दृष्टान्तोऽयम् एकस्यैव तत्र तत्र स्फुरित्वांशे । एवं चित्रं बतैतद् एकेन वपुषा [भा।पु। १०.६९.२] इत्य्-आदि-चिन्तनानुरूपम् एवानुभूतम् इति ॥४१॥</p>
<p>अतः <strong>ऋषिः</strong> सर्वज्ञोऽपि स्वस्यापि बुद्ध्य्-अगोचरं <strong>योगमाया-महोदयं</strong> सर्वोत्काविर्भावं <strong>दृष्ट्वा</strong> तं च <strong>जात-कौतुकः</strong> सन् <strong>मुहुर्</strong> दृष्ट्वा <strong>विस्मितोऽभूद्</strong> इत्य् अर्थः ॥४२॥</p>
<hr>
<p><strong>जीव-गोस्वामी (क्रम-सन्दर्भः) :</strong> श्री-शुकदेवोऽपि धर्माचरणे नानात्वे च सिद्धान्त-सारम् आह&mdash;<strong>इति</strong> इति । गृहिणां श्रवणादिनापि पवित्रता-हेतून् <strong>सद्-धर्मान्</strong> । <strong>एकम्</strong> एक-विग्रहम् ॥४१-४२॥</p>
<hr>
<p><strong>जीव-गोस्वामी (बृहत्-क्रम-सन्दर्भः) : इत्य् आचरन्तम्</strong> इत्य्-आदि । <strong>तम् एव</strong> श्री-कृष्णम् एव <strong>सर्व-गेहेषु</strong> सन्तम्, अथ च एवं <strong>ददर्श</strong>, न तु पृथग् इति ज्ञातवान् । एतेन श्री-कृष्ण-विग्रहस्य व्यापकत्वम् अमुक्तं भवति । सन्तम् इति वर्तमान-काल-निर्देशः ॥४१॥</p>
<p>योग-माया विदाम [भा।पु। १०.६९.३८] इति यत् पूर्वम् उक्तम्, तद् अहङ्कार-शमनं वर्णयन्न् आह&mdash;कृष्णस्यानन्तर-वीर्यस्येत्य्-आदि । योग-माया-महोदयं वीक्ष्य ज्ञात-कौतुकः सन् विस्मितः, न तु तत्त्वं वेद ॥४२-४३॥</p>
<p><strong>भगवत्-सन्दर्भः (३०):</strong> तथैवाह&mdash;<strong>इत्य् आचरन्तम्</strong> इति । <strong>सर्व-गेहेषु तम् एव</strong>, न तु तस्यांशान् । एकम् एव सन्तं, न तु काय-व्यूहेन बहु-रूपम् । एकं सन्तं बहुधा दृश्यमानम् इति श्रुतेः, न चान्तर् न बहिर् यस्य [भा।पु। १०.९.११] इत्य्-आदिना विभुत्व-सिद्धेश् च । ह स्फुटम् एव । ददर्श भगवद्-दत्त-शक्त्या साक्षाद् एवानुभूतवान्, न तु केवलम् अनुमितवान् नारद इति शेषः ॥४१॥</p>
<p>अत एव&mdash;<strong>कृष्णस्य</strong> इति । तत्र च योगमाया दुर्घट-घटनी चिच्-छक्तिः । तृतीये [भा।पु। ३.१६.३७<sup id="fnref:6"><a href="#fn:6" class="footnote-ref" role="doc-noteref">6</a></sup>] सनकादीनां वैकुण्ठ-गमने योगमाया-शब्देन परमेश्वरे तु प्रयुज्यमानेन चिच्-छक्तिर् उच्यते इति स्वामिभिर् अपि व्याख्यातम् अस्ति । जात-कौतुको मुनिर् मुहुर् दृष्ट्वा विस्मितोऽभूत् । काय-व्यूहस् तावत् तादृशेष्व् अपि बहुष्व् एव सम्भवति । तं विनापि मध्यमाकारेऽपि तस्मिन् सर्व-व्यापकत्व अपूर्वम् इति तस्यापि विस्मयं हेतुर् नान्यथेति स्पष्टम् एव यथोक्तं ज्ञेयम् । अनेन सर्वतः पाणि-पादं तत् [गीता १३.६] इति तादृश्यां श्री-मूर्त्याम् एव व्याख्यातं भवति ।</p>
<p>अत एव न स्थानतोऽपि परस्योभय-लिङ्गं सर्वत्र हि [वे।सू। ३.२.११] इति सूत्रं तत्त्व-वादिभिर् एवं योजितम् । स्थानापेक्षयापि परमात्मनो न भिन्नं रूपं हि यस्मात् तद्-रूपत्वं सर्वत्रैव । सर्व-भूतेष्व् एवम् एव ब्रह्म इत्य् आचक्षत इति श्रुतेः ।</p>
<blockquote>
<p>एक एव परो विष्णुः सर्वत्रापि न संशयः । &gt;
ऐश्वर्याद् रूपम् एकं च सूर्यवद् बधुधेयते ॥ इति मात्स्यात् । &gt;
प्रतिदृशम् इव नैकधार्कम् एकं &gt;
समधिगतोऽस्मि विधूत-भेद-मोहः ॥ [भा।पु। १.९.४२] इति &gt; भागवताच् चेति ।</p></blockquote>
<p>एवं न भेदाद् इति चेन् न प्रत्येकम् अतद्-वचनात् [वे।सू। ३.२.१२] इत्य् एतस्य, अपि चैवम् एकं [वे।सू। ३.२.१३] इत्य् एतस्य च सूत्रस्य व्याख्यानं तद्-भाष्ये दृश्यम् ॥४२॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> उक्तम् अर्थम् एकेनैव श्लोकेन सङ्क्षिप्याह&mdash;<strong>इति</strong> इति । <strong>एकम्</strong> एक-वपुषम् एकेन वपुषेति पूर्वोक्तेः । अत्र नारदस्य तथा द्रष्टुम् इच्छया भगवतश् च दर्शयितुम् इच्छयैव तथा दर्शनम् <strong>अभूत्</strong>, किं तु द्वारका-वासिनं तु ये तत्रत्यास् ते तत्-पुत्रम् एव कृष्णं पश्यन्ति न त्व् अन्यत्र पुरेषु कार्यान्तराय तत्र तत्र कदाचिद् गच्छन्तोऽपीति ज्ञेयम् ॥४१-४२॥</p>
<hr>
<p><strong>॥ १०.६९.४३ ॥</strong></p>
<p><strong>इत्य् अर्थ-काम-धर्मेषु कृष्णेन श्रद्धितात्मना ।</strong><br>
सम्यक् सभाजितः प्रीतस् तम् एवानुस्मरन् ययौ ॥**</p>
<p><strong>श्रीधर-स्वामी (भावार्थ-दीपिका) : श्रद्धितः</strong> श्रद्धया युक्त <strong>आत्मा</strong> यस्य तेन ॥४३॥</p>
<hr>
<p><strong>वंशीधरः (भावार्थ-दीपिका-प्रकाशः) : इति</strong> इत्थम् । <strong>तं</strong> कृष्णम् ॥४३॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> श्री-भगवतः शक्ति-विशेष-दर्शनात् सम्यक् सभाजने हेतुः&mdash;<strong>अर्थादिषु</strong> तत्-साधनेषु [आखले]{।मर्क्} तच्-छिक्षणार्थं <strong>श्रद्धा-युक्तास्</strong> तेनेति । यद् वा, अर्थाश् चतुः-पुरुषार्थास् तद्-रूपो धर्मो भक्ति-लक्षणस् तेषु प्रीतात्मनो अनुमान-[रत्नरं]{।मर्क्} स्मरन् ॥४३॥</p>
<hr>
<p><strong>जीव-गोस्वामी (लघु-वैष्णव-तोषणी) : अर्थेषु</strong> उत्तम-पदार्थेषु, <strong>कामेषु</strong> उपभोगेषु, <strong>धर्मेषु</strong> यज्ञादिषु सम्यग् यथा स्यात्, तथा <strong>सभाजितः</strong> श्री-कृष्ण-कौतुकार्थं स्व-कौतुकार्थं परार्थं वा तेषु यत्र यत्र तस्येच्छासीत् तत् तत् सम्पाद्य पूजित इत्य् अर्थः । तत्र हेतुः&mdash;<strong>श्रद्धितात्मना</strong> इति, ना [एक कचिद् दिनानि]{।मर्क्} विलम्बापि बोधितः ॥४३॥</p>
<hr>
<p><strong>जीव-गोस्वामी (क्रम-सन्दर्भः) : अर्थेषु</strong> उत्तम-पदार्थेषु, <strong>धर्मेषु</strong> यज्ञादिषु, <strong>कामेषु</strong> उपभोगेषु, <strong>सम्यग्</strong> यथा स्यात्, तथा <strong>सभाजितः</strong> श्री-कृष्ण-कौतुकार्थं स्व-कौतुकार्थं परार्थं वा, तेषु यत्र यत्र तस्येच्छासीत्, तत् तत् सम्पाद्य पूजित इत्य् अर्थः । तत्र हेतुः&mdash;<strong>श्रद्धितात्मना</strong> इति ॥४३॥</p>
<hr>
<p><strong>जीव-गोस्वामी (बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) : श्रद्धा</strong>-युक्त <strong>आत्मा</strong> यस्य तेन ॥४३॥</p>
<hr>
<p><strong>॥ १०.६९.४४ ॥</strong></p>
<p><strong>एवं मनुष्य-पदवीम् अनुवर्तमानो</strong></p>
<p><strong>नारायणोऽखिल-भवाय गृहीत-शक्तिः ।</strong></p>
<p><strong>रेमेऽङ्ग षोडश-सहस्र-वराङ्गनानां</strong></p>
<p><strong>स-व्रीड-सौहृद-निरीक्षण-हास-जुष्टः ॥</strong></p>
<p><strong>श्रीधर-स्वामी (भावार्थ-दीपिका) :</strong> नारद-दृष्टां श्री-कृष्ण-लीलां निगमयति, एवम् इति । अखिलस्य भवायोद्भवाय गृहीताः शक्तयो नाना-मूर्तयो येन सः । स-वृईडं च तत् सौहृदं च तेन निरीक्षणं हासश् च ताभ्यां जुष्टः ॥४४॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> हे अङ्ग ॥४४॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> एवम् इत्य्-आदि । मनुष्य-पदवीं मनुष्य-लीलां मनुष्याणां पदवीं धरणीं वा नारायणः श्री-कृष्णोऽखिलानां भवाय प्रेम-वृद्धये गृहीता रुक्मिण्य्-आद्याः शक्तयो य्३ । यद् वा, स्वस्य योग-शक्तिः ॥४४॥</p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> अखिलेस्ववतारित्वम् उक्तम्, यतो नारायणः साक्षाद्-भगवान्, तथाप्य् एवम् उक्त-प्रकारेण मनुष्य-लीला[म् अनुवरगा]{।मर्क्}नोऽनुतिष्थन् रेमे । यद् व, मनुष्य-लीलां कुर्वन्न् अपि अखिल-लोकस्य भवाय गार्हस्थ्य-धर्म-प्रदर्शनादिना क्षेमाय गृहीतः प्रकार-तत्-शक्तयो बहुल-महिषो-गृहेषु ग्र्ह-धर्म-समर्था बहुल-मूर्तयः किम्वाखिलानां भवाय गृहीता शक्तिर् एकस्यैव सर्वथ पृथक्त्वेन स्थिति लक्ष्नायेन यः, यतः नारायणः सर्व-जीवैकाश्रय । रतौ हेतुम् आह&mdash;अङ्गेत्य् आदि । <strong>अङ्ग</strong> ! हे राजन् ! यद् वा, अङ्गं निज-श्री-विग्रहस् तद्वत् प्रियतमाः सौन्दर्यादि-युक्ता वा याः षोडश-सहस्र-वराङ्गनास् तासाम् । अन्यत् तैर् व्याख्यातम् । यद् वा, सव्रीडौ सौहृदेन प्रेम्णा निरीक्षण कृष्णौ ताभ्यां जुष्टः सेवितः, प्रीतो वा सन् ॥४४॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> एवं श्री-नारद-दृष्टां लीलां निगमयस् तासाम् अनाङ्गि-भावं दर्शयति&mdash;एवं मनुष्य-पदवी तल्-लीलाम् अनुवर्तमानो यो नारायणः नारायणस् त्वं नहि सर्व-देहिनाम् इत्य् आद्य् उक्त-लक्षणः इतर-सर्व-नारायणानां च स्वयम् अङ्ग्कृत एव मुख्यो महान् नारायाः स्वयं भगवान् कृष्णः सम्प्रति चाखिलानां भवाय स्वस्मिन् आकृष्-तत्-तन्-निजांशः सः षोडश-सहस्र-सङ्ख्यानां वराङ्गनानां सव्रीडो यः सौहृद-विशेषः तत्-पूर्वक-निरीक्षण-हासाभ्यां जुष्टः प्रीतिम् अवापेति ॥४४॥</p>
<hr>
<p><strong>जीव-गोस्वामी (क्रम-सन्दर्भः) :</strong> एवं कतिचिद् दिनानि विलम्बोऽपि बोधितः ॥४४॥</p>
<hr>
<p><strong>जीव-गोस्वामी (बृहत्-क्रम-सन्दर्भः) :</strong> एवम् इत्य्-आदि । मनुष्य-पदवीं मनुष्य-वर्त्म मनुष्य-लीलाम् इत्य् अर्थः । नारायणः श्री-कृष्णः । नारो नयः । नृ नये घञि रूपम् । तस्यायनं यस्मात् । नारायण इति नाम त्रयाणां प्रसिद्धम्&mdash;शेष-शयिनो नारायणस्य भारतवर्ष-देवस्य च स्वयं भगवतः श्री-कृष्णस्य च कृष्णाष्टके पठितत्वात् । आगमेषु कृष्णाय नमः, वासुदेवाय नमः इत्य्-आदि । तेनायं नारायण-नामैव, न त्व् अहि-शयन-शायी यम् अक्रूरय दर्शयामास । गृहीता शक्तिर् लीलाख्या नित्य-शक्तिर् येन ॥४४-४५॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> ननु, परमेश्वरस्य अर्थादि-श्रद्धया किम् इत्य् अत आह&mdash;एवम् इति । मनुष्यवर्त्मानुसृत्या तस्य किम् इत्य् अत आह । अखिलानां भवाय मनुष्य-चेष्टा हि मनुष्यैः सुखेन स्मर्यन्त इति तादश-स्व-लीलास्मारणया तेषां संसारं निवर्तयितुम् इत्य् अर्थः । तत्-संसार-निवर्तनया तस्य किम् इत्य् अत आह&mdash;गृहीता शक्तिः कृपाख्या येन सः किञ् च शाश्वतिक्या मनष्य-चेष्टया न न केवलम् एतावद् एव प्रयोजनं किं तु स्वरूप-भूत-स्व-प्रेयसीभिर् मानषोभिः लक्ष्म्यादिभ्यो\ऽप्य् उत्कृष्ताभिर् मानुषाकृतेः स्वस्य वैकुण्ठ-नाथादीनाम् अप्य् अयं वाशिनो अनन्या भक्ता एव विषया येषां तान् इति वा । शाश्वतिकं रमणम् अपीत्य् आह&mdash;रेमे इति ॥४४॥</p>
<hr>
<p><strong>॥ १०.६९.४५ ॥</strong></p>
<p><strong>यानीह विश्व-विलयोद्भव-वृत्ति-हेतुः</strong></p>
<p><strong>कर्माण्य् अनन्य-विषयाणि हरिश् चकार ।</strong></p>
<p><strong>यस् त्व् अङ्ग गायति शृणोत्य् अनुमोदते वा</strong></p>
<p><strong>भक्तिर् भवेद् भगवति ह्य् अपवर्ग-मार्गे ॥</strong></p>
<p><strong>श्रीधर-स्वामी (भावार्थ-दीपिका) :</strong> अनन्य-विषयाण्य् असाधारणानि । अपवर्ग-मार्गे मोक्ष-प्रदे ॥४५॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> असाधारणान्य् अन्येन कर्तुम् अशक्यानि । हि यस्माद् भक्तिर् भवति तस्मान् मुमुक्षुणा सेव्यानीति भावः । यद् वा, अनन्य-विषयाणि स्वैक-तात्पर्यकाणि । यद् वा, अन्या भक्ता विषया उद्देश्या येषां तानि । अवर्गो मक्ष-मार्गः प्राप्त्युपायो यस्य संसार-कुलो ध्दसे सत्य् एव निर्विघ्न-खखि-स्रद्ध्या वप्यत्वात्,</p>
<blockquote>
<p>ब्रह्म-भूतः प्रसन्नात्मा न शोचति न काङ्क्षति । &gt;
समः सर्वेषु भूतेषु मद्-भक्तिं लभते पराम् ॥ [गीता १८.५४] &gt; इति गीताभ्यः ।</p></blockquote>
<p>यद् वा, अपवर्गो भक्ति-योग एव मार्गो यस्य तत्र । यद् वा, अपवर्गा उपेक्षित-चतुर्वर्गस् ते मार्ग्यतद् एव्य्त इति तोषिणी ॥४५॥</p>
<hr>
<p><strong>कैवल्य-दीपिका : यानि</strong> इति । <strong>वृत्तिः</strong> स्थितिः । <strong>अनन्य-विषयाणि</strong> अनन्य-साध्यानि । <strong>गानं</strong> कीर्तनम् । <strong>अनुमोदनं</strong> मानस-स्वीकारः । स च स्मरण-पूर्वकः ॥४५॥ [मु।फ। १०.११]</p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> तादृश-विचित्र-गार्हस्थ्य-लीलाया मुख्य-प्रयोजनम् आह&mdash;यानीति । इह लोके विश्वस्य विलयादि-हेतुर् अपि । विलयः प्रलयः । उद्भवः सृष्टीः । वृत्तिः स्थितिः पालनम् । एषां यथोत्तरं श्रैष्ठ्यम् इति तेभ्योऽपि कर्मणाम् एषां माहात्म्यम् । हरेर् इति च कर्मणाम् इति मनोहरत्वं सूचितम् । तु एव । य एवेत्य् अनेनाधिकारापेक्षापि तस्य भक्तिः । हि निश्चितम् । भगवति सर्वैश्वर्य-प्रकटन-परे श्री-कृष्णे । तस्य दौर्लभ्यम् आह&mdash;अपवर्गो मोक्षो मार्गः प्राप्त्य्-उपायो यस्य, संसार-दुःख-ध्वंसे सत्य् एव निर्विघ्न-भक्ति-सिद्ध्या प्राप्यत्वात् । यद् वा, अपवर्गो भक्ति-योग-लक्षणः । स एव मार्गो यस्य तस्मिन् । यद् वा, अपवर्गा अपगत-वर्गा भक्तास् तैर् अपि मार्गस् तस्मिन्न् इति ॥४५॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> एतत्-प्रसङ्गेन सकलानाम् अपि श्री-कृष्ण-लीलानां गानादि-फलम् उत्तरोत्तर-क्रमेण सकैमुत्यम् आह&mdash;विश्व-विलयादि-हेतुर् अपि हरिर् इह परम-पूर्णावतारे यानि कर्माणि चकार । कीदृशानि ? अनन्य-विषयाणि स्वैकतात्पर्यकाणि स्व-स्वरूपैक-पर्यवसानानि । यद् वा, अनन्या भक्ता एव विषया उद्देश्या येषां, तानि । न तु विश्व-विलयादिवद् अन्य-विषयाण्य् अपि भगवति, कृष्णस् तु भगवान् स्वयम् इति प्रसिद्ध-पूर्ण-भगवत्त्वे। तस्य दौर्लभ्यम् आह&mdash;अपवर्गो मोक्षो मार्गः प्राप्त्य्-उपायो यस्य सः, संसार-क्लेश-ध्वंसे सत्य् एव निर्विघ्न-भक्ति-सिद्ध्या प्राप्यत्वात् ।</p>
<blockquote>
<p>ब्रह्म-भूतः प्रसन्नात्मा न शोचति न काङ्क्षति । &gt;
समः सर्वेषु भूतेषु मद्-भक्तिं लभते पराम् ॥ [गीता १८.५४] &gt; इति श्री-गीताभ्यः ।</p></blockquote>
<p>यद् वा, अपवर्गो भक्ति-योगः, स एव मार्गो यस्य तस्मिन् । यद् वा, अपवर्गा अपगत-वर्गाः उपेक्षित-चतुर्वर्गा भक्तास् तैर् अपि मृग्यत इति तस्मिन् ॥४५॥</p>
<hr>
<p><strong>जीव-गोस्वामी (क्रम-सन्दर्भः) :</strong> अपवर्ग एव मार्गो यस्य तस्मिन्, ब्रह्म-भूतः प्रसन्नात्मा [गीता १८.५४] इत्य्-आदेः ॥४५॥</p>
<hr>
<p><strong>जीव-गोस्वामी (बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> न च कृष्ण-लीला केवलं संसार-मोक्षर्थं वा, किन्तु प्रेम-भक्ति-प्रदा चेत्य् आह&mdash;यानीति । <strong>विलयश्</strong> च <strong>उद्भवश्</strong> च <strong>वृत्तिः</strong> स्थितिश् च तासां <strong>हेतुर्</strong> अपि कृष्णो यानि <strong>कर्माण्य्</strong> <strong>अनन्य-विषयाणि</strong> स्वरूपान्तरासाधारणानि । अनन्या भक्ता एव विषया उद्देश्या येषां तानिति वा । <strong>अपवर्गो</strong> मोक्षो <strong>मार्गे</strong> भजन-लक्षणे वर्त्मन्य् एव लभ्यः यस्य तस्मिन् । <strong>भगवति</strong> <strong>भक्तिः</strong> प्रेम-विलक्षणा तस्य तरेत् संसारान् मोक्षस् तु भजनारम्भ एव स्याद् इति ॥४५॥</p>
<hr>
<p>इति श्रीमद्-भागवते महा-पुराणे ब्रह्म-सूत्र-भाष्ये पारमहंस्यं संहितायां वैयासिक्यां दशम-स्कन्धे कर्षण-गार्हस्थ्त-दर्श्नं</p>
<p>नामैकनो-सप्ततितमोऽध्यायः ।</p>
<p>॥६९॥</p>
<div class="footnotes" role="doc-endnotes">
<hr>
<ol>
<li id="fn:1">
<p>अध्यापनं ब्रह्म-यज्ञः पितृ-यज्ञस् तु तर्पणम् ।</p>
<p>होमो दैवो बलिर् भौतो नृ-यज्ञोऽतिथि-पूजनम् ॥ [मनु ३.७०]&#160;<a href="#fnref:1" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:2">
<p>आत्मानं&#160;<a href="#fnref:2" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:3">
<p>स्व-कला&#160;<a href="#fnref:3" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:4">
<p>गतिम्&#160;<a href="#fnref:4" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:5">
<p>योगिनाम्&#160;<a href="#fnref:5" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:6">
<p>विश्वस्य यः स्थिति-लयोद्भव-हेतुर् आद्यो</p>
<p>योगेश्वरैर् अपि दुरत्यय-योगमायः ।</p>
<p>क्षेमं विधास्यति स नो भगवांस् त्र्य्-अधीशस्</p>
<p>तत्रास्मदीय-विमृशेन कियान् इहार्थः ॥&#160;<a href="#fnref:6" class="footnote-backref" role="doc-backlink">&#x21a9;&#xfe0e;</a></p>
</li>
</ol>
</div>

  </div>
</article>


        

        



    <aside class="card border noPrint" id="section-tree-item-bhAgavatam_gauDIya-prastutiH_10_60-69_69_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/purANam_vaiShNavam/bhAgavatam/gauDIya-prastutiH/10/60-69/69/">६९ </a>
            <a data-toggle="collapse" href="#section-tree-item-body-bhAgavatam_gauDIya-prastutiH_10_60-69_69_md" role="button" aria-expanded="false" aria-controls="section-tree-item-body-bhAgavatam_gauDIya-prastutiH_10_60-69_69_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-bhAgavatam_gauDIya-prastutiH_10_60-69_69_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: ६९</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/purANam_vaiShNavam/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/purANam_vaiShNavam/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/purANam_vaiShNavam/actions/workflows/build.yml"><img src="https://github.com/vishvAsa/purANam_vaiShNavam/actions/workflows/build.yml/badge.svg"> Built </a> on 2025 Aug 25 05:46:07 UTC. (<a href="http://google.com/search?q=05%3a46%3a07%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
