<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>पुराणे विश्वासटिप्पन्यः </title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/purANam_vaiShNavam/bhAgavatam/gauDIya-prastutiH/10/None/" rel="alternate" type="application/rss+xml" title="पुराणे विश्वासटिप्पन्यः" />
    <link href="/purANam_vaiShNavam/bhAgavatam/gauDIya-prastutiH/10/None/" rel="feed" type="application/rss+xml" title="पुराणे विश्वासटिप्पन्यः" />

    <meta property="og:url" content="https://vishvAsa.github.io/purANam_vaiShNavam/bhAgavatam/gauDIya-prastutiH/10/None/">
  <meta property="og:site_name" content="पुराणे विश्वासटिप्पन्यः">
  <meta property="og:title" content="पुराणे विश्वासटिप्पन्यः">
  <meta property="og:description" content="पगे ८२
(१०.८०)
अथाशीतितमो\ऽध्ययः सुदामोपाख्यानम्-पत्नी-प्रेरणया सुदाम्नो भगवत्-समीपे गमनं भगवता तस्य सत्कारश् च । ॥ १०.८०.१ ॥
श्री-राजोवाच—
भगवन् यानि चान्यानि मुकुन्दस्य महात्मनः ।
वीर्याण्य् अनन्त-वीर्यस्य श्रोतुम् इच्छामि हे प्रभो ॥
श्रीधर-स्वामी (भावार्थ-दीपिका) :
अथाशीतितमे कृष्णः श्री-दामानं गृहागतम् ।
सम्पूज्यापृच्छद् अर्थेप्सुं गुरु-वास-कथां मुदा ॥
सुरारि-मारको हरिः पुरा चकार शं सताम् ।
अतः परं विनैव तन्-निजोपकारम् आचरत् ॥
आचरितानि1 श्रुत्वा पुनर् मुकुन्द-वीर्याणि पृच्छति—हे भगवन् ! श्रोतुम् इच्छामीत्य् अन्वयः ॥१॥
वंशीधरः (भावार्थ-दीपिका-प्रकाशः) : अथ बलदेव-तीर्थ-यात्रानन्तरम् । अर्थेप्सुं धनार्थिनम् । पुरा पूर्वोपाख्यानेषु । शं कल्याणम् । अतो दैत्य-हननेन सज् जनावनात् । तं सुरारि-नाशम् । निजाभक्ताः । अधुना न केवलं हरि-भक्तानां पारत्रिकम् एव सुखं किन्त्व् ऐहिकम् अप्य् अलौकिकं तद् भवतीत्य् अध्याय-द्वयेनाह—अन्यानि असुर-संहाराद् इतराणि भक्त-वात्सल्य-बोधकानि ॥१-२॥">
  <meta property="og:locale" content="en_us">
  <meta property="og:type" content="article">
    <meta property="article:section" content="bhagavatam">

  <meta itemprop="name" content="पुराणे विश्वासटिप्पन्यः">
  <meta itemprop="description" content="पगे ८२
(१०.८०)
अथाशीतितमो\ऽध्ययः सुदामोपाख्यानम्-पत्नी-प्रेरणया सुदाम्नो भगवत्-समीपे गमनं भगवता तस्य सत्कारश् च । ॥ १०.८०.१ ॥
श्री-राजोवाच—
भगवन् यानि चान्यानि मुकुन्दस्य महात्मनः ।
वीर्याण्य् अनन्त-वीर्यस्य श्रोतुम् इच्छामि हे प्रभो ॥
श्रीधर-स्वामी (भावार्थ-दीपिका) :
अथाशीतितमे कृष्णः श्री-दामानं गृहागतम् ।
सम्पूज्यापृच्छद् अर्थेप्सुं गुरु-वास-कथां मुदा ॥
सुरारि-मारको हरिः पुरा चकार शं सताम् ।
अतः परं विनैव तन्-निजोपकारम् आचरत् ॥
आचरितानि1 श्रुत्वा पुनर् मुकुन्द-वीर्याणि पृच्छति—हे भगवन् ! श्रोतुम् इच्छामीत्य् अन्वयः ॥१॥
वंशीधरः (भावार्थ-दीपिका-प्रकाशः) : अथ बलदेव-तीर्थ-यात्रानन्तरम् । अर्थेप्सुं धनार्थिनम् । पुरा पूर्वोपाख्यानेषु । शं कल्याणम् । अतो दैत्य-हननेन सज् जनावनात् । तं सुरारि-नाशम् । निजाभक्ताः । अधुना न केवलं हरि-भक्तानां पारत्रिकम् एव सुखं किन्त्व् ऐहिकम् अप्य् अलौकिकं तद् भवतीत्य् अध्याय-द्वयेनाह—अन्यानि असुर-संहाराद् इतराणि भक्त-वात्सल्य-बोधकानि ॥१-२॥">
  <meta itemprop="wordCount" content="82421">
  <meta name="twitter:card" content="summary">
  <meta name="twitter:title" content="पुराणे विश्वासटिप्पन्यः">
  <meta name="twitter:description" content="पगे ८२
(१०.८०)
अथाशीतितमो\ऽध्ययः सुदामोपाख्यानम्-पत्नी-प्रेरणया सुदाम्नो भगवत्-समीपे गमनं भगवता तस्य सत्कारश् च । ॥ १०.८०.१ ॥
श्री-राजोवाच—
भगवन् यानि चान्यानि मुकुन्दस्य महात्मनः ।
वीर्याण्य् अनन्त-वीर्यस्य श्रोतुम् इच्छामि हे प्रभो ॥
श्रीधर-स्वामी (भावार्थ-दीपिका) :
अथाशीतितमे कृष्णः श्री-दामानं गृहागतम् ।
सम्पूज्यापृच्छद् अर्थेप्सुं गुरु-वास-कथां मुदा ॥
सुरारि-मारको हरिः पुरा चकार शं सताम् ।
अतः परं विनैव तन्-निजोपकारम् आचरत् ॥
आचरितानि1 श्रुत्वा पुनर् मुकुन्द-वीर्याणि पृच्छति—हे भगवन् ! श्रोतुम् इच्छामीत्य् अन्वयः ॥१॥
वंशीधरः (भावार्थ-दीपिका-प्रकाशः) : अथ बलदेव-तीर्थ-यात्रानन्तरम् । अर्थेप्सुं धनार्थिनम् । पुरा पूर्वोपाख्यानेषु । शं कल्याणम् । अतो दैत्य-हननेन सज् जनावनात् । तं सुरारि-नाशम् । निजाभक्ताः । अधुना न केवलं हरि-भक्तानां पारत्रिकम् एव सुखं किन्त्व् ऐहिकम् अप्य् अलौकिकं तद् भवतीत्य् अध्याय-द्वयेनाह—अन्यानि असुर-संहाराद् इतराणि भक्त-वात्सल्य-बोधकानि ॥१-२॥">
<script type="text/javascript">
    
    let baseURL = "https:\/\/vishvAsa.github.io\/purANam_vaiShNavam\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/purANam_vaiShNavam\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/purANam_vaiShNavam\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/purANam_vaiShNavam\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/purANam_vaiShNavam\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvya\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/purANam_vaiShNavam\/bhAgavatam\/gauDIya-prastutiH\/10\/None\/".replace(basePath, "/");
  pageVars.pageParams = {};
  pageVars.pageSource = "bhAgavatam\/gauDIya-prastutiH\/10\/None.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/purANam_vaiShNavam/webpack_dist/uiLib-bundle.js"></script>







    <link rel="stylesheet" href="/purANam_vaiShNavam/webpack_dist/uiLib.css">
<link rel="stylesheet" href="/purANam_vaiShNavam/css/uiLibPrint.css" media="print" >
<link rel="stylesheet" href="/purANam_vaiShNavam/css/fonts.css" >
<link rel="stylesheet" href="/purANam_vaiShNavam/css/@fortawesome/fontawesome-free/css/solid.min.css">

<link rel="stylesheet" href="/purANam_vaiShNavam/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/None/" />
<link rel="alternate" hreflang="sa-Deva" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/None/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/None/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/None/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/None/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/None/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/None/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/None/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/None/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/None/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/None/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/None/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/None/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/None/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/None/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/None/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/None/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/None/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/None/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/None/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/None/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/None/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/None/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/None/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/None/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/None/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/None/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/None/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/None/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/None/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/None/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/None/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/None/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/None/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/None/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/None/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/None/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/None/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/None/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/None/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/None/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/None/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/None/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/None/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/None/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">पुराणे विश्वासटिप्पन्यः <br/> </i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/purANam_vaiShNavam/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id=""></h1>
    
    <a id="editLink" class="btn btn-primary noPrint"  href="https://github.com/vishvAsa/purANam_vaiShNavam/edit/content/bhAgavatam/gauDIya-prastutiH/10/None.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <p><strong>पगे ८२</strong></p>
<p><strong>(१०.८०)</strong></p>
<h3 id="अथशततमऽधयय">अथाशीतितमो\ऽध्ययः</h3>
<h2 id="सदमपखयनम-पतन-पररणय-सदमन-भगवत-समप-गमन-भगवत-तसय-सतकरश-च-">सुदामोपाख्यानम्-पत्नी-प्रेरणया सुदाम्नो भगवत्-समीपे गमनं भगवता तस्य सत्कारश् च ।</h2>
<p><strong>॥ १०.८०.१ ॥</strong></p>
<p><strong>श्री-राजोवाच&mdash;</strong></p>
<p>भगवन् यानि चान्यानि मुकुन्दस्य महात्मनः ।</p>
<p>वीर्याण्य् अनन्त-वीर्यस्य श्रोतुम् इच्छामि हे प्रभो ॥</p>
<p><strong>श्रीधर-स्वामी (भावार्थ-दीपिका) :</strong></p>
<p>अथाशीतितमे कृष्णः श्री-दामानं गृहागतम् ।</p>
<p>सम्पूज्यापृच्छद् अर्थेप्सुं गुरु-वास-कथां मुदा ॥</p>
<p>सुरारि-मारको हरिः पुरा चकार शं सताम् ।</p>
<p>अतः परं विनैव तन्-निजोपकारम् आचरत् ॥</p>
<p>आचरितानि<sup id="fnref:1"><a href="#fn:1" class="footnote-ref" role="doc-noteref">1</a></sup> श्रुत्वा पुनर् मुकुन्द-वीर्याणि पृच्छति&mdash;<strong>हे</strong> <strong>भगवन्</strong> ! <strong>श्रोतुम्</strong> इच्छामीत्य् अन्वयः ॥१॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> अथ बलदेव-तीर्थ-यात्रानन्तरम् । अर्थेप्सुं धनार्थिनम् । पुरा पूर्वोपाख्यानेषु । शं कल्याणम् । अतो दैत्य-हननेन सज् जनावनात् । तं सुरारि-नाशम् । निजाभक्ताः । अधुना न केवलं हरि-भक्तानां पारत्रिकम् एव सुखं किन्त्व् ऐहिकम् अप्य् अलौकिकं तद् भवतीत्य् अध्याय-द्वयेनाह&mdash;<strong>अन्यानि</strong> असुर-संहाराद् इतराणि भक्त-वात्सल्य-बोधकानि ॥१-२॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> च तु । <strong>मुकुन्दस्य</strong> तु, पूर्वोक्त-श्री-बलदेव-चरितापेक्षया । यद् वा, अपि च श्री-बलदेवस्याशृण्म, एवं मुकुन्दस्यापि <strong>श्रोतुम्</strong> इच्छामेति तच्-छ्रवणेच्छाधिक्यं द्योतयति । यद् वा, अन्यान्य् अपि <strong>यानि</strong> वीर्याणि अद्भुत-चरितानि सन्ति, तानि सर्वाण्य् एव <strong>श्रोतुम्</strong> इच्छाम । यद् वा, आशिषि पञ्चमी, त्वत्-प्रसादात् तच्-छ्रवणेच्छास्माकं भवत्व् इत्य् अर्थः । इच्छामेति बहुत्वं विनयेन श्रोतॄणाम् अन्येषाम् अपि सर्वेषां परिग्रहात् । तानि च भवान् वेत्त्य् एवेत्य् आशयेनाह&mdash;<strong>भगवन्</strong> <strong>हे</strong> सर्वज्ञेति । आशीः-पक्षे तव कृपया तत् सम्भवेद् एवेत्य् आह&mdash;<strong>भगवन्</strong> ! <strong>हे</strong> महा-दया-युक्तेति । श्रवणेच्छायां हेतवः&mdash;<strong>मुकुन्दस्य</strong> परमात्मानन्द-प्रदस्य । किं च, महान् अपरिच्छिन्न आत्मा बुद्धिर् वा यस्य तस्य । किं च, अनन्तं वीर्यं प्रभावः सामर्थ्यं वा यस्य तस्य । किं च, <strong>प्रभो</strong>र् निजेष्टेश्वरस्य । एवं वीर्याणाम् अपि परमात्मानन्द-प्रदत्वम् अपरिच्छिन्नत्वं सर्व-शक्तिमत्त्वं प्रेम-सेव्यत्वं चाभिप्रेतम् । विशेषणानाम् एषां यथोत्तरं श्रवणेच्छा-हेतुत्वे श्रैष्ठ्यम् ॥१॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> कथा-समाप्तिम् इवालक्ष्य सोत्कण्ठः पृच्छति । वस्तुतस् तु विष्णोः स दयितो भवेद् इत्य् अनेनोक्तां तद् दयम् ततस् तज्-जनित-कथा-रुचि-विशेषं च प्राप्य, ताभ्यां पृच्छति&mdash;<strong>भगवन्</strong>! <strong>हे</strong> सर्वज्ञ! <strong>मुकुन्दस्य</strong> सर्व-दुःख-विमोचकस्य <strong>महात्मनः</strong> सर्वोत्तम-स्वभावस्य पूर्वोक्त-श्री-बलदेव-चरितापेक्षया । श्री-बलदेवस्य श्रुत्वैव मुकुन्दस्यापि<sup id="fnref:2"><a href="#fn:2" class="footnote-ref" role="doc-noteref">2</a></sup> श्रोतुम् इच्छामेति प्रार्थनायां लोट् । तच्-छ्रवणेच्छाधिक्यं द्योतयति । यद् वा, अन्यान्य् अपि <strong>यान्य् वीर्याणि</strong> अद्भुत-चरितानि सन्ति, तानि सर्वाण्य् एव श्रोतुम् इच्छामः, यद् वा, आशिषि पञ्चमी, त्वत्-प्रसदत् तच्-छ्रवणेच्छास्माकं भवत्वित्य् अर्थः । इच्छामेति बहुत्वं, विनयेन श्रोतॄणाम् अपि सर्वेषां परिग्रहात् । तानि च भवान् वेत्ति एव इत्य् आशयेनाह&mdash;भगवन् हे सर्वज्ञेति । शीःपक्षे त कृपया तत् सम्भवेद् इत्य् आह&mdash;भगवन् हे महादयायुक्तेति । श्रवणेच्छायां हेतवः&mdash;मुकुन्दस्य परमानन्द-प्रदस्य । किं च, महान् अपरिच्छिन्न आत्मा बुद्धिर् वा यस्य तस्य । किम् च, अनन्त-वीर्यां प्रभावः सामर्थ्यं वा यस्य तस्य । किं च, प्रभोः निजेष्टश्वरस्य, यद् वा, आयुंस्यपि यथेष्टं दादुं शक्तस्येत्य् अर्थः । अत्यतृप्ति-विलसितम् एवेदम् । एवं विर्याणाम् अपि परमानन्द-प्रदत्वम् अपरिच्छिन्नत्वं प्रेम-सेव्यत्वं चाभिप्रेतम् । विशेषणानाम् एषां यथोत्तरं श्रवणेच्छा-हेतुत्वे श्रैष्ठ्यम् ॥१॥</p>
<p>ननु द्वित्राण्य् एव दिनानि तव जीवतिम् इति कथम् एतावत्य् आशा सम्पद्येत तत्राह&mdash;<strong>प्रभोर्</strong> इति । आयुष्य् अपि यथेष्टं दातुं शक्तस्येत्य् अर्थः । अन्य-तृप्ति-विलसितम् एवेदम् ॥१॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong></p>
<p>अशीतितम आयातः श्री-दामा हरिणार्चितः ।</p>
<p>स-प्रेम-पृष्ट उक्ता च कथा गुरुकुलाश्रया॥</p>
<p><strong>हे प्रभो</strong> ! तानि श्रोतुम् इच्छाम इत्य् अन्वयः ॥१॥</p>
<hr>
<p><strong>॥ १०.८०.२ ॥</strong></p>
<p>को नु श्रुत्वा सकृद्<sup id="fnref:3"><a href="#fn:3" class="footnote-ref" role="doc-noteref">3</a></sup>-ब्रह्मन्न् उत्तमः-श्लोक-सत्-कथाः<sup id="fnref:4"><a href="#fn:4" class="footnote-ref" role="doc-noteref">4</a></sup> ।</p>
<p>विरमेत विशेष-ज्ञो विषण्णः का<sup id="fnref:5"><a href="#fn:5" class="footnote-ref" role="doc-noteref">5</a></sup>म-मार्गणैः ॥</p>
<p><strong>श्रीधर-स्वामी (भावार्थ-दीपिका) : उत्तम-श्लोकस्य</strong> श्री-कृष्णस्य <strong>सत्यो</strong> मनोहरा विषय-वैतृष्ण्य-जनिकाः <strong>कथाः</strong> । <strong>विशेषज्ञः</strong> सारवित् । <strong>विषण्णो</strong> विषादं प्राप्तः ॥२॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>वंशीधरः (भावार्थ-दीपिका-प्रकाशः), श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> ननु युष्माभिर् बहूनि तानि श्रुतान्य् एव, किं पुनस् तद्-इच्छया ? तत्राह&mdash;<strong>को न्व्</strong> इति । असकृद् अपि श्रुत्वा को नु पुमन् विरमेत्, अपि तु न कोऽपि । तत्र हेतुः&mdash;<strong>उत्तमः</strong> सर्वोत्कृष्टः, किं वा, उद्गतं तमः संसारोऽज्ञानं वा यस्मात्, तथा-भूतः <strong>श्लोको</strong> यशो यस्य, तस्य भगवतः <strong>पावनीः कथा</strong> इति तासाम् अपि तमो-नाशकत्वं च सूचितम् ।</p>
<p>ननु तथापि मधुर-रस-पान-बाहुल्येनेव मुहुः श्रवणेन तत्र कदाचित् तृप्तिः शङ्क्यते ? तत्राह&mdash;<strong>विशेषज्ञ</strong> इति । सार-ग्राहित्वेन नित्य-नूतनतया तत्र मुहुर् इच्छा वर्धत एव, न तु तृप्तिः स्याद् इति भावः । तथा चोक्तं श्री-शौनकादिभिः प्रथम-स्कन्धे&mdash;वयं तु न वितृप्यामः [भा।पु। १.१.१९] इत्य्-आदि ।</p>
<p>अहो आस्तां सारज्ञता-रहित्येन तद्-रसाननुभवाद् विरामः,<sup id="fnref:6"><a href="#fn:6" class="footnote-ref" role="doc-noteref">6</a></sup> नित्यानुभूयमान-दुःख-ध्वंसार्थम् अपि विरन्तुं न युज्यत इत्य् आह&mdash;<strong>विषण्ण</strong> इति । <strong>काम-मार्गणैः</strong> स्मर-शरैः । एतद् उपलक्षणम्, क्रोधादि-वेगैर् अपि क्रोधादीनां कामानुगत्वात् । तथा चोकं गीतासु&mdash;<strong>काम</strong> एष क्रोध एष [गीता। ३.३७] इत्य् आदि ।</p>
<p>यद् वा, कामस्य विषय-भोगस्य मार्गणैर् अन्वेषणैः साधनैर् इत्य् अर्थः । बहुत्वं वैविध्याद् बाहुल्याच् च । यद् वा, अ-कार-प्रश्लेषेण <strong>काम</strong>-मार्गणैर् अविषण्णोऽपि, आत्मारामः पूर्ण-कामोऽपीत्य् अर्थः । <strong>विशेषज्ञश्</strong> चेत् <strong>को नु विरमेत्</strong> ? हे <strong>ब्रह्मन्</strong> ! इति तत् त्वया ज्ञायत एवेति भावः ॥२॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> ननु युष्माभिर् बहूनि तानि श्रुतान्य् एव, किं पुनस् तद् इच्छया ? तत्राह&mdash;<strong>को</strong> न्व् इति । <strong>असकृद्</strong> अपि <strong>श्रुत्वा को नु</strong> पुमान् <strong>विरमेत्</strong> ? अपि न को\ऽपि । तत्र हेतुः&mdash;<strong>उत्तमाः</strong> उद्गते तमसी अज्ञान-दुःखे यस्मात्, तादृशः <strong>उत्तमः</strong> सर्वोत्कृष्टो वा <strong>श्लोको</strong> यस्य, तस्य भगवतः <strong>सतीः</strong> श्री-कृष्णावतार-सम्बन्धित्वेन तदीय-कथास्व् अपि श्रेष्ठाः <strong>कथाः</strong> ।</p>
<p>ननु बहवो विरमन्तो\ऽपि दृश्यन्ते ? तत्राह&mdash;<strong>विशेषज्ञ</strong> इति । <strong>विशेषौ</strong> माहात्म्य-माधुर्य-रूपे वैशिष्ट्ये <strong>जानात्य्</strong> अनुभवति यः, स इति ।</p>
<p>अहो आस्तां तद्-अनुभवे जाते विरामः नित्यानुभूयमान-दुःख-ध्वंसार्थम् अपि विरन्तुं न युज्यत इत्य् अत आह&mdash;<strong>विषण्ण</strong> इति । <strong>कामस्य</strong> विषय-भोगस्य <strong>मार्गणैर्</strong> अन्वेषणैः, श्लेषेण बाणैर् विषण्ण इति ॥२॥</p>
<hr>
<p><strong>जीव-गोस्वामी (क्रम-सन्दर्भः) :</strong> असकृद् इति । यो विशेषज्ञः, यो वा काम-मार्गणैर् विषण्णः, सोऽपि सोऽपि ॥२॥</p>
<hr>
<p><strong>जीव-गोस्वामी (बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) : असकृद्</strong> अपि <strong>श्रुत्वा</strong> ननु विरमन्तो\ऽपि बहवो दृश्यन्ते तत्राह&mdash;विशेषज्ञ इति । निर्विशेष-तत्त्व-ज्ञानिन एव विरमन्तु, अप्राकृत-गुण-रूप-लीलास्वाद-<strong>विशेषज्ञस्</strong> तु <strong>को विरमेत्</strong> ? किं च, नित्यानुभूयमान-दुःख-ध्वंसार्थम् अपि विरमितुं न युज्यते, इत्य् आह&mdash;<strong>विषण्णः</strong> । विषण्णो\ऽपि अन्यथा श्रवण-द्वयं व्यर्थम् एव स्याद् इति भावः ॥२॥</p>
<hr>
<p><strong>॥ १०.८०.३ ॥</strong></p>
<p>सा वाग् यया तस्य गुणान् गृणीते</p>
<p>करौ च तत्-कर्म-करौ मनश् च ।</p>
<p>स्मरेद् वसन्तं स्थिर-जङ्गमेषु</p>
<p>शृणोति तत्-पुण्य-कथाः स कर्णः ॥</p>
<p><strong>श्रीधर-स्वामी (भावार्थ-दीपिका) :</strong> कथा-श्रवणं स्तुवन् दृष्टान्ततयान्यार्थान् आह&mdash;<strong>सा</strong> <strong>वाग्</strong> इति । ताव् एव <strong>करौ</strong> यौ <strong>तत्-कर्म</strong>-कर्तारौ । तद् एव मनो यत् <strong>स्थिर</strong>-<strong>जङ्गमेषु</strong> <strong>वसन्तं</strong> स्मरेत् । यस् <strong>तस्य</strong> पुण्याः <strong>कथाः</strong> <strong>शृणोति</strong> स एव <strong>कर्णः</strong> ॥३॥</p>
<hr>
<p><strong>वंशीधरः (भावार्थ-दीपिका-प्रकाशः) : यया</strong> वाचा । **तत्-**कर्मार्चनादि कुरुत इति । तथा अनेन <strong>वाग्</strong> आदि-पदानाम् अन्वर्थतोक्ता । वक्तीति वाक् । करोतीति करः । मन्यते जानातीति मनः । कर्णयति शृणोतीति <strong>कर्णः</strong> । क्रमाद्-वचिकृञ्मनि-कर्णीनां परिभाषण-करण-ज्ञानाकर्णनार्थकानां धातूनाम् एते\ऽन्वर्थकाः प्रयोगाः ॥३॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) : स्थिर</strong>-<strong>जङ्गमेषु</strong> सन्तम्, वा इवार्थे, तद्-एक-भावनया सर्वत्रैव <strong>तत्</strong>-स्फूर्तेः ॥३॥</p>
<hr>
<p><strong>सनातन-गोस्वामी (बृहद्-वैष्णव-तोषणी) : यया</strong> कृत्वा तस्योत्तम-श्लोकस्य <strong>गुणान्</strong> सौन्दर्य-माधुर्य-कारुण्यादीन् <strong>गृणीते</strong> उच्चारयति जनः, सैव वाक् । अन्यथा भेक-जिह्वावद् वैयर्थ्येन वाक्-त्व् अस्यैवासिद्धेः, निन्द्यत्वाद् वा । एवम् अग्रेऽपि सर्वं करादीनां सर्वेषां कर्तृत्वेऽपि । ययेति वाचः करणत्वं तस्या जीव-दुर्वशत्व-बोधनार्थम् । सर्वेन्द्रिय-क्षोभिकाया बहु-विधाया वाचो महा-यत्नेनैव भगवद्-गुणोच्चारणे प्रवृत्तेः ।</p>
<p>यद् वा, जीवस्य भगवन्-नामोच्चारणादिना परमात्म-पुरुषार्थ-साधने तस्या एव श्रैष्ठ्य-बोधनार्थं, तत्र तस्याः प्रवृत्त्या सर्वेन्द्रियाणां क्षोभि-निवृत्तेः, निर्वृतेश् चेत् । तथान्येषाम् अपि श्रवण-द्वारा हित-सिद्धेर् इति दिक् । <strong>गुणान्</strong> इति बहुत्वं स्वभावतस् तेषां बाहुल्यात् । किं वा वार्तान्तर-निरसनार्थं बहूनां तेषाम् उच्चारणापेक्षया गृणीत इति वा, आत्मन इव श्रोतॄणाम् अपि हितस्यापेक्षया <strong>कर्म</strong> पूजा-परिचर्यादि । स्थिरेषु <strong>जङ्गमेषु</strong> च जीवेषु वसन्तम् इति सदा सर्वत्रैव स्मरण्णापेक्षया स्थिरतो जङ्गमानां पश्चाद् उक्तिस् तेषु प्रकाश-बाहुल्यात् । यद् वा, वृन्दावनस्य स्थिरेषु कदम्बादिषु<sup id="fnref:7"><a href="#fn:7" class="footnote-ref" role="doc-noteref">7</a></sup> <strong>जङ्गमेषु</strong> च गवादिषु सान्निध्येन <strong>वसन्तं</strong> स्मरेत्, <strong>तस्य</strong> पुण्याः <strong>पुण्य</strong>-करीः साक्षात्-<strong>पुण्य</strong>-रूपा वा मनोज्ञा वा <strong>कथाः</strong> । <strong>कर्णः</strong> श्रवणेन्द्रियम् । यद् वा, करयोः साहचर्यात् कर्णाव् इति ज्ञेयम् । <strong>तस्य</strong> नित्य-द्वित्व-सिद्धेर् एकत्वोक्ताव् अपि द्वित्वं गम्यत एव । तच् च पूर्वं विवृतम् । एवम् अग्रे चक्षुर् अपि । पुण्येति सर्वासाम् अपि कथानां स्वभावतः पुण्यत्वेन स्वरूप-मात्र-निर्देशः, मधुर-लीला-कथापेक्षया वा ॥३॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> अन्यथा कर्णस्य वैयर्थ्यम् एवेति दर्शयितुं **तत्-**सहयोगेन अन्यान्य् अपीन्द्रियाणि तथा दृष्टान्तयति-सेति । गुणान् इति बहुत्वं प्रीतौ जातायां</p>
<p>नाना-गुणानुसन्धानात् करणतया वाचः-प्रवृत्तेः कर्त्रधीनत्वं निर्दिश्य पुनर् अपरितोषेण सर्वेन्द्रियाणां तत्र स्वतः प्रवृत्तिर् एव समीचीनेति ज्ञापयन् करादीनि कर्तृत्वेनैव निर्दिशति, <strong>तत्</strong>-कर्मकराव् इत्य्-आदिना । <strong>कर्म</strong> पूजापरिचर्यादि स्थिरेत्य् आदि सदा सर्वत्रैव स्मरणापेक्षणाम पुण्याः **पुण्य-**करीर् मनोज्ञा वा <strong>कथाः</strong> <strong>कर्णः</strong> श्रवणेन्द्रियम् अस्य ज्ञानेन्द्रियत्वाज्-ज्ञानस्य चैकेनापि सिद्धिः करादिवन् न द्वित्वाद्य् अपेक्षत्वम् इत्य् एकत्वं निर्दिष्टम् एवं चक्षुर् अपि वक्ष्यते ॥३॥</p>
<hr>
<p><strong>जीव-गोस्वामी (क्रम-सन्दर्भः) : स्थिर</strong>-जङ्गमेष्व् इति सदा सर्वत्रैव स्मरण्णापेक्षया ॥३॥</p>
<hr>
<p><strong>जीव-गोस्वामी (बृहत्-क्रम-सन्दर्भः) :</strong> स <strong>वाग्</strong> इत्य् आदि । <strong>स्थिर</strong>-<strong>जङ्गमेषु</strong> वसन्तम्, स्थिराः संसार-वासनयानुत्तरला<sup id="fnref:8"><a href="#fn:8" class="footnote-ref" role="doc-noteref">8</a></sup> ये जङ्गमाः प्राणिनो महान्तस् तेषु <strong>वसन्तं</strong> तेषां हृदये सन्तम् ॥३॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> न केवलं कर्णस्यैव किन्तु कृष्ण-सम्बन्धं विना सर्वेषाम् अप्य् अङ्गानां वैयर्थ्यम् आह&mdash;<strong>सा</strong> <strong>वाग्</strong> इत्य् आदि । अन्यानि <strong>वाग्</strong> आदीनि तु जिह्वासती दार्दुरिकेव [२.३.२०] इत्य् आदि शौनकोक्तेर् निन्द्यान्य् एव इत्य् अर्थः । <strong>तत्</strong>-कर्म कराव् एव <strong>करौ</strong> धन्यौ स्थिरेषु <strong>जङ्गमेषु</strong> <strong>वसन्तं</strong> स्मरेत् यन् मनस् तद् एव मन इति यत्र यत्र नेत्रं पतति, तत्र तत्रैव कृष्ण-स्मरण-शीलं मन एव धन्यम् इत्य् अर्थः ॥३॥</p>
<hr>
<p><strong>॥ १०.८०.४ ॥</strong></p>
<p>शिरस् तु तस्योभय<sup id="fnref:9"><a href="#fn:9" class="footnote-ref" role="doc-noteref">9</a></sup>-लिङ्गम् आनमेत्</p>
<p>तद् एव यत् पश्यति तद् धि चक्षुः ।</p>
<p>अङ्गानि विष्णोर् अथ तज्-जनानां</p>
<p>पादोदकं यानि भजन्ति नित्यम् ॥</p>
<p><strong>श्रीधर-स्वामी (भावार्थ-दीपिका) : उभय-लिङ्गं</strong> इति स्थिरं जङ्गमं च तस्यैव लिङ्गं मत्वा <strong>आनमेत्तद्</strong> <strong>एव</strong> शिरः । <strong>तद्</strong> <strong>एव</strong> तस्य लिङ्गं स्थिरं जङ्गमञ् च तस्यैव <strong>लिङ्गम्</strong> इत्य् <strong>एव</strong> <strong>यत् पश्यति-तद्</strong> <strong>एव</strong> <strong>चक्षुः</strong> । तान्य् एवाङ्गानि <strong>यानि पादोदकं</strong> भजन्तीति ॥४-६॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> तस्यैव भगवतो लिङ्गं मूर्तिम् । लिङ्गं चिह्न <strong>तु</strong> माने च मूर्ति-प्रकृति-हेतुषु । शिश्ने च शिव-लिङ्गे च ज्ञान-ज्ञापकयोर् अपि । इति निरुक्तिः । <strong>तज्-जनानां</strong> हरि-भक्तानाम् । श्रिञ् सेवायाम् । अस्य नमन-लक्षण-सेवायां शिर इति निपात्यते । चष्टे पश्यतीति <strong>चक्षुः</strong> । दर्शने\ऽपि चक्षिर् अस्ति । अङ्गन्ति पान-स्नानादि-रूपां सेवां प्राप्नुवन्तीत्य् <strong>अङ्गानि</strong> । <strong>अथ</strong> को\ऽर्थो मङ्गलानि शुभानि । अथेति मङ्गलानन्तरारम्भ-कार्त्स्न्याधिकार-समुच्चयेष्व् इति । एतेन शीर्षादीनाम् अप्य् अन्वर्थतोक्ता ॥४॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> उभय-लिङ्गं भगवन्-मूर्तिं वैष्णवं च । विष्णोः <strong>पादोदकं</strong> गङ्गा-जलं, शाल-ग्रामादि-जलं च । <strong>तज्-जनानां</strong> वैष्णवानां <strong>पादोदकं</strong> च जल-मात्रम् ।*।*४॥</p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> उभय-लिङ्गं श्री-शाल-ग्रामादि-रूपं <strong>तद्</strong>-भक्त-रूपं च । यद् वा, चलाचल-मूर्तितया द्वि-रूपम् । आ सम्यक् । भूमि-स्पर्शादिना नमेत् । <strong>एव</strong> शब्देन विचित्र-रूप-दर्शन-शीलस्य चक्षुषोऽन्यत्र प्रवृत्तिं निरस्यति । हि <strong>एव</strong>, <strong>तद्</strong> <strong>एव</strong>, निश्चये वा । अस्य पूर्वत्र परत्राप्य् अनुषङ्गः । विष्णोः श्री-शालग्रामादि-विविध-रूपेण विश्व-व्यापकस्येति पादोदकस्य सौलभ्यं सूचितम् । <strong>अथ</strong> अपि । तस्य <strong>विष्णोर्</strong> जनानाम् अपि । <strong>भजन्ति</strong> श्रद्धया धारयन्ति, <strong>नित्यम्</strong> इत्य् अस्य सर्वास् ते प्रयुक्तत्वात् पूर्वैर् अपि सर्वैः सहान्वयः । <strong>अङ्गानि</strong> नाभेर् ऊर्ध्वानि ज्ञेयानि । अधस् <strong>तद्</strong>-धारण-निषेधात् । यथा कथञ्चित् तन्-नामोच्चारणादिभिर् वाग् आदीनां सार्थकत्वेऽपि तथा तथा तत्-सिद्ध्य् उक्तिस् तत्-तत्-सम्यक्तयैव साफल्य-सम्यक्त्व-सिद्धेर् इति दिक् । साध्यस्य श्रवणस्य प्रस्तावेऽन्येषाम् उदाहरणाद् दृष्टान्ततयेति तैर् व्याख्यातम् ।</p>
<p>यद् वा, एवम् <strong>एव</strong> वाग् आदीनि सार्थकानि भवन्ति । मम दुर्भगस्य तत्-<strong>तद्</strong> अभावेन सर्वाणि तानि व्यर्थान्य् <strong>एव</strong> । केवलं त्वत्-प्रसादाच् छ्रवणेन्द्रियम् <strong>एव</strong> सफलं भवत्व् इति भावः । अयं <strong>तु</strong> भक्त्यातिदैन्याद् <strong>एव</strong> ॥४॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> उभय-लिङ्गं विष्णोस् तज्-जनानां चेति व्यक्तीभावित्वात् श्री-मद् अर्चादि-रूपं तद्-भक्त-रूपं च आ सम्यक् भूमि-स्पर्शादिना नमेत् एव शब्देन विचित्र-रूप-दर्शन-शीलस्य चक्षुषो\ऽन्यत्र प्रवृत्ति निरस्यति तद्धि-तद् एव अनेनैव पूर्वत्राप्य् उत्तरत्रापि निर्धारो ज्ञेयः अथानन्तरं तस्य विष्णोर् जनानाम् अपि भजन्ति श्रद्धया धारयन्ति नित्यस्य सर्वान्ते प्रयुक्तत्वापूर्वैर् अपि सर्वैः सहान्वयः । अङ्गानि नाभेर् ऊर्ध्वानि ज्ञेयानि अधस् ताद्-धारण-निषेधाद्-यथा-कथञ्चिन्-नामोच्चारणादिभिर् वाग् आदीनां सार्थकत्वे\ऽपि तथा तत्-सिद्ध्य् उक्तिः तत्-तत्-सम्यक्तयैव साफल्य-सम्यक्तासिद्धेः करादीनां दृष्टान्तत्वे\ऽप्य् अयं भावः एवम् एव वाग् आदीनि सार्थकानि भवन्ति ।</p>
<p>मम तु तत्-तद् अभावेन सर्वाणि तानि व्यर्थान्य् एव केवलं त्वत्-प्रसादाच्-छ्रवणेन्द्रियम् एव सार्थकं भवत्विति । <strong>विष्णु</strong>-रातेनेति । स्वस्मिस् तादृश-तद् अनुग्रह-भावेनोद्दीप्त-प्रेम्ण इत्य् अर्थः । अत एव सम्यक् सोत्कण्ठं पृष्टः स च स्वतो <strong>भगवान्</strong> भगवल्-लीला-तत्त्वज्ञत्वेन सर्वज्ञ-शिरोमणिः किं च, बादरायणस्य सर्व-वेदान्त-सारज्ञस्य पुत्रः तेन पुनः सम्प्रश्नेन तु श्री-वसुदेव-नन्दने समग्रैश्वर्यादि-समग्र-कारुण्यादि-गुण-निवासे नितरां मग्न-हृदयः सन्न् अब्रवीत् । तस्य परम-कृपामयं कथास्व् एव विशेष स्मृत्वा कथयामास इत्य् अर्थः ॥४॥</p>
<hr>
<p><strong>जीव-गोस्वामी (क्रम-सन्दर्भः) :</strong> उभय-लिङ्गं श्री-मद् अर्चादि-रूपं, <strong>तद्</strong>-भक्तादि-रूपं च <em>।</em>।४॥</p>
<hr>
<p><strong>जीव-गोस्वामी (बृहत्-क्रम-सन्दर्भः) :</strong> उभय-लिङ्गं भगवन्-मूर्तिं वैष्णवं च, विष्णोः <strong>पादोदकं</strong> <strong>तज्-जनानां</strong> च ॥४॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> उभय-लिङ्गं विष्णस् <strong>तज्-जनानां</strong> चेति व्यक्ती-भावित्वात् । विष्णु-प्रतिमा-रूपं च तत् द्वयम् <strong>एव</strong> <strong>यत् पश्यति-तद्</strong> <strong>एव</strong> <strong>चक्षुः</strong> <strong>अङ्गानि</strong> नाभेर् ऊर्ध्ववर्तीनि ज्ञेयानि ॥४-६॥</p>
<hr>
<p><strong>॥ १०.८०.५ ॥</strong></p>
<p><strong>सूत उवाच&mdash;</strong></p>
<p>विष्णु-रातेन सम्पृष्टो भगवान् बादरायणिः ।</p>
<p>वासुदेवे भगवति निमग्न-हृदयोऽब्रवीत् ॥</p>
<p><strong>श्रीधर-स्वामी (भावार्थ-दीपिका) :</strong> <em>न व्याख्यातम्।</em></p>
<hr>
<p>**वंशीधरः (भावार्थ-दीपिका-प्रकाशः) : निमग्न-**हृदयः प्रविष्ट-चेताः ॥५॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> विष्णुना उत्तरा-गर्भान्तः-प्रविष्टेन भगवता रातो ब्रह्मास्त्रात् रक्षित्वा पाण्डवेभ्यो दत्त इति श्री-भगवन्-महा-कृपा-पात्रत्वं सूचितम् । अत एव सम्यक् सन्यायस-दैन्यादिना पृष्टः । अतः श्रोतृ-रस-विशेषोत्पत्त्या वक्तुर् अपि तद्-उदयात् । <strong>वासुदेवे</strong> श्री-वसुदेव-नन्दने, अत एव <strong>भगवति</strong> तादृश-श्री-दाम-विप्रानुग्रहादिना निजाशेष-माहात्म्य-प्रदर्शके, नितरां मग्नम् अमृताब्धौ मज्-जनवत् प्रविष्टं हृदयं यस्य तथा-भूतः सन्, यतो <strong>भगवान्</strong> श्री-कृष्ण-प्रेम-सम्पत्तिमान् । तत्रैव हेतुः&mdash;वादरायणिर् भगवतः श्री-व्यासस्य बदरिकाश्रम-कृत-महा-तपः-फल-रूप इत्य् अर्थः । यद् वा, यथोक्तौ हेतुः&mdash;<strong>भगवान्</strong> सर्वज्ञः, श्रोतुर् भाव-विशेषोदये सति तद् अनुरूप-मधुर-कथा कथ्येत्य् आदिकं जानन्न् इति भावः । अन्यत् समानम् ।</p>
<p>एवं कथायां कालादि-क्रमापेक्षा न कार्या, प्रष्टुर् भावानुसारेण रसोत्पत्त्या वक्तुस् तद्-अनुरूप-कथनाद् इति ज्ञेयम् ॥५॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> विष्णु-रातेनेति । स्वस्मिंस् तादृश-तद् अनुग्रह-भावेनोद्दीप्त-प्रेम्णेत्य् अर्थः । अयन्तु भक्ताभिमान-दैन्याद् एव । विष्णुना उत्तरा-गर्भान्तः-प्रविष्टेन भगवता रातः ब्रह्मास्त्राद्रक्षित्वा पाण्डवेभ्यो दत्त इति श्री-भगवन्-महा-कृपा-पात्रत्वं सूचितम् । अत-एव सम्यक् सन्याय-दैन्यादिना सोत्कण्ठं पृष्टः, अतः श्रोतृ-रस-विशेषोत्पत्त्या वक्तुर् अपि तद् उदुयात् वासुदेव श्री-वसुदेव-नन्दने, अत-एव भगवति तादृश-श्रीदाम-विप्रानुग्रहादिना निजाशेष-माहात्म्य-प्रदर्शके नितरां मग्नम् अमृताव्धौ मज्जनवत् प्रविष्टं हृदयं यस्य तथा-भूतः सन् । यतो भगवान्<sup id="fnref:10"><a href="#fn:10" class="footnote-ref" role="doc-noteref">10</a></sup> श्री-कृष्ण-प्रेम्णि मतिमान्, तत्रैव हेतुः&mdash;वादरायणिर् भगवतः श्री-वेदव्यासस्य वदरिकाश्रमे कृत-महातपः-फल-रूप इत्य् अर्थः । यद् वा, तथोक्तौ हेतुः&mdash;भगवान् सर्वज्ञः श्रोतुर् भाव-विशेषोदये सति तद् अनुरूप-मधुर कथा-कथनादिकं जानन्न् इति भावः । अन्यत् समानम् ।</p>
<p>एवं कथायां कालादि-क्रमापेक्षया न कार्या, प्रष्टुर्भावानुसारेण रसोत्पत्त्या वक्ता तद् अनुरूप-कथनाद् इति ज्ञेयम् ॥५॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः), विश्वनाथ-चक्रवर्ती (सारार्थ-दर्शिणी) :</strong> <em>न व्याख्यातम्।</em></p>
<hr>
<p><strong>॥ १०.८०.६ ॥</strong></p>
<p><strong>श्रि-शुक उवाच&mdash;</strong></p>
<p>कृष्णस्यासीत् सखा कश्चित् ब्राह्मणो ब्रह्म-वित्तमः ।</p>
<p>विरक्त इन्द्रियार्थेषु प्रशान्तात्मा जितेन्द्रियः ॥</p>
<p><strong>श्रीधर-स्वामी (भावार्थ-दीपिका) :</strong> <em>न व्याख्यातम्।</em></p>
<hr>
<p><strong>वंशीधरः (भावार्थ-दीपिका-प्रकाशः) :</strong></p>
<blockquote>
<p>श्रीदामानौ सखायौ द्वौ लाङ्गलिवासुदेवयोः । &gt;
एको गोपाल-लीलायां द्वितीयः शास्त्र-चिन्तने ॥ &gt;
आद्यो गोपः परो विप्रो द्वाव् एव परम-प्रियौ । &gt;
राम-केशवयो ज्ञेयौ श्री-कृष्णस्य विशेषतः ॥ इति बृहत्-संहितोक्तेः &gt; ।</p></blockquote>
<p>श्रीदामा नाम गोपालो राम-केशवयोः सखा । इदम् एवार्धं पृथुकोपाख्यानेऽपि मण्डुक-प्लुति-न्यायेनानेयम् । तत्र गोपाल-पदं शॢएषेण गा वेद-लक्षणा वाणीः पालयते तद् उक्तानुष्ठानेनेति गोपाऌओ विप्र इति वक्ति । अत एव स्वामि-चरणैः श्रीदाम-सुहृद इति व्याख्यातम् किम् च, तत्रैव श्रीदाम-पदार्थ्ऽप्य् अयुक्तः&mdash;</p>
<blockquote>
<p>अमर्त्या लभ्या या सम्पत् सा श्रीर् इत्य् अभिधीयते । &gt;
श्रीशेन दत्ता सा यस्मै स श्रीदामाभिधीयते ॥</p></blockquote>
<p>तच् चेहोक्तं स्वयं भवता&mdash;प्राप्तो माम् अस्य दास्यामि सम्पदोऽमर्त्य-दुर्लभाः इति एतेन श्रीदाम-पदं पृथुकोपाख्याने नास्ति प्रत्युक्तं प्राप्तो माम् इति वाक्येन सूचितत्वात् ।</p>
<p>ननु, <strong>कश्चिद्</strong> इत्य् उक्तेः सुदामेतर एव किं न स्यात् तत्रेदं बोध्यम् । श्रीदामा-नाम-भक्तार्थं भूम्य्-आनीतेन्द्र-वैभव इत्य् अष्टोत्तरशत-नाम-पाठात् स एवेति । साक्षात्-तन् नाम तु श्री-कृष्णस्य ज्येष्ठ-गुरु-भ्रातृत्वेन गुरुत्वाद् एव श्री-योगिन्द्रेण नोपात्तम् ।</p>
<blockquote>
<p>आत्म-नाम गुरोर् नाम नामातिकृपणस्य च । &gt;
श्रेयस्कामो न गृह्नीयात् ज्येष्ठापत्य-कलत्रयोः ॥ इति स्मृतेः ।</p></blockquote>
<p>यद् वा, <strong>ब्राह्मणो ब्रह्म-वित्तमः</strong> इत्य् अनेनैव सुदाम-श्रीदाम-नाम-नाम्नोर् ग्रहणम् अर्थैक्येन पर्यायत्वात्, तथा हि&mdash;ब्रह्मणो वेदस्य विल् लाभो यस्मात् स ब्रह्मवित् । वेदनं वित् विल् लाभोऽतो भावे क्विप् । वेदाध्यापकत्वेनात्युदारोऽतिशयेऽर्थे तम् अपो विधानात् ।</p>
<blockquote>
<p>सर्वेभ्य एव दानेभ्यो विद्या-दानं विशिष्यते । &gt;
अहार्य-धनम् एतद्धि तद्-दाता सर्व-दायकः ॥ इति स्मृतेः ।</p></blockquote>
<p>सुष्ठु ददातिति सुदामा । श्रिः ददातिति श्रिदामा । सुष्ठु श्रि-शब्द-वाचको वेद एव, सा हि श्रिर् अमृत सताम् इति श्रुतेः ॥६॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> कृष्णस्य सर्व-चित्ताकर्षक-सद्-गुण-निधेः <strong>कश्चिद्</strong> एकः श्रीदाम-नामा <strong>ब्रह्म-वित्तमो</strong> ब्रह्म वेदस् तद् अर्थ-विदां मध्ये श्रेष्ठ इत्य् अर्थः, भगवद्-भक्त्य्-एक-निष्ठत्वात् । अत <strong>इन्द्रियार्थेषु</strong> विषयेषु <strong>विरक्तः</strong> । कुतः ? <strong>प्र</strong>कर्षेण <strong>शान्तः</strong> कामादि-क्षोभ-रहित <strong>आत्मा</strong> चित्तं यस्य सः । तच् च कुतः ? <strong>जितानि</strong> वशीकृतानि <strong>इन्द्रियाणि</strong> सर्वाणि येन सः ॥६॥</p>
<hr>
<p><strong>जीव-गोस्वामी (लघु-वैष्णव-तोषणी) : कृष्णस्य</strong> इति युग्मकम् । सर्व-चित्ताकर्षक-सद्-गुण-निधेः <strong>कश्चिद्</strong> एकः श्रीदाम-नामा श्रीदाम-रङ्क-भक्तार्थं भूम्य्-आनितेन्द्र-वैभवः इति बृहत्-सहस्र-नाम-पाठात् । ब्राह्मणत्वेऽपि विशेषम् आह&mdash;<strong>ब्रह्म-वित्तमः</strong> वेदार्थ-विदां श्रेष्ठ इत्य् अर्थः । श्री-भगवद्-भक्त्य्-एक-निष्ठत्वात् । अत एव <strong>इन्द्रियार्थेषु</strong> विषयेषु <strong>विरक्तः</strong> । कुतः ? <strong>प्र</strong>कर्षेण <strong>शान्तः</strong> कामादि-शोक-रहित <strong>आत्मा</strong> चित्तं यस्य सः । तच् च कुतः ? <strong>जितेन्द्रियः</strong> ॥६॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> भीमेनापि स द्वैरथ एव जेतव्यः शताक्षौहिणी-युतस् तु मा जेतव्यः ॥६॥</p>
<hr>
<p><strong>॥ १०.८०.७ ॥</strong></p>
<p><sup id="fnref:11"><a href="#fn:11" class="footnote-ref" role="doc-noteref">11</a></sup>यदृच्छयोपपन्नेन वर्तमानो गृहाश्रमी ।</p>
<p>तस्य भार्या कुचैलस्य<sup id="fnref:12"><a href="#fn:12" class="footnote-ref" role="doc-noteref">12</a></sup> क्षुत्-क्षामा च तथा-विधा ॥</p>
<p><strong>श्रीधर-स्वामी (भावार्थ-दीपिका) : तथा-विधा</strong> <strong>कुचैला</strong> । किं च, <strong>क्षुत्</strong>-<strong>क्षामा</strong> यत् किञ्चित् सम्पन्नम् अन्नं तस्मै परिविष्य स्वयं क्षुधा जीर्णा ॥७॥</p>
<hr>
<p><strong>वंशीधरः (भावार्थ-दीपिका-प्रकाशः) : तस्य</strong> विप्रस्य । <strong>तथा-विधा</strong> भर्तृवन् मलिन-वस्त्रा । न केवलं मलिनाम्बरैर् एवेत्य् आह&mdash;<em>किं च</em> इति ॥७-९॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> अतो <strong>गृहाश्रम्य्</strong> अपि <strong>यदृच्छया</strong> प्रयत्नं विना <strong>उपपन्नेन</strong> समीपे लब्धेन स्वयम् उपस्थितेन वा द्रव्येण <strong>वर्तमानो</strong> वृत्तिं कल्पयन् <strong>कुचेलस्य</strong> जीर्ण-मलिन-क्षुद्र-वस्त्रस्य । <strong>च</strong> अपि । <strong>भार्यापि</strong> आसीद् इति पूर्वेणैवान्वयः ॥७॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> अतो <strong>गृहाश्रम्य्</strong> अपि <strong>यदृच्छया</strong> प्रयत्नं विनापि <strong>उपपन्नेन</strong> समीप-लब्धेन अर्थेन <strong>वर्तमानः</strong> वृत्तिं कल्पयन् <strong>कुचेलस्य</strong> जीर्ण-मलिन-क्षुद्र-वर्णस्य <strong>भार्या</strong> चासीद् इति पूर्वेणैवान्वयः । <strong>तथाविधा</strong> तादृश-सद्गुणा ॥७॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) : तथा-विधा</strong> तादृश-गुण-युक्ता <strong>क्षुत्-क्षामा</strong> चेति **च-**कारात् क्षुत्-क्षामत्वम् इत्य् एको गुणस् तु तस्माद् अप्य् अधिकस् तस्याः प्राप्तं यत् किञ्चिद् अन्नं तस्मै परिवेष्य स्वयं क्षुधयैव स्थितत्वाद् इति भावः ॥७॥</p>
<hr>
<p><strong>॥ १०.८०.८ ॥</strong></p>
<p>पति-व्रता पतिं प्राह म्लायता वदनेन सा ।</p>
<p>दरिद्रा<sup id="fnref:13"><a href="#fn:13" class="footnote-ref" role="doc-noteref">13</a></sup> सीदमाना वै वेपमानाभिगम्य च ॥</p>
<p><strong>श्रीधर-स्वामी (भावार्थ-दीपिका) : पति</strong>-<strong>व्रता</strong> सती । <strong>म्लायता</strong> शुष्यता <strong>वदनेन</strong> । <strong>सीदमाना</strong> भर्तुर् भोग-सम्पादनाशक्त्यावसीदन्ती । <strong>वेपमाना</strong> भयेन कम्पमाना ॥८-१०॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>वंशीधरः (भावार्थ-दीपिका-प्रकाशः), श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) : वै</strong> अपि । भयेन वेपमानापि । अभिमुखे गत्वा । <strong>च</strong>-कारात् प्रणम्य च । भयेनैव <strong>म्लायता</strong> <strong>वदनेन</strong> प्रकर्षेण श्री-भगवत्-सख्य-स्मारणादिना, कीं वा, प्रणयेनाह । कुतः ? <strong>पति</strong>-<strong>व्रता</strong> । किं <strong>च</strong>, <strong>दरिद्रं</strong> दुःखितम् इत्य् अर्थः । अन्यत् तैर् व्याख्यातम् ।</p>
<p>यद् वा, क्षुत्-क्षामत्वेनैव <strong>सीदमाना</strong> सदा-वशा द्रवती, अतो वेपमाना । किं <strong>च</strong>, <strong>म्लायता</strong> <strong>वदनेन</strong> विशिष्टा । यतः <strong>पतिव्रता</strong>, इति पत्युर् अपि तादृशत्वं ध्वनितम् । तद् एवाभिव्यञ्जयति&mdash;<strong>दरिद्रं</strong>, यतो रङ्कम् इति । अतः <strong>प्राह</strong> । <strong>वै</strong> प्रसिद्धौ ॥८॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> वदन-म्लान्यादि-त्रयं प्रथमतो भर्तृ-भोग-सम्पादनाशक्त्या निरन्तर-बुभुक्षयैव च ततो भगवति भक्तीतर-प्रार्थनानर्हत्व-भावनया **पति-**भयेन सम्भवति ॥८॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) : सीदमाना</strong> भर्तृ-भोग-सम्पादनासामर्थ्यात् सीदन्ती वेपमाना भगवति भक्तीतर-प्रार्थनाया अनर्हत्वात् **पति-**भयेन सकम्पा ॥८॥</p>
<hr>
<p><strong>॥ १०.८०.९ ॥</strong></p>
<p>ननु ब्रह्मन् भ<sup id="fnref:14"><a href="#fn:14" class="footnote-ref" role="doc-noteref">14</a></sup>गवतः सखा साक्षाच् छ्रियः पतिः ।</p>
<p>ब्रह्मण्यश् च शरण्यश् च भगवान् सात्वतर्षभः ॥</p>
<p><strong>श्रीधर-स्वामी (भावार्थ-दीपिका), वंशीधरः (भावार्थ-दीपिका-प्रकाशः), श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> ननु भो <strong>ब्रह्मन्</strong>! वेद-स्वरूपेति त्वया तत्-सर्वं विज्ञायत एवेति भावः । तद् एवाह&mdash;भगवत इत्य्-आदिना । **साक्षाच्-**छ्रियः <strong>पतिः</strong> स्वयम् एव प्रत्यक्षी-भूतो वा लक्ष्मी-कान्तः <strong>भगवतः</strong> <strong>सखा</strong> भवत इति वक्तव्ये भगवत इति गौरवात् । श्रियः पतिर् इति सर्व-विभूति-प्रदान-सामर्थ्यम् उक्तम् ।</p>
<p>ननु तादृशेन सहाधमस्य मम सख्यं कुत इति चेत्-तत्राह&mdash;ब्रह्मण्यो ब्राह्मण-हितकारीति ।</p>
<p>ननु ब्राह्मण्यं च मम कुत इति चेत्-तत्राह&mdash;शरण्यः शरणागत-वत्सल इति ।</p>
<p>ननु शरणागत-लक्षणम् अपि नास्तीति चेत्-तत्राह&mdash;<strong>भगवान्</strong> परम-दयालुर् इत्य् अर्थः । कुतः? सात्वतर्षभो यादवेन्द्रः कृपयैव यदुकुले\ऽवतीर्णत्वात् ।</p>
<p>यद् वा, तत्रापी <strong>सात्वतर्षभः</strong> कारुण्याद्य्-अशेष-गुण-प्रकटनार्थं यदुकुले\ऽवतीर्य तत् श्रेष्ठतां प्राप्त इत्य् अर्थः । यद् वा, ननु तथापि केन हेतुना मयि तेन कृपा कार्येति चेत्-तत्राह&mdash;<strong>सात्वतर्षभः</strong> कंस-भयादिनाति-दुःखितानां यादवानां परिपालक इत्य् अर्थः । इति दीन-वात्सल्यं सूचितम् । यद् वा, सात्वतर्षभत्वेन सहज-कारुण्यं अतस् तस्य कृपायां कृपालुत्वम् एव हेतुः न तत्रान्यो\ऽन्वेषणीय इति भावः ॥९॥</p>
<hr>
<p><strong>जीव-गोस्वामी (लघु-वैष्णव-तोषणी) : भगवतः</strong> पूज्यस्य भवत इत्य् अर्थः । साक्षात्-सर्वेषां प्रकट एव श्रियः <strong>पतिः</strong> ननु तादृशेन सहाधमस्य मम सख्यं कुत इति चेत्-तत्राह&mdash;ब्रह्मण्यः ब्राह्मण-हितकारीति ननु तादृशं ब्राह्मण्यं च मम कुत इति चेत्-तत्राह&mdash;शरण्यः शरणागत-वत्सल इत्य् अर्थः । को\ऽसौ? तत्राह&mdash;<strong>भगवान्</strong> <strong>सात्वतर्षभः</strong> तद्-रूपत्वेनावतीर्णो\ऽयम् इत्य् अर्थः ॥९॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> ननु श्री-पतिना दीनस्य मम कुतः सख्यं तत्राह&mdash;ब्रह्मण्यः मम तादृशं ब्राह्मण्यम् अपि नास्तीति चेत् शरण्यः भक्त्य् अभावान्-मम शरणागतत्वम् अपि नास्तीति चेत् <strong>भगवान्</strong> सर्वज्ञतया तव दुःखं दृष्ट्वा दयिष्यत एव इत्य् अर्थः । ननु स्व-कर्म-फल-भोगेषु मद्-विधेष्व् अनन्तेषु दुःखि-जीवेषु मध्ये सर्वत्र समः स मह्यम् एव कथं धनं दद्याद् इति चेन्-मैवम् इत्य् आह&mdash;सात्वतां भक्तानाम् ऋषभः पतिर् इति स मा ददातु नाम किन्तु व्यजनादिभिस् तं परिचरन्तः परम-कृपालवस् तद्-भक्तास् तु दास्यन्त्येवेति भावः । सात्वतान् यदुवंश्यान् स पालयत्येव त्वत्-पालने तस्य को भारः को वा दोषो भवितेति भावः ॥९॥</p>
<hr>
<p><strong>॥ १०.८०.१० ॥</strong></p>
<p>तम्<sup id="fnref:15"><a href="#fn:15" class="footnote-ref" role="doc-noteref">15</a></sup> उपैहि महा-भाग साधूनां च परायणम् ।</p>
<p>दास्यति द्रविणं भूरि सीदते ते कुटुम्बिने ॥</p>
<p><strong>श्रीधर-स्वामी (भावार्थ-दीपिका) :</strong> <em>न व्याख्यातम्।</em></p>
<hr>
<p><strong>वंशीधरः (भावार्थ-दीपिका-प्रकाशः) :</strong> तं भगवन्तम् । <strong>ते</strong> तुभ्यम् । <strong>सीदते</strong> दरिद्राय ॥१०॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> अतस् तम् उपैहि, तत्-समीपे गच्छ । ननु, तथाप्य् अत्यन्तायोग्यत्वाल्-लज्जे विभेमि च, तत्राह&mdash;साधूनां भवादृशां परायणं परमाश्रयम्, तद् एकाश्रयत्वेन सतां भयादिना तद् अनाश्रयणम् अयुक्तम् इति भावः ।</p>
<p>ननु, साधुत्वे सति तद् आस्तां नाम, अहन्त्व् असादुर् एव, नेत्य् आह&mdash;हे महा-भागेति, अन्यथा तेन सह सख्यानुपपत्तिर् इति भावः । अतो भवता अप्रार्थितम् अपि धनं तच् च भूरि वहुलं ते तुभ्यं दास्यति । कुतः ? सीदते दारिद्र्येण सदा क्षुधादिना दुःखं लभमानाय, किं च, कुटुम्विने, इति दान-पात्रतापि सूचिता ॥१०॥</p>
<hr>
<p><strong>जीव-गोस्वामी (लघु-वैष्णव-तोषणी) : तम्</strong> इति सार्धकम् । अतस् <strong>तम् उपैहि</strong> तत्-समीपे गच्छ । ननु तथाप्य् अत्यन्तायोग्यत्वाल्-लज्जया बिभेमि च तत्राह&mdash;<strong>साधूनां</strong> भवादृशां परायणं परमाश्रयं तद् एकाश्रयत्वेन भयादिना तद् अनाश्रयणं सताम् अयुक्तम् इति भावः ।</p>
<p>ननु साधुत्वे सति तद् आस्तां नाम अहं त्व् असाधुर् एवेत्य् आह&mdash;हे **महा-**भागेति । अन्यथा तेन सह सख्यानुपपत्तेर् इति भावः । अतो भवतान् अभ्य् अर्थितम् अपि धनं तच् च <strong>भूरि</strong> बहुलं <strong>ते</strong> तुभ्यं <strong>दास्यति</strong> किं <strong>च</strong>, <strong>सीदते</strong> दारिद्रयेण क्षुधादिना सदा दुःखं लभमानाय किं <strong>च</strong>, <strong>कुटुम्बिने</strong> इति दान-पात्रता सूचिता ॥१०॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) : साधूनां</strong> चेति । **च-**काराद्दीनानां च । यदि त्वम् आत्मानं साधुं न मन्यसे तदा दीनं तु भवस्य् एवेति भावः । अतः <strong>सीदते</strong> <strong>कुटुम्बिने</strong> इति दान-पात्रत्वं द्योतितम् ॥१०॥</p>
<hr>
<p><strong>॥ १०.८०.११ ॥</strong></p>
<p>आस्तेऽधुना द्वारवत्यां भोज<sup id="fnref:16"><a href="#fn:16" class="footnote-ref" role="doc-noteref">16</a></sup>-वृष्ण्य-अन्धकेश्वरः ।</p>
<p>स्मर<sup id="fnref:17"><a href="#fn:17" class="footnote-ref" role="doc-noteref">17</a></sup>तः पाद-कमलम् आत्मानम् अपि यच्छति ।</p>
<p>किं न्व् अर्थ-कामान् भजतो नात्यभीष्टान् जगद्-गुरुः ॥</p>
<p><strong>श्रीधर-स्वामी (भावार्थ-दीपिका) :</strong> भोज-<strong>वृष्ण्य</strong>-अन्धकेश्वर इति तत् स्वीकार-मात्रेण सर्वे ते दास्यन्तीति भावः । <strong>नात्यभीष्टान्</strong> परिपाक-विरसत्वात् ॥११॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> ते भोजादयः । इति भाव इति-स्वामिना-दृतस्य भृत्याः परमादरं कुर्वन्तीति प्रसिद्धः । परमार्थम् आह--किन्त्व् इति । पाक-विरसान् परिणामे सन्तापकरान् । <strong>जगद्-गुरुः</strong> सर्व-हित-कर्तेति हेतु-गर्भित-विशेषणम् ॥११॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> नन्व् असौ निज-बन्धु-सन्तोषणार्थं कदाचिद् इन्द्र-प्रस्थे कदाचिन् मथुरायां कदाचिद्-युधार्थम् अन्यत्रापि गच्छेद् इति दूरं गन्तुम् अशक्तेन मया कथं प्राप्तव्य इति चेत्, तत्राह&mdash;आस्त इति । तद् इतोऽनतिदूरे श्री-द्वारकां गच्छेति भावः । अन्यत् तैर् व्याख्यातम् ।</p>
<p>यद् वा, कुत आस्ते ? तद् आह&mdash;भोजेति । युद्धादि-निवृत्त्या यदुभिः सह विलासार्थम् अधुना तत्रैव निवासाद् इति भावः । यदूनां बहुल-कुल-भेदेऽप्य् एषाम् एवोक्तिः प्राधान्याद् भक्ति-विशेषाद् वा । यद् वा, भोजादय ईश्वराः सर्व-सम्पत्तिम् अन्तो यस्मात् स इति गमन-मात्रेणैव तव सर्व-सम्पत्तिर् भवितेति भावः ।</p>
<p>ननु तथाप्य् अत्ययोग्याय भूरि न दास्यत्य् एव, तत्राह&mdash;स्मरत इति चतुर्थ्यां षष्ठी । <strong>पाद</strong>-<strong>कमलम्</strong> एकम् <strong>अपि</strong> स्मरतस् तच्-चिन्तन-मात्रे प्रवर्तमानायाप्य् आत्मानं सर्वेश्वरम् <strong>अपि</strong> <strong>यच्छति</strong>, तद्-वश्यं करोतीत्य् अर्थः । <strong>भजतो</strong> भजते श्रवणाद्य्-अशेष-भक्तिं कुर्वते यथा-विधि पूजयते वा जनाय ।</p>
<p>यद् वा, सख्येन भजते तुभ्यम् अर्थ-<strong>कामान्</strong> किमु अर्थान् कामांश् च <strong>नात्य् अभीष्टान्</strong> परिपाक-विरसत्वेन प्रायोऽनभीष्टान् <strong>अपि</strong> यच्छतीति किमु वक्तव्यम् । अतो जगतो <strong>गुरुः</strong> । शास्त्रादि-द्वारार्थादि-दोष-दर्शकोऽपि तद्-इच्छया ददात्य् एवेत्य् अर्थः ।</p>
<p>यद् वा, ननु तर्हि न दास्यत्य् एव, तत्राह&mdash;<strong>जगद्</strong>-गुरुर् इति । अयं भावः&mdash;यथा पिता क्रीडनादिकं तुच्छम् <strong>अपि</strong> प्रार्थयमानाय बालकाय स्नेहेन तद्-इच्छया दत्ते, पश्चाद् रत्नालङ्कारादिकम् <strong>अपि</strong>, तथा असाव् अर्थ-<strong>कामान्</strong> आदौ ददाति, पश्चात् परम-पदं चेति ॥११॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> नन्व् असौ निज-बन्धु-सन्तोषार्थं कदाचिद् इन्द्र-प्रस्थे कदाचिद्-वृन्दावने कदाचिद्-युद्धार्थम् अन्यत्रापि गच्छेद् इति दूरं गन्तुम् अशक्तेन मया कथं प्राप्तव्यम् इति चेत्-तत्राह&mdash;आस्त इति । तद् इतोऽनातिदूरां श्री-द्वारकां गच्छ । अन्यत्-तैर् व्याख्यातम् । यद् वा, कुत आस्ते ? तद् आह&mdash;भोजेति । युद्धादि-निवृत्त्या यदुभिः सह विलासार्थम् अधुना तत्रैव निवासार्हत्वाद् इति भावः । यद् वा, भोजादयः ईश्वराः सर्व-सम्पत्तिम् अन्तो यस्मात् स इति गमनमात्रेणैव तव सर्व-सम्पत्तिर् भवितेति भावः । यद् वा, द्वारकावासतो नतिचिरकाल-गतम् इदं वृत्तं ज्ञेयम् ।</p>
<p>ननु तथाप्य् अत्य् अयोग्याय भूरि न दास्यत्य् एव तत्राह&mdash;स्मरत इति । चतुर्थ्यां षष्ठी <strong>पाद-कमलम्</strong> एकम् <strong>अपि</strong> <strong>स्मरतः</strong> तच्-चिन्तन-मात्रे प्रवर्तमानायापि आत्मानं सर्वेश्वरम् <strong>अपि</strong> <strong>यच्छति</strong> तद्-वश्यं करोतीत्य् अर्थः । भजतः भजते श्रवणाद्य् अशेष-भक्तिं कुर्वते, यथा-विधि पूजयते वा जनाय यद् वा, सक्येन भजते तुभ्यं अर्थ-<strong>कामान्</strong> किमु अर्थान् कामांश् च यच्छतीति किमुत वक्तव्यम् इत्य् अर्थः । किमुततरां सख्यसौभाग्ययुक्ताय तुभ्यम् इति भावः । तेषां न्यूनत्वे हेतुः <strong>नात्यभीष्टान्</strong> परिणाम-विरसत्वेन प्रायो\ऽनभीष्टान् ननु तर्हि तान् अवज्ञया न दास्यत्येव तत्राह&mdash;जगतो <strong>गुरुः</strong> सर्व-धर्मोपदेष्टा ततो भक्तस्य मनोरथं किम् इति न पूरयेद् इति भावः । यद् वा, जगतो <strong>गुरुः</strong> पितेति अयम्-भावः&mdash;यथा पिता क्रीडनकालिकं तुच्छम् <strong>अपि</strong> प्रार्थयमानाय बालकाय स्नेहेन तदिच्छया दत्ते पश्चाद्-रत्नालङ्कारादिकम् <strong>अपि</strong> तथासावर्थ**-कामानपि** ददाति पश्चात्-परम-पदं चेति ॥११॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> ननु स साम्प्रतम् इन्द्रप्रस्थे द्वारकायां वा असुर-मारणार्थम् अन्यत्र क्वाप्य् आस्ते वा तत्राह&mdash;आस्त इति । अधुना न्यस्त-शस्त्रः स्व-नगराद् अन्यत्र न यातीत्य् अर्थः । भोज-<strong>वृष्ण्य</strong> अन्धकेश्वर इति तत्-स्वीकार-मात्रेण ते\ऽपि दास्यन्तीति भावः ।</p>
<p>ननु तद् <strong>अपि</strong> धनं प्रार्थयितुम् अहं लज्जे तत्राह&mdash;स्मरत इति । चतुर्थ्य् अर्थे षष्ठी स्मरण-मात्रं कुर्वते जनाय अप्रार्थकायापि स्व-मात्मानम् <strong>अपि</strong> ददाति किं पुनर् अकामान् परिणाम-विरसत्वात् । दातुं <strong>नात्यभीष्टान्</strong> यतो जगतां गुरुर् हितकर्ता याचकानां त्व् इच्छया तान् अप्य् अप्रार्थितो\ऽपि तेन तत्र गत्वा त्वया तूष्णीम् एव स्थेयं स तु त्वद् अभीष्टं बहुधनं त्वद्धित-कारित्वात् स्वाभीष्टं स्व-चरण-पद्म-माधुर्यं च दास्यतीति द्योतितम् ॥११॥</p>
<hr>
<p><strong>॥ १०.८०.१२ ॥</strong></p>
<p>स एवं भार्यया विप्रो बहुशः प्रार्थितो मु<sup id="fnref:18"><a href="#fn:18" class="footnote-ref" role="doc-noteref">18</a></sup>हुः ।</p>
<p>अयं हि परमो लाभ उत्तमःश्लोक-दर्शनम् ॥</p>
<p><strong>श्रीधर-स्वामी (भावार्थ-दीपिका) :</strong> <em>न व्याख्यातम्।</em></p>
<hr>
<p><strong>वंशीधरः (भावार्थ-दीपिका-प्रकाशः) : स</strong> विप्रः ॥१२॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> भार्ययेत्य् आवश्यक-तद्-भरणार्थं तद्-वाक्यं परिपाल्यम् इति भावः । तत्र च विशेषेण प्राति कामं पूरयतीति विप्रः । तत्रापि बहुशश् चिरकालं बहुल-न्यायादि-प्रदर्शनेन वा तत्रापि मुहुर् वारं वारं मुहुर् इति पाठे पाठान्तरे कृपा-कोमल-स्वभाव इत्य् अर्थः । प्रार्थितः सन् मनो दधे इति परेणान्वयः ।</p>
<p>यद् वा, प्रार्थित इत्य् एतत्-क्रिययैव वाक्य-समाप्तिः अतो गमनाय मतिं दधे प्राग्-<strong>बहुशः</strong> दर्शनेनापि गमने स्थितं संशयं निरस्य निश्चयं कृतवान् इत्य् अर्थः ।</p>
<p>ननु तथाप्य् एकान्तिस् तस्य धनेच्छया यद् अयुक्तं तत्राह&mdash;अयम् इति । यद् वा, मतिं मनस् तद् अनिच्छुम् अपि दधे युक्त्या प्रवर्तयामास । कयेत्य् अपेक्षायाम् आह&mdash;अयम् इति । <strong>हि</strong> एव अयम् एव को\ऽसाव् इत्य् अत्राह&mdash;उत्तमेति । यस्य यशः श्रवणादिना संसार-ध्वंसादिकं भवति तस्य दर्शनं साक्षात्कार इत्य् <strong>अयं</strong> परम इति सर्व-पुरुषार्थ-फल-रूपाया भक्तेर् अपि तत्-फलत्वात् । मनसा स्थीरीकृतेन सम्यक् दृढतया चिन्तयित्वा । हे कल्याणीति श्री-भगवद्**-दर्शन-**मङ्गले प्रवर्तनात् । तर्हि तद्दीयतां तत्-प्रार्थनं च रिक्त-पाणिर् न पश्येत राजानं देवतां गुरुम् इत्य्-आदि-न्यायात् सख्य-स्वभावाद् वा ॥१२-१३॥</p>
<hr>
<p><strong>जीव-गोस्वामी (लघु-वैष्णव-तोषणी) : स</strong> एवम् इति सार्धकम् । भार्ययेत्यावश्यक-तद्-भरणार्थं तद्-वचनं पाल्यम् इति भावः । तत्रापि च विशेषेण प्रतिकामं पूरयतीति विप्रः तत्रापि बहुषु बहुल-युक्ति-प्रदर्शनेन तत्रापि मुहुर्वारं वारं मृद्विति पाठे क्रिया-विशेषणम् एवं-प्रार्थितो\ऽपि अयं हीत्य्-आदि मनसा सञ्चिन्त्यैव गमनाय मतिं दधे । दीयताम् इत्य् अस्यानन्तरम् उवाचेति शेषः । हे कल्याणि इति श्री-भगवद्-दर्शन-मङ्गलो प्रवर्तनात् तत्-प्रार्थनं च रिक्त-पाणिता-दोष-निरासाय ॥१२-१३॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) : बहुशः</strong> प्रार्थित इति तस्याः भार्यात्वात् तस्य च मृदुत्वाद् इति भावः । तस्याः प्रार्थनया अप्रसन्नं मनः परामर्शेन प्रसादयति-अयम् इति ॥१२॥</p>
<hr>
<p><strong>॥ १०.८०.१३ ॥</strong></p>
<p>इति सञ्चिन्त्य मनसा गमनाय मतिं दधे ।</p>
<p>अप्य् अस्त्य् उपायनं किञ्चिद् गृहे कल्याणि दीयता<sup id="fnref:19"><a href="#fn:19" class="footnote-ref" role="doc-noteref">19</a></sup>म् ॥</p>
<p><strong>श्रीधर-स्वामी (भावार्थ-दीपिका) : अप्य्</strong> अस्ति किम् अस्तीति प्रश्नः ॥१३॥</p>
<hr>
<p><strong>वंशीधरः (भावार्थ-दीपिका-प्रकाशः) : इति</strong> हरि-दर्शन-लाभम् ॥१३॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा), सनातन-गोस्वामी (बृहद्-वैष्णव-तोषणी), जीव-गोस्वामी (वैष्णव-तोषणी, क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) : अप्य्</strong> अस्ति गृहे अस्ति चेद्दीयतां रिक्तपाणिः सख्युस्तस्य गृहं कथं यास्यामीति भावः ॥१३-१४॥</p>
<hr>
<p><strong>॥ १०.८०.१४ ॥</strong></p>
<p>याचित्वा चतुरो मुष्टीन् विप्रान् पृथुक-तण्डुलान् ।</p>
<p>चैल-खण्डेन तान् बद्ध्वा भर्त्रे प्रादाद् उपायनम् ॥</p>
<p><strong>श्रीधर-स्वामी (भावार्थ-दीपिका) :</strong> <em>न व्याख्यातम्।</em></p>
<hr>
<p><strong>वंशीधरः (भावार्थ-दीपिका-प्रकाशः) :</strong> पृथुकः स्याच्-चिपिटके इत्य् अमरः ॥१४॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) : याचित्वा</strong> प्रतिवेशि**-विप्रान्** यतो <strong>विप्रान्</strong> चतुर इति चतुर्-वर्गस्य चतुर्विध-मोक्षस्य वा सिद्ध्य्-अपेक्षया वा किं वा, चतुर्-दिक्षु वर्तमानांश् चतुरः प्रतिवेशिनः प्रत्येकम् एक-मुष्टि-प्रार्थनात् पृथुकाश् च ते तण्डुलाश् चेति तथा <strong>तान्</strong> इति प्रतिवेशि-ब्राह्मणीनाम् अपि तादृशतया किं वा, तस्या एव तादृश-क्षुत्क्षामत्वेन प्रार्थ्यानीत-धान्येषु दृढ-कुट्टनाशक्त्या पृथुकानाम् अपि तण्डुल-रूपत्वात् । चेलस्य जीर्ण-वस्त्रस्य खण्डम् एकाल्पभागस् तेन <strong>बद्ध्वा</strong> उपायन-रूपतया प्रकर्षेण भर्तृ-वस्त्रान्तर्-दृढ-धारणादिनादात् । एतच्-च सर्वं श्री-भगवति निजाकिञ्चनता विज्ञापनार्थं तस्याश्चातुर्यम् इति न ज्ञेयम् । किन्तु अतिदारिद्र्येणाकिञ्चनत्वाद् एव ॥१४॥</p>
<hr>
<p><strong>जीव-गोस्वामी (लघु-वैष्णव-तोषणी) : याचित्वा</strong> प्रति <strong>विप्रान्</strong> प्रति चतुर इत्य् अधिक-न्यूनतायां प्रयोजनाभावात् **पृथुक-**तण्डुलाः नवार्ध-भ्रष्ट-धान्य-कुट्टनाज् जाताश्-चिपिट-तण्डुलाः ॥१४॥</p>
<hr>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः), विश्वनाथ-चक्रवर्ती (सारार्थ-दर्शिणी) :</strong> <em>न व्याख्यातम्।</em></p>
<hr>
<p><strong>॥ १०.८०.१५ ॥</strong></p>
<p>स तान् आदाय विप्राग्र्यः प्रययौ द्वारकां किल ।</p>
<p>कृष्ण-सन्दर्शनं मह्यं कथं स्याद् स्याद् चिन्तयन् ॥</p>
<p><strong>श्रीधर-स्वामी (भावार्थ-दीपिका) : मह्यं</strong> मम ॥१५॥</p>
<hr>
<p><strong>वंशीधरः (भावार्थ-दीपिका-प्रकाशः) : तान्</strong> पृथुक-तण्डुलान् ॥१५॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> सो\ऽपि <strong>तान्</strong> एवादाय अन्य-सद्भावात् <strong>प्रययौ</strong> कृशत्वादिना गन्तुम् अशक्तो\ऽपि प्रयासेन ययौ यतो विप्रेष्व् अग्र्यः श्री-भगवद्-भक्तत्वात् । <strong>किल</strong> निश्चितम् । इत्य् अशक्त्यादिना मार्गान्-निवृत्तिर् निरस्ता यद् वा, वितर्के ततश् च परेणास्यान्वयः ।</p>
<p>यद् वा, प्रकर्षेण ययौ तद् एवाह&mdash;कृष्णस्य साक्षाद्-भगवतः सन्दर्शनं साक्षाद्-दर्शनं <strong>मह्यं</strong> मां प्रति <strong>कथं</strong> केन प्रकारेण किं वा किं **स्याद्-**भविता किलेति <strong>चिन्तयन्</strong> सन्न् इति । सन्-दर्शनम् <strong>स्याद्</strong> सदा चित्ते दर्शनं सूचितम् एव । तथापि साक्षात्कारस्यैव परम-फलत्वं बोधयति ॥१५॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> सो\ऽपि <strong>तान्</strong> एवादाय अन्यासद्-भावात् <strong>किल</strong> वार्तायाम् ॥१५॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) : कथं</strong> <strong>स्याद्</strong> <strong>स्याद्</strong> द्वाः-स्थैर् वारयिष्यमाणत्वाद् <strong>स्याद्</strong> भावः ॥१५॥</p>
<hr>
<p><strong>॥ १०.८०.१६ ॥</strong></p>
<p>त्रीणि गुल्मान्य् अतीयाय तिस्रः कक्षाश् च स-द्विजः ।</p>
<p>विप्रोऽगम्यान्धक-वृष्णीनां गृहेष्व् अच्यु<sup id="fnref:20"><a href="#fn:20" class="footnote-ref" role="doc-noteref">20</a></sup>त-धर्मिणाम् ॥</p>
<p><strong>श्रीधर-स्वामी (भावार्थ-दीपिका) :</strong> गुल्मानि रक्षार्थं सैन्य-स्थानानि । कक्षाः प्रतोलीः । अतीयायातिक्रम्य जगाम् । सद्-विजो द्विजैः सहितः । ततश् च अगम्या दुर्गमा येऽन्धका वृष्णयश् च तेषां गृहेषु ॥१६॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> प्रतोलीः रथ्याः रथ्या प्रतोली विशिखाः इत्य् अमरः । ततो गुल्मादि-लङ्घनानन्तरं अच्युत-<strong>धर्मिणाम्</strong> अनवच्छिन्न-धर्माणां हरि-भक्तानां वा ॥१६॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> गुल्म-लक्षण-विशेषश् चोक्तः&mdash;</p>
<blockquote>
<p>नव-द्विपं नव-रथं सप्त-विंशति सप्तिकम् । &gt;
गुल्मं तज्-ज्ञैः स्मृतं पञ्च-चत्वारिंशत्-पदातिकम् ॥</p></blockquote>
<p>इति तावत् सैन्यस्य स्थानम् एव गुल्मम् इत्य् उपचारात् तादृशानि <strong>त्रीणि</strong> । नन्व-गम्यानां गृहेषु कथं प्रवेशः? तद् आह&mdash;अच्युतः स्थिरः क्षत्रियत्वेन ब्रह्मण्यतादि-लक्षणो यो धर्मस् तद्वताम् ।</p>
<p>यद् वा, अच्युतस्य ब्रह्मण्य-देवत्वादि-निज-माहात्म्ये सदा सुस्थिरस्य भगवत इव धर्मो ब्राह्मण-भक्त्यादिस् तद्वतां वैष्णवत्वेन स्वत एव ब्राह्मणानां वैष्णवाद् अराद् इत्य् अर्थः ॥१६॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> त्रीणीत्य् अर्धकम् । गुल्मलक्षणम् इदम् उक्तन्&mdash;</p>
<blockquote>
<p>नवद्विपं नव-रथं सप्त-विंशति-सप्तिकम् । &gt;
गुल्मं तज्-ज्ञैः स्मृतं पञ्चचत्वारिंशत्-पदातिकम् ॥ इति ।</p></blockquote>
<p>अत्र तु पुररक्षकतावत् सेना-निवेश-स्थलम् एव गुल्मम् इत्य् उपचारात् तादृशानि <strong>त्रीणि</strong> । विप्र इति सार्धकम् ।</p>
<p>ननु दुर्गम-गृहाणां गृहेषु कथं प्रवेशः तत्राह&mdash;अच्युतस्य ब्रह्मण्य-देवत्वादि-निज-माहात्म्ये सदा सुस्थिरत्वेन तन्-नाम्नस् तस्यैव धर्मः तद्वतां यद् वा, भगवद्-धर्मवतां वैष्णवत्वेन स्वत एव ब्राह्मणानां वैष्णवानां चादराद् इत्य् अर्थः ॥१६॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>जीव-गोस्वामी (बृहत्-क्रम-सन्दर्भः) : त्रीणि</strong> गुणानीत्य् आदि । <strong>त्रीणि</strong> गुल्मानि <strong>तिस्रः</strong> <strong>कक्षाश्</strong> च स-<strong>द्विजः</strong> द्विजैर् अन्यैः सहितः स-विप्रोऽतीयायेत्य् एकं वाक्यम् । पुनर् उत्तर-वाक्ये स्व्य्-अष्ट-सहस्राणां हरेर् महिषीणां मध्ये एकतमं मुख्यतमं गृहं द्विजो विवेशेति, एक एवेति मनने पुनर् द्विज-शब्दोपादानम् । विवेशैकतमम् इत्य् आदि । एकतमं प्रधानतमं श्री-रुक्मिणी-भवनं यथावद् गतः सन् विवेशेत्य् अन्वयः । कीदृशं ? ब्रह्मानन्दं ब्रह्मानन्द-स्वरूपम् ॥१६॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> गुल्मानि पुरबहिर्-द्वर-रक्षक-सेना-निवेश-स्थलानि कक्षाः पुरान्तर्-द्वार-दीर्घ-गृह-प्रकोष्ठान् स <strong>द्विजः</strong> तत्रत्यद्-विज-सहितः अगम्याः ये अन्धक-वृष्णयस् तेषां गृहेषु तद्-गृह-निकटे इत्य् अर्थः ॥१६॥</p>
<hr>
<p><strong>॥ १०.८०.१७ ॥</strong></p>
<p>गृहं द्व्य्-अष्ट-सहस्राणां महिषीणां हरेर् द्विजः ।</p>
<p>विवेशैकतमं श्री-मद् ब्रह्मानन्दं गतो यथा ॥</p>
<p><strong>श्रीधर-स्वामी (भावार्थ-दीपिका) :</strong> तथा <strong>हरेर्</strong> <strong>द्व्य्</strong>-<strong>अष्ट</strong>-<strong>सहस्राणां</strong> <strong>महिषीणां</strong> च ये गृहास् तेषु मद्ये <strong>श्री-मद्</strong>-एकतमं <strong>गृहं</strong> विवेश । तदा च स द्विजो <strong>ब्रह्मानन्दं</strong> <strong>गतो</strong> <strong>यथा</strong> तथा बभूवेति शेषः ॥१७॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> तदा च गृह-प्रवेशावसरे ॥१७॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> विवेशैकतमम् इत्य्-आदि । एक-तमं प्रधानतमं श्री-रुक्मिणी-भवनम् इत्य्-आदि । <strong>ब्रह्मानन्दं</strong> ब्रह्मानन्द-स्वरूपं <strong>यथा</strong> यथावद् गतः प्रविष्टः । अतस् तल्-लोक-स्थ-पुरारामादेर् ब्रह्मानन्द-सदृशत्वं प्रतिपादितम् ॥१७॥</p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> हरेः सर्व-दुःक-हरस्य सर्व-मनोरहस्य चेति गृहस्य तादृशत्वं तेन विप्रस्यापि तद्-दर्शनेन सर्व-दुःख-निवृत्तिम् आनन्देन\॥। [प्रमोद] न-प्रकाराद्य्-अनुसन्धानं च सूचयति <strong>श्री-मद्</strong> इति सर्व-महिषी-वर्ग-श्रेष्ठायाः बहु-कुटुम्बिन्याः श्री-रुक्मिण्याः गृहस्य श्रैष्ठ्येन शोभाभरात् । तथा च पाद्मोत्तर-खण्डे गद्यं रुक्मिण्य्-अन्तः-पुर-द्वारि तूष्णीं क्षणं तस्थौ [प।पु। ६.२५२.३२] इत्य्-आदि । अतो\ऽग्रे शैब्या-स्थाने भैष्मीति पाठ एव सङ्गतः । तथा च निरन्तराध्यायेऽपि तावच् छ्री जगृहे हस्तम् [भा।पु। १०.८१.१०] इति । राघवत्वेऽभवत्वे \ऽभवत् सीता रुक्मिणी कृष्ण-जन्मनि [वि।पु। १.९.१४२] श्री-विष्णु-पुराणोक्त्या तस्या एव श्रीर् इति प्रसिद्धः ॥१७॥</p>
<hr>
<p><strong>जीव-गोस्वामी (लघु-वैष्णव-तोषणी) : श्री-मद्</strong> इति । श्री-रुक्मिण्या गृहस्य श्रैष्ठ्येन शोभाभरात् तथा च पाद्मोत्तर-खण्डे गद्यं&mdash;</p>
<p>स तु रुक्मिण्यान्तः-पुरद्वारि क्षणं तूष्णीं स्थित इत्य्-आदि । अतो\ऽग्रे शैब्या-स्थाने गुर्जरादि-प्रसिद्धः साक्षाद् इति पाठ एव सङ्गतः । तथा-चानन्तराध्याये\ऽपि तावच्-छीर् जगृहे-हस्तम् [भा।१०.८१.१०] इति राघवत्वे\ऽभवत्सीता रुक्मिणी कृष्ण-जन्मनि [वि।पु। १.९.१४२] इति श्री-कृष्ण-पुराणोक्त्वा तस्या एव प्राधान्येन श्री-र् इति प्रसिद्धेः तद् अन्य-सर्व-विस्मारणांशे दृष्टान्तः ब्रह्मेति ॥१७॥</p>
<hr>
<p><strong>जीव-गोस्वामी (क्रम-सन्दर्भः) :</strong> तद्-अन्य-सर्व-विस्मरणांशे दृष्टान्तः&mdash;ब्रह्मानन्दम् इति ॥१७॥</p>
<hr>
<p><strong>जीव-गोस्वामी (बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) : द्व्यष्ट</strong>-सहस्रणां <strong>हरेर्</strong> <strong>महिषीणां</strong> <strong>द्व्यष्ट</strong>-सहस्र-महिषी-गृहाणां मध्ये एकतमं मुख्यतमं <strong>गृहं</strong> विवेश इत्य् अन्वयः । तच् च <strong>गृहं</strong> रुक्मिणी-गृहम् एव यद् उक्तं पद्मोत्तर-खण्ड-गद्यम्&mdash;स तु रुक्मिण्य्-अन्तः-पुर-द्वारि क्षणं तूष्णीं स्थितः इत्य् आदि । तद् अन्य-सर्व-विस्मरणांशे दृष्टान्तः&mdash;ब्रह्मेति ॥१७॥</p>
<hr>
<p><strong>॥ १०.८०.१८ ॥</strong></p>
<p>तं विलोक्याच्युतो दूरात् प्रिया-पर्यङ्कम् आस्थितः ।</p>
<p>सहसोत्थाय चाभ्येत्य दोर्भ्यां पर्यग्रहीन् मुदा ॥</p>
<p><strong>श्रीधर-स्वामी (भावार्थ-दीपिका) : पर्यग्रहीत्</strong> पर्यरम्भत ॥१८॥</p>
<hr>
<p><strong>वंशीधरः (भावार्थ-दीपिका-प्रकाशः) : तं</strong> विप्रम् ॥१८-१९॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> अच्युतः सर्व-सद्-गुण-सद्-व्यवहारेभ्यः किं वा, यथा-कथञ्चिज्-जातात् सख्याद् विच्युति-रहित इति भावः । अतः प्रियायाः <strong>पर्यङ्कम्</strong> आश्रितो\ऽपि &ldquo;पर्यङ्क आस्थित&rdquo; इति चित्-सुखः । अर्थः स एव । <strong>दूराद्</strong> एव <strong>विलोक्य</strong> साक्षाद् दृष्ट्वा । किं वा, दूराद् एव <strong>सहसा</strong> सद्यः सम्भ्रमेण वा <strong>उत्थाय</strong> अभ्येत्य च अग्रतो गत्वा <strong>मुदा</strong> <strong>दोर्भ्यां</strong> प्रसारिताभ्यां परितः सर्वाङ्ग-व्याप्त्या <strong>अग्रहीत्</strong> गाढं पर्यरम्भत ॥१८॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> अच्युत-देव-सर्व-सद्-गुण-सद्-व्यवहारेभ्यः यथा-कथञ्चिज्-जातात् सख्याच् च विच्युति-रहित इत्य् अर्थः । अतः <strong>प्रियायाः पर्यङ्क</strong> <strong>आस्थितो</strong>\ऽपि । &ldquo;पर्यङ्क आश्रित&rdquo; इति चित्-सुखः । अर्थः स एव । टीकायां <em>पर्यरम्भत</em> इत्य् अस्यालिङ्गद् इत्य् अर्थः ॥१८॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) : अभ्येत्य</strong> प्राङ्गनम् आगत्य <strong>पर्यग्रहीत्</strong> परिरेभे ॥१८॥</p>
<hr>
<p><strong>॥ १०.८०.१९ ॥</strong></p>
<p>सख्युः प्रियस्य विप्रर्षेर् अङ्ग-सङ्गातिनिर्वृतः<sup id="fnref:21"><a href="#fn:21" class="footnote-ref" role="doc-noteref">21</a></sup> ।</p>
<p>प्रीतो व्यमुञ्चद् अब्-बिन्दून् नेत्राभ्यां पुष्करेक्षणः ॥</p>
<p><strong>श्रीधर-स्वामी (भावार्थ-दीपिका) : अब्-बिन्दून्</strong> आनन्दाश्रूणि ॥१९॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>वंशीधरः (भावार्थ-दीपिका-प्रकाशः), श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) : सख्युः</strong> सहाध्यायित्वात् । किं च, <strong>प्रियस्य</strong> परम-भक्तत्वात् । यद् वा, प्रिय-सखस्य इत्य् अर्थः । यतो <strong>विप्रश्</strong> चासौ <strong>ऋषिश्</strong> च श्री-भगवद्-भक्त्य्-आदि-माहात्म्यज्ञस् तस्य । अतो\ऽ<strong>ङ्ग-सङ्गेन</strong> सर्वाङ्ग-गाढालिङ्गनेन <strong>अत्य्</strong>अन्तं <strong>निर्वृतः</strong> स्वस्थ-चित्तः <strong>प्रीतश्</strong> च हृष्टः सन् । यद् वा, <strong>अतिनिर्वृतः</strong> परम-सुखी, <strong>प्रीतश्</strong> च प्रेम-सम्पत्ति-परिपूर्णः सन् <strong>वि</strong>शेषेण असाधारणतया <strong>अमुञ्चत्</strong> । यतः <strong>पुष्कर</strong>वद् विशालायत्<strong>एक्षण</strong> इति बहुलानन्दाश्रु-विमोके योग्यतोक्ता । यद् वा, तेन श्री-नेत्रयोः सौन्दर्याधिकता सूचिता ॥१९॥</p>
<hr>
<p><strong>जीव-गोस्वामी (लघु-वैष्णव-तोषणी) : सख्युः</strong> स-तीर्थत्वेन सह विहारिणः तेष्व् अपि बहुषु <strong>प्रियस्य</strong> प्रेम-विशेष-विषयस्य । किं च, <strong>विप्रश्</strong> चासौ <strong>ऋषिश्</strong> च श्री-भगवद्-भक्त्य्-आदि-माहात्म्यज्ञः तस्य <strong>निर्वृतिर्</strong> आनन्दः <strong>प्रीतिः</strong> स्नेह इति भेदः <strong>वि</strong>शेषेण <strong>अमुञ्चत्</strong> । तत्र <strong>पुष्करेक्षण</strong> इति श्री-नेत्रयोः सौन्दर्याधिकता सूचिता ॥१९॥</p>
<hr>
<p><strong>जीव-गोस्वामी (क्रम-सन्दर्भः) : निर्वृतिर्</strong> आनन्दः । <strong>प्रीतिः</strong> स्नेहः ॥१९॥</p>
<hr>
<p><strong>जीव-गोस्वामी (बृहत्-क्रम-सन्दर्भः), विश्वनाथ-चक्रवर्ती (सारार्थ-दर्शिणी) :</strong> <em>न व्याख्यातम्।</em></p>
<hr>
<p><strong>॥ १०.८०.२० ॥</strong></p>
<p>अथोपवेश्य पर्यङ्के स्वयं सख्युः समर्हणम् ।</p>
<p>उपहृत्यावनिज्यास्य पादौ पादावनेजनीः ॥</p>
<p>अग्रहीच् छिरसा राजन् भगवाल् लोक-पावनः ।</p>
<p>व्यलिम्पद् दिव्य-गन्धेन च<sup id="fnref:22"><a href="#fn:22" class="footnote-ref" role="doc-noteref">22</a></sup>न्दनागुरु-कुङ्कुमैः ॥</p>
<p><strong>श्रीधर-स्वामी (भावार्थ-दीपिका) : समर्हणम्</strong> उपायनम् <strong>उपहृत्य</strong> समर्प्य । <strong>पादावनेजनीर्</strong> अपः ॥२०॥</p>
<hr>
<p><strong>वंशीधरः (भावार्थ-दीपिका-प्रकाशः) : अथ</strong> अङ्ग-सङ्गानन्तरम् । <strong>अस्य</strong> विप्रस्य ॥२०-२१॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) : अथ</strong> चिर-परिरम्भणानन्तरम् एव <strong>उपवेश्य</strong> इति भयादिना अनुपविशन्तं बलाद् आकृष्य स्वयम् उपवेश्य इत्य् अर्थः । स्वयम् इत्य् अस्य यथा-योग्यं परैर् अप्य् अन्वयः । अन्यत् तैर् व्याख्यातम् ।</p>
<p>तत्र किञ्चिद् उपायम् आदौ समर्प्य इत्य् अर्थः । यद् वा, उत्तम-पूजोपकरणम् <strong>उपहृत्य</strong> तत्-प्रकारम् एवाह&mdash;<strong>अवनिज्य</strong> इत्य्-आदिना द्वयेन । अथ वा, स्वयम् एवानीय यतः <strong>सख्युर्</strong> अवनिज्य स्वर्ण-शृङ्गारेण श्री-रुक्मिण्या दत्तेन जलेन प्रक्षाल्य <strong>भगवान्</strong> साक्षात् परमेश्वरो\ऽप्य् <strong>अग्रहीत्</strong> । किम् अर्थम्? <strong>लोक-पावनस्</strong> तच्-छिक्षणेन लोकान् पावयितुम् इति । यद् वा, लोक-पावनो\ऽप्य् अग्रहीत् । कुतः? भगवान् ब्रह्मण्य-देवत्वाद्य्-अशेष-गुण-प्रकटन-पर इत्य् अर्थः । हे <strong>राजन्न्</strong> इति श्री-भगवतस् तादृश-व्यवहारेण प्रेम-विवशत्वात् । यद् वा, प्रीत्या राजमानः सत् । <strong>दिव्येन गन्धेन अगुर्व्</strong>-आदि-साधित-सुगन्धि-द्रव्य-विशेषेण <strong>चन्दनादिभिश्</strong> च सहैव पिष्टैः । यद् वा, दिव्य-गन्धेन सहितैः पिष्ट-चन्दनादिभिर् <strong>वि</strong>शेषेण भक्ति-च्छेदादिना <strong>अलिम्पत्</strong> ॥२०-२१॥</p>
<hr>
<p><strong>जीव-गोस्वामी (लघु-वैष्णव-तोषणी) : अथ</strong> चिर-परिरम्भणानन्तरम् एव <strong>उपवेश्य</strong> इति भयादिना अनुपविशन्तं बलाद् आकृष्य स्वयम् उपवेश्य इत्य् अर्थः । <strong>स्वयम्</strong> इत्य् अस्य यथा-योग्यं परैर् अप्य् अन्वयः । <strong>समर्हणं</strong> पूजा-द्रव्यं स्वयम् एव <strong>उपहृत्य,</strong> ततः <strong>स्वयम्</strong> एव <strong>अवनिज्य</strong> इत्य्-आदि ।</p>
<p><strong>भगवान्</strong> साक्षात् परमेश्वरो\ऽप्य् <strong>अग्रहीत्</strong> । किम्-अर्थं ? <strong>लोक-पावनः</strong> तच्-छिक्षणेन <strong>लोकान् पावयितुम्</strong> इति । यद् वा, भगवान् अपि लोक-पावनो\ऽप्य् अग्रहीत् । अहो विनयादि-सौशील्यम् इति भावः। <strong>व्यलिम्पद्</strong> इत्य् अर्धकम् । <strong>दिव्येन गन्धेन</strong> <strong>अगुर्व्</strong>-आदि-साधित-सुगन्धि-द्रव्य-विशेषेण <strong>चन्दनादिभिश्</strong> च सहैव पिष्टैः <strong>वि</strong>शेषेण भक्ति-छेदादिना <strong>अलिम्पत्</strong> तम् इति शेषः ॥२०-२१॥ ।</p>
<hr>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः), विश्वनाथ-चक्रवर्ती (सारार्थ-दर्शिणी) :</strong> <em>न व्याख्यातम्।</em></p>
<hr>
<p><strong>॥ १०.८०.२२ ॥</strong></p>
<p>धूपैः सुरभिभिर् मित्रं प्रदीपावलिभिर् मुदा ।</p>
<p>अर्चित्वावेद्य ताम्बूलं गां च स्वागतम् अब्रवीत् ॥</p>
<p><strong>श्रीधर-स्वामी (भावार्थ-दीपिका) :</strong> <em>न व्याख्यातम्।</em></p>
<hr>
<p><strong>वंशीधरः (भावार्थ-दीपिका-प्रकाशः) : गां</strong> चेति व्याख्यातम् अक्रूरोपाख्याने ॥२२॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> धूपादिभिश् च मुदा <strong>अर्चयित्वा</strong> यतो <strong>मित्रं</strong> सखायं <strong>ताम्बूलं</strong> <strong>गां</strong> च <strong>आवेद्य</strong> समर्प्य, भोजनं च यथा-समयं स्नपन-पूर्वकं भावि । तच् च भुक्त्वा [भा।पु। १०.८१.१२] इत्य्-आदिनाग्रे वक्ष्यत्य् एव ॥२२॥</p>
<hr>
<p><strong>जीव-गोस्वामी (लघु-वैष्णव-तोषणी) : अर्चित्वा</strong> अर्चयित्वा परमान्नादि-भोजनं च यथा-समयं स्नपन-पूर्वकं ज्ञेयम् । तच् च भुक्त्वा [भा।पु। १०.८१.१२] इत्य्-आदिनाग्रे वक्ष्यत्य् एव ॥२२॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) : पादावनेजनीर्</strong> अपः ॥२०-२२॥</p>
<hr>
<p><strong>॥ १०.८०.२३ ॥</strong></p>
<p>कुचैलं मलिनं क्षामं द्विजं धमनि-सन्ततम् ।</p>
<p><strong>देवी पर्यचरत् साक्षाच्</strong><sup id="fnref:23"><a href="#fn:23" class="footnote-ref" role="doc-noteref">23</a></sup> <strong>चामर-व्यजनेन वै ॥</strong></p>
<p><strong>श्रीधर-स्वामी (भावार्थ-दीपिका) : धमनि</strong>भिः शिराभिः <strong>सन्ततं</strong> व्याप्तम् ॥२३॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> शिरा नाडी धमनी तु शिरा हट्ट विलासीन्यस् तु योषिति इति मेदिनी । शैब्या भद्रा । अत्र &ldquo;पर्यचरत् साक्षात्&rdquo; इति पाठ एव श्रीधर-सम्मतः । अग्रे पर्यङ्क-स्थां श्रियं हित्वा [१०.८०.२६] इत्य् अत्र तावच् छ्रीर् जगृहे हस्तं तत्-परा परमेष्ठिनः [भा।पु। १०.८१.१०] इत्य् अत्र च । श्री-पदोपादानात् स्वामिभिः शैब्या-परत्वेन व्याख्यानाच् च । अत एव चक्रवर्तिना गृहं व्यष्ट-सहस्राणाम् इत्य् अत्र रुक्मिणी-गृहम् इति व्याख्याय तत्र पाद्मोत्तर-खण्ड-वाक्यं प्रमाणत्वेन न्यस्तम् । स तु रुक्मिण्य् अन्तः-पुर-द्वारि क्षणं तूष्णीं स्थितः इति बल-बोधिन्यां शैब्येति पाठम् अङ्गीकृत्य शैब्या लक्ष्मणेति व्याख्या श्री-पदं लक्ष्म्य्-अंश-भूत-लक्ष्मणा-परत्वे तत्र च शैब्या-शब्दस्य लक्ष्मणा-पर्यायत्वे मानम् अन्वेष्यम् । अशीतितमाध्याये शैब्ये रोहिणि लक्ष्मणे [भा।पु। १०.८३.६] इत्य् अत्र शैब्ये मित्रविन्दे इति पर्यायालेखनात्-परस्पर-विरोधो विवेचनीयः सुधीभिर् इति । अतः शैब्येति पाठो\ऽशोभनः प्रतिभाति ॥२३-२४॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> कुचेलम् इति वस्त्राप्रदानं सूचयत्य् एव, तच् च सकारणम् अग्रे व्यक्तं भावि । मलिनत्वादिकं च दारिद्र्येण तैलोद्वर्तनाद्य्-अभावाद् एव । विशेषणैश् चैभिः श्री-रुक्मिण्या परिचरायोग्यता तस्योक्ता । एवं तेषां यथोत्तरं श्रैष्ठ्यम् । तथापि, किं च, <strong>देवी</strong> जगत्-पूज्यापि, किं वा, रूप-गुणादिभिर् विद्योतमाना, <strong>पर्यचरत्</strong>, यतो भैष्मी श्री-भगवद्-अर्थं कन्यात्वेऽपि त्यक्त-बन्धु-वर्गादिका परमात्म-पतिव्रतेति भावाः । <strong>वै</strong> प्रसिद्धौ ॥२३॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> कुचेलम् इति । वस्त्राप्रदानं सूचयति । तच् च सकारणम् अग्रे व्यक्तं भावि <strong>मलिनं</strong> विवर्णम् इत्य्-आदिकं शीतादि-दुःखेनैव एभिस् तु विशेषणैः परिचरणीयत्वायोग्यता तस्योक्ता । एवं तेषां यथोत्तरं श्रेष्ठ्यं तथापि <strong>पर्यचरत्</strong>, का? या साक्षात् स्वयम् एव <strong>देवी</strong> पट्ट-राज्ञी श्री-रुक्मिणीत्य् अर्थः । इति श्री-भगवद्-वृत्तस्य अपि परम-ब्रह्मण्यत्वं दर्शितम् ॥२३॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>जीव-गोस्वामी (बृहत्-क्रम-सन्दर्भः) : देवी</strong> पर्यचरच् छैव्येत्य्-आदि । <strong>देवी</strong> रुक्मिणी । कीदृशी ? शैब्या । शिवं कल्याणं तस्य समूहं शैवम् । तत्र साधुः शैब्या । नयथोत्तराध्याये&mdash;तावच् छ्रीर् जगृहे हस्तं [भा।पु। १०.८१.१०] इत्य् अस्यासङ्गतिः । वस्तुतस् तु श्री-रुक्मिण्य् ए<strong>वै</strong>कतमं गृहम् इति च तस्या एव गृहस्य प्राधान्यम् ॥२३॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> साक्षात् <strong>देवी</strong> रुक्मिणी शैब्येति काचित्कः पाठः पाद्मोत्तर-खण्ड-सम्मतः ॥२३॥</p>
<hr>
<p><strong>॥ १०.८०.२४ ॥</strong></p>
<p>अन्तः-पुर-जनो दृष्ट्वा कृष्णेनामल-कीर्तिना ।</p>
<p>विस्मितोऽभूद् अति-प्रीत्या अवधूतं सभाजितम् ॥</p>
<p><strong>श्रीधर-स्वामी (भावार्थ-दीपिका) : अवधूतं</strong> मलिनम् ॥२४॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>वंशीधरः (भावार्थ-दीपिका-प्रकाशः), श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> अमल-कीर्तिनेति । साधु-वर्ग-पूज्यत्वेनावधूत-सभाजनानर्हतोक्ता । तथापि किं च कृष्णेन साक्षात्-भगवताप्य् <strong>अति-प्रीत्या</strong> परमात्म-प्रेम्णा सभाजितं <strong>दृष्ट्वा</strong>, जन इति वर्गापेक्षयैकत्वं, अवधूतम् इति तैर् व्याख्यातम् एव । यद् वा, गार्हस्थ्येऽपि तल्-लिङ्गादर्शनात् ॥२४॥</p>
<hr>
<p><strong>जीव-गोस्वामी (लघु-वैष्णव-तोषणी) : अवधूतं</strong> श्री-कृष्णेन सभाजितं <strong>दृष्ट्वा</strong> ॥२४॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> अमल-<strong>कीर्तिना</strong> ततः प्रभृति श्री-दाम-परिचरण-रूपा कीर्तिः सुदाम-दारिद्र-भञ्जन-रूपं नाम चाभूत् <strong>अवधूतं</strong> मलिन-वेशम् ॥२४॥</p>
<hr>
<p><strong>॥ १०.८०.२५ ॥</strong></p>
<p>किम् अनेन कृतं पुण्यम् अवधूतेन भिक्षुणा ।</p>
<p>श्रिया हीनेन लोकेऽस्मिन् गर्हितेनाधमेन च ॥</p>
<p><strong>श्रीधर-स्वामी (भावार्थ-दीपिका) :</strong> विस्मयम् आह&mdash;<strong>किम्</strong> अनेनेति द्वाभ्याम् ॥२५॥</p>
<hr>
<p><strong>वंशीधरः (भावार्थ-दीपिका-प्रकाशः) : किम्</strong> अनिर्वचनीयम् ॥२५॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) : भिक्षुणा</strong> याचकेन । <strong>श्रिया</strong> धनादि-सम्पत्त्या <strong>हीनेन</strong> । अतो दरिद्रेणास्मिन् लोके सर्व-जन-मध्ये <strong>गर्हितेनाधमेन</strong> <strong>च</strong>, निकृष्टेनेति पुण्य-योग्यता निरस्ता । एवं विशेषणानाम् एषां यथोत्तरं श्रैष्ठ्यम् । अनेनापि किं कतरत् पुण्यं सुकृतं परम्-जन्मनि <strong>लोकेऽस्मिन्न्</strong> इत्य् अस्यात्रैव वान्वयः । अस्मिन् मर्त्य-लोके जन्मनि वा, <strong>कृतं</strong> <strong>किम्</strong> इति तादृश-पुण्यासम्भवात् । ज्ञानं च सद् वयम् अपि तद् एव करवामेति भावः ॥२५॥</p>
<hr>
<p><strong>जीव-गोस्वामी (लघु-वैष्णव-तोषणी) : श्रिया</strong> सम्पत्त्या <strong>हीनेन</strong> <strong>भिक्षुणा</strong> या<strong>च</strong>केन अतो\ऽस्मिन् लोके गर्हितेन ततश् चाधमेन निकृष्टेन इति पुण्य-योन्यता निरस्ता ॥२५॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> विस्मयम् आह&mdash;<strong>किम्</strong> अनेनेति द्वाभ्याम् । अधम-वेषत्वाद् अधमेन ॥२५-२६॥</p>
<hr>
<p><strong>॥ १०.८०.२६ ॥</strong></p>
<p>योऽसौ त्रि-लोक-गुरुणा श्री-निवासेन सम्भृतः ।</p>
<p>पर्यङ्क-स्थां श्रि<sup id="fnref:24"><a href="#fn:24" class="footnote-ref" role="doc-noteref">24</a></sup>यं हित्वा परिष्वक्तोऽग्रजो यथा ॥</p>
<p><strong>श्रीधर-स्वामी (भावार्थ-दीपिका) : सम्भृतः</strong> संमानितः ॥२६॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> श्रियं श्य्रंश-भूतां शैब्याम् ॥२६॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> असौ, अयम् अधुना साक्षात् एवेत्य् अर्थः । <strong>त्रिलोक</strong>-<strong>गुरुणा</strong> श्री-ब्रह्मादि-पूयेनापीति गर्हिताधमस्य श्रियो नितरां वासो यस्मिन् वास-स्थानं वा तेनापीति च श्री-हीन्डेः सम्माननानर्हतोक्ता । अहो आस्तां वा विप्रत्वादिना सम्माननं, परिष्वङ्गं तु ईदृशं नार्हत्य् एवेत्य् आशयेनाह&mdash;प्रियां **पर्यङ्क-**स्थाम् अपि <strong>हित्वा</strong> परिष्वक्तः । तच् च महादरेण परमात्म-स्नेहेन चेति सूचयति&mdash;यथाग्रज इति । गद-प्रद्युम्नादिषु तादृशस्यादरस्य चाभावाच् छ्री-बलदेवोपमा । पाठान्तरे महिषी-वर्ग-श्रेष्ठां श्री-रुक्मिणीम् अपि । अन्यत् तैर् व्याख्यातम् । यद् वा, सम्मतः स्वीकृतः । तद् एवाह&mdash;<strong>पर्यङ्क</strong>स्थाम् इति । अन्यत् समानम् ॥२६॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> असौ अयम् अधुना साक्षाद् एव इत्य् अर्थः । <strong>त्रिलोक-गुरुणा</strong> श्री-ब्रह्मादि-पूज्येनापीति गर्हिताधमस्य श्रियो नितरां वासो यस्मिन् तेनापीति च श्री-हीनादेः सम्मानतान् अर्हतोक्ता अतः आस्तां वा विप्रत्वादिना सन्माननं परिष्वङ्गं त्वीदृशं नार्हत्य् एवेत्य् आशयेनाह&mdash;प्रियां श्री-रूपां **पर्यङ्क-**स्थाम् अपि <strong>हित्वा</strong> परिष्वक्तः श्रियम् इति तु पाठो\ऽनुवृत्तः परिष्वङ्गश् च महादरेण परम-स्नेहेन चेति सूचयति <strong>यथा</strong>ऽग्रज इति तद् इदं श्री-मद् अन्तःपुर-जन-वचनम् इति युक्तम् एव अन्येषां श्री-भगवतस् तथा-विधाने तु नायुक्तताभानम् इति तद्-वचनत्वेनोक्तम् ॥२६॥</p>
<hr>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः), विश्वनाथ-चक्रवर्ती (सारार्थ-दर्शिणी) :</strong> <em>न व्याख्यातम्।</em></p>
<hr>
<p><strong>॥ १०.८०.२७ ॥</strong></p>
<p>कथयां चक्रतुर् गाथाः पूर्वा गुरु-कुले सतोः ।</p>
<p>आत्मनोर् ललिता राजन् करौ गृह्य परस्परम् ॥</p>
<p><strong>श्रीधर-स्वामी (भावार्थ-दीपिका) :</strong> सतोर् वसतोः । <strong>गृह्य</strong> गृहीत्वा ॥२७॥</p>
<hr>
<p><strong>वंशीधरः (भावार्थ-दीपिका-प्रकाशः) : आत्मनोर्</strong> निजयोः ॥२७॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> पुर-जन-विस्मयापनोदार्थम् इव तत्त्वतस् तस्य सुखार्थं स्व-स्नेह-भरं प्रकाशता । किं वा, सख्य-स्वभावाद् एव तेन सह सङ्गम्य कर-ग्रहण-परम्कं पूर्वाः प्रिय-वार्ताः श्री-भगवता कथिता इत्य् आह&mdash;कथयाञ्चक्रतुर् इति । <strong>आत्मनोर्</strong> <strong>गाथाः</strong> परमात्माद्भुतत्वेन कविभिर् गीततया निबद्धा लोक-प्रसिद्धा वा वार्ताः । गुरोः <strong>कुले</strong> गृहे । तथा च विश्वे&mdash;कुलं जन-पदे गृहे इत्य् आदि । <strong>ललिताः</strong> सर्व-लोक-मनोहराः, परस्परं <strong>करौ</strong> गृहीत्वेति । सख्येति सख्येनात्यन्त-स्नेहात् कथने श्री-भगवतः प्राधान्येऽपि कथयाञ्चक्रतुर् इति साम्येनोकिर् विप्रस्याप्य् अग्रे प्रतिवचनात् । किं वा, अनयैव तस्यात्मनो वा प्रीत्य्-अर्थं मध्ये मध्ये किञ्चिद् अनुक्त्यानुमोदने बलाच् छ्री-भगवतैव तस्य प्रवर्तनं ऊह्यम् । मिथो हस्त-ग्रहणं च श्री-भगवतैव तं प्रति परमात्माग्रहेण स्व-कर-ग्राहणात् । किं वा, श्री-भगवता प्रकाशितेन स्नेह-भरेण तस्य वैवश्यापादनात् । इति प्रेमोद्रेकेण सम्बोधयति&mdash;<strong>राजन्न्</strong> इति ॥२७॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> पुरजन-विस्मयापनोदनार्थम् इव तत्त्वतो मिथः सख्य-सुखोदयार्थं स्व-स्नेहभरं प्रकाशयन् कर-ग्रहण-पूर्वकं पूर्वाः प्रियवार्ताः गुरोः <strong>कुले</strong> गृहे तथा च विश्वः कुलं जनपदे गृहे इत्य्-आदि ललिताः सर्व-लोक-मनोहराः परस्परं <strong>करौ</strong> गृहीत्वेति श्री-भगवता व्याञ्जितेन सख्येन तस्यापि सख्योदयात् ॥२७॥</p>
<hr>
<p><strong>जीव-गोस्वामी (क्रम-सन्दर्भः) :</strong> कथयाञ्<strong>चक्रतुर्</strong> इति विप्रस्यापि मध्ये मध्ये तत्-पूरणाद् इति ज्ञेयम् ॥२७॥</p>
<hr>
<p><strong>जीव-गोस्वामी (बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) : गृह्य</strong> गृहीत्वा ॥२७॥</p>
<hr>
<p><strong>॥ १०.८०.२८ ॥</strong></p>
<p><strong>श्री-भगवान् उवाच&mdash;</strong></p>
<p>अपि ब्रह्मन् गुरु-कुलाद् भवता लब्ध-दक्षिणात् ।</p>
<p>समावृत्तेन धर्म-ज्ञ भार्योढा सदृशी न वा ॥</p>
<p><strong>श्रीधर-स्वामी (भावार्थ-दीपिका) :</strong> भार्या ऊढा परिणीता <strong>न</strong> वेति गृहस्थ-लिङ्ग-दर्शनाद् भोगादर्शनाच् च संशयाद् इव प्रश्<strong>न</strong>ः ॥२८॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> गृहस्थ-लिङ्गम् उष्णीश-बन्धनादि । भुज्यन्ते इति भोगा वस्त्र-भूषणादयः ॥२८॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) : अपि</strong> किं? अनेन <strong>लब्ध</strong>-दक्षिणत्वादेः सर्वस्यापि प्रश्नो ज्ञेयः । हे <strong>ब्रह्मन्न्</strong> इति मया सह सर्वे वेदाः साङ्गा भगवता परम्म् अधीता एवेति भावः । <strong>सदृशी</strong> रूप-गुणादिनात्म-तुल्या । हे धर्मज्ञेति समावर्तनानन्तरम् अनाश्रमित्व-दोष-परिहारार्थम् अवश्यं भार्या परिग्राह्येति धर्मं भवान् वेत्त्य् एवेति भावः ॥२८॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> तत्र श्री-भगवानुवाचेति प्राचुर्यात् <strong>अपि</strong> किम् अनेन **लब्ध-**दक्षिणत्वादेः सर्वस्यापि प्रश्नो ज्ञेयः । हे **धर्म-**ज्ञेति यदि समावर्तनं कृतं तर्ह्य् अनाश्रमित्व-दोष-परिहारार्थम् अवश्यं भार्या प्रतिग्राह्येति धर्मं भवान् वेत्त्य् एवेति भावः ॥२८॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> भार्या ऊढा परिणीता <strong>न</strong> वेति गृहस्थ-लिङ्ग-दर्शनाद् भोगादर्शनाच् च संशयाद् इव प्रश्नः । हे धर्मज्ञेति । यदि समावर्तनं कृतं तर्ह्य् अनाश्रमित्व-दोष-परिहारार्थम् अवश्यं भार्या परिग्राह्येति धर्मं भवान् वेत्त्य् एवेति भावः ॥२८॥</p>
<hr>
<p><strong>॥ १०.८०.२९ ॥</strong></p>
<p>प्रायो गृहेषु ते चित्तम् अकाम-विहितं तथा ।</p>
<p>नैवातिप्रीयसे विद्वन् धनेषु विदितं हि मे ॥</p>
<p><strong>श्रीधर-स्वामी (भावार्थ-दीपिका) :</strong> अप्रतिषेधाद् उद्वाहम् अनुमतं मत्वाह&mdash;प्राय इति । तर्हि <strong>ते</strong> चित्तं नूनम् <strong>अकाम</strong>-विहतं कामैर् विहतं न भवतीति मे विदितम् । <strong>तथा</strong> <strong>हि</strong>, <strong>धनेषु</strong> वस्त्रादिषु नैवाति-प्रीयसे । हे <strong>विद्वन्न्</strong> इति । विदुषस् तवैतद् युक्तम् इति भावः ॥२९॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> अप्रतिषेधान्मया विवाहो न कृत इत्युत्तराप्रदानात् इति भाव इति-न हि संसारतत्त्वविदो विषयासक्ताभवन्तीत्याशयः ॥२९॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> ननु तर्हि संशय-लोपात् किं प्रश्नेन ? तत्राह&mdash;प्राय इति । तदेत्य् एतद् एव, तर्हीति तैर् व्याख्यातम् । अतोऽयम् एव पाठस् तत्-सम्मतः । <strong>हि</strong> एव, विदितम् एव । प्राय इत्य् अनेन <strong>तथा</strong> वि-शब्देनाति-शब्देन च कदाचित् किञ्चित् काम-हतत्वं किञ्चित् प्रीतिं च सूचयति । अत एव संशयेन प्रश्नः । इति सम्यक् कामाद्य्-अभावे सति समावर्तनानन्तरम् अविवाहेऽप्य् अनाश्रमित्व-दोषो निरस्तः ॥२९॥</p>
<hr>
<p><strong>जीव-गोस्वामी (लघु-वैष्णव-तोषणी) : अकाम</strong>-विहतम् इति । <strong>धनेषु</strong> नातिप्रीयस इति चापाततस् तददाने व्याजार्थं तत्र प्राय इत्य् अनेन वि-शब्देनाति-शब्देन च वासनाया मूर्च्छितत्वेन च स्थितिं सूचयित्वा कामम् अपि दास्यामीति निगूढम् आश्वासितं च अन्यत्-तैः तत्र तर्हीति चूर्णिकार्थम् अनुसृत्य अध्याहृतं <strong>तथा</strong> हीति तथेत्य् अनेन हि-शब्दस्यान्वयात् ॥२९॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> त्वया लज्जया सम्प्रत्य् अवचनाद् अपि सर्वम् अहम् अज्ञासिषम् एवेत्य् आह&mdash;प्राय इति । सम्प्रति गृहस्थस्यापि <strong>ते</strong> <strong>चित्तम्</strong> <strong>अकाम</strong>-विहतं, न कामैर् विहन्तुं शक्यम् । हे <strong>विद्वन्</strong> ! विदितम् अत एव अधुना तानि तानि न दीयन्ते प्राय इत्य् अतीति पादाभ्यां भार्यानुरोधेन धनादिषु प्रीयसे चेत्य् अत एव पश्चात् तानि दास्यन्ते चेति भावः । पश्यत भोः किलायं गृहस्थोऽप्य् अतिनिस्पृहः परस्मात् किम् अपि न कामयते बलाद् दत्तम् अपि न गृह्णातीति द्वारकायां तत्-प्रतिष्ठा-ख्यापनार्थम् एव तस्य सकामत्वं न प्रकटीकृतं नापि किञ्चित् प्रकटं दत्तं चेति ज्ञेयम् ॥२९॥</p>
<hr>
<p><strong>॥ १०.८०.३० ॥</strong></p>
<p>केचित् कुर्वन्ति कर्माणि कामैर् अहत-चेतसः ।</p>
<p>त्यजन्तः प्रकृतीर् दैवीर् यथाहं लोक-सङ्ग्रहम् ॥</p>
<p><strong>श्रीधर-स्वामी (भावार्थ-दीपिका) :</strong> काम-हतत्वाभावे किं गृह-धर्म-क्लेशेनेत्य् आशङ्क्याह&mdash;केचिद् इति । <strong>दैवीर्</strong> ईश्वर-मायारचिताः <strong>प्रकृतीर्</strong> विषय-वासनास् <strong>त्यजन्तः</strong> । <strong>कामैर्</strong> अनाकृष्ट-चेतसाम् अपि कर्म-करणे दृष्टान्तः&mdash;यथाहम् इति । <strong>लोक</strong>-सङ्ग्रहं <strong>लोक</strong>स्य सङ्ग्रहो ग्रहणं यथा भवति तथाहम् ईश्वरोऽपि <strong>कर्माणि</strong> यथा करोमि तद्वत् ॥३०॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> स्वयम् आशङ्क्य समाधत्ते&mdash;कामह-तत्वेत्य्-आदिना ।</p>
<blockquote>
<p>यदि ह्य् अहं न वर्तेयं जातु-कर्मण्य्-अतन्द्रितः । &gt;
मम वर्त्मानुवर्तन्ते मनुष्याः पार्थ सर्वशः ॥ इति श्री-मुखोक्तेः &gt; ॥३०॥</p></blockquote>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> किन्तु सम्यक् काम-हतत्वाभावेऽपि केषाञ्चिद् विषय-वासना-क्षयणार्थं विवाहो युक्त इत्य् आह&mdash;केचिद् इति । विवेकिनः <strong>कर्माणि</strong> गृहस्थ-धर्मान् ॥३०॥</p>
<hr>
<p><strong>जीव-गोस्वामी (लघु-वैष्णव-तोषणी) : कर्माणि</strong> गृहस्थ-धर्मान् <strong>केचित्</strong> <strong>कामैर् अहत-चेतसः</strong> केचित्तु दैवीः प्रकृतीस् <strong>त्यजन्तः</strong> इत्य् आवृत्त्यान्वयः । ननूत्तरः पक्षः सम्भवतु पूर्वस् तु न भवेद् इत्य् आशयाह&mdash;यथाहम् इति । लोकस्य सङ्ग्रहो येन तादृशं यथा स्यात् ॥३०॥</p>
<hr>
<p><strong>जीव-गोस्वामी (क्रम-सन्दर्भः) : केचित्</strong> <strong>कामैर्</strong> <strong>अहत</strong>-<strong>चेतसः</strong>, <strong>केचित्</strong> तु दैवीः प्रकृतीस् त्यजन्त इत्य् आवृत्त्यान्वयः ॥३०॥</p>
<hr>
<p><strong>जीव-गोस्वामी (बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> त्वम् अतिविरक्तोऽप्य् अन्य इव सन्न्यासं नाकरोर् इत्य् अत्र तत् त्वाम् अहं जाने इत्य् आह&mdash;केचिद् विरक्ताः <strong>कामैर्</strong> अनाकृष्ट-चेतसोऽपि <strong>कर्माणि</strong> <strong>कुर्वन्ति</strong>, केचिच् च दैवीः <strong>प्रकृतीर्</strong> देव-निर्मितान् चित्तस्य स्वभावान् दुर्लक्ष्य-सूक्ष्म-विषय-वासनात्मक-मालिन्य-मयान् त्यजन्तस् त्यक्तुं च <strong>कर्माणि</strong> कुर्वनि । तत्र पूर्वेषां दृष्टान्तः <strong>यथाहं</strong> <strong>लोक</strong>-सङ्ग्रहं यथा स्यात् तथा कर्म करोमीति ॥३०॥</p>
<hr>
<p><strong>॥ १०.८०.३१ ॥</strong></p>
<p>क<sup id="fnref:25"><a href="#fn:25" class="footnote-ref" role="doc-noteref">25</a></sup>च्चिद् गुरु-कुले वासं ब्रह्मन् स्मरसि नौ यतः ।</p>
<p>द्विजो विज्ञाय विज्ञेयं तमसः पारम् अश्नुते ॥</p>
<p><strong>श्रीधर-स्वामी (भावार्थ-दीपिका) : नौ</strong> आवयोः । यतो गुरोः । <strong>विज्ञेयं</strong> परमात्म-तत्त्वम् । <strong>तमसः</strong> संसारस्य ॥३१॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> पारं परमात्मानं यस् तस्य पारे\ऽभिविराजते परः इत्य्-आद्य् उक्तेः ॥३१॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> मौनं सम्मति-लक्षणम् इति न्यायेन तत्-स्वीकारम् आलक्ष्य मुख्य-हेतु-परम्-गाथा एव कथयितुम् आरभमाणो वक्ष्यमाण-कष्त-वार्ताया दोष-परिहारार्थं सुख-हेतुत्व-बोधनार्थं चादौ <strong>गुरु</strong>-तत्-सेवादि-माहात्म्यम् आह&mdash;कच्चिद् इति चतुर्भिः । <strong>नौ</strong> वासम् । हे <strong>ब्रह्मन्न्</strong> इति स्मरण-योग्यतोक्ता । विशेषणानुभव-विश्वासादिना ज्ञाता । विज्ञेयम् इति वि-शब्देन भगवत्-तत्त्वम् अभिप्रेतम् । अनुक्तं तैर् अपि<sup id="fnref:26"><a href="#fn:26" class="footnote-ref" role="doc-noteref">26</a></sup> व्याख्यातम् । परमात्मत्त्वम् इति, अतोऽनायासेनावान्तर-फलतया संसारं तरति । किं वा, <strong>तमसः</strong> सर्व-दृश्सर्व-पार-समाप्ति-श्री-वैकुण्ठ-लोकं लभत इत्य् अर्थः ॥३१॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> मौनं सन्मति-लक्षणम् इति न्यायेन तत्-स्वीकारम् आलक्ष्य सख्य-हेतु-पूर्व-गाथा एव कथयितुम् आरभमाणो वक्ष्यमाण-कष्टवार्तायां दोष-परिहारार्थं सुख-हेतुत्व-बोधनार्थं चादौ <strong>गुरु</strong>-तत्-सेवादि-माहात्म्यम् आह&mdash;कच्चिद् इति चतुर्भिः । <strong>नौ</strong> <strong>वासं</strong> <strong>विज्ञाय</strong> अनुभूय विज्ञेयम् इति वि-शब्देन श्री-भगवत्-तत्त्व-मभि-प्रेतम् । <strong>तमसः</strong> सर्वज्ञानदुःख-मयतः प्रकृतेः पारं श्री-वैकुण्ठ-लोकं लभत इत्य् अर्थः ॥३१॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> माम् अतिनीचम् अपि यद् एवं संमानयति, तन् मां परिचित्यान्यस्य कस्यचिद् भानेन वेति मनसि सन्दिहानस्य तस्य सन्देहापगमार्थं **गुरु-**कुल-<strong>वासं</strong> स्मारयति&mdash;कच्चिद् इति द्वादशभिः । <strong>नौ</strong> आवयोः । <strong>विज्ञेयं</strong> भगवत्-तत्त्वं <strong>तमसः</strong> संसारस्य ॥३१॥</p>
<hr>
<p><strong>॥ १०.८०.३२ ॥</strong></p>
<p>स वै सत्-कर्मणां साक्षाद् द्विजातेर् इह सम्भवः ।</p>
<p>आद्योऽङ्ग यत्राश्रमिणां यथाहं ज्ञानदो गुरुः ॥</p>
<p><strong>श्रीधर-स्वामी (भावार्थ-दीपिका) :</strong> तत्रात्म-ज्ञान-प्रदस्य गुरोर् अत्यन्तं पूज्यत्वं वक्तुं पुरुषस्य त्रीन् गुरून् आह&mdash;स व इति । <strong>इह</strong> संसारे यत्र सम्भवो जन्म-मात्रं स पिता तावद् आद्यः प्रथमो <strong>गुरुः</strong> पूज्यः । कर्म-विद्या-प्रदं गुरुम् आह&mdash;द्विजातेः <strong>सत्</strong>अः पुंसः <strong>सत्</strong>-<strong>कर्मणां</strong> यत्र <strong>सम्भवः</strong> । उपनीय वेदाध्यापक इत्य् अर्थः । स द्वितीयो <strong>गुरुः</strong>, यथाहम् ईश्वरस् तथा प्रथमाद् अपि पूज्य इत्य् अर्थः । ब्रह्म-विद्या-प्रदं गुरुम् आह&mdash;आश्रमिणां सर्वेषाम् अपि ज्ञान-दो यः, स तु <strong>साक्षाद्</strong> अहम् एवेति ॥३२॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> तत्र तावत् । इत्य् अर्थ इति-आचार्य इति भावः । इत्य् अर्थ इति&mdash;</p>
<p>उत्पादक-ब्रह्म-दात्रोर् गरीयान् ब्रह्मदः पिता । इति मात्स्ये ॥</p>
<p>ब्रह्म गायत्री वेदो वेति ज्ञेयम् । अहम् एवेति&mdash;ददामि बुद्धि-योगं तं येनमाम् उपयान्ति ते [गी। १०.१०]। इति गीतोक्तेः ॥३२॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) : वै</strong> एव, स एव, प्रसिद्ध इति वा । यत्र यतः ॥३२॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> स <strong>वै</strong> स एव यत्र निमित्ते अस्य त्रिरावृत्त्यान्वयः निमित्ते द्विजातेः सत इति तृतीयस्याप्य् अपेक्षितत्वात् यतः <strong>ज्ञानदो</strong> मत्-तत्त्वोपदेशकः स्वतो\ऽप्य् उत्तमे ज्ञेयान्तरे सति गुरोस् तुल्यत्वम् एवोच्येत अत एव स्वपरितोष एव फलत्वेनोपसंहरिष्यते नाहम् इत्य्-आदिना ॥३२॥</p>
<hr>
<p><strong>जीव-गोस्वामी (क्रम-सन्दर्भः) :</strong> ननूत्तरः पक्षः सम्भवतु नाम, पूर्वं तु न सम्भवेद् इत्य् आशङ्क्याह&mdash;यथाहम् इति । स वईत्य् अत्रापि यत्रेत्य् अस्य त्रिर्-आवृत्तिः कार्या । यत्र <strong>सम्भवः</strong>, यत्र निमित्ते द्विजातेः सतः, यत्रैव च निमित्ते <strong>सत्</strong>-<strong>कर्मणां</strong> सम्भव इति ॥३२॥</p>
<hr>
<p><strong>जीव-गोस्वामी (बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) : इह</strong> खलु पिता उपनेत्य मदीय-तत्त्वोपदेष्टा चेति त्रय एव गुरवो भवन्ति । तेष्व् अन्त्य एवातिपूजनीय इत्य् आह&mdash;स वा इति । <strong>इह</strong> संसारे यत्र सम्भवो जन्म-मात्रं स आधान-कर्ता पिता तावद् आद्यो <strong>गुरुः</strong> । यत्र द्विजातेः <strong>सत्</strong>अः पुंसः <strong>सत्</strong>-<strong>कर्मणां</strong> <strong>सम्भवः</strong>, स उपनेता सावित्र्य्-उपदेष्टा द्वितीयो <strong>गुरुः</strong> । यस् तु आश्रमिणाम् आश्रमिभ्यश् चतुर्भ्य एव <strong>ज्ञानदो</strong> मत्-तत्त्वोपदेष्ता, स <strong>यथाहं</strong> मत्-तुल्यत्वेनातिपूजनीय इत्य् अर्थः ॥३२॥</p>
<hr>
<p><strong>॥ १०.८०.३३ ॥</strong></p>
<p>नन्व् अर्थ-कोविदा ब्रह्मन् वर्णाश्रमवताम् इह ।</p>
<p>ये मया गुरुणा वाचा तरन्त्य् अञ्जो भवार्णवम् ॥</p>
<p><strong>श्रीधर-स्वामी (भावार्थ-दीपिका) :</strong> अतो ज्ञान-प्रदं गुरु-रूपं मामाश्रित्य <strong>ये</strong> संसारं तरन्ति ते बुद्धिमन्त इत्य् आह&mdash;<strong>नन्व्</strong> इति । हे <strong>ब्रह्मन्</strong>, ते ननु वर्णाश्रम-वतां मध्<strong>ये</strong>ऽर्थ-<strong>कोविदा</strong>ः । <strong>इह</strong> मनुष्य-जन्मनि, तत्रापि वर्णाश्रमवत्त्वे सति <strong>ये</strong> <strong>मया</strong> <strong>गुरुणा</strong> गुरु-रूपेण वक्त्रा <strong>वाचा</strong> उपदेश-मात्रेणाञ्जः सुखेनैव भवार्णवं तरन्तीति ज्ञान-प्रदाद् गुरोर् अधिकः सेव्यो नास्तीत्य् उक्तम् ॥३३॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> गुरूणां मध्ये ज्ञानद एव श्रेष्ठो\ऽतो हेतोः । तत्रापि मनुष्य-जन्मन्य् अपि ॥३३॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> ननु निश्चये । हे <strong>ब्रह्मन्न्</strong> इति ब्रह्मानुभवेन वेदार्थ-तत्त्व-ज्ञानेन तत् तवैव सुसिद्धम् इति भावः । अञ्ज इति विज्ञेय-विज्ञानेन भक्ति-सुसिद्ध्यावान्तर-फलतया भवार्णव-तरणस्य सुख-सिद्धेः ॥३३॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> ननु निश्चये अञ्ज इति विज्ञेय-विज्ञानेन भक्तेः सिद्ध्या अवान्तर-फलतया भवार्णव-तरणस्य सुख-सिद्धेः ॥३३॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> तृतीय-गुरुर् एव संसारात् तारयतीत्य् आह&mdash;ननु निश्चितम् एव वर्णाश्रमवतां मध्<strong>ये</strong> ते एवार्थ-<strong>कोविदा</strong>ः, <strong>ये</strong> <strong>मया</strong> मद्-रूपेण मत्-तत्त्वोपदेष्टा <strong>गुरुणा</strong> <strong>वाचा</strong> मन्-मन्त्रोपदेश-मात्रेणैवाञ्जः सुखेनैव भवार्णवं तरन्ति ॥३३॥</p>
<hr>
<p><strong>॥ १०.८०.३४ ॥</strong></p>
<p>नाहम् इज्या-प्रजातिभ्यां तपसोपशमेन वा ।</p>
<p>तुष्येयं सर्व-भूतात्मा गुरु-शुश्रूषया यथा ॥</p>
<p><strong>श्रीधर-स्वामी (भावार्थ-दीपिका) :</strong> अत एव तद्-भजनाद् अधिको धर्मश् च नास्तीत्य् आह&mdash;<strong>नाहम्</strong> इति । <strong>इज्या</strong> गृहस्थ-धर्मः । प्रजातिः प्रकृष्ट-जन्म उपनयनम्, तेन ब्रह्मचारि-धर्म उपलक्ष्यते, ताभ्याम् । तथा तपसा वाणप्रस्थ-धर्मेण । उपशमेन यति-धर्मेण वा । अहं परमेश्वरस् तथा न <strong>तुष्येयं</strong>, <strong>यथा</strong> <strong>सर्व</strong>-<strong>भूतात्मा</strong>पि <strong>गुरु</strong>-<strong>शुश्रूषया</strong> ॥३४॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> अत एव ज्ञानप्रद-गुरोर् मद्-रूपत्वाद् एव । मद्-भजनाज्-ज्ञानद-**गुरु-**सेवातः <strong>सर्व-भूतात्मा</strong>पि **गुरु-**सेवातो\ऽहं <strong>यथा</strong> तुष्ये तथा नान्यैर् धमैर् इति । **गुरु-**सेवा कृता येन तेन सर्वं कृतं शुभम् । इत्य्-आदि-पुराणाद्-**गुरु-**सेवैव परो धर्मो\ऽतोन्यथा **सर्व-**धर्म-वैयर्थ्यं स्याद् इति भावः ॥</p>
<blockquote>
<p>नित्यं कार्या गुरोः सेवावसरे कार्य-सङ्कुलैः । &gt;
निजोपाधिक-धर्माणां साङ्गतावाप्तये नृभिः ॥ &gt;
आषाढ्यां पौर्णमास्यां सा कार्या पूजा प्रयत्नतः । &gt;
आषाढ्यां पौर्णमास्यां च व्यास-पूजाकृतो नराः ॥ &gt;
सुविद्या-धन-सम्पत्तिं लभन्ते चाक्षयां सदा । &gt;
आषाढ्यां च नर-श्रेष्ठ व्यासार्चाविमुखो नरः ॥ &gt;
याम्यैः पाशैः परिवृतः कष्टं प्राप्नोति दारुणम् । &gt;
कामाल्-लोभात्-तथा मोहाद्-व्यासार्चां न करोति यः । &gt;
तस्य सांवत्सरो धर्मो नाशमायाति पाण्डव । &gt;
व्यास-पूजा गुरौ कार्या ब्राह्मणे\ऽध्यापके शुचौ ॥ &gt;
यद्-वोपनेतरि गुरावलाभे पुस्तकादिषु । &gt;
अध्यापके क्षत्रियादौ विप्रे त्यक्त-निजाश्रमे ॥ &gt;
सा न कार्या कदाचिच्-च व्यासार्चा शुभम् ईप्सुभिः ॥ &gt;
व्यासार्चने पूर्णमासी त्रिमुहूर्ताधिका वरा ॥</p></blockquote>
<p>त्रि-मुहूर्ताधिका नो चेत्-तदा पूर्वदिने भवेत् । त्यक्त-निजाश्रमे इत्य् उक्तेः कलि-प्रवृत्त नाना-शास्त्रीय-मार्ग-प्रवृत्ते ब्राह्मणोऽपि गुरौ सा न कार्येति भावः । पुस्तकादिष्व् इहादि-पदेन शालिग्रामाक्षत-पुञ्ज-तन्-मूर्त्यादयो ग्राह्या इति ।</p>
<blockquote>
<p>धर्मोपदेष्टा सर्वेषां व्यासः <strong>सर्व</strong>-गुरुर् मतः । &gt;
तद् अर्चिते\ऽचिताः सर्वे पितरो गुरवो\ऽमराः ॥</p></blockquote>
<p>इति सर्वं स्मृतिसारे संहितायां चेह प्रसङ्गाद् उक्तं स्पष्टम् । अलं प्रकृतानुप्रकृतेन ॥३४॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) : सर्व</strong>-भूतात्मेति । <strong>सर्व</strong>-जीवानाम् अन्तर्यामित्वेन तेषां सेवया मत्-सन्तोष-सम्भवेऽपि <strong>गुरु</strong>-सेवयैव तुष्येयम् । गुरोर् मद्-भक्त-वरत्वात् साक्षाद् मद्-रूपत्वाद् वेति भावः ॥३४॥</p>
<hr>
<p>**जीव-गोस्वामी (लघु-वैष्णव-तोषणी) : सर्व-**भूतात्मेति । <strong>सर्व</strong>-भूतानाम् अन्तर्यामित्वेन तेषां सेवया मत्-संतोष-सम्भवे\ऽपि **गुरु-**सेवया तुष्येयम् इत्य् अतिशय-विवक्षया तां विनान्य-वैयर्थ्यापत्तेश् च मद् आवेशेन साक्षान्-मद्-रूपत्वात् मद्-भक्तवर-रूपत्वाच् चेति भावः । अन्यत्तैः । यद् वा, <strong>इज्या</strong> मत्-पूजा प्रजातिर्-मद्-दीक्षा तपो मात्-समाधिः उपशमो मन्-निष्ठा तैर् अपीति किन्त्व् अर्थद्वयम् इदं स्व-धर्म-भगवद्-धर्मोपदेष्टृत्वेन <strong>यथा</strong>यथं गुरुद्वय-तारतम्ये ज्ञेयम् ॥३४॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> तस्मान् मद्-उपदेष्टा <strong>गुरु</strong>र् एवातिशयेन शुश्रूषणीय इत्य् आह&mdash;<strong>नाहम्</strong> इति । <strong>इज्या</strong> होमो ब्रह्मचारि-धर्मः । प्रजातिः प्रजा पुत्रोत्पादनं गृहस्थ-धर्मः । ताभ्यां तपसा वनस्थ-धर्मेण उपशमेन यति-धर्मेण वा अहं परमेश्वरस् तथा न <strong>तुष्येयं</strong> <strong>यथा</strong> <strong>सर्व</strong>-भूतानाम् आत्मापि <strong>गुरु</strong>-<strong>शुश्रूषया</strong> ॥३४॥</p>
<hr>
<p><strong>॥ १०.८०.३५ ॥</strong></p>
<p>अपि नः स्मर्यते ब्रह्मन् वृत्तं निवसतां गु<sup id="fnref:27"><a href="#fn:27" class="footnote-ref" role="doc-noteref">27</a></sup>रौ ।</p>
<p>गुरु-दारैश् चोदितानाम् इन्धनानयने क्वचित् ॥</p>
<p><strong>श्रीधर-स्वामी (भावार्थ-दीपिका) :</strong> किं च, अस्माकं गुरु-शुश्रूषणं किम् <strong>अपि</strong> दैवाद् एव सम्पन्नं, तत् किं त्वया स्मर्यत इति पृच्छति&mdash;<strong>अपि</strong> न इति । <strong>गुरौ</strong> निवसताम् अस्माकं यत् किम् <strong>अपि</strong> <strong>वृत्तं</strong> तत् । <strong>क्वचित्</strong> कदाचित् ॥३५॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> घुणाक्षर-न्यायेन जातं गुरु-शुश्रूषणम् आह&mdash;किञ्चेति । दैवाद् एवाचिन्तितम् एव । तद् गुरु-सेवनम् । गुरु-दारैर् इति दार-शब्दस्य बहु-वचनान्तत्वात्, तत्-पुरुषस्य परप्रधानत्वाद्-वृत्ताव् <strong>अपि</strong> बहुत्वम् एवेति ॥३५॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> एवं श्री-गुरु-सेवा-माहात्म्यम् उक्त्वा लोक-शिक्षणार्थं तत्-प्रकारं दर्शयन्न् एकत्रैव दुःकह्-प्राप्त्य्-आदिना सख्यस्य हेतु-विशेषं प्रतिपादयन् दार्ढ्यं बोधयति&mdash;अपीत्य् आदिना । <strong>नः</strong> इति श्री-बलदेवापेक्षया । <strong>गुरौ</strong> गुरु-गृहे । <strong>ब्रह्मन्न्</strong> इति पुनः पुनः सम्बोधनेन लज्जा-भयादिकं निरस्यन् सख्यम् एव द्रढयन् स्व-सन्दर्शने मुखम् उन्नमयंस् तं प्रहर्षयति ॥३५॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> श्री-गुरु-सेवामाहात्म्यम् उक्त्वा लोक-शिक्षार्थं तत्-प्रकारं दर्शयन् एकत्रैव दुःख-प्राप्त्य्-आदिना सख्यस्य हेतु-विशेषं प्रतिपादयन् तत्र दार्ढ्यं बोधयति&mdash;अपीत्य्-आदिना । न इति श्री-बलदेवापेक्षया पूर्वं सतोर् इति द्विवचनं तु तद् अपेक्षयापि स्वयोर् ऐक्य-व्यञ्जनया तं स्नेहयति स्म, <strong>गुरौ</strong> गुरु-गृहे <strong>ब्रह्मन्न्</strong> इति मुहुः सम्बोधनेन लज्जा-भयादिकं निरस्यन् सख्यम् एव दृढयन् स्व-सन्दर्शनाय मुखम् उन्नमयंस् तं प्रहर्षयति ॥३५॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) : गुरौ</strong> निवसताम् अस्माकं यद् <strong>वृत्तं</strong> तत् किं <strong>स्मर्यते</strong>? ॥३५॥</p>
<hr>
<p><strong>॥ १०.८०.३६ ॥</strong></p>
<p>प्र<sup id="fnref:28"><a href="#fn:28" class="footnote-ref" role="doc-noteref">28</a></sup>विष्टानां महारण्यम् अपर्तौ सु-महद् द्विज ।</p>
<p>वात-वर्षम् अभूत् तीव्रं निष्ठुराः स्तनयित्नवः ॥</p>
<p><strong>श्रीधर-स्वामी (भावार्थ-दीपिका) : अपर्तौ</strong> अपगते ऋतौ अकाल इत्य् अर्थः । <strong>वात</strong>श् च वर्षं च तयोः समाहारः । स्तनयित्नवो गर्जितानि चाभवन् ॥३६॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> इत्य् अर्थ इति-वर्षाकालम् अन्तरेणेति भावः ॥३६॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> प्रविष्टानां प्रविष्टेष्व् अस्मासु सत्सु । <strong>अपर्तौ</strong> अवर्षाकालेऽपि । <strong>तीव्रं</strong> दुःसहम् । हे द्विजेति तद् अद्भुत-वृत्त-स्मरणात् तेन कौतुकाद् वा ॥३६॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> प्रविष्टानां प्रविष्टेष्व् अस्मासु सत्सु अपर्तु शीतर्तौ प्राप्ते <strong>तीव्रं</strong> दुःसहम् हे द्विजेति तद् अद्भुत-वृत्त-स्मरणात् तेन कौतुकाद् वा निष्टुरास्तीव्राः स्तनयित्नवो महा-गर्जितं कुर्वाणा विद्युत्पाताश् चाभवन् ॥३६॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) : अपर्तौ</strong> अपगत-वर्ष-ऋतौ शीत-काल इत्य् अर्थः । स्तनयित्नवो गर्जनवन्तो मेघाः ॥३६-३७॥</p>
<hr>
<p><strong>॥ १०.८०.३७ ॥</strong></p>
<p>सूर्यश् चास्तं गतस् तावत् तमसा चा<sup id="fnref:29"><a href="#fn:29" class="footnote-ref" role="doc-noteref">29</a></sup>वृता दिशः ।</p>
<p>निम्नं कूलं <sup id="fnref:30"><a href="#fn:30" class="footnote-ref" role="doc-noteref">30</a></sup>जल-मयं न प्राज्ञायत किञ्चन ॥</p>
<p><strong>श्रीधर-स्वामी (भावार्थ-दीपिका) : निम्नं</strong> <strong>कूलं</strong> नतम् उन्नतं च स्थानम् ॥३७॥</p>
<hr>
<p><strong>वंशीधरः (भावार्थ-दीपिका-प्रकाशः) : तावत्</strong>-तदा । <strong>जलमयं</strong> प्रचुर-जलम् । <strong>किञ्चन</strong> तृण-कण्टकादि च ॥३७॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> च-काराभ्यां द्वयोर् अपि प्राधान्यम्, यौगपद्यात् । <strong>निम्नं</strong> नीच-स्थानं <strong>कूलं</strong> च तटम् उन्नतं <strong>किञ्चन</strong> न प्रकर्षेणाज्ञायत । किञ्चित् सम्यङ् न ज्ञातम् अस्माभिः । यतो <strong>जल</strong>-<strong>मयं</strong> जलेन प्लावितम् इत्य् अर्थः ॥३७॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> च-काराभ्यां द्वयोर् अपि प्राधान्यं यौगपद्यात् <strong>निम्नं</strong> नीचं स्थानं <strong>कूलं</strong> च तटमुन्नतं किञ्चानेन प्रकर्षेणाज्ञायत किञ्चिद् अपि सम्यक् न ज्ञातम् अस्माभिः यतो <strong>जलमयं</strong> जलेन प्लावितम् इत्य् अर्थः ॥३७॥</p>
<hr>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः), विश्वनाथ-चक्रवर्ती (सारार्थ-दर्शिणी) :</strong> <em>न व्याख्यातम्।</em></p>
<hr>
<p><strong>॥ १०.८०.३८ ॥</strong></p>
<p>वयं भृशं तत्र महानिलाम्बुभिर्</p>
<p>निहन्यमाना मुहुर् अम्बु-सम्प्लवे ।</p>
<p>दिशोऽविदन्तोऽथ परस्परं वने</p>
<p>गृहीत-हस्ताः परिबभ्रिमातुराः ॥</p>
<p><strong>श्रीधर-स्वामी (भावार्थ-दीपिका) :</strong> अम्बूनां सम्प्लवो व्यमिश्रणं यस्मिन्न् एकोदके तस्मिन् वन इत्य् अर्थः । परिबभ्रिम भृञ् भरणे इति धातो रूपम् । परि परितो ब<sup id="fnref:31"><a href="#fn:31" class="footnote-ref" role="doc-noteref">31</a></sup>भ्रिम । इड्-आगमश् छान्दसः । भारान् धृतवन्त इत्य् अर्थः ॥३८॥</p>
<hr>
<p><strong>वंशीधरः (भावार्थ-दीपिका-प्रकाशः) : तत्र</strong> <strong>वने</strong> इत्य् अर्थ इति-मार्गादीनां जलाच्छादितत्वेनैकोदकतयाप्रतीयमान इति भावः । इत्य् अर्थ इति-सभारा इतस् ततो अगच्छाम इति भावः ।</p>
<p>गमनस्य परि-शब्दावगतत्वाद् इति ॥३८॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> महद्भिर् अनिलैर् अम्बुभिश् च वृष्टि-जलैर् <strong>मुहुर्</strong> नितरां हन्यमानाः । अथ अत आतुरा विवशाः सन्तो बभ्रिम बभ्रमिमेत्य् अर्थः ॥३८॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> परितो बभ्रिम बभ्रमिम इत्य् अर्थः । भ्रम-धातोष्टिलोप आर्षः ॥३८॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> परिबभ्रिम परितो भ्रमणं करवाम इन्धन-भारम् अवहाम वा भ्रम-धातोर् भृञ्-धातोर् वा छान्दसः प्रयोगः ॥३८-३९॥</p>
<hr>
<p><strong>॥ १०.८०.३९ ॥</strong></p>
<p>ए<sup id="fnref:32"><a href="#fn:32" class="footnote-ref" role="doc-noteref">32</a></sup>तद् विदित्वा उदिते रवौ सान्दीपनिर् गुरुः ।</p>
<p>अन्वेषमाणो नः शिष्यान् आचार्योऽपश्यद् आतुरान् ॥</p>
<p><strong>श्रीधर-स्वामी (भावार्थ-दीपिका) :</strong> <em>न व्याख्यातम्।</em></p>
<hr>
<p><strong>वंशीधरः (भावार्थ-दीपिका-प्रकाशः) :</strong> एतत् इन्धनार्थम् अस्मत्-प्रेषणम् । <strong>विदित्वा</strong> भार्यातो\ऽवगम्य । <strong>आतुरान्</strong> क्लिष्टान् ॥३९॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> एतत् महा-वात-वृष्ट्य्-आदिनास्माकं वने वास-दुःखादिकं ज्ञात्वा, अनुदितेऽप्य् अन्वेषमाण इतस् ततोऽन्व्यिष्यन् । यत आचार्यः सदाचारे साधुः परम-सद्-वृत्त इत्य् अर्थः ॥३९॥</p>
<hr>
<p><strong>जीव-गोस्वामी (लघु-वैष्णव-तोषणी) : एतद्</strong> अस्मद्-दुःखं <strong>विदित्वा</strong> वितर्क्य गुरुर् महान् अपि ॥३९॥</p>
<hr>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः), विश्वनाथ-चक्रवर्ती (सारार्थ-दर्शिणी) :</strong> <em>न व्याख्यातम्।</em></p>
<hr>
<p><strong>॥ १०.८०.४० ॥</strong></p>
<p>अहो हे पुत्रका यूयम् अस्मद्-अर्थेऽतिदुःखिताः ।</p>
<p>आत्मा वै प्राणिनां प्रेष्ठ<sup id="fnref:33"><a href="#fn:33" class="footnote-ref" role="doc-noteref">33</a></sup>स् तम् अनादृत्य मत्-पराः ॥</p>
<p><strong>श्रीधर-स्वामी (भावार्थ-दीपिका) :</strong> उवाच कृपया श्लोक-त्रयीम् । यथा वयं कृतार्था इत्य् आह&mdash;<strong>अहो</strong> इति । <strong>आत्मा</strong> देहः ॥४०॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> यया श्लोक-त्रय्या । तमात्मानम् । अनादृत्यागणय ॥४०॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) : अहो</strong> खेदे । <strong>हे</strong> पुत्रकाः ! इत्य् अतिस्नेहात् । अस्माकम् अर्थे प्रयोजनार्थम् । <strong>अस्मद्</strong> इति भार्याद्य्-अपेक्षया । किं चात्मेति । <strong>वै</strong> प्रसिद्धौ । <strong>मत्</strong>-परा बभूविथ ॥४०॥</p>
<hr>
<p><strong>जीव-गोस्वामी (लघु-वैष्णव-तोषणी) : अहो</strong> इति य <strong>आत्मा</strong> <strong>प्राणिनां</strong> प्रेष्ठस् <strong>तम्</strong> अप्य् <strong>अनादृत्य</strong> <strong>मत्पराः</strong> सन्तो <strong>यूयम् अस्मद्</strong> अर्थे दुःखिता जाता इत्य् अर्थः । मद् इत्य् एकत्वं निर्दिशन्न् अप्य् <strong>अस्मद्</strong> इति बहुत्वं निर्दिशन् **मत्-**सम्बन्धिष्व् अपि तत्परा जाता इति व्यनक्ति स्म ॥४०॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> उवाच चेत्य् आह त्रिभिः&mdash;<strong>अहो</strong> इति ॥४०॥</p>
<hr>
<blockquote>
<p><strong>॥ १०.८०.४१-४२ ॥</strong> &gt;
<strong>एतद् एव हि सच्-छिष्यैः कर्तव्यं गुरु-निष्कृतम् ।</strong> &gt;
यद् वै विशुद्ध-भावेन सर्वार्थात्मार्पणं गुरौ ॥ &gt;
तुष्टोऽहं भो द्विज-श्रेष्ठाः सत्याः सन्तु मनोरथाः । &gt;
छन्दांस्य् अयात-यामानि भवन्त्व् इह परत्र च ॥</p></blockquote>
<p><strong>श्रीधर-स्वामी (भावार्थ-दीपिका) :</strong> गुरोर् निष्कृतं प्रत्युपकारः । सर्वे अर्थाः यस्मात् स आत्मा देहस् तस्यार्पणं विनियोगः ॥४१॥</p>
<p><strong>अयात</strong>-<strong>यामानि</strong> यातो यामो यस्य पक्वस्यान्नस्य तद्-गत-सारं भवति तद्वद् अन्यद् अपि गत-सारं गौण्या वृत्त्या या<sup id="fnref:34"><a href="#fn:34" class="footnote-ref" role="doc-noteref">34</a></sup>तयामम् इत्य् उच्यते । अगत-साराणि छन्दांसि मत्तोऽधीयमानानि <strong>भवन्त्व्</strong> इत्य् अर्थः ॥४२॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> इयद् <strong>एव</strong> [<strong>एतद् एव</strong>-इत्य् अत्र इयद् <strong>एव</strong>-पाठे\ऽयम् अर्थः] । एतावन्-मात्रम् <strong>एव</strong> ॥४१॥</p>
<p>गौण्या वृत्त्या-शोणो धावतीतिवत् तत्-तद्-गुण-सम्बन्धाद्गौणी वृत्तिर् भवतीति । इत्य् अर्थ इति-मत्तो\ऽधीतं सकलम् <strong>इह</strong> <strong>परत्र</strong> च सफलं भवत्व् इति भावः ॥४२॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> अतो <strong>गुरु</strong>-सेवा युष्माकम् अधुना सुसम्पन्नेत्य् आह&mdash;इयद् इति । हि निश्चये । <strong>वै</strong> <strong>एव</strong> । यद् <strong>एव</strong> । एवाद्य्-अव्यय-त्रयेण तद्-अन्यन् निरस्तम् । अतो वो युष्मान् प्रति तुष्टोऽहम् । हे <strong>द्विज</strong>-<strong>श्रेष्ठाः</strong> ! इत्य् अभीष्ट-सिद्धेः । यद् वा, तच् च युष्माकं साद्गुण्येनैवेति भावः । यद् वा, द्विजेषु श्रेष्ठा ये मनोरथा इहास्मिन् लोके <strong>परत्र</strong> च <strong>सत्याः</strong> सफलाः <strong>सन्तु</strong> । कथं ? तद् आह&mdash;छन्दांसीति मन्त्रा वेदा वा सर्वे । अन्यत् तैर् व्याख्यातम् ।</p>
<p>यद् वा, इहास्मिन् जन्मनि परस्मिंश् च भवन्तु स्वयं स्फुरन्त्व् इत्य् अर्थः ॥४१-४२॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> अतो <strong>गुरु</strong>-सेवा युष्माकं सुसम्पन्नेत्य् आह&mdash;इयद् इति ॥४१॥</p>
<p>अतो वो युष्मान् प्रति तुष्टो\ऽहं । हे द्विज-श्रेष्ठाः इत्य् अभिष्ट-सिद्धेः । यद् वा, तच् च युष्माकं साद्गुण्येनैवेति भावः । यद् वा, द्विजेषू श्रेष्ठा ये मनो-रथा इहास्मिन् लोके परत्र च सत्याः साफलाः सन्तु । कथम् ? तद् आह&mdash;छन्दांसीति । मन्त्रा वेदा वा सर्वे अन्यत् तैर् व्याख्यातम् । यद् वा, इहास्मिन् जन्मनि परंस्मिश् च भवन्तु स्वयं स्फुरन्तित्य् अर्थः ॥४२॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> गुरोर् <strong>निष्कृतम्</strong> ऋण-शोधनं सर्वेऽर्थाः ममतास्पदम् आत्मा अहन्तास्पदं च तयोर् अर्पणम् ॥४१॥</p>
<p><strong>अयात</strong>-<strong>यामानि</strong> अगत-सारानि । जीर्णं च परिभुक्तं च यातयामम् इदं द्वयम् इत्य् अमरः ॥४२॥</p>
<hr>
<p><strong>॥ १०.८०.४३ ॥</strong></p>
<p>इत्थं-विधान्य् अनेकानि वसतां गुरु-वेश्मनि ।</p>
<p>गुरोर् अनुग्रहेणैव पुमान् पूर्णः प्र<sup id="fnref:35"><a href="#fn:35" class="footnote-ref" role="doc-noteref">35</a></sup>शान्तये ॥</p>
<p><strong>श्रीधर-स्वामी (भावार्थ-दीपिका) : इत्थं</strong>-<strong>विधान्य्</strong> एवं प्रकाराण्य् <strong>अनेकानि</strong> वृत्तानि किं त्वया स्मर्यन्त इति शेषः । फलितम् उपसंहरति, <strong>गुरोर्</strong> इति ॥४३॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> फलितं **गुरु-**सेवन-लब्धं वस्तु । प्रशान्तये मोक्षाय । पूर्ण ऐहिकाम् उष्मिक-सुख-भोगेन विरक्तः सन् । एवकारेण&mdash;</p>
<blockquote>
<p>न यत्-प्रसादायुत-भाग-लेशमन्ये च देवा गुरवो जनाः स्वयम् । &gt;
कर्तुं समेताः प्रभवन्ति पुंसस् तम् ईश्वरं त्वां शरणं प्रपद्ये &gt; ॥ [भा।पु। ८.२४.४९] इति सूचितम् ॥४३॥</p></blockquote>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> प्रशान्तये प्रकृष्ट-सुखाय । तेन पूर्णो भवति । किं वा, अनुग्रहेण पूर्ण एव प्रशान्तये भवतीत्य् अर्थः । अस्माभिः कृत्वा किम् अनिर्वृतम् । किन्तु अस्माकं सर्वम् एव सुसम्पन्नम् इत्य् अर्थः ॥४३॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> इत्थम् इत्य् अर्धकम् । <strong>गुरोर्</strong> इत्य् अपि सर्व-काम-पूर्णो भवति प्रशान्तये प्रकृष्ट-सुख-स्वरूपाय मोक्षाय श्री-भगवद् अनुभवाय च भवतीत्य् अर्थः ॥४३॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> अनेकानीति वृत्तान्य् अभूवन्न् इति शेषः ॥४३॥</p>
<hr>
<p><strong>॥ १०.८०.४४ ॥</strong></p>
<p><strong>श्री-ब्राह्मण उवाच&mdash;</strong></p>
<p>किम् अस्माभिर् अनिर्वृत्तं देव-देव जगद्-गुरो ।</p>
<p>भवता सत्य-कामेन येषां वासो गुरोर्<sup id="fnref:36"><a href="#fn:36" class="footnote-ref" role="doc-noteref">36</a></sup> अभूत् ॥</p>
<p><strong>श्रीधर-स्वामी (भावार्थ-दीपिका) : अस्माभिः किम् अनिर्वृत्तम्</strong> असम्पन्नं, <strong>येषाम्</strong> अस्माकं <strong>भवता</strong> सह <strong>वासोऽभूत्</strong> ॥४४॥</p>
<hr>
<p><strong>वंशीधरः (भावार्थ-दीपिका-प्रकाशः) : किम्</strong> <em>असम्पन्नं</em> ? किन्तु सर्वम् एव सम्पन्नम् एव । <strong>सत्य-कामेन</strong> सत्य**-**सङ्कल्पेन । <strong>गुराव्</strong> इति सामीपिकाधारे सप्तमी, गुरु-गृह इत्य् अर्थः॥४४॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> तत्र हेतुम् आह&mdash;<strong>देव-देव</strong> इत्य् आदि । हे <strong>देवानां</strong> श्री-ब्रह्मादीनाम् अपि <strong>देव</strong> ! पूज्येति हे जगतो <strong>गुरो</strong> ! इति च तथा <strong>सत्य-कामेन</strong> इच्छा-मात्रेण सद्यः-सिध्यत्-सर्वार्थेन । किं वा, सद्यः-सफल-भक्त-मनोरथकेनेति <strong>गुरौ</strong> वासायोग्यतोक्ता, तथाप्य् <strong>अभूत्</strong> ॥४४॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> सङ्क्षेपेण सर्वोत्तरम् आह&mdash;<strong>किम्</strong> इति द्वाभ्याम् । <strong>अस्माभिर्</strong> हेतुभिः <strong>किम् अनिर्वृत्तं</strong> ? किन्त्व् अस्माकं भवतां पृष्टम् अपृष्टं सर्वम् एव सुसम्पन्नम् इत्य् अर्थः । तत्र हेतुम् आह&mdash;<strong>देव</strong>-<strong>देव</strong> इत्य्-आदि-सम्बोधनाभ्याम् । यथा, <strong>सत्य-कामेन</strong> इति च ॥४४॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) : किम्</strong> <strong>अनिर्वृत्तम्</strong> ? अपि तु सर्वम् एव निर्वृत्तं सुसम्पन्नम् इत्य् अर्थः । <strong>सत्य-कामेन</strong> सत्य-सङ्कल्पेनेति भवतो गुरुकुल-वासः स्वेच्छाधीनः समिद्-वहने वात-वर्षादि कृच्छ्राम् अपि गुरु-भक्ति-ज्ञापकस्य तव स्वेच्छाधीनम् एवान्यथा वातादीनां का खलु त्वयि शक्तिः, भीषास्माद् वातः पवते [तै।उ। २.८.१] इत्य्-आदि-श्रुतेः ? अस्माकं तु तत्र तत्-साहित्यं महा-भाग्य-फलम् इति भावः ॥४४॥</p>
<hr>
<p><strong>॥ १०.८०.४५ ॥</strong></p>
<p>यस्य च्छन्दो-मयं ब्रह्म देह आवपनं विभो ।</p>
<p>श्रेयसां तस्य गुरुषु वासोऽत्यन्त-विडम्बनम् ॥</p>
<p><strong>श्रीधर-स्वामी (भावार्थ-दीपिका) :</strong> भवतस् तु सर्वम् एतद् विडम्बन-मात्रम् इत्य् आह&mdash;<strong>यस्य</strong> इति । <strong>छन्दो-मयं</strong> वेदाख्यं <strong>ब्रह्म</strong> । तथा <strong>श्रेयसाम्</strong> <strong>आवपनं</strong> तद्-उद्भव-स्थानं <strong>देहो</strong> मूर्तिर् <strong>यस्य,</strong> <strong>तस्य</strong> तव ॥४५॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> एतत् कथनं तु सामान्यत एव, न तु त्वाम् उद्दिश्येत्य् आह&mdash;<em>भवत</em> इति । <strong>श्रेयसां</strong> तपो-यज्ञ-दानादि-फलानाम् । आसमन्ताद् उप्यते बीज-रूपेण सन्तन्यते\ऽन्नादि यत्र तद् <strong>आवपनम्</strong> । <strong>यस्य</strong> तवेति अनुकरणं लोक-सङ्ग्रहार्थम् एवेति भावः ॥४५॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> तद् एव प्रपञ्चयंस् तद्-वासे कारणम् आह&mdash;<strong>यस्य</strong> इति । अनेन तथा <strong>विभो</strong> ! हे सर्वैश्वर्य-पूर्ण ! इत्य् अनेन च वेदार्थं तत्-फल-श्रेयोऽर्थं च गुरु-गृह-वासः परिहृतः ।</p>
<p>ननु तर्हि किम् अर्थं ? तत्राह&mdash;<strong>अत्यन्तं</strong> <strong>विडम्बनम्</strong>, ड-लयोर् एकत्वाद् विलम्बनं लोक-शिक्षणाश्रयणम् इत्य् अर्थः । <strong>गुरुष्व्</strong> इति बहुत्वं श्री-रघुनाथाद्य्-अवतारे श्री-विश्वामित्राद्य्-अपेक्षया । यद् वा, श्री-भगवद्-गुरुत्वेन भक्त्या गौरवात् । अन्यत् तैर् व्याख्यातम् ।</p>
<p>यद् वा, <strong>श्रेयसाम् आवपनम्</strong> उद्भव-कारणं <strong>ब्रह्म</strong> <strong>देह</strong> एका मूर्तिह् । यद् वा, देहे विषये श्री-पुरुषावतारे श्री-ब्रह्मावतारे च वेदस्य तन्-मुखोद्भवत्वात् । अन्यत् समानम् ॥४५॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> तर्हि ममाध्ययनादिना किं ? तत्राह&mdash;<strong>यस्य</strong> इति । छन्दो-<strong>मयं</strong> वेद-प्रधानं तद् एक-गम्यम् अत एव <strong>श्रेयसां</strong> सर्व-पुरुषार्थानाम् उद्भव-स्थानं च यद्-वस्तु तद् एव <strong>यस्य</strong> देहः अत्यन्त-<strong>विडम्बनम्</strong> अनुकरण-मात्रं लीला-कौतुकम् एवेति यावत् ॥४५॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) : छन्दो-मयं</strong> <strong>ब्रह्म</strong> एव <strong>यस्य</strong> तव <strong>देहः</strong> । <strong>श्रेयसां</strong> सर्वेषाम् <strong>आवपनं</strong> क्षेत्रम् ॥४५॥</p>
<p>इति सारार्थ-दर्शिन्यां हर्षिण्यां भक्त-चेतसाम् ।</p>
<p>दशमेऽत्राशीतितमः सङ्गतः सङ्गतः सताम् ॥</p>
<hr>
<hr>
<p>(१०.८१)**</p>
<p><strong>अथैकाशीतितमोऽध्यायः</strong></p>
<h2 id="सदमन-सव-पर-परतयगमन-ततर-भगवद-दततम-ऐशवरयम-उपलभय-भगवद-वतसलय-गण-गनम-">सुदाम्नः स्व-पुरी-प्रत्यागमनं तत्र भगवद्-दत्तम् ऐश्वर्यम् उपलभ्य भगवद्-वात्सल्य-गुण-गानम् ।</h2>
<p><strong>॥ १०.८१.१ ॥</strong></p>
<p><strong>श्री-शुक उवाच&mdash;</strong></p>
<p>स इत्थं द्विज-मुख्येन सह सङ्कथयन् हरिः ।</p>
<p>सर्व-भूत-मनो-ऽभिज्ञः स्मयमान उवाच तम् ॥</p>
<p><strong>श्रीधर-स्वामी (भावार्थ-दीपिका) :</strong></p>
<p>एकाशीतितमे सख्युर् जग्ध्वा पृथुक-तण्डुलान् ।</p>
<p>श्रियं निर्मितवान् इन्द्र- दुर्लभां तु तद्-आश्रमे ॥</p>
<p><strong>सङ्कथयन्</strong> सुख-गोष्ठीः कुर्वन् । <strong>सर्व</strong>-भूतानां मनसो<strong>ऽभिज्ञः</strong> । मद्-अर्थं पृथुकान् आनीय दातुं लज्जित इति जानन्न् इत्य् अर्थः ॥१॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> जग्ध्वा भक्षयित्वा । तद् आश्रये तद्-गृहे । स <strong>हरिः</strong> । इत्य् अर्थ इति । राज-राजाधिपे भगवति बहु-सु-स्वाद्वन्न् आद्य-शनकर्तरि दरिद्र-जनाशनार्हम् इदम् अन्नम् अहं कथं दास्यामीति व्रीडितो\ऽयं ज्ञातवान् इति भावः ॥१॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> अस्मिन् अध्याये केवलम् अष्टात्रिंश-साङ्ख्यक-श्लोकस्य व्याख्यानं कृतम् ॥१॥</p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> स निजाशेष-भगवत्ता-प्रकटनेनानिर्वचनीय-माहात्म्यो <strong>हरिः</strong> सर्वेषां तस्य वा मनोहरो भगवान् । द्विजेषु विप्रेषु <strong>मुख्येन</strong> तत्-प्रिय-सखत्वाच्-छ्रेष्ठेन <strong>सह</strong> । अत एव सङ्कथयन्, इत्य् अन्योन्यं प्रहर्षोदय उक्तः । <strong>स्मयमानः</strong> तावता प्रयत्नेन सन्तोषात् तं ब्राह्मणम् <strong>उवा</strong>च ॥१॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> स इति युग्मकम् । सः पूर्व-वर्णित-ब्रह्मण्यत्व-भकत-सौहृद्यादि-गुणः यतो <strong>हरिः</strong> **सर्वमनो-**हरत्वात्-तन्-नामैवासौ अत एव द्विजेषु <strong>मुख्येन</strong> तत्-प्रिय-सखत्वाच्-छ्रेष्ठेन तेन <strong>सह</strong> <strong>सङ्कथयन्</strong> सङ्कथा-रसेन तमानन्दयन्न् इत्य् अर्थः । तत्र हेतुः, सर्वेति । तत्र हेतुर्-भगवान् इति । तत्र च वैशिष्ट्यं कृष्ण इति <strong>सर्व-भूत-मनो</strong> \ऽभिज्ञ इति मद् अर्थं दूरस्तावता प्रयासेन पृथुक-तण्डुलाः समानीताः दृष्ट्वापि मद्-वैभवं तद् अर्थम् आनीतं कथं क्षेप्तव्यम् इति प्रेम्णा जलादौ न विक्षिप्ताः सम्प्रत्य् अपि यत्नेनैव रक्षिताः तथापि दातुं लज्जत इति च सङ्कथने जानन्न् इत्य् अर्थः । अत एव स्मयमानः प्रेम्णा तं ब्राह्मणं प्रकर्षेण कौतुक-रस-प्रसाद-सानन्दत्वेन ईक्षन् ईक्षमाणश् च तच् च निरीक्षणेन कदायं दास्यतीत्य् अनुसन्धानेन इत्य् अर्थः । तद्-ग्रन्थि-निरीक्षणेनोपलक्षित इति वा तथापि यतो ब्रह्मण्यः ब्राह्मण-जाताव् एव तावत्-सहजहितः किमुत तादृशीत्य् अर्थः ततो\ऽप्य् अदत्ते प्रहसन् मत्-प्रजावत्या यद् उपायनं दत्तं तद्-भवान् कथं गोपयतीति परिहसन्न् <strong>उवा</strong>च यतः प्रियं सखायम् इति खलु वाक्यालङ्कारो तद् एवं सतां गतिः स एव सतां परमाश्रय इत्य् अर्थः ॥१-२॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>जीव-गोस्वामी (बृहत्-क्रम-सन्दर्भः) :</strong> अस्मिन् अध्याये केवलम् अष्टात्रिंश-साङ्ख्यक-श्लोकस्य व्याख्यानं प्राप्यते।</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong></p>
<p>एकाशीतितमे भुक्त-पृथुको\ऽस्मै परोक्षतः ।</p>
<p>दत्त्वाप्य् अतुल-सम्पत्तिं स्वं मेने ऋणिनं <strong>हरिः</strong> ॥</p>
<p><strong>सर्व</strong>-भूतानाम् अपि किम्-पुनस् तस्य मनसो\ऽभिज्ञ इति मद् अर्थं पृथुकान् आनीयापि दातुं लज्जत इति सहसैव जानन्न् इत्य् अर्थः । <strong>स्मयमान</strong> इति तवैतत् उपायनम् अहं व्यक्ती-करिष्याम्य् एवेति द्योतयामास तं ब्राह्मणं ब्रह्मण्य इति तस्य ब्राह्मणत्वे स्वयं तस्य भजनीय इत्य् अर्थः । प्रहसन्न् इति मल्-लोभ-नीयमानीतं वस्तु कियन्तं क्षणं त्वं स्वकक्षे निह्रोष्यसीति स्व-प्रागल्भ्य-प्रद्योतकः प्रहासः प्रेम्णा निरीक्षणेनेति प्रेम-पूर्वकं यत् कक्षस्थ-पृथुक-ग्रन्थि-निरीक्षणं तेन उपलक्षितः तं प्रेक्षमाण इति तव् एदं धमनि-सन्ततत्वम् इदं च कुचेलत्वम् अत्रत्य् अजनानां विस्मय-रस-पोषक-मतः-परम् अपि श्वस्तन-प्रहरद्वय-पर्यन्तं स्थास्यति न ततः-परम् इति भावः । सर्वत्र हेतुः सतां गतिर् इति ॥१-२॥</p>
<hr>
<p><strong>॥ १०.८१.२ ॥</strong></p>
<p>ब्रह्मण्यो ब्राह्मणं कृष्णो भगवान् प्रहसन् प्रियम् ।</p>
<p>प्रेम्णा निरीक्ष<sup id="fnref:37"><a href="#fn:37" class="footnote-ref" role="doc-noteref">37</a></sup>णेनैव प्रेक्षन् खलु सतां गतिः ॥</p>
<p><strong>श्रीधर-स्वामी (भावार्थ-दीपिका) : प्रहसन्</strong> क्ष्वेलीं कुर्वन् ॥२॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> क्ष्वेलिङ् क्ष्वेलिस्यात्-सवयोहास्ये इति निरुक्तिः ॥२॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> यतो <strong>ब्रह्मण्यो</strong> ब्राह्मण-हितकारी किं च, <strong>प्रहसन्</strong> यतः <strong>प्रियम्</strong> । सर्व-भूत-मनो\ऽभिज्ञत्वे हेतुः&mdash;<strong>भगवान्</strong> सर्वैश्वर्य-युक्तः, यतः कृष्णः यद् वा, प्रियत्वे हेतुः <strong>ब्राह्मणं</strong> सहैव वेदार्थ-तत्त्वाभिज्ञम् इत्य् अर्थः । किं च, स्वयं ब्रह्मण्यः प्रहसने हेत्व् अन्तरं-कृष्णः सर्व-चित्ताकर्षक-लीलः । किं च <strong>भगवान्</strong> सर्व-सद्-गुण-पूर्ण इति । अतः <strong>प्रेम्णा</strong> यन्-निरीक्षणम् अवलोकनं तेन <strong>प्रेक्षन्</strong> प्रेक्षमाणः यतः <strong>सतां</strong> भक्तानां <strong>गतिः</strong> परमाश्रयः । एतत्-पद्यार्धं न सार्वत्रिकम् ॥२॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (लघु-वैष्णव-तोषणी क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> <em>न व्याख्यातम्।</em></p>
<hr>
<p><strong>॥ १०.८१.३ ॥</strong></p>
<p><strong>श्री-भगवान् उवाच&mdash;</strong></p>
<p>किम्<sup id="fnref:38"><a href="#fn:38" class="footnote-ref" role="doc-noteref">38</a></sup> उपायनम् आनीतं ब्रह्मन् मे भवता गृहात् ।</p>
<p>अण्व् अप्य् उपाहृतं भक्तैः प्रेम्णा भूर्य् एव मे भवेत् ।</p>
<p>भूर्य् अप्य् अभक्तोपहृतं न मे तोषाय कल्पते ॥</p>
<p><strong>श्रीधर-स्वामी (भावार्थ-दीपिका) :</strong> लज्जया त्व-कथयतस् ताम् अपनुदन्न् आह&mdash;अण्व् अपीति द्वाभ्याम् ॥३॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> तां लज्जाम् । दरिद्रस्य मम भूरि-द्रव्यासत्त्वात् । भवतो महतो\ऽल्पं तुष्टि-करं <strong>न</strong> स्याद् इति नानीतम् इति चेदाह&mdash;आण्वपीति । भक्तैर् भक्ति-युक्तैः प्रेम्णान्तरप्रीत्या । <strong>उपाहृतं</strong> सम्शङ्कयाह । एतेन-द्रव्य-भूरित्वाभूरित्वे मत्-प्रीतौ <strong>न</strong> हेतू किन्तु भक्तिर् एवेत्य् उक्तम् ॥३॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) : किम् आनीतं</strong> तत्-कथय देहि वेति शेषः । हे <strong>ब्रह्मन्न्</strong> इति । विप्र! स्वाभाविक-वदान्यत्वेन तद्-<strong>भवता</strong> निह्नितुं नोपयुज्यत इति भावः एवं प्रहसनं वोह्यम् । भक्तैस् तत्रापि <strong>प्रेम्णा</strong> किं वा, भक्तत्वाद् <strong>एव</strong> प्रेम्णोपहृतं समर्पितम् । यद् वा, भक्ति-विषयक-मत्-<strong>प्रेम्णा</strong> <strong>भूर्येव</strong> <strong>भवेत्</strong> अभक्तै-रूपहृतं तु <strong>न</strong> <strong>कल्पते</strong> योग्यं <strong>न</strong> समर्थं वा <strong>न</strong> भवति । पाठान्तरे\ऽपि कथञ्चित् कैश्चिद्-भक्तोपहृतम् अति अर्थः, स <strong>एव</strong> ॥३॥</p>
<hr>
<p><strong>जीव-गोस्वामी (लघु-वैष्णव-तोषणी) : किम्</strong> इत्य् अर्धकम् । <strong>किमानीतं</strong> तत्-कथयेति देहि वेति शेषः । हे <strong>ब्रह्मन्न्</strong> इति । वेदार्थविदा त्वया मद् अर्थम् <strong>आनीतं</strong> स्वयं ग्रहीतुं <strong>न</strong> युज्यत इति स-नर्म-भावः तत्रापि **गृहात्-**पत्नीतः सकाशाद् इति पूर्ववत् किं च, भवान् मित्रोचितं <strong>न</strong> व्यवहरति यत्-परम-पति-व्रतया पत्न्या-प्रेरितो\ऽपि मां याचितुं सङ्कुचति अहं तु तद् उचित-स्वच्छ-व्यवहारपरः यतो याचित्वैव गृह्णामीति परिहासं परित्यज्य तं प्रोत्साहयन् यथार्थम् आह&mdash;अण्वपीति । स्वल्पम् <strong>अप्य्</strong> अन्नादिकं <strong>भक्तैः</strong> सादरैः तत्रापि प्रेम-वद्भिः <strong>प्रेम्णा</strong> यद् वा, भक्त-विषयक-मत्-<strong>प्रेम्णा</strong> <strong>भूर्येव</strong> <strong>भवेत्</strong> तावतैव बहुकाल-तृप्तिः स्याद् इत्य् अर्थः अभक्तैर् उपहृतं <strong>मे</strong> <strong>तोषाय</strong> <strong>न</strong> <strong>कल्पते</strong> <strong>न</strong> सम्पद्यते तेषु <strong>न</strong> किञ्चिद् अपि रोचत इत्य् अर्थः ॥३॥</p>
<hr>
<p><strong>जीव-गोस्वामी (क्रम-सन्दर्भः) : भक्तैः</strong> सादरैः तत्रापि प्रेम-<strong>भक्तैः</strong> <strong>प्रेम्णा</strong> ॥३-५॥</p>
<hr>
<p><strong>जीव-गोस्वामी (बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p>**विश्वनाथ-चक्रवर्ती (सारार्थ-दर्शिणी) : भवता-**गृहाद् इति भवादृशेन प्रियेण मादृशस्य प्रियस्य निकटं प्रति यत्-स्वगृहाच्चिराद् आगमनं तत् किं रिक्त-हस्त्वेन सम्भवेद् इत्य् अनुमानाद् <strong>एव</strong> विदितम् इति भावः । ननु तदत्य् अल्पम् एवातो\ऽत्र दर्शयितुम् अहं लज्जे इत्य् अत आह अण्वपीति ॥३॥</p>
<hr>
<p><strong>॥ १०.८१.४ ॥</strong></p>
<p>पत्रं पुष्पं फलं तोयं यो मे भक्त्या प्रयच्छति ।</p>
<p>तद् अहं भक्त्य्-उपहृतम् अश्नामि<sup id="fnref:39"><a href="#fn:39" class="footnote-ref" role="doc-noteref">39</a></sup> प्रयतात्मनः ॥</p>
<p><strong>श्रीधर-स्वामी (भावार्थ-दीपिका) :</strong> <em>न व्याख्यातम्।</em></p>
<hr>
<p><strong>वंशीधरः (भावार्थ-दीपिका-प्रकाशः) : तद्</strong>-दर्शयति-पत्रम् इति । विदुरस्य <strong>पत्रं</strong> गजेन्द्रस्य <strong>पुष्पं</strong> शबर्याः <strong>फलं</strong> रन्तिदेवस्य तोयम् इति एतेषां प्रीत्या समर्पित-पत्रादिभिर् एव तृप्तेः प्रसिद्धत्वात्-तत्-पत्रादि ॥४॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> अकिञ्चनत्वादिना अन्नाद्य् असद्भावे सति केवलं पत्रादिकम् अपि <strong>तोयं</strong> वेति विकल्पो\ऽत्रानुसन्धेयः । <strong>भक्त्या</strong> प्रेम्णा अतः प्रकर्षेण यच्छति <strong>अहं</strong> स्वयम् एवाश्नामि स्वीकरोमि । कुतः? भक्त्योपहृतं तत्-कुतः? <strong>भक्त्या</strong> विशुद्ध-चित्तस्य यद् वा, भक्त्यैवोपहृतं स्वीकृतं <strong>तद्</strong> <strong>अश्नामि</strong> । तत्र पत्र-पुष्पयोर् अशनायोग्यत्वे\ऽप्य् अशनं भक्ति-सुधासम्बन्ध-बलात् । तोयस्य पेयत्वे\ऽपि तत्-तत् छत्रि-न्यायेन तोयैकाहारापेक्षया वेति दिक् ॥४॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> असद्-भावे सति पत्रादीनां मध्ये यत्-किञ्चिल्-लभ्यते <strong>तद्</strong> एकम् अपीत्य् अर्थः । अत एव क्रमानुक्तिः <strong>भक्त्या</strong> प्रेम्णा अतः प्रकर्षेण यच्छति <strong>अहं</strong> स्वयम् एवाश्नामि स्वीकरोमि कुतः भक्तोपहृतं ततस् तेषाम् उपहरण-मात्रं मद् अशने कारणं न तु मन्त्रादिकम् अपीति भावः । पुनर् उक्ति-भक्तौ स्वलालसां ख्यापयति <strong>भक्त्य्</strong> उपहृतत्वे हेतुः <strong>प्रयतात्मनः</strong> विशुद्ध-चित्तस्य कामनान्तरशून्यस्येति यावत् । तत्र पत्र-पुष्पयोर् असनायोग्यत्वम् अप्य् अशननिर् देशस्ते अप्य् अश्नन्न् इवोपभुञ्जे किं वा भोज्याभावे ते <strong>अश्नामि</strong> फलतोये तु सुतराम् अश्नाम्येवेति गमयति तोयस्य पेयत्वे\ऽप्य् अशननिर् देशस्तोयारवत्-<strong>तद्</strong> एक-तृप्त्य् अपेक्षया ॥४॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> ननु निर्बुद्धिना यदा स्व-गृहादिदं त्व् अदर्थं गृहीतं <strong>तद्</strong>आ किम् अपि न विचारितम् अधुना तु विमृशामि त्व् अद्भक्षण-योग्यम् इदं न भवत्यतो न दीयत इत्यत आह&mdash;पत्रम् इति । अत्र <strong>भक्त्य् उपहृतम्</strong> इति पौनरुक्त्याद्-<strong>भक्त्य्</strong> एति न करणे तृतीया किन्तु सहार्थे तेन <strong>भक्त्या</strong> युक्तो मद्-भक्त-जनो यद्-ददाति तच् च भक्त्यैव उपहृतं चेत्-तर्हय् अश्नामि न तु कस्यचिद् अनुरोधेन इत्य् अर्थः । अयम् अर्थः वस्तु खलु स्वाद्व् अस्वादु वा भवतु किन्तु स्वाद्व् इदम् इति बुद्ध्या मद्-भक्तेन भक्त्यैव यत् दीयते तन्-मे अति स्वाद्व् एव भवेत्-तत्र न मे को\ऽपि विवेकस् तिष्ठतीति अश्नामीति घ्रेयम् अप्य् अनशनीयम् अपि पुष्पम् <strong>अहं</strong> भक्त-प्रेम-मोहितो\ऽश्नामि ननु देवतान्तर-भक्तस्य <strong>भक्त्य्</strong> उपहृतं वस्तु किं नाश्नासि यतो मद्-भक्त-जनो यद्-ददातीति ब्रूषे तत्र सत्यं नाश्नाम्येव् एत्य् आह&mdash;प्रयतात्मन इति । मद्-भक्त्यैव स शुद्धान्तः-करणो भवति नान्यथा यद् वा, भक्तौ प्रकर्षेण यतमान-मनसः अतस्-तस्यैवाश्नामि नान्यस्य इत्य् अर्थः ॥४॥</p>
<hr>
<p><strong>॥ १०.८१.५ ॥</strong></p>
<p>इत्य् उक्तोऽपि द्विजस् तस्मै व्रीडितः पतये श्रियः ।</p>
<p>पृथुक-प्रसृतिं राजन् न प्रायच्छद् अवाङ्-मुखः ॥</p>
<p><strong>श्रीधर-स्वामी (भावार्थ-दीपिका) :</strong> <em>न व्याख्यातम्।</em></p>
<hr>
<p><strong>वंशीधरः (भावार्थ-दीपिका-प्रकाशः) : तस्मै</strong> कृष्णाय । प्रसृतिम् अर्धाञ्जलिम् । अर्धाञ्जलौ तु प्रसृतिः इति यादवः ॥५॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> पृथुकानां प्रसृतिं चतुर्-मुष्टिभिः प्रसृतिस् तत्-परिमितान् चिपिटन् <strong>तस्मै</strong> प्रयत्नेनापि तदीयेन नायच्छत् । <strong>व्रीडितः</strong> अतो\ऽवाङ्मुखः सन् व्रीडायां हेतुः&mdash;<strong>श्रियः</strong> पतय इति ॥५॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> पृथुकानां प्रसृति चतुर्-मुष्टिभिः प्रसृतिः तत्-परिमितान् चिपिटान् <strong>तस्मै</strong> प्रकर्षेण स्वेच्छया नायच्छत् किन्तु <strong>व्रीडितः</strong> सन्न् अवाङ्-मुखो बभूव <strong>इत्य्</strong> अर्थः । व्रीडायां हेतुः <strong>श्रियः</strong> पतय इति ॥५॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> पृथुकानां <strong>प्रसृतिं</strong> मुष्टिचतुष्टयं व्रीडित <strong>इत्य्</strong> अत्र हेतुह् <strong>पतये</strong> श्रिय इति श्री-पतिं खलु कठोरविरसांश्चिपिटान् कथं भोजयामीति विमृश्येति भावः । **अवाङ्-**मुख इति भोः प्रभो । मा मां विडम्बय बहुशो याच्यमानो\ऽप्यहं तुभ्यमिदं <strong>न</strong> दास्यामीति मे सङ्कल्प इति विप्राभिप्रायः गृहादागमनसमये मद्भक्तस्यन् तव यः सङ्कल्पः स नान्यथा भवितुमर्हतीति भगवदभिप्रायः ॥५॥</p>
<hr>
<p><strong>॥ १०.८१.६ ॥</strong></p>
<p>सर्व-भूतात्म-दृक् साक्षात् तस्यागमन-कारणम् ।</p>
<p>विज्ञायाचिन्तयन् नायं श्री-कामो माभजत् पुरा ॥</p>
<p><strong>श्रीधर-स्वामी (भावार्थ-दीपिका) : सर्व</strong>-भूतानाम् आत्म-दृग् अन्तः-करण-साक्षी ॥६॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> तस्य सुदाम्नः । अयं सुदामा ॥६॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> साक्षाद् एव **सर्व-**भूतानाम् आत्म-<strong>दृक्</strong> यद् वा, अन्तर्याम्य् अपि साक्षाद्-भूतः प्राकट्यं प्राप्तः अतस् तस्य द्विजस्यागमने कारणं धनार्थम् आग्रहेण पत्न्याः प्रेरणं विज्ञाय सम्यग्-ज्ञात्वा अचिन्तयत् । किम्? तदाह&mdash;नेत्य् आदिना । **श्री-**कामः सन् पूर्व-जन्मनि मा मां नाभजत् । इति सख्यार्थम् एवाभजद् इति सूचितम् ॥६॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> तर्हि **श्री-**भगवांस् तु किं व्यवसितवान् इत्य् अपेक्षायाम् आह&mdash;सर्वेति सार्धैश् चतुर्भिः । साक्षाद् एव सर्वेषां भूतानाम् आत्मनां च <strong>दृक्</strong> द्रष्टा तद् अन्तर्यामी पुरुषः सो\ऽपि <strong>साक्षात्</strong>-तुल्यो\ऽन्यूनरूपो यस्य सः विष्टभ्याहम् इदं कृत्स्नम् एकांशेन स्थितो जगत् [गी। १०.४२] इति इतर-गृहीताभ्यः **साक्षात्-**प्रत्यक्ष-तुल्ययोः इत्य् अमरः विज्ञाय अपरोक्षतया ज्ञात्वा किम् अचिन्तयत्-तद् आह&mdash;नायम् इत्य्-आद्यधिकेनैकेन । **श्री-**कामः सन् <strong>पुरा</strong> पूर्व-जन्मनि मा मां नाभजन् इति सख्यार्थम् एवाभजद् इति सूचितम् ॥६॥ ।</p>
<hr>
<p><strong>जीव-गोस्वामी (क्रम-सन्दर्भः) :</strong> सर्वेषां भूतानामात्मनां च <strong>दृक्</strong> द्रष्टा तद् अन्तर्यामी पुरुषः सोऽपि **साक्षात्-**तुल्यो\ऽन्यून-रूपो यस्य सः ॥६-९॥</p>
<hr>
<p><strong>जीव-गोस्वामी (बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> आत्म**-दृक्** अन्तः-करण-साक्षी यद् वा, सर्वेषां भूतानाम् आत्मनां च <strong>दृक्</strong> द्रष्टा अचीन्तयत् सर्वज्ञो\ऽपि मद्-भक्तस्यास्य कथम् ईदृशं दारिद्र्यम् अभूद् इति तत्-प्रेमम् उग्धश्चिन्तयामास तत्-क्षण एव अधिगत-तत्त्वः स्व-गतम् आह&mdash;नायम् इति ।</p>
<p>ननु निष्काम-भक्तस्याप्य् अननुसंहितं फलं सद्-विषय-भोगो भवत्य् एव यद् उक्तं</p>
<blockquote>
<p>धर्मस्य ह्य् अपवर्गस्य नार्थो\ऽर्थायोपकल्पते । &gt;
नार्थस्य धर्मैकान्तस्य <strong>कामो</strong> लाभाय हि स्मृतः । &gt;
कामस्य नेन्द्रिय-प्रीतिः [भा।पु। १०.२०.९-१०] इति उच्यते</p></blockquote>
<p>निष्काम-भक्तस्य स्वभाव-भेदाद् अननुसंहितं फलं द्विधं स्यात् दिष्टम् अदिष्टं च यस्य विषय-भोग-मात्रे एव द्वेषस् तस्य विषय-भोगो नैव स्याद् इति भारतादौ तथा दर्शनाद् अतो\ऽस्य विप्रस्य प्राग्-एतज्-जन्मनि च भोगे द्वेष एव केवलं भार्यानुरोधाद्-भगवद्-दर्शन-लोभाच्-चायात इति ॥६॥</p>
<hr>
<p><strong>॥ १०.८१.७ ॥</strong></p>
<p>पत्न्याः पति-व्रतायास् तु सखा प्रिय-चिकीर्षया ।</p>
<p>प्राप्तो माम् अस्य दास्यामि सम्पदोऽमर्त्य-दुर्लभाः ॥</p>
<p><strong>श्रीधर-स्वामी (भावार्थ-दीपिका) :</strong> अमर्त्यानां देवानाम् अपि <strong>दुर्लभाः</strong> ॥७॥</p>
<hr>
<p><strong>वंशीधरः (भावार्थ-दीपिका-प्रकाशः) : अस्य</strong> सख्युः ॥७॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> ननु तर्हि कथम् अधुना धनार्थम् आगतः? तत्राह&mdash;पत्न्या इति । तत्-**प्रिय-**चिकीर्षायां हेतुः-पतिव्रतायाः इति । ननु तर्हि वदान्यानन्तरं कुतो न गतः? तत्राह&mdash;सखेति । मत्-सख्येन मय्य्-एवागमनं योग्यम् इति भावः ।</p>
<p>यद् वा, ननु तथापि स्वयं तद् अर्थम् आगन्तुं नार्हति तत्राह&mdash;सखेति । सख्येन ततो मत्-सन्दर्शनम् एव मुख्य-प्रयोजनम् इति । अतो\ऽस्य अस्मै <strong>दास्यामि</strong> यद् वा, <strong>अस्य</strong> स्वाधीना एव इत्य् अर्थः । यद् वा, साक्षात्-तं प्रत्यदानेन केवलं तत्-पत्नी-प्रीत्य् अर्थम् एव दानेन सम्बन्ध-मात्रापेक्षया सम्-प्रदानत्वाभावाद् अस्येति ॥७॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> ननु, तर्हि कथम् अधुना धनार्थम् आगतः तत्राह&mdash;पत्न्या इति । तत्-**प्रिय-**चिकीर्षायां हेतुः&mdash;पतिव्रताया इति करुणया धर्म-हानिभिर् याचेतेति भावः । अनेन सो\ऽपि सुष्ठु **पति-**सेवनार्थम् एव तमेनं मद्-याचनार्थं प्रेषितवतीति भावः ।</p>
<p>ननु तर्हि वदान्यान्तरं कुतो न गतः तत्राह सखेति मत्-सख्येन मय्य् एवागमनं योग्यम् अन्यत्र गमने सङ्कोचे च सति सख्यम् एव न स्याद् इति किं च, सख्येन मुख्यतया मत्-सन्दर्शनम् एव प्रयोजनम् इति भावः । अतः <strong>अस्य</strong> अस्मै <strong>दास्यामि</strong> यद् वा, <strong>अस्य</strong> स्वाधीना एव इत्य् अर्थः । यद् वा, साक्षात्-तं प्रत्य-दानेन केवलं तत्-पत्नीप्रीत्य् अर्थम् एव दानेन सम्बन्ध-मात्रापेक्षया सम्प्रदानत्वाभावाद् अस्येति ॥७॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> अत एव पुनः स्व-गतम् आह&mdash;पत्न्या इति । **पति-**व्रताया इत्य् अनेन तस्या अप्य् एतत् प्रेमानुरोधेनैव सकामत्वं स्वतस् <strong>तु</strong> परम-निःस्पृहत्वम् एवेत्य् अतो\ऽमर्त्यानां देवानाम् अपि <strong>दुर्लभाः</strong> ॥७॥</p>
<hr>
<p><strong>॥ १०.८१.८ ॥</strong></p>
<p>इत्थं विचिन्त्य वसनाच् चीर-बद्धान् द्वि-जन्मनः ।</p>
<p>स्वयं जहार किम् इदम् इति पृथुक-तण्डुलान् ॥</p>
<p><strong>श्रीधर-स्वामी (भावार्थ-दीपिका) :</strong> अति-जीर्णत्वाद् वसनस्य पुनस् तन्-मध्ये चीरेण <strong>बद्धान्</strong> ॥८॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> तन्-मत्रे वस्त्र-मध्ये । चीरेण वस्त्र-खण्डेन । इदं **चीर-**बद्धं <strong>किम्</strong> <strong>इति</strong> **द्वि-**जन्मनो वसनात् कक्षस्थ-सङ्कुचित-जीर्ण-वस्त्रात् <strong>स्वयं</strong> जहाराददौ ॥८॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> इत्थम् ईदृशं सम्यक् चिन्तयित्वेति अदत्तं नोपतिष्ठते <strong>इति</strong> न्यायेन तत्-सम्पत्-सिद्ध्य् अर्थं <strong>स्वयं</strong> तदीयं किञ्चित् स्वीकर्तुम् <strong>इति</strong> भावः । तथा च श्री-रुक्मिणी देवी वक्ष्यति एतावतालम् [भा।पु। १०.८५.१९] <strong>इति</strong> यद् वा, <strong>इत्थं</strong> तस्य परम-भक्तत्वं सञ्चिन्त्य स्वयम् एव <strong>जहार</strong> बलाद्-वृहीतवान् । कथं <strong>किम् इदम्</strong> इत्य् एवं वदन्न् <strong>इति</strong> शेषो वो वा । द्विजन्मन <strong>इति</strong> ब्राह्मण्येन वसनस्य <strong>पृथुक</strong>-तण्डुलानाम् अपि पावत्र्यादिकं ध्वनितम् ॥८॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> इत्थम् ईदृशं सम्यक् चिन्तयित्वेति अदत्त्वं नोपतिष्ठत <strong>इति</strong> न्यायेन तत्-सम्पत्-सिद्धय् अर्थं <strong>स्वयं</strong> तदीयं किञ्चित् स्वीकर्तुम् <strong>इति</strong> भावः । तथा च श्री-रुक्मिणी देवी वक्ष्यति । एतावतालम् <strong>इति</strong> । <strong>इत्थं</strong> तस्य परम-भक्तत्वं सञ्चिन्त्य स्वयम् एव <strong>जहार</strong> बलात् गृहीतवान् कथं <strong>किम् इदम्</strong> इत्य् एव वदन् <strong>स्वयं</strong> <strong>जहार</strong> बलाद्वृहीतवान् **द्वि-**जन्मन <strong>इति</strong> ब्राह्मण्येन वसनस्य <strong>पृथुक</strong>-तण्डुलानाम् अपि पावित्र्यादिकं ध्वनितम् ॥८॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> अतिजीर्णत्वाद्-वसनस्य पुनस् तन्-मध्ये चीरेण <strong>बद्धान्</strong> <strong>स्वयं</strong> स्वपाणिना कक्षाद् आकृष्य <strong>जहार</strong> ॥८॥</p>
<hr>
<p><strong>॥ १०.८१.९ ॥</strong></p>
<p>नन्व् एतद् उपनीतं मे परम-प्रीणनं सखे ।</p>
<p>तर्पयन्त्य् अङ्ग मां<sup id="fnref:40"><a href="#fn:40" class="footnote-ref" role="doc-noteref">40</a></sup> विश्वम् एते पृथुक-तण्डुलाः ॥</p>
<p><strong>श्रीधर-स्वामी (भावार्थ-दीपिका) : अङ्ग</strong> हे <strong>सखे</strong> । मं विश्वं विश्वात्मानं माम् ॥९॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> एतत्**-पृथुक**-तण्डुल-रूपम् अन्नम् ॥९॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> ननु वितर्के । <strong>एतद्</strong> एवोपनीतम् उपायनत्वेनानीतम्, न च मन्तव्यम् <strong>एतद्</strong> उपायन-योग्यं न स्याद् इति, मम **परम-**प्रियत्वादित्य् आह&mdash;<strong>मे</strong> **परम-**प्रीतिकरम् इति । तत्र हेतुः&mdash;हे <strong>सखे</strong>! इति सख्या त्वया आनीतत्वाद् इति भावः । न च मन्तव्यम् <strong>एतद्</strong> अल्पमपीति विश्वस्यापि तृप्तिं जनयितुं समर्थम् इत्य् आह&mdash;तर्पयन्तीति । अन्यत्-तैर् व्याख्यातम् ।</p>
<p>यद् वा, मद् अङ्ग-तुल्य-परमात्मीय इत्य् अर्थः । माम् इति किम् उच्यते <strong>विश्वम्</strong> अपि ॥९॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> ननु वितर्के <strong>एतद्</strong> एव <strong>उपनीतं</strong> न च मन्तव्यम् एतद् उपायनं योग्यं स्याद् इति मम **परम-**प्रियत्वादित्य् आह <strong>मे</strong> मम **परम-**प्रीतिकरम् इति तत्र हेतुः&mdash;हे <strong>सखे</strong> इति सख्या त्वयानीतत्वाद् इति भावः । न च मन्तव्यम् एतद् अल्पम् इत्य् अपि विश्वात्मनो मम तर्पकत्वाद्-विश्वस्यापि तृप्तिं जनयितुं समर्थम् इत्य् आह&mdash;तर्पयन्तीति । अन्यत्-तैः यद् वा, यतो माम् अतः सुतराम् अपि विश्वं यथा तरोर्-मूल-निषेचनेनेत्य्-आदि-न्यायात् ॥९॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> विरसमेतन्-मद-योग्यम् इति मा मन्येथा यथो <strong>मे</strong> <strong>परम-प्रीणनं</strong> नाप्य् अलं यतस् तर्पयन्तीत्य्-आदि ॥९॥</p>
<hr>
<p><strong>॥ १०.८१.१० ॥</strong></p>
<p>इति मुष्टिं सकृज् जग्ध्वा द्वितीयां जग्धुम् आददे ।</p>
<p>तावच् छ्रीर् जगृहे हस्तं तत्-परा परमेष्ठिनः ॥</p>
<p><strong>श्रीधर-स्वामी (भावार्थ-दीपिका) : इति</strong> वदन्न् एकां <strong>मुष्टिं जग्ध्वा</strong> । <strong>तत्</strong>-<strong>परा</strong> इति । अयं भावः&mdash;एतावता पुंस इहामुत्र च मत्-कटाक्ष-विलास-भूतानां सर्व-संपदां समृद्धयेऽलम् । अतः परं द्वितीय-मुष्ट्य्-अदनेन मा माम् एतद् अधीनां कुर्व् इति ॥१०॥</p>
<hr>
<p><strong>वंशीधरः (भावार्थ-दीपिका-प्रकाशः) : तावत्</strong> द्वितीय-मुष्टि-ग्रहण-काले । <strong>तत्-परा</strong> इति भगवद्-एक-निष्ठा । अत्राशयम् आह&mdash;<em>अयं भाव</em> इति । <em>एतावता</em> एक-मुष्टि-तण्डुलादनेन <em>अलं</em> पर्याप्तम् ॥१०॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> यावद् <strong>आददे</strong> <strong>तावद्</strong> एवेत्य् अतित्वरां बोधयति । अन्यथा भक्षितः स्यात् । <strong>परमेष्ठिनः</strong> परमेश्वरस्यापि <strong>हस्तं जगृहे</strong> । अतस् <strong>तत्-परा</strong> तद्-एकाधीना । यद् वा, परमेष्ठिन इति तावन्-मात्रेणैव सर्व-सम्पत्-सिद्धिः सूचिता । तच् च स्वयम् अभीव्यञ्जितव्यम् एव । अन्यत् तैर् व्याख्यातम् ।</p>
<p>यद् वा, परमेष्ठित्वेन तस्य तादृश-पृथुक-भक्षणायोग्यतोक्ता । किं च, <strong>तत्परा</strong> <strong>सा</strong> श्री-रुक्मिण्य् अपि प्रेम्णा तद्-भक्षणं सोढुम् अशक्तेति शीघ्रं <strong>हस्तं</strong> <strong>जगृह</strong> <strong>इति</strong> भावः । अन्यत् समानम् ॥१०॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> यावद् <strong>आददे</strong> <strong>तावद्</strong> एवेत्य् अतित्वरां बोधयति, अन्यथा भक्षिता स्यात् । <strong>परमेष्ठिनः</strong> परमेश्वरस्यापि <strong>हस्तं जगृहे,</strong> यतस् <strong>तत्-परा</strong> । ततः परमेष्ठिनस् तस्य तादृश-कदन्न-भोजनं सोढुम् अशक्तेर् इति भावः ॥१०॥</p>
<hr>
<p><strong>जीव-गोस्वामी (क्रम-सन्दर्भः) : तत्-परा</strong> तादृश-कदन्न-भोजनादि सोढुम् अशक्तेति विवक्षितम् ॥१०-११॥</p>
<hr>
<p><strong>जीव-गोस्वामी (बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) : जगृहे</strong> स्वपाणिना जग्राह मा भुङ्क्ष्व् एति द्योतयामास तत्र स्वस्य सख्युर् गृहाद् आगतम् इदम् अद्भुतं वस्तु स्वयम् एव यदि सर्वं भोक्ष्यसे तदाहं स्व[जा]यातृभ्यः स्व-सपत्नीभ्यः स्व-किङ्करीभ्यः स्वस्मै च विभज्य किं दास्यामि वण्टने खल्व् एकैको\ऽपि पृथुको नायास्यतीति स्वाभिप्रायं श्री-दामानं ज्ञापयामास महा-सौकुमार्यवतो\ऽस्योदर-गताः कठोर-पृथुका अपकरिष्यन्तीति वास्तवं स्वाभिप्रायं स्व-सखीभिर् ज्ञापयामास ॥१०॥</p>
<hr>
<p><strong>॥ १०.८१.११ ॥</strong></p>
<p>एतावतालं विश्वात्मन् सर्व-सम्पत्-समृद्धये ।</p>
<p>अस्मिन् लोकेऽथ वामुष्मिन् पुंसस् त्वत्-तोष-कारणम् ॥</p>
<p><strong>श्रीधर-स्वामी (भावार्थ-दीपिका) : त्वत्</strong>-<strong>तोष-कारणं</strong> तव तोषस्य कारणं यथा भवेत्, तथा <strong>सर्व-संपत्</strong>-<strong>समृद्धये</strong> । यां भक्तस्य समृद्धिं दृष्ट्वा त्वं तुष्येर् इत्य् अर्थः ॥११॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> पक्षान्तरम् आह&mdash;त्वत्-तोषेति । <em>इत्य् अर्थ</em> इति&mdash;यादृश-भक्त-समृद्ध्या तव तोषो भवेत्, तादृशीं त्व् एक-मुष्ट्य्-अशनेनैवाहं सम्पादयिष्यामीति भावः ॥१०-११॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> उवाच च-यद् वा, कथं जगृहे ? तदाह&mdash;एतावतेति । एक-मुष्टि-भक्षणेनैव <strong>पुंसस्</strong> त्वद्-भकस्य पुं-मात्रस्यैव वा सर्वासाम् एव</p>
<p>सम्पदां विभूतीनां <strong>समृद्धये</strong> विवृद्धये अलं पर्याप्तं तत्-परिपूर्णताभूद् इत्य् अर्थः । कुतः? हे विश्वस्य आत्मन् ईश्वर! **त्वत्-**प्रभावाद् इति भावः । अथवेति समुच्चये । अन्यत्-तैर् व्याख्यातम् ।</p>
<p>यद् वा, एतावता द्वितीय-मुष्टि-भक्षणेनालं प्रयोजनं नास्तीत्य् अर्थः । कुतः? त्वत्तोयस्य कारणं त्वद्-भक्त्यादिकम् एव <strong>सर्व-सम्पत्-समृद्धये</strong> भवति । अतो\ऽस्य भक्तिर् एव लोकद्वये **सर्व-**सम्पदः सम्पादयिष्यति तथाप्य् एक-मुष्टि-भक्षणं सख्येन युक्तम् एव अन्येन तु न किञ्चित् प्रयोजनम् इति भावः ॥११॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> ननु भवतु तस्या वस्तुत एवम् अभिप्रायः, किम् उक्त्वा जगृहे ? इत्य् अपेक्षायाम् आह&mdash;एतावतेति । <strong>एतावता</strong> द्वितीय-मुष्टि-पर्यन्तेन भोजनेन अलं, प्रयोजनं नास्ति, किम् उतान्येन तेन इत्य् अर्थः । कुतः ? <strong>पुंसो</strong> जीव-मात्रस्येहामुत्र च <strong>सर्वेषां</strong> तत्-प्रेम-पर्यन्तानां पुरुषार्थानां या <strong>सम्पत्,</strong> तस्याः <strong>समृद्धये</strong> वृद्धये **तत्-तोष-**रूपम् एव <strong>कारणं</strong> भवति । स तु पूर्वत एव विद्यते परम-भक्त्य्-उपहृत-पृथुकैक-मुष्टि-भोजनेन तु सुतरम् अतो मद्-अंशाभास-रूपाया व्यवहार-सम्पद्-अधिष्ठातृ-लक्ष्म्या दृष्टि-मात्रेण या सम्पत् सिद्ध्यति, तस्याः सिद्ध्य्-अर्थं मदीय-परमाश्रयस्य भवतः प्रयासेनालं, किन्त्व् अस्य गृहे सिद्धैव सा इत्य् अर्थः ।</p>
<p>अतो यदि गार्हस्थ्य-सम्पत्तिं सम्प्रति प्रकटं दातुम् इच्छसि, तदा साप्य् अस्य गृहे सिद्धैव तस्माद् अण्व् अप्य् उपाहृतं भक्तैः प्रेम्णा भूर्य् एव मे भवेद् इति भवद्-अनुभव-प्रामाण्येन भोजन-प्रयोजनेन तव सन्तोषे जाते तत्-प्रयोजनान्तरे चास्य समृद्धि-भरे जाते किं मुष्ट्य्-अन्तरादनेनेति व्यञ्जनाभाग् अर्थः--हे <strong>विश्वात्मन्न्</strong> ! इति तत्-परितोषे युक्तैव सर्वा सिद्धिर् इति भावः एतद्-अनन्तरं सखीभिर् विभज्य स्तोकं स्तोकं सा स्वयम् अपि तद्-भोजन-गौरवाद् भुक्तवतीति ज्ञेयं । टीकायां तु <strong>तत्-परा</strong> इत्य् अयं भाव इत्य्-आदिनैव व्याख्यातम् इदं पद्यम् अयम् एतावतेति पद्यार्थ एव तत्-परेत्य् अस्याभिप्राय इत्य् अर्थः । तम् एव व्यञ्जयति&mdash;<strong>एतावता पुंस</strong> इत्य्-आदिना । एतावता प्रथम-मुष्टि-भक्षणेनैव <strong>सर्व-सम्पत्-समृद्धिं</strong> दातुम् <strong>अलं</strong> पर्याप्तं तस्य पूर्तिर् जात इत्य् अर्थः । ताम् एव समृद्धिं विशिनष्टि--<strong>त्वत्-तोषेत्य्</strong>-आदिना । धात्व्-अर्थस्यैव विशेषणम् इदं, न तु क्तिन्-प्रत्ययान्तस्य अतः क्लीबत्वादिकम् । अलं-शब्दो\ऽत्र धर्म-परत्वेन व्याख्यातः, न तु अलम् अस्त्य् अस्य धनम् इत्य्-आदिवत् धर्मि-परत्वेन, अतो हेतुत्व-विवक्षया तृतीया चेति ज्ञेयम् ॥११॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> स्व-प्रेयांसं प्रति तु स्वाभिप्रायं ज्ञापयन्ती मनसैवाह&mdash;<strong>एतावता</strong> तु भुक्तेनैवालम् एतावतैव तृप्तो भव अतः परं न भोक्तव्यम् इति भावः । हे <strong>विश्वात्मन्</strong>! तव तृप्तौ विश्वम् एव तृप्तं भवेद् इति भावः । ननु स्व-प्रिय-सखायास्मै महा-<strong>सम्पत्तीर्</strong> दातुम् अन्यद् अपि भोक्तव्यं तत्राह&mdash;<strong>अस्मिन्</strong> लोके <strong>अमुष्मिन्</strong> वा लोके पुंसः **सर्व-सम्पत्-समृद्ध्य्-**अर्थं <strong>त्वत्-तोष</strong> एव कारणं भवति विसर्जनीय-लोप आर्षः । तस्माद् <strong>अलं</strong> विरस-कठोर-पृथुल-पृथुक-चर्वणेनेति भावः । एषा रुक्मिण्याः स्व-गतोक्तिर् एव, न तु स्पष्टोक्तिः । तथा चेद् अर्थावगमे सत्य् अधनो\ऽयं धनं प्राप्येत्य् अग्रिम-वाक्यं श्रीदाम्नो न सम्भवेद् इति विवेचनीयम् ॥११॥</p>
<hr>
<p><strong>॥ १०.८१.१२ ॥</strong></p>
<p>ब्राह्मणस् तां तु रजनीम् उषित्वाच्युत-मन्दिरे ।</p>
<p>भुक्त्वा पीत्वा सुखं मेन आत्मानं स्वर्-गतं यथा ॥</p>
<p><strong>श्रीधर-स्वामी (भावार्थ-दीपिका) : स्वर्</strong>-<strong>गतं</strong> स्वर्ग-वासिनम् ॥१२॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> यस्मिन् दिने गतस् <strong>तां</strong> रात्रिं तद्-दिन-रात्रिम् इत्य् अर्थः । भक्ष्यं <strong>भुक्त्वा</strong> पेयं दुग्धादि <strong>पीत्वा</strong> मेने इति शेषः ॥१२॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> ताम् इति । यस्मिन् दिने गतस् तदीयाम् एकाम् एव व्याप्य इत्य् अर्थः । अच्युतस्य सर्व-सुख-परिपूर्णस्य भगवतो मन्दिरम् इति मन्दिरस्यापि तादृशत्वम् अभिप्रेतम् । अतः <strong>सुखं</strong> यथा स्यात्-तथा <strong>भुक्त्वा</strong> <strong>पीत्वा</strong> च स्वर्गतम् इव मेने । किं वा, य्<strong>अथा</strong> यथावत् । पाठान्तरे सुप्त्वा च छन्दो-भङ्ग आर्षः ॥१२॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> ताम् इति । यस्मिन् दिने गतस् तदीयाम् एकाम् एव व्याप्य इत्य् अर्थः । अच्युतस्य सर्व-सुख-परिपूर्णस्य भगवतो मन्दिरम् इति मन्दिरस्यापि तादृशत्वम् अभिप्रेतम् । अतः <strong>सुखं</strong> य्<strong>अथा</strong> स्यात् तथा <strong>भुक्त्वा</strong> सायम् अप्य् अशित्वा <strong>पीत्वा</strong> च स्वर्-गतम् इव <strong>मेन</strong> इति लोकोक्ति-मात्रम् अच्युत-मन्दिर इत्य् उक्तत्वात् । किं वा, स्वः-शब्देन वैकुण्ठ-लोको\ऽप्य् उच्यते स्व-चूडामणिं सुभगयन्तम् इवात्म-धिष्ण्यम् [भा।पु। २.१५.३९] इति द्वितीयोक्तेः । <strong>यथा</strong> यथावत् द्वारकायास् तन्-नित्यत्वेन परम-वैकुण्ठत्वात् । पाठान्तरे सुप्त्वा च श्री-भगवतैव सहेति ज्ञेयं छन्दो-भङ्ग आनन्दाद् आर्षः ॥१२॥</p>
<hr>
<p><strong>जीव-गोस्वामी (क्रम-सन्दर्भः) :</strong> स्वर्गतम् इव <strong>मेन</strong> इति लोकोक्ति-मात्रम् । वस्तुतस् तु <strong>स्व</strong>-शब्देन वैकुण्ठो\ऽप्य् उच्यते । <strong>यथा</strong> यथावत् ॥१२-२७॥</p>
<hr>
<p><strong>जीव-गोस्वामी (बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) : स्वर्-गतं</strong> यथा, स्वर्-गतम् इव ॥१२॥</p>
<hr>
<p><strong>॥ १०.८१.१३ ॥</strong></p>
<p>श्वो-भूते विश्व-भावेन स्व<sup id="fnref:41"><a href="#fn:41" class="footnote-ref" role="doc-noteref">41</a></sup>-सुखेनाभिवन्दितः ।</p>
<p>जगाम स्वालयं तात पथ्य्<sup id="fnref:42"><a href="#fn:42" class="footnote-ref" role="doc-noteref">42</a></sup> अनुव्रज्य नन्दितः ॥</p>
<p><strong>श्रीधर-स्वामी (भावार्थ-दीपिका) : श्वो</strong>-<strong>भूते</strong> उदिते रवौ । विश्वं भावयतीति <strong>विश्व</strong>-भावस् तेनेति पुरतो भाविनाम् इन्द्र-दुर्लभं विभवं सूचयति । <strong>स्व</strong>-सुखेन स्वानन्द-पूर्णेनेति दानेऽदीनतां दर्शयति, नन्दितो विनयोक्तिभिः ॥१३॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> न हि **विश्व-**कर्तुर्-विप्र-गृहे\ऽलौकिक-सम्पत्-सम्पादनं स्वानन्द-तृप्तस्य च दाने दैन्याभावश् चमत्कृति-हेतुर् इति भावः ॥१३॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> विश्व-भावेनेत्य् अत्र हेतुः&mdash;स्वानां सुखं यस्मात् तेनेति । अभितः पाद-स्पर्शादिना वन्दित इति च धनाद्य् अदानं वोधयत्य् एव, केवलादर-मात्रात् हे तातेति महा-कौतुकात् किम्वा तादृश-भगवद्-व्यवहारेण प्रेमोद्रेकात् ॥१३॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> ततः किं वृत्तम् इत्य् अपेक्षायाम् आह&mdash;श्व इति । यतो विश्वेषां भावनः पालकः ततः सुतरां स्वेषां भक्तानां सुखं यस्मात् तथा-भूतः तेन प्रातर् उत्थायाभिवन्दित इति युक्तम् एव ब्रह्मण्यत्वादि-गुण-युक्तत्वम् इति भावः । ततश् च धिक् याञ्चार्थम् अहम् इहागत इत्य् अन्तः-सङ्कोचेनैव श्री-बलदेवम् अप्य् अमिलित्वा शीघ्रं च <strong>स्वालयं</strong> प्रति <strong>जगाम</strong> प्रस्थितवान् ततश् च यथा यथावत् आनिजान्तः-पुरसीम् अव्रजन-विनयोक्ति-परिक्रम-नमस्कार-साञ्जलि-तन्-मुख-वीक्षणादि नीति-युक्तं यथा स्यात्-तथानुव्रज्य <strong>नन्दितः</strong> पथीति पाठे दूरे इत्य् अर्थः । दत्तं तु न किञ्चिद् अपीति कौतुकेन सम्बोधयति हे तातेति ॥१३॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) : श्वोभूते</strong> परदिने विश्वम् एव भावयति सङ्कल्प-मात्रेण सृजतीति **विश्व-**भावस् तेन तस्मात्-तादृश-विचित्र-महा-सम्पन्मय-सुदाम-पुर-सृष्टौ तस्य कः प्रयास इति भावः । <strong>स्व</strong>-सुखेन स्वानन्द-पूर्णेनेति तस्य तादृश-विषयानन्द-मात्र-दाने च कः प्रयत्न इति भावः । यथा यथोचितम् ॥१३-१४॥</p>
<hr>
<p><strong>॥ १०.८१.१४ ॥</strong></p>
<p>स चालब्ध्वा धनं कृष्णान् न तु याचितवान् स्वयम् ।</p>
<p>स्व-गृहान् व्रीडितोऽगच्छन् महद्-दर्शन-निर्वृतः ॥</p>
<p><strong>श्रीधर-स्वामी (भावार्थ-दीपिका) :</strong> व्रीडितः <strong>स्व</strong>-वित्तकार्पण्येन लज्जितः । महतः श्री-कृष्णस्य दर्शनेन <strong>निर्वृतः</strong> सुखं प्राप्तः ॥१४॥</p>
<hr>
<p><strong>वंशीधरः (भावार्थ-दीपिका-प्रकाशः) : स</strong> च सुदामा । लज्जितो माम् मत्-प्रिया किं वदिष्यतीति सङ्कुचितः । निर्वृतो\ऽवाप्तानन्दः ॥१४-१५॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> विश्व-भावेनेत्य् अत्र हेतुः&mdash;स्वानां सुखं यस्मात्-तेनेति अभितः पादस्पर्शादिना वन्दित इति च धनाद्य् अदानं बोधयत्य् एव केवलादरमात्रात् हे तातेति महा-कौतुकात् किं वा, तादृश-भगवद्-व्यवहारेण प्रेमोद्रेकात् । सख्युः सकाशाद्-धनम् अलब्ध्वापि <strong>स्वयम्</strong> इति श्री-भगवान् वा केनापि कौतुकेन न दद्यात् <strong>स्वयम्</strong> अपि नायाचत इत्य् अर्थः । तत्रापि हेतुः&mdash;सख्युर् इत्य् एव । श्री-भगवति धनयाचनायोग्यत्वाद् इति भावः । व्रीडितो\ऽपि <strong>महद्-दर्शन-निर्वृतः</strong> सन्-न-गच्छत् । यद् वा, अयाचने हेतुः&mdash;वीर्डित इति लज्जय इत्य् अर्थः । अलब्ध्वापि <strong>स्वयम्</strong> एवागच्छत् । तत्र हेतुः&mdash;मददति यद् वा, **महद्-दर्शन-**निर्वृतो\ऽपि व्रीडितः सन्न् अगच्छत् । धनार्थम् आगतो\ऽपि तद् अलाभात् ॥१४॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> सख्युः सकाशाद्-धनम् अलब्ध्वापि स्वगृहानेवागच्छत् <strong>न तु</strong> स्वयं <strong>याचितवान्</strong> तत्र हेतुः, व्रीडित इति । **महद्-दर्शन-**निर्वृत इति च ॥१४॥</p>
<hr>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः), विश्वनाथ-चक्रवर्ती (सारार्थ-दर्शिणी) :</strong> <em>न व्याख्यातम्।</em></p>
<hr>
<p><strong>॥ १०.८१.१५ ॥</strong></p>
<p>अहो ब्रह्मण्य-देवस्य दृष्टा ब्रह्मण्यता मया ।</p>
<p>यद् दरिद्रतमो लक्ष्मीम् आश्लिष्टो बिभ्रतोरसि ॥</p>
<p><strong>श्रीधर-स्वामी (भावार्थ-दीपिका) :</strong> निर्वृतिम् एवाह&mdash;<strong>अहो</strong> इति चतुर्भिः । यद् यतः <strong>लक्ष्मीम्</strong> उरसि बिभ्रता <strong>आश्लिष्टो</strong>ऽहम् ॥१५॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>वंशीधरः (भावार्थ-दीपिका-प्रकाशः), श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> मार्गे श्री-भगवन्-माहात्म्यानुस्मरणेन च भाव-विशेषोत्पत्त्या परम-निर्वृत एवाभूत् । न च किञ्चिद्-दुःखीति बोधयंस् तच्-चिन्ताम् आह&mdash;<strong>अहो</strong> इति षड्भिः । <strong>अहो</strong> आश्चर्ये <strong>दृष्टा</strong> साक्षाद् अनुभूता दरिद्रतम इत्य् अवश्यापेक्ष-परिधेययोर् अप्य् अभावेनात्मनो महा-दारिद्रयम् उरसि लक्ष्मीं बिभ्रतेति च तस्य पारमैश्वर्यम् । एवं महा-विरोधेनाश्लेषायोग्यत्वञ् च मह-दुक्तं तथाप्य् आश्लिष्टः ॥१५॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> यद्यप्य् <strong>अहो</strong> इत्य्-आदिभिः सार्धैर् अष्टभिः कुलकं स्यात् इति तच्-चिन्तयन्न् इत्य् अनेन तद् अनुषङ्गाद्-विचित्रेत्य्-आदि-सार्धेन चान्वयात् तथापि स्पष्टार्थं पृथग् एवाङ्कयित्वा व्याख्यायते <strong>अहो</strong> आश्चर्ये लक्ष्मीं पीत-रेखा-रूपाम् ॥१५॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> निर्वृतिम् एवाह&mdash;<strong>अहो</strong> इति चतुर्भिः । यत् यतो <strong>लक्ष्मीम्</strong> उरसि बिभ्रता तेनाहम् आश्लिष्टः ॥१५॥</p>
<hr>
<p><strong>॥ १०.८१.१६ ॥</strong></p>
<p>क्वाहं दरिद्रः पापीयान् क्व कृष्णः श्री-निकेतनः ।</p>
<p>ब्रह्म<sup id="fnref:43"><a href="#fn:43" class="footnote-ref" role="doc-noteref">43</a></sup>-बन्धुर् इति स्माहं बाहुभ्यां परिरम्भितः ॥</p>
<p><strong>श्रीधर-स्वामी (भावार्थ-दीपिका) : पापीयान्</strong> नीचः ॥१६॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> दरिद्रस्यातिपाप-फलत्वात्-<strong>पापीयान् इति</strong> । नीचः नीचवत्-परिहार्यः । दरिद्रो\ऽनादृतः क्वचित् इत्य् उक्तेः । <strong>ब्रह्म-बन्धुर्</strong> ब्राह्मणानां **बन्धुर्-**दायादो\ऽयम् <strong>इति</strong> स्मृत्व इत्य् अर्थः ॥१६॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> विरोधम् एवातिविस्मयेनाभिव्यञ्जयन् उक्त-पोष-ण्यायेना ब्रह्मण्यताम् एवाह&mdash;क्वेति । <strong>पापीयान्</strong> दुर्भगः <strong>कृष्णः</strong> साक्षाद्-भगवान् एवं</p>
<p>कृष्णत्व-पापीयस् त्वयोस् तथा दारिद्र्य-**श्री-**निकेतनत्वयोर् विरोधः तथापि <strong>ब्रह्म-बन्धुर्</strong> विप्र-कुल-जात <strong>इति</strong> <strong>बाहुभ्यां</strong> द्वाभ्याम् एव <strong>परिरम्भितः</strong></p>
<p>परिरब्धः स्म विस्मये । एवं परिरम्भे विप्रत्वम् एव कारणम् उक्तं न तु सख्यम् । तत्रात्मनो\ऽतीवायोग्यत्व-मननात्, अतो भगवतो ब्रह्मण्यतैव श्लाघिता न तु भक्त-वत्सलतापीति ॥१६॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> पूर्वार्थम् एव विशदयति&mdash;क्वेति । अहं जीव-विशेषस् तावत्-<strong>क्व</strong>? कृष्णस् तु स्वयं भगवान् <strong>क्व</strong>? तत्राप्य् अहं दरिद्रो धनादिहीनः पापीयांश् च तद्-भाग्य-हीनः <strong>क्व</strong>? स तु <strong>श्री-निकेतनः</strong> स्वभावतस् तत्-सम्पत्तिमान् तत्-तच्-छक्तिमांश् च <strong>क्व</strong> इत्य् अर्थः ।</p>
<p>तत्र तत्र च स तु **ब्रह्म-**बन्धुः विप्रकुले जात <strong>इति</strong> मात्राद्-धेतोर् <strong>बाहुभ्यां</strong> द्वाभ्याम् एव <strong>परिरम्भितः</strong> परिरब्धः स्म विस्मये एवं परिरम्भे विप्रत्वम् एव कारम् उक्तं न तु सख्यं तत्रात्मनो\ऽतीवायोग्यत्व-मननात् अतो भगवतो ब्रह्मण्यतैव श्लाघिता न तु भक्त-वत्सलतापीति ॥१६॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> इतिर् अप्य् अर्थे ॥१६-१९॥</p>
<hr>
<p><strong>॥ १०.८१.१७ ॥</strong></p>
<p>निवासितः प्रिया<sup id="fnref:44"><a href="#fn:44" class="footnote-ref" role="doc-noteref">44</a></sup>-जुष्टे पर्यङ्के भ्रातरो यथा ।</p>
<p>महिष्या वीजितः श्रान्तो बाल-व्यजन-हस्तया ॥</p>
<p><strong>श्रीधर-स्वामी (भावार्थ-दीपिका) :</strong> <em>न व्याख्यातम्।</em></p>
<hr>
<p><strong>वंशीधरः (भावार्थ-दीपिका-प्रकाशः) :</strong> भ्रा-व्यावहारिक-भारस् तीर्यते\ऽनेति भ्रातरः । ऋदोर् अप् इत्य् अप् । भ्राता भ्रा ब्रह्मा प्रकटो भारः इति सौभरिः । भ्रातर इत्य् अदन्तो\ऽपि भ्रातृ-वाचक-शब्दो व्याकरणार्णव-निष्पन्नो ज्ञेयः । यान्युज्-जहार इति भीमसेनोक्तेः छन्दसो वान्यथा दृष्टान्त-वैषम्यं स्यात् । एकत्व-बहुत्वयोर् असम्बन्धात् ॥१७-१८॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> न केवलं परिरब्ध एव श्रिया श्री-रुक्मिण्या <strong>जुष्टे</strong> सेव्ये पूर्वं श्री-भगवता सहाधिष्ठिते वा <strong>पर्यङ्के</strong> निवेशितश् च तच् च परम-स्नेहेनैवेति सूचयति । <strong>भ्रातरो</strong> यथेति बहुत्वं श्री-गदाद्य् अपेक्षया किं वा, गौरवाद् एव ततश्-चाग्रज इति पूर्ववज्-ज्ञेयम् । किञ् च महिष्येति बालव्य-जनं चामरं वीजने हेतुः&mdash;<strong>श्रान्तो</strong> दूर-गमनादिना जात-श्रमः ॥१७॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> न केवलं परिरब्ध एव श्रिया रुक्मिण्या <strong>जुष्टे</strong> सदा भगवता सहाधिष्ठिते <strong>पर्यङ्के</strong> निवासितश् च प्रियेति क्वचित्-पाठः तच् च परमादर-स्नेहाभ्याम् एवेति सूचयति <strong>भ्रातरो</strong> \ऽनुजाः श्री-गदादयो यथेति किं च, महिष्येति वाल-व्यजनं चामरं बीजने हेतुः&mdash;श्रान्तः दूरागमनादिना जात-श्रम इति करुणां च दर्शयति ॥१७॥</p>
<hr>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः), विश्वनाथ-चक्रवर्ती (सारार्थ-दर्शिणी) :</strong> <em>न व्याख्यातम्।</em></p>
<hr>
<p><strong>॥ १०.८१.१८ ॥</strong></p>
<p>शुश्रूषया परमया पाद-संवाहनादिभिः ।</p>
<p>पूजितो देव-देवेन विप्र-देवेन देव-वत् ॥</p>
<p><strong>श्रीधर-स्वामी (भावार्थ-दीपिका) :</strong> पूजितश् चन्दन-लेपनादिभिः ॥१८॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>वंशीधरः (भावार्थ-दीपिका-प्रकाशः), श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> किञ् च शुश्रूषयेति भक्त्या आदि-शब्दात् पूर्वोक्तं **पाद-**प्रक्षालनं दिव्य-गन्धाद्य् अनुलेपनादिकं च देवानां <strong>देवेन</strong> पूज्येनापि किं च विप्राणां देवेनापि <strong>देववत्</strong> इष्ट-देवतावत् पूजितः । पूजितश् च दनालेपनादिभिर् इति तेषां व्याख्ययात्र<sup id="fnref:45"><a href="#fn:45" class="footnote-ref" role="doc-noteref">45</a></sup> [व्याख्याम् अत्र] पाठान्तरम् अनुसन्धेयम् । किं वा, सा टीकैव केनचिन्-मन्द-बुद्धिना कल्पितेति ज्ञेयम्-पूजने **पाद-**संवाहनादीनाम् एव करणत्व-वृत्तेः यद् वा, आदृत इति लेख्ये पूजित इति लेखक-भ्रमात् ॥१८॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> किं च, शुश्रूषयेति <strong>पाद-संवाहनादिभिः</strong> या शुश्रूषा सेवा तया पूजितः सत्कृतः स्वयं तु कीदृशेन देवानाम् आराध्येन विप्राणाम् अप्य् आराध्येन क इव <strong>देववत्</strong> इष्ट-<strong>देव</strong> इव ॥१८॥</p>
<hr>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः), विश्वनाथ-चक्रवर्ती (सारार्थ-दर्शिणी) :</strong> <em>न व्याख्यातम्।</em></p>
<hr>
<p><strong>॥ १०.८१.१९ ॥</strong></p>
<p>स्वर्गापवर्गयोः पुंसां रसायां भुवि सम्पदाम् ।</p>
<p>सर्वासाम् अपि सिद्धीनां मूलं तच्-चरणार्चनम् ॥</p>
<p><strong>श्रीधर-स्वामी (भावार्थ-दीपिका) :</strong> एवं संपूज्यापि धनस्यादाने कारणं कल्ययति&mdash;स्वर्गापवर्गयोर् इति द्वाभ्यं ॥१९॥</p>
<hr>
<p><strong>वंशीधरः (भावार्थ-दीपिका-प्रकाशः) : तच्</strong>-चरणार्चनं कृष्णाङ्घ्रि-पूजनम् ॥१९॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> पुंसं साध्यो यः स्वर्गोपवर्गश् च संसार-दुःख-ध्वंसस् तयोः तथा <strong>रसायां</strong> <strong>भुवि</strong> च याः सम्पदो विभूतयस् तासां च यद् वा, स्वर्गादिषु याः सम्पदः सम्पत्-तयस् तासां तत्रापवर्गे सम्पद आत्मारामत्वादयो मूलम् इति तदाश्रितस्यात्मनस् तत्-प्राप्ति-योग्यत्वम् <strong>अपि</strong> सूचितम् ॥१९॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> स्वर्गेति युग्मकम् । <strong>पुंसां</strong> साध्यो यः स्वर्गो\ऽपवर्गश् च संसार-दुःख-ध्वंसः तयोः [स्था]<strong>रसायां</strong> <strong>भुवि</strong> च याः सम्पदो विभूतयस् तासां, च मूलम् इति तद्-विना सुष्ठ्वनुष्ठिते\ऽपि साधनान्तरे विघ्नापातात् वस्तु-विचारे निश्छिद्रत्वार्थ-प्रयुक्त-तत्रत्य् अतत्-स्मरणस्यैव साधकतमत्वाद् इति भावः । <strong>चरणार्चनम्</strong> इति चरण-शब्द-साहित्यं भक्ति-मात्र-व्यञ्जनाय कृतं यथा-कथञ्चिद् अर्चन-मात्रे तु तात्पर्यं किन्तु तथापि मैवं ज्ञेयं पसक्तत्वात् वक्ष्यते च मयोपनीतं पृथुकैक-मुष्टिम् [भा।पु। १०.८१.३५] इति ॥१९-२०॥</p>
<hr>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः), विश्वनाथ-चक्रवर्ती (सारार्थ-दर्शिणी) :</strong> <em>न व्याख्यातम्।</em></p>
<hr>
<p><strong>॥ १०.८१.२० ॥</strong></p>
<p>अधनोऽयं धनं प्राप्य माद्यन्न् उच्चैर् न मां स्मरेत् ।</p>
<p>इति कारुणिको नूनं धनं मेऽभूरि नाददात् ॥</p>
<p><strong>श्रीधर-स्वामी (भावार्थ-दीपिका) :</strong> स्वर्गादीनां यद्य् अपि तस्य चरणार्चनम् एव कारणं तथापि कारुणिकत्वाद् अभूर्य् अपि स्वल्पम् अपि <strong>धनं</strong> मह्यं <strong>नाददात्</strong> ॥२०॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> अभूर्यपि स्वल्पम् अपि ॥२०॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) : उच्चैर्</strong> अतिशयेन माद्यन् धन-मदेन मत्तो भवन् इत्य् अस्माद्-धेतोः <strong>नूनं</strong> वितर्के तच् च मद्-धितार्थम् एव तस्य सहज-कारुण्यादित्य् आह--कारुणिक <strong>इति</strong> ॥२०॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (लघु-वैष्णव-तोषणी, क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> अभूर्यपि <strong>धनं</strong> नादात् यद् वा, यन्मह्यं नादात्तद् एव मे भूरि <strong>धनं</strong> यद् वा, नु निश्चितम् ऊनम् अल्प<strong>धनं</strong> न अदात् अपि तु भूर्यदात् ॥२०॥</p>
<hr>
<p><strong>॥ १०.८१.२१ ॥</strong></p>
<p>इति तच् चिन्तयन्न् अन्तः प्राप्तो निज-गृहान्तिकम् ।</p>
<p>सूर्यानलेन्दु-सङ्काशैर् विमा<sup id="fnref:46"><a href="#fn:46" class="footnote-ref" role="doc-noteref">46</a></sup>नैः सर्वतो वृतम् ॥</p>
<p><strong>श्रीधर-स्वामी (भावार्थ-दीपिका) :</strong> इत्य् एवं चिन्तयन्-<strong>निज</strong>-गृहस्यान्तिकं तत् प्रान्तम् । तस्य विशेषणं सूर्येति ॥२१॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> तस्य गृहस्य । <strong>विमानैः</strong> सप्त-भूमि-प्रासादैः</p>
<blockquote>
<p>विमानो\ऽस्त्री हये पोते प्रासादे सप्त-भूमिके । &gt;
व्योमयाने सार्वभौम-गृहे मान-विवर्जिते ॥ <strong>इति</strong> निरुक्ति &gt; ॥२१-२२॥</p></blockquote>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> इत्य् एवं तत् श्री-भगवन्-माहात्म्यं धनाप्राप्ति-कारणं चान्तर्-निगूढतया चिन्तयन् तत्र च दिव्य-रत्नमयतया तेजसा शुर्यादि-तुल्यैर् विमानस् तत्-सदृशैर् दिव्य-गृहैः <strong>सर्वतो</strong> वृतं स्थानम् अपश्यद् <strong>इति</strong> शेषः । अनेन विचित्र-प्र-शब्द-सु-शब्दैश् च हरिणाक्षिभिर् इत्य् अनेनापि परम-दिव्यत्वम् उक्तम् । तथा च बृहत्-सहस्रनाम-स्तोत्रे श्रीदाम-रङ्क-भक्तार्थं भूम्यानीतेन्द्र-वैभव <strong>इति</strong> ॥२१॥</p>
<hr>
<p><strong>जीव-गोस्वामी (लघु-वैष्णव-तोषणी) : इति</strong> <strong>तच्-चिन्तयन्न् इति</strong> सार्धद्वयम् । <strong>इति</strong> एवं तत् श्री-भगवन्-माहात्म्यं धन-प्राप्तिकरणं चान्तर्-निगूढतया चिन्तयन् तत्र च दिव्य-रत्न-मयतया तेजसा सूर्यादि-तुल्यैर् विमानैस् तत्-सदृशैर् दिव्य-गृहैः <strong>सर्वतो</strong> वृतं स्थानम् अपश्यद् <strong>इति</strong> शेषः ॥२१॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> तत्-तदा **निज-**गृहस्यान्तिकं विशिनष्टि-सूर्येत्य्-आदिभिः ॥२१-२२॥</p>
<hr>
<p><strong>॥ १०.८१.२२ ॥</strong></p>
<p>विचित्रोपवनोद्यानैः कूजद्-द्विज-कुलाकुलैः ।</p>
<p>प्रोत्फुल्ल-कुमुदाम्भोज-कह्लारोत्पल-वारिभिः ॥</p>
<p><strong>श्रीधर-स्वामी (भावार्थ-दीपिका) :</strong> विचित्रोपवनादिभिर् वृतम् । कथं भूतैः । कूजद्भिर् <strong>द्विज</strong>-कुलैः पक्षि-समूहैर् आकुलैर् व्याप्तैः । तथा प्रोत्फुल्लानि कुमुदादीनि येषु तानि वारीणि येषु तानि तथा तैः ॥२२॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>वंशीधरः (भावार्थ-दीपिका-प्रकाशः), श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> कुमुदोत्पलयोश् च रक्त-नील-वर्ण-भेदेन भेदः अम्भोजं कमलं कह्लारं सौगन्धिकम् ॥२२॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> अनेन प्रकारेण तत् श्री-कृष्ण-कारुण्यम् अन्तश् चिन्तयन् निज-रहस्यम् इदं कुतो\ऽपि को\ऽपि न शृणुयाद् इति शङ्कया न तु मुखे जल्पन् विमानैस् तत्-सदृशैर् गृह-भेदैः तथा बृहत्-सहस्रनाम-स्तोत्रे श्रीदाम-रङ्क-भक्तार्थ-भूम्यानीतेन्द्र-वैभवः इति कुमुदं श्वेतम् उत्पलं नीलम् अम्भोजं कमलं कह्लारं सौगन्धिकं पुम्भिर्-दासादिभिः स्त्रीभिर् दास्यादिभिः हरिणाक्षिभिर् इत्य् उभयेषां युगपद्-विशेषणत्वेन एक-शेषात्-पुंस्त्वं समासान्ताभाव आर्षत्वाद् अनित्यवद् वा अत्रैवं ज्ञेयं तस्य विप्रस्य द्वारका-वास-रात्रौ स्व-गृहे सुप्तायां पत्न्यां तत्-स्थानं तादृशं तद्-रूपादिकं च सर्वं दिव्यम् अभूत् पश्चात्-प्रातः प्रबुद्धया तया तद्-दर्शनात् सुविस्मितया सत्या स्व-विचारेण तत्रत्य-दास्यादि-द्वारा च स्व-भार्तृ-सङ्गतः श्री-भगवत्-प्रभावासिद्धं ज्ञातं ततश् च स्व-पत्यागमनापेक्षया तद्-वर्त्मनि स्थाने स्थाने लोका नियुक्ता इति ॥२२-२३॥</p>
<hr>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः), विश्वनाथ-चक्रवर्ती (सारार्थ-दर्शिणी) :</strong> <em>न व्याख्यातम्।</em></p>
<hr>
<p><strong>॥ १०.८१.२३ ॥</strong></p>
<p>जुष्टं स्व्-अलङ्कृतैः पुम्भिः स्त्रीभिश् च हरिणा<sup id="fnref:47"><a href="#fn:47" class="footnote-ref" role="doc-noteref">47</a></sup>क्षिभिः ।</p>
<p>किम् इदं कस्य वा स्थानं कथं तद् इदम् इत्य् अभूत् ॥</p>
<p><strong>श्रीधर-स्वामी (भावार्थ-दीपिका) :</strong> किं च जुष्टम् इति । हरिणीनाम् इवाक्षीणि यासां ताभिः । <strong>तद्</strong> ऐश्वर्यं दृष्ट्वा वितर्कितवांस् तदाह&mdash;<strong>किम्</strong> <strong>इदम्</strong> इति । प्रथमं तेजः-पुञ्जं दृष्ट्वा <strong>किम्</strong> <strong>इदम्</strong> इति पश्चाद् विमानानि दृष्ट्वा <strong>कस्य</strong> चेति स्थणं स्वीयम् इति ज्ञात्वा <strong>कथं</strong> <strong>तद्</strong> <strong>इदं</strong> स्थानम् <strong>इत्य्</strong> एवं रूपम् अभूद् इति ॥२३॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> वशेष-सौभाग्यम् आह&mdash;किञ्चेति । तत् अलौकिकम् । तत्-तर्कितम् । <strong>इदं</strong> <strong>स्थानं</strong> तत् द्वारका-सदृशं <strong>कथं</strong> जातम् इति ॥२३॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा), जीव-गोस्वामी (लघु-वैष्णव-तोषणी) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> पुम्भिर् दासादिभिः स्त्रीभिर् दास्यादिभिः अत्रैवं ज्ञेयम्-<strong>तद्-<strong>विप्र-द्वारका-वासस्यैव रात्रौ स्वगृहे प्रसुप्तायां तत्-पत्न्यां तत्</strong>-स्थानं</strong> तादृशं **तद्-**रूपादिकं च सर्वं दिव्यम् <strong>अभूत्</strong> पश्चात् प्रातः प्रबुद्धया तया तत्-**तद्-**दर्शनात् सुविस्मितया सत्या स्वविचारेण तत्रत्य-दास्यादि-द्वारा वा स्व-भर्तृ-सङ्गत-श्री-भगवत्-प्रभाव-सद्धं ज्ञातम् । ततश् च स्व-पत्यागमनापेक्षया **तद्-**वर्मनि स्थाने स्थाने लोका नियुक्ता इति ॥२३॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> प्रथमं तेजः पुञ्जं दृष्ट्वा <strong>किमिदम्</strong> इति ततो विमानानि दृष्ट्वा <strong>कस्य</strong> वेति तत्-स्थलस्य स्वीयत्वं निश्चित्य् आह--<strong>कथं</strong> <strong>तद्</strong> इदिम् इति ।</p>
<p>प्रत्य् अगृह्णन्न् इति एताश् च भगवतैव मह्यं दत्ता इति निश्चित्य तान् स अगृहंणात् मनसा स्वीचकार पश्चाद् एता अपि तं प्रत्य् अगृह्णन् स्वामित्वेन स्वीचक्रुः ॥२३-२४॥</p>
<hr>
<p><strong>॥ १०.८१.२४ ॥</strong></p>
<p>एवं मीमांसमानं तं नरा नार्योऽमर-प्रभाः ।</p>
<p>प्रत्यगृह्णन् महा-भागं गीत-वाद्येन भूयसा ॥</p>
<p><strong>श्रीधर-स्वामी (भावार्थ-दीपिका) :</strong> अमर-प्रभास् तत् तुल्यकान्तयः । <strong>प्रत्यगृह्णन्न्</strong> उपायनादिभिर् आदृतवन्तः ॥२४॥</p>
<hr>
<p><strong>वंशीधरः (भावार्थ-दीपिका-प्रकाशः) : तं</strong> सुदामानम् । तत्-तुल्या देव-तुल्या कान्तिर् यासां तास् तथा ॥२४॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p>**सनातन-गोस्वामी (बृहद्-वैष्णव-तोषणी) : महा-**भागम् इति तादृश-विभूति-सिद्धेः श्री-भगवत्-सख्याद्-वा किं वा, तस्यापि तदानीं रूप-विशेषोदयं द्योतयति ॥२४॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> ननु, ते परम-दिव्य-रूपाः कथं दरिद्र-रूपस्य तस्यानुगतावशोभन्त ? तत्राह&mdash;**महा-**भागम् इति । **महा-**भागत्वम् एव सर्वेषां चित्तं चमत्कारयन् शोभा-हेतुत्वाय सम्पद्यत इति भावः ॥२४॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः), विश्वनाथ-चक्रवर्ती (सारार्थ-दर्शिणी) :</strong> <em>न व्याख्यातम्।</em></p>
<hr>
<p><strong>॥ १०.८१.२५ ॥</strong></p>
<p>पतिम् आगतम् आकर्ण्य पत्न्य् उद्धर्षाति-सम्भ्रमा ।</p>
<p>निश्चक्राम गृहात् तूर्णं रूपिणी श्री-र् इवालयात् ॥</p>
<p><strong>श्रीधर-स्वामी (भावार्थ-दीपिका) :</strong> उद्भूतो हर्षो यस्याः सा । अति-सम्भ्रम आदरो यस्याः । आलयात् कमल-वनाद् रूप-धारिणी <strong>श्री-र्</strong> इव । स्वर्गस्य तत्र भगवता आनीतत्वात् स्वर्गिणाम् इव तयो रूपं च बभूवेति भावः ॥२५॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> तत्र सुदाम्नः स्थाने । तयोस् तत्-स्त्री-सुदाम्नोः । इति भाव इति-यत्-कृपा-कटाक्ष-पाताद् अद्भुतैश्वर्यं जातं तत एव तद्-रूपम् अप्य् अद्भुतम् अभूद् इति तात्पर्यम् ॥२५॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) : आकर्ण्य</strong> पूर्व-नियुक्त-लोकेभ्यः श्रुत्वा अन्यत्-तैर् व्याख्यातम् । यद् वा, <strong>रूपिणी</strong> सौन्दर्यवती पत्नी अत एव <strong>श्रीर् इवालयात्</strong> वैकुण्ठ-लोकात् इति गृहस्यापि परमोत्कृष्टत्वं ध्वनितम् ॥२५॥</p>
<hr>
<p><strong>जीव-गोस्वामी (लघु-वैष्णव-तोषणी) : आकर्ण्य</strong> पूर्व-नियुक्त-लोकेभ्यः श्रुत्वा अन्यत्-तैः यद् वा, <strong>रूपिणी</strong> **श्री-**रुक्मिनीव सौन्दर्यवती पत्नी अत एव <strong>श्री-र् इवालयात्</strong> वैकुण्ठ-लोकात् ॥२५॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) : रूपिणी</strong> <strong>श्री-र्</strong> इति भग्नच्छदि भित्तिके गृहे सा कुचेला शुष्क-कुचाद्य् अवयवा निशि सुप्ता आसीत् प्रातर् उत्थाय स्वं श्रियं गृहादिकं च तादृशं दृष्ट्वा क्षणं चमत्कार-सिन्धु-मग्ना पश्चाद्-भगवता दत्तं तद्-वैभवं निश्चित्य ततः <strong>पतिम्</strong> आनेतुं <strong>निश्चक्राम</strong> ॥२५॥</p>
<hr>
<p><strong>॥ १०.८१.२६ ॥</strong></p>
<p>पति-व्रता पतिं दृष्ट्वा प्रेमोत्कण्ठाश्रु-लोचना ।</p>
<p>मीलिताक्ष्य् अनमद् बुद्ध्या मनसा परिषस्वजे ॥</p>
<p><strong>श्रीधर-स्वामी (भावार्थ-दीपिका) :</strong> बुद्ध्या अयम् एव वन्द्य इति निश्चयेन । <strong>मनसा</strong> सङ्कल्पेन ॥२६-२८॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> अयम् एव पतिर् एव ॥२६॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> प्रेम्णा उत्कण्ठा परमोत्सुका चासावश्रु-लोचनाश्रुयुक्त-<strong>लोचना</strong> च किं वा, परमोत्कण्ठयाश्रुलोचना, मीलिताक्षी अश्रु-व्याप्त-नेत्रत्वात् लज्जया वा, हर्षेण वा, नमनाद्य् अशक्त्या वा तत्र बुद्ध्येति नमनाद्-भक्तिं मनसेति च परिष्वङ्गाद्-भावोदयं बोधयति ॥२६॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> प्रेमोत्कण्ठ्याश्रु-<strong>लोचना</strong> मीलिताक्षी लज्जया अतो बुद्ध्यैव ननाम मनसैव <strong>परिषस्वजे</strong> न तु साक्षाद् इत्य् अर्थः । तत्र बुद्ध्येति पतिर् एको गुरः स्त्रीणाम् इति विचारांशापेक्षया मनसेति राग-प्राधान्येन सङ्कल्प-मात्रापेक्षया कारण-भेदः ॥२६॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) : पतिं</strong> दृष्ट्वेति । धमनि-व्याप्तं शुष्क-गात्रं कुचेलं स्व-<strong>पतिं</strong> सा परिचिनोत्वेतद् अर्थम् एव भगवता सख्युस् तस्य तादृशत्वं न दूरीकृतम् इति ज्ञेयम् ॥२६॥</p>
<hr>
<p><strong>॥ १०.८१.२७ ॥</strong></p>
<p>पत्नीं वीक्ष्य विस्फुरन्तीं देवीं वैमानिकीम् इव ।</p>
<p>दासीनां निष्क-कण्ठीनां मध्ये भान्तीं स विस्मितः ॥</p>
<p><strong>श्रीधर-स्वामी (भावार्थ-दीपिका) :</strong> <em>न व्याख्यातम्।</em></p>
<hr>
<p><strong>वंशीधरः (भावार्थ-दीपिका-प्रकाशः) : स</strong> सुदामा । विस्मितो जाताश्चर्यः ॥२७॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> प्रकर्षेण स्फुरन्तीं द्योतमानाम् अतो वैमानिकिं विमानेश्वरीं देवीम् <strong>इव</strong> <strong>स</strong> विप्रो <strong>वीक्ष्य</strong> साक्षात् दृष्ट्वा <strong>विस्मितः</strong> ॥२७॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> पत्नीम् इति युग्मकम् । <strong>स</strong> विप्रः प्रथमं प्रीतः ततः स्वयम् अपि युक्तः सहसा जातेन रूपादिना योग्यतां प्राप्तस् सन् तया सह मन्दिरं प्रविष्टः ॥२७-२८॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) : स</strong> तु स्व-<strong>पत्नीं</strong> तां न परिचिकाय इत्य् आह--<strong>पत्नीं</strong> स्वभार्यां देवीम् <strong>इव</strong> <strong>वीक्ष्य</strong> <strong>स</strong> <strong>विस्मितः</strong> केयं देवाङ्गना माम् अधमम् अप्य् उपैतीति विस्मयाब्धौ पतितः ततश् च तवैवेयं सा भार्येति ताभिर् ज्ञापितस्-तत्-क्षण एव स्व[म् एव]देहं च दिव्य-सौन्दर्य-तारुण्य-वस्त्रालङ्काराद्य् आश्रितं <strong>वीक्ष्य</strong> प्रीतः महेन्द्र-भवनं यथेति श्रीदाम-रङ्क-भक्तार्थ-भूम्यानीतेन्द्र-वैभव इति बृहत्-सहस्र-नाम-स्तोत्रम् ॥२७-३१॥</p>
<hr>
<p><strong>॥ १०.८१.२८ ॥</strong></p>
<p>प्रीतः स्वयं तया युक्तः प्रविष्टो निज-मन्दिरम् ।</p>
<p>मणि-स्तम्भ-शतोपेतं महेन्द्र-भवनं यथा ॥</p>
<p><strong>श्रीधर-स्वामी (भावार्थ-दीपिका) :</strong> <em>न व्याख्यातम्।</em></p>
<hr>
<p><strong>वंशीधरः (भावार्थ-दीपिका-प्रकाशः) : तया</strong> पत्न्या ॥२८-२९॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> किं च प्रीति इति स्वयम् एव पद्भ्यां न त्व् अग्रे\ऽभिगतेनापि यानादिना प्रविष्ट इत्य् अर्थः ॥२८॥</p>
<hr>
<p><strong>जीव-गोस्वामी (क्रम-सन्दर्भः) :</strong> प्रथमं प्रीतः ततः स्वयम् अपि युक्तः रूपादिभिर्योग्यतां प्राप्तः सन् ॥२८-३९॥</p>
<hr>
<p><strong>जीव-गोस्वामी (बृहत्-क्रम-सन्दर्भः), विश्वनाथ-चक्रवर्ती (सारार्थ-दर्शिणी) :</strong> <em>न व्याख्यातम्।</em></p>
<hr>
<p><strong>॥ १०.८१.२९ ॥</strong></p>
<p>पयः-फेन-निभाः शय्या दान्ता रुक्म-परिच्छदाः ।</p>
<p>पर्यङ्का हेम-दण्डानि चामर-व्यजनानि च ॥</p>
<p><strong>श्रीधर-स्वामी (भावार्थ-दीपिका) :</strong> यत्र मन्दिरे <strong>पयः</strong> <strong>फेन</strong>-<strong>निभाः</strong> <strong>शय्या</strong> आस्तरणानीत्य्-आदि-संपदस् तत्र सर्व-संपदां समृद्धीर् विलोक्य तर्कयाम् आसेति चतुर्थेनान्वयः । यत्र च <strong>दान्ता</strong> गज-दन्त-मयाः पर्यङ्काः ॥२९॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>वंशीधरः (भावार्थ-दीपिका-प्रकाशः), श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> तद् एव दर्शयति-पय इति त्रिभिः । पयसो दुग्धस्य फेनं परमं कोमलं धवलं तत्-तुल्या **रुक्म-**परिच्छदा स्वर्णखचिता इत्य् अर्थः । चामराण्य् एव <strong>व्यजनानि</strong> यद् वा, चामराणि <strong>व्यजनानि</strong> च ताल-वृन्तादीनि, <strong>च</strong>-काराद्-रत्नानि चासनानि ॥२९-३०॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> तद् एव वर्णयति&mdash;पय इति चतुष्केण । चामराणि <strong>व्यजनानि</strong> च तल-वृन्दादीनि स्वच्छनि स्फाटिकानां कुट्यानि भित्तयो येषु तेषु तदीयेषु क्रीडा-गृहेषु महत् मारकतं मरकत-समूहो येषु तेषु यद् वा, महा-मरकत-मयेषु गृहेषु रत्न-रूपा दीपाः भ्राजमानाः सन्ति पाठान्तरे रत्न-दीपैः सह रत्न-संयुता इति रत्न-मयालङ्कारवत्त्वात् ॥२९-३१॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः), विश्वनाथ-चक्रवर्ती (सारार्थ-दर्शिणी) :</strong> <em>न व्याख्यातम्।</em></p>
<hr>
<p><strong>॥ १०.८१.३० ॥</strong></p>
<p>आसनानि च हैमानि मृदूपस्तरणानि च ।</p>
<p>मुक्तादाम-विलम्बीनि वितानानि द्युमन्ति च ॥</p>
<p><strong>श्रीधर-स्वामी (भावार्थ-दीपिका) :</strong> यत्रासनानि च मृदून्य् उपस्तरणानि तूलादि-मयानि येषु तानि । यत्र <strong>मूक्ता-दाम</strong>-विलम्बवन्ति <strong>द्युमन्ति</strong> च <strong>वितानानि</strong> ॥३०-३१॥</p>
<hr>
<p><strong>वंशीधरः (भावार्थ-दीपिका-प्रकाशः) : द्युमन्ति</strong> द्युतिमन्ति ॥३०॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा), सनातन-गोस्वामी (बृहद्-वैष्णव-तोषणी), जीव-गोस्वामी (लघु-वैष्णव-तोषणी, क्रम-सन्दर्भः, बृहत्-क्रम-सन्दर्भः), विश्वनाथ-चक्रवर्ती (सारार्थ-दर्शिणी) :</strong> <em>न व्याख्यातम्।</em></p>
<hr>
<p><strong>॥ १०.८१.३१ ॥</strong></p>
<p>स्वच्छ-स्फटिक-कुड्येषु महा-मारकतेषु च ।</p>
<p>रत्न<sup id="fnref:48"><a href="#fn:48" class="footnote-ref" role="doc-noteref">48</a></sup>-दीपान् भ्राजमानान् ललना रत्न-संयुताः ॥</p>
<p><strong>श्रीधर-स्वामी (भावार्थ-दीपिका) :</strong> <em>न व्याख्यातम्।</em></p>
<hr>
<p><strong>वंशीधरः (भावार्थ-दीपिका-प्रकाशः) :</strong> यत्र <strong>स्वच्छस्फटिककुड्येषु</strong> विमलस्फाटिकभित्तिषु । <strong>रत्न</strong>दीपाः सन्ति कुड्यं भित्तौ विलेपनेइति मेदिनी ॥३१॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> स्वच्छानि स्फाटिकानां कुड्यानि येषु तेषु यदीयेषु क्रीडा-गृहेषु महत् मारकतं मरकत-समूहो येषु तेषु यद् वा, **महा-**मरकतामयेषु च गृहेषु <strong>रत्न</strong>-रूपा दीपा भ्राजमानाः सन्ति पाठान्तरे **रत्न-**दीपैः सह **रत्न-**संयुता इति रत्नमयालङ्कारमयत्वात् ॥३१॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (लघु-वैष्णव-तोषणी, क्रम-सन्दर्भः, बृहत्-क्रम-सन्दर्भः), विश्वनाथ-चक्रवर्ती (सारार्थ-दर्शिणी) :</strong> <em>न व्याख्यातम्।</em></p>
<hr>
<p><strong>॥ १०.८१.३२ ॥</strong></p>
<p>विलोक्य ब्राह्मणस् तत्र समृद्धीः सर्व-सम्पदाम् ।</p>
<p>तर्कयाम् आस निर्व्यग्रः स्व-समृद्धिम् अहैतुकीम् ॥</p>
<p><strong>श्रीधर-स्वामी (भावार्थ-दीपिका) :</strong> स ब्राह्मणो <strong>निर्व्यग्रः</strong> सन् स्थिरः सन् <strong>अहैतुकीम्</strong> आकस्मिकीं स्वस्य समृद्धिं <strong>तर्कयाम्</strong> <strong>आस</strong> कुत एषा समृद्धिर् आगतेति ॥३२॥</p>
<hr>
<p><strong>वंशीधरः (भावार्थ-दीपिका-प्रकाशः) : तत्र</strong> मन्दिरे । समृद्धिं वृद्धिम् ॥३२॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) : तत्र</strong> <strong>स्व</strong>-गृहे <strong>सर्व</strong>-सम्पदां समृद्धीर् इत्य् अतो\ऽनुक्तान्य् अप्य् अन्यानीन्द्र-भवनाधिकानि वैभवानि गृहीतानि स्वस्य समृद्धिं <strong>सर्व-सम्पदाम्</strong> एव किं वा, विभूतिम् इत्य् अर्थः । <strong>तर्कयामास</strong> कुतः? कथं जातेति विचारितवान् । एवं कुत एषा समृद्धिर् आगतेति तेषां व्याख्या अत्रैव युक्ता तर्कणस्य प्रकारापेक्ष्यत्वात् ॥३२॥</p>
<hr>
<p><strong>जीव-गोस्वामी (लघु-वैष्णव-तोषणी) : तत्र</strong> **स्व-**गृहे <strong>सर्व</strong>-सम्पदां समृद्धीर् इत्य् अतो\ऽनुक्ताप्य् अन्यानीन्द्र-भवनाधिकानि वैभवानि गृहीतानि स्वस्य समृद्धिं विभूतिम् इत्य् अर्थः । <strong>तर्कयामास</strong> कुतः? कथं जातेति विचारितवान् एवं कुत एषा समृद्धि-रागतेति तेषां व्याख्यात्रैव युक्ता तर्कणस्य प्रकारापेक्ष्यत्वा ॥३२॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) : अहैतुकीम्</strong> आकस्मिकीम् ॥३२॥</p>
<hr>
<p><strong>॥ १०.८१.३३ ॥</strong></p>
<p>नूनं बतैतन्-मम दुर्भगस्य</p>
<p>शश्वद् दरिद्रस्य समृद्धि-हेतुः ।</p>
<p>महा-विभूतेर् अवलोक<sup id="fnref:49"><a href="#fn:49" class="footnote-ref" role="doc-noteref">49</a></sup>तोऽन्यो</p>
<p>नैवोपपद्येत यदूत्तमस्य ॥</p>
<p><strong>श्रीधर-स्वामी (भावार्थ-दीपिका) :</strong> निश्चिनोति, नूनम् इति । एतन् ममेति । एष चासाव् अहं च तस्यैतन् <strong>मम</strong> । महती विभूतिर् यस्य तस्यावलोकाद् अन्यः ॥३३॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> बत हर्षे । <strong>दुर्भगस्य</strong> मन्द-भाग्यस्य । अवलोकः कृपा-कटाक्षः ॥३३॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> नूनं वितर्के निश्चये वा । यत हर्षे । एतच्-छब्दार्थम् एव विवृणोति-<strong>दुर्भगस्य</strong> धनादि-भाग्य-हीनस्य अतः शश्वत् नित्यं दरिद्रस्येति यद् <strong>ऊत्तमस्य</strong> अशेषैश्वर्य-प्रकटनार्थं यदुकुले\ऽवतीर्य तच्-छ्रेष्टतां प्राप्तस्य भगवतः अतो **महा-**विभूतेः यद् वा, <strong>महा-विभूतेर्</strong> अस्याः <strong>समृद्धि-हेतुः</strong> अतस् तद् अवलोकनादन्यत् किञ्चिन् न घटते एतत्-तद् अवलोकनेतर-भाग्य-रहितस्य मे सहसैवेदृश-विभूति-सिद्ध्य-सम्भवाद् इति भावः ॥३३॥</p>
<hr>
<p><strong>जीव-गोस्वामी (लघु-वैष्णव-तोषणी) : नूनं</strong> निश्चये बत हर्षे यदूत्तमस्यावलोकतो\ऽन्यत् किञ्चिद् अपि एतस्य <strong>मम</strong> ह सा समृद्धिर् हेतुर् न । अन्य इति तु पाठः सर्वत्र एतच्-छब्दार्थम् एव हेतुत्वेन विवृणोति <strong>दुर्भगस्य</strong> धनादि-भाग्य-हीनस्य अतः शश्वन्-नित्यं दरिद्रस्येति <strong>यदूत्तमस्य</strong> तु कीदृशस्य महती सर्वतः पूर्णा विभूतिर् लक्ष्मी-रूपा शक्तिर् यत्र तादृशस्य ॥३३॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> एष चासावहं तस्य एतन्-<strong>मम</strong> **महा-**विभूतेस् तस्यावलोकाद् अन्यो न अन्यत्रैवेत्य् अपि पाठः ॥३३॥</p>
<hr>
<p><strong>॥ १०.८१.३४ ॥</strong></p>
<p>नन्व् अब्रुवाणो दिशते समक्षं</p>
<p>याचिष्णवे भूर्य् अपि भूरि-भोजः ।</p>
<p>पर्जन्य-वत् तत् स्वयम् ईक्षमाणो</p>
<p>दाशार्हकाणाम् ऋषभः सखा मे ॥</p>
<p><strong>श्रीधर-स्वामी (भावार्थ-दीपिका) :</strong> ननु स चेद् अवलोकन-मात्रेण महद्-ऐश्वर्यं दत्तवांस् तर्हीदं तुभ्यं मया दत्तम् इति किं नावोचदत आह&mdash;<strong>नन्व्</strong> इति । ननु <strong>मे</strong> <strong>सखा</strong> समक्षम् अब्रुवाण एव <strong>याचिष्णवे</strong> याचकाय <strong>भूरि</strong> बह्व् <strong>अपि</strong> <strong>दिशते</strong> ददाति । अत्र हेतुः, <strong>भूरि</strong>-<strong>भोजः</strong> स्वयं तद् देयं <strong>पर्जन्य</strong>-वद् ईक्षमाण इति । अयम् अर्थः, स्वयं तावद् <strong>भूरि</strong>-भोजो बहु-भोज आप्त-कामत्वाल् लक्ष्मी-पतित्वाच् च । अतो यथा पारावार-परिपूरकोऽति-वदान्यः पर्जन्यः कदाचिद् बह्व् <strong>अपि</strong> वर्षम् अल्पम् एव च मन्यमानो लज्जयेव समक्षम् अवर्षन्नात्रौ निद्राणे कर्षके <strong>तत्</strong> क्षेत्रम् आप्लावयति, एव श्री-कृष्णोऽपि स्व-भोगापेक्षया तद् देयम् इन्द्रादि-पदम् अप्य् अति-तुच्छं मन्वानस् तस्य च भजनं बहु मन्यमानः समक्षम् अब्रुवाण एव ददातीति ॥३४॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> अत्राशङ्कते-<strong>नन्व्</strong> इति । अत्राकथने । पर्जन्यो मेघः । अत्राशयम् आह&mdash;अयम् अर्थः&mdash;आप्त-कामस्य श्री-पतेश् च सर्व-लोकैश्वर्यम् <strong>अपि</strong> तुच्छं प्रतीयत इति भावः । अत आप्त-कामत्वादेः । एवं <strong>पर्जन्य-वत्</strong> । तस्य निज-भक्तस्य । यथात्युदारः समक्षम् अल्पवस् तु दातुं लज्जमानस् तद्-गृहे प्रेषयति तथा श्री-कृष्णो\ऽपीति ॥३४॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> ननु निश्चये । <strong>भूरि</strong> लोकद्वये बहुलोपभाग्यं भोजयति भक्तान् इति <strong>भूरि-भोजः</strong> । तत्र सर्वत्रैव हेतुः&mdash;दाशार्हाणामृषभो निजाशेषस-गुण-प्रकटनपर इत्य् अर्थः । अतो <strong>मे</strong> <strong>सखा</strong> अन्यथा परमाधनेन मया सह तस्य सख्यानुपपत्तिर् इति । यद् वा, हर्ष-भरेणात्मानं बहु-मन्यमानो भक्ति-रसेन माद्यन् स्व-सख्येन<sup id="fnref:50"><a href="#fn:50" class="footnote-ref" role="doc-noteref">50</a></sup> श्री-भगवतो\ऽत्य् असाधारणं निज-ममतास्पदताधिक्यं द्योतयति-<strong>मे</strong> सखेति । दाशार्हाणम् इति छन्दो-भङ्ग-परिहारार्थं रेफस्य-पृथुच्चारणं छान्दसम् । <strong>दाशार्हकाणाम्</strong> इति चित्सुखः । अन्यत्-तैर् व्याख्यातम् । तत्र निद्राणे कर्षक इति व्याख्यानात्-तथा प्रस्तुते\ऽप्य् असाक्षाद् एव दानाद् अकार-प्रश्लेषणासमक्षं विषक इति ज्ञेयम् इति । अथवा <strong>याचिष्णवे</strong> याचन-शीलायाम् <strong>अपि</strong> अब्रुवाणस् तत्राप्य् असमक्षम् एव दिशति अयाचकाय तु मह्यं ब्रुवाणः साक्षात् कुतो दास्यतीत्य् अर्थः । अन्यत् समानम् ॥३४॥</p>
<hr>
<p><strong>जीव-गोस्वामी (लघु-वैष्णव-तोषणी) : दाशार्हकाणाम्</strong> ऋषभो <strong>मे</strong> मम सखासौ असमक्षं <strong>याचिष्णवे</strong> साक्षाद्-याचकाय किन्तु निगूढ-तद्-वासना-युक्ताय <strong>अब्रुवाणो</strong> \ऽपि असमक्षम् <strong>अपि</strong> <strong>भूरि</strong> साष्ट्यार्दिकम् <strong>अपि</strong> <strong>दिशते</strong> <strong>नन्व्</strong> असमक्षयाचनं कथं जानीयात् तत्राह <strong>तत्स्वयम्</strong> एवेक्षमाणः सर्वज्ञ-शिरोमणित्वाद् इति भावः । तत्र भूरिदाने हेतुः <strong>भूरि</strong>-भोज इति तादृशः <strong>स्वयम्</strong> अल्पं दातुं लज्जत इति भावः । अनुक्त्वैवासाक्षाद् एव च दाने हेतुः असमक्षं याविष्णव इत्य् एवं तद् एव सारस्याय स्याद् इति भावः । स च निरुपाधिकदातुः स्वभावो\ऽन्य् अत्रापि दृश्यत इति आह&mdash;**पर्जन्य-**वद् इति । कदाचित् प्रकटमयाचमानेति सुप्तेति लोक-गर्जनं विनापि वर्षतीति दर्शनात् <strong>दाशार्हकाणाम्</strong> ऋसभ इति तादृश-भावनायां निज-भाव-विशेषोद्रेकात् तत्रैव सखेति तेन परमानन्दमदोद्रेकाद् उक्तम् ॥३४॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> ननु स चेद् अवलोकन-मात्रेणैव महद् ऐश्वर्यं दत्तवांस् तर्हि इदं तुभ्यं दत्तम् इति तदैव किं नावोचदत आह&mdash;ननु निश्चितम् एव <strong>मे</strong> <strong>सखा</strong> समक्षम् अब्रुवाण एव <strong>याचिष्णवे</strong> मद्-विधयाचक-जनाय <strong>भूर्य् अपि</strong> बहुतरम् <strong>अपि</strong> <strong>दिशते</strong> दिशति ददाति अब्रुवाणत्वे हेतुः <strong>भूरि-भोजः</strong> लक्ष्मी-कान्तत्वादात्य् अन्तिक-भोगाधिक्यवान् अयं भगवत आशयः मत्-प्रिय-सखो\ऽयं स्व-भोग्य-वस्तुतो\ऽप्य् अधिकान् पृथुकान् मह्यं ददौ स्व-गृहे ह्य् अवर्तमानानाम् <strong>अपि</strong> तेषां याचित्वैवानीतत्वात् तस्माद् अस्मै मयापि स्व-भोग्यादधिकम् एव दातुं युक्तं किन्तु मद्-भोग्यस्य समम् एव क्वापि नास्ति अधिकं कुतः स्याद् इति अतः स्व-भोग्यादधिकं च स्व-भोग्य-समं च दातुम् असमर्थो देयम् ऐन्द्रपारमेष्ठ्यादि-पदम् अल्पम् एव मन्यमानो लज्जया अब्रुवाण एव परोक्षम् एव ददातीति तत्र दृष्टान्तः पर्जन्यवद् इति यथा पारावार-परिपूरको\ऽपि वदान्यः पर्जन्यः तम्-दत्तं बहुविधं पूजोपहारं सम्भुज्य कर्षकापेक्षया बह्व् <strong>अपि</strong> वर्षं स्वयं तद् अल्पम् एव देयम् ईक्षमाणः कदाचिल्-लज्जयेव समक्षम् अवर्षन् रात्रौ कर्षकेषु निद्राणेषु **तत्-**क्षेत्राण्याप्लावयति तथ इत्य् अर्थः । <strong>दाशार्हकाणाम्</strong> ऋषभ इति दाशार्हवंश्या एव वदान्यास् तेषाम् <strong>अपि</strong> <strong>ऋषभः</strong> ॥३४॥</p>
<hr>
<p><strong>॥ १०.८१.३५ ॥</strong></p>
<p>किञ्चित् करोत्य् उर्व् अपि यत् स्व-दत्तं</p>
<p>सुहृत्-कृतं फल्ग्व् अपि भूरि-कारी ।</p>
<p>मयोपनीतं पृथुकैक-मुष्टिं</p>
<p>प्रत्यग्रहीत् प्रीति-युतो महात्मा ॥</p>
<p><strong>श्रीधर-स्वामी (भावार्थ-दीपिका) :</strong> तद् एवाह&mdash;किञ्चिद् इति । उरु बह्व् <strong>अपि</strong> <strong>स्व</strong>-<strong>दत्तं</strong> <strong>यत्</strong> <strong>किञ्चित्</strong> करोऽत्य्-अल्पं मन्यते । <strong>सुहृत्</strong>-<strong>कृतं</strong> <strong>फल्ग्व्</strong> अति-तुच्छम् <strong>अपि</strong> <strong>भूरि</strong>-<strong>कारी</strong> बहु-मन्यत इत्य् अर्थः । अत एव <strong>मयोपनीतं</strong> समीपं नीतम् । <strong>प्रीति</strong>-युतः स्वयम् एव प्रतिगृहीतवान् ॥३५॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> तद् एव भक्त-भक्त्य् अपेक्षया **स्व-**दानाल्पमननम् एव । इत्य् अर्थ इति-भक्त-वात्सल्याद् अल्पम् <strong>अपि</strong> बह्व् एव जानातीति भावः । अत एव **भूरि-**मननाद् एव ॥३५॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> न च मन्तव्यं तादृश-दानेनापि तस्य तृप्तिः स्याद् इति भक्तानां भक्तेस् तेन बहुमननादित्य् आह&mdash;किञ्चिद् इति । सुहृदां भक्तानां <strong>कृतं</strong> भजनम् अत एव तेषाम् ऋणी किल भवतीति भावः । <strong>महात्मा</strong> परं ब्रह्म इति परमेश्वरत्वेन तादृश-<strong>पृथुकैक</strong>-मुष्टि-ग्रहणायोग्यतोक्ता । तथापि **प्रीति-**युतः सन् <strong>प्रत्य् अग्रहीत्</strong> साक्षाद्-भक्षितवान् इत्य् अर्थः । यद् वा, प्रीत्या प्रतिग्रहेण हेतुः&mdash;महान् आत्मा कृपार्द्रत्वादि-स्वभावो यस्य सः अतो मत्-<strong>पृथुकैक</strong>-मुष्टेः सकाशात् तुच्छत्व-मनननेन नूनमसौ लज्जित इवास्त इति भावः ॥३५॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> न च मन्तव्यं तावद्-दत्त्वापि तस्य तृप्तिः स्याद् इति स्वल्पे\ऽपि भक्त-कृते बहुमाननाद् इत्य् आह&mdash;किञ्चिद् इति । तत् मत्-कृतम् एव मुख्यं प्रमाणम् इत्य् आह&mdash;मयेति । पूर्वत्र हेतुः <strong>महात्मा</strong> महान् पूज्यः आत्मा कृपार्दादि-स्वभावो यस्य सः अतो मत्-**पृथुकैक-**मुष्टेः सकाशात् तुच्छत्वम् अननेन नूनमसौ लज्जितश् चास्ते इति भावः ॥३५॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> उरु <strong>अपि</strong> बह्व् <strong>अपि</strong> <strong>स्वदत्तं</strong> मह्यम् ईदृशैश्वर्यं **किञ्चित्-**करोति अल्पं मन्यते सुहृदो मद्-विधस्य फल्गु अतितुच्छम् <strong>अपि</strong> वस्तु <strong>भूरिकारी</strong> बहुमन्यत इत्य् अर्थः । <strong>यत्</strong>ओ मयेत्य्-आदि ॥।३५॥</p>
<hr>
<p><strong>॥ १०.८१.३६ ॥</strong></p>
<p>तस्यैव मे सौहृद-सख्य-मैत्री-</p>
<p>दास्यं पुनर् जन्मनि जन्मनि स्यात् ।</p>
<p>महानुभावेन गुणालयेन</p>
<p>विषज्जतस् तत्-पुरुष-प्रसङ्गः ॥</p>
<p><strong>श्रीधर-स्वामी (भावार्थ-दीपिका) :</strong> श्री-कृष्णस्य भक्त-वात्सल्यं दृष्ट्वा तद् भक्तिं प्रार्थयते&mdash;तस्येति । सौहृदं प्रेम । सख्यं हिताशंसनं च । <strong>मैत्री</strong> उपकारिकत्वं च । <strong>दास्यं</strong> सेवकत्वम् । <strong>तत्</strong>-समाहार एक-वचनम् । तस्य <strong>तत्</strong> सम्बन्धिनो <strong>मे</strong> मम स्यान् न तु विभूतिः । किं च <strong>महानुभावेन</strong> तेनैव विषज्जतो विशेषण सङ्गं प्राप्नुवतस् तद् भक्तेषु प्रकृष्टः सङ्गः स्याद् इति ॥३६॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> तद् अभिलषितम् आह&mdash;कृष्णस्येत्य्-आदिना । <strong>तस्यैव</strong> श्री-कृष्णस्यैव । एव-कारेणान्ययोगव्य-वच्-छेदः । तेषां सौहृदादीनाम् । समाहार-द्वन्द्वे एक-वचनम् । न तु विभूतिरित्य् अर्थावगतं तस्य अग्रिम-पद्येनानर्थ-हेतु-कथनात् । अन्यद् अभिलषितम् आह&mdash;किञ्चेति । महान् जदुत्पादकत्वादि-रूपो\ऽनुभावः । प्रभावो यस्य तेन । तद्-भक्तेषु ब्रह्म-रुद्रादिष्व् अपि । एतेन भगवज्-जन-सङ्गं विना भगवद्-भक्तिर् अपि भक्तानां तोषकरी नेत्य् उक्तम् ॥३६॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> अतो भक्त्य् उद्रेकेणाशास्ते&mdash;तस्येति । एव-शब्देन देवतान्तरं तस्यावतारान्तरं च निरस्यति । इत्थम् अस्य यथा-पेक्ष्यम् अग्रे\ऽप्य् अन्वयः । स्याद् अस्तु । तत्र <strong>सौहृद</strong>-दास्ये स्वकर्तृके तद्-विषयके <strong>सख्य</strong>-मैत्र्यौ च **तत्-**कर्तृके स्वविषये स एव मम हितमाशास् तां स एव ममोपकरोतु च इत्य् अर्थः । एवं सौहृदादीनां यथोत्तरं भावतारतम्येन न्यूनत्वं <strong>पुनर्</strong> इत्य् अन्यस्मिन् <strong>जन्मनि</strong> [<strong>पुनर्</strong> इत्य् अस्मिन् <strong>जन्मनि</strong>] **तत्-**सत्ता सूचिता यद् वा, त्व् अर्थे जन्मानदिकं यत्र कुत्रापि <strong>स्यात्</strong> सौहृदादिकं तु तस्यैवास्त्व् इत्य् अर्थः । <strong>जन्मनि</strong> जन्मनीति वीप्सया मोक्षो निरस्त एव अथवा सौहृदं दैहिक-सम्बन्धः सख्यं विश्वासः <strong>मैत्री</strong> स्नेहः परमेशां यथोत्तरं श्रेष्ठ्यम् । तत्र मैत्र्याः सकाशाद्-दास्यस्यातिदैन्य-विशेषेण सेवायाः परम-फल-रूपत्वेनैव तेन मननात् स्वदत्ते-दृङ्-महा-विभूतेर् अपि परम-फल-रूप-साक्षात्-सेवापेक्षयेति दिक् । ततश् च <strong>पुनर्</strong> इति वाक्यालङ्कारे अन्यत् समानम् । महान् अनुभावः प्रभाव ऐश्वर्यं यस्य तेन किञ् च गुणानां रूप-लावण्यकारुण्य-वात्सल्यादीनाम् आलयेन यद् वा, गुणानां श्री-व्रजेश्वर्योदरे बद्धानां दाम्नाम् आलयेन श्री-दामोदरेण इत्य् अर्थः । अतो विषज्जतः हेतौ शतृङ् विशेषेण सामीप्यादिना तत्र च गोपाल-बालकत्वेन सङ्गं प्राप्तुम् इत्य् अर्थः । एवम् अस्य पूर्वेण परेणाप्य् अन्वयः । यद् वा, विषज्जतः प्रेम्णा आसक्तिं प्राप्नुवतः सतः अन्यथा भक्त-जनानुग्रहासम्पत्तिस् **तत्-**सङ्ग-सुखाननुभवश् च । विषज्जने हेतुः&mdash;गुणालयेनेति तन्-मधुर-रूप-लीला-कारुण्याद्य् अनुसन्धानेन इत्य् अर्थः । ननु तथापि प्रेमासक्तिर् दुर्घटा सत्यम् । **तत्-**प्रभावाद्-घटेतापीत्य् आशयेनाह&mdash;महानुभावेनेति ॥३६॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> यस्माद् एवं तस्मात्-तस्यैवेति येन मम सम्बन्धेन **तत्-**कदन्नम् अपि सास्वादं चर्चितवान् <strong>तस्यैव</strong> इत्य् अर्थः । <strong>सौहृद</strong>-दास्ये स्व-कर्तृके तद्-विषयके **सख्य-**मैत्र्यौ च **तत्-**कर्तृके स्व-विषयके तस्मिन्न् एव प्रेम करवाणि <strong>तस्यैव</strong> च सेवां स एव मम हितम् आशास्तां स एव मामुपकरोतु च इत्य् अर्थः । <strong>पुनर्</strong> इति <strong>पुनर्</strong> अपीत्य् अर्थः । यद् वा, त्वर्थो\ऽयं पुनः-शब्दः जन्मादिकं यत्र कुत्रापि <strong>स्यात्</strong> सौहृदादिकं तु तस्यैवास्त्व् इत्य् अर्थः । सौहृदादिकं तु तैर् व्याख्यातम् अथवा सौहृदं दैहिक-सम्बन्धः सख्यं विश्वासः <strong>मैत्री</strong> स्नेहः पुनः सदैन्योक्तिर्दास्यम् इति यद् वा, सौहृदं निरुपाधि मिथो हित-कारित्वं सख्यं सह विहारमयः प्रणयः मैत्र-स्निग्धता-मात्रम् अपि <strong>दास्यं</strong> कर्म-कारत्वम् अपीति <strong>पुनर्</strong> इति वाक्यालङ्कारे अन्यत्-समानं नन्व् एवकारेण तदीय-सुहृदादयो\ऽपि व्यावर्त्यन्ते नेत्य् आह&mdash;महाननुभावः प्रभाव ऐश्वर्यं यस्य तेन किं च, गुणानां रूपतारुण्य-कारुण्य-वात्सल्यादीनाम् आलयेन विषज्जतः विशेषेण सौहृदादिना सङ्गं प्राप्नुवतो मम **तत्-**प्रभावेण तदीय-गुणेनैव च तस्य पुरुषाणां सुहृदादीनां प्रकृष्टः सप्रेमकः सङ्गश् च <strong>स्यात्</strong> ॥३६॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> तस्यैवैतादृश-भक्त-वत्सलस्य सौहृदं स्नेहः सख्यं सहावस्थायित्वमयः प्रणयः <strong>मैत्री</strong> बन्धु-भावः <strong>दास्यं</strong> सेवा तेषां द्वन्द्वैक्यं <strong>महानुभावेन</strong> तेनैव विषज्-जतः विशिष्ट-सङ्गं प्राप्नुवतो मम तद्-भक्तेषु <strong>प्रसङ्गः</strong> <strong>स्यात्</strong> ॥३६॥</p>
<hr>
<p><strong>॥ १०.८१.३७ ॥</strong></p>
<p>भक्ताय चित्रा भगवान् हि सम्पदो</p>
<p>राज्यं विभूतीर् न समर्थयत्य् अजः ।</p>
<p>अदीर्घ-बोधाय विचक्षणः स्वयं</p>
<p>पश्यन् निपातं धनिनां मदोद्भवम् ॥</p>
<p><strong>श्रीधर-स्वामी (भावार्थ-दीपिका) :</strong> ननु भक्तेः फलं संपदं प्राप्य पुनर् भक्तिं किम् इति प्रार्थयसेऽत आह&mdash;भक्तायेति । संपदः कोशादीन् नाज्यम् ऐश्वर्यं विभूतीः कलत्र-पुत्रादीन् <strong>न</strong> समर्थयति <strong>न</strong> ददाति, अपि तु दृढां भक्तिम् एव । कुतः । <strong>अदीर्घ</strong>-<strong>बोधाय</strong> । अविवेकिनो मम तु भक्त्य्-अभावाद् एवं जातम्, अतस् तद् भक्तिर् एव स्याद् इति भावः ॥३७॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> हरिर् ऐहिकम् ऐश्वर्यदो नेति मन्दानुमित-स्वदोष-मार्जनायेयं सम्पादितेति भावेनाशङ्क्य समाधत्ते-नन्व् इति । अतोऽत्र आदिना गजाश्वादि-ग्रहः । ऐश्वर्यं प्रयोजकत्वं न प्रेर्यत्वम् । आदिना पौत्र-स्नुषादि-ग्रहः । सम्पदाद्य् अदाने हेतुम् आशङ्कते&mdash;कुत इति । एवं जातम् ऐश्वर्यादि जातम् । यतोऽहम् अदिर्घ-वोधोऽतो हेतोः । इति भाव इति&mdash;मम संस्र्ति-निवर्तक-दीर्घ-बोधाय श्री-कृष्ण-भक्तिर् एवास्त्वित्य् आशयः ॥३७॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> ननु भक्त-वत्सलश् चेद् असौ भक्तेभ्यो धनादिकं किं न दत्ते? अनर्थावहत्वाद् इति चेद् अधुना तुभ्यं कुतो दत्तम्? तत्राह&mdash;भक्तायेति । <strong>चित्रा</strong> अद्भुता बहुविधा वा <strong>भगवान्</strong> सर्वैश्वर्य-पूर्णो\ऽपि <strong>अजः</strong> सदा स्वयम् एव सिद्धिः अतो दाने\ऽनन्यापेक्षो\ऽपीति भावः । न सम्यक् अर्थयति दत्त इत्य् अर्थः । तत्र हेतुः&mdash;धन-मदोद्भवं नितरां पातं स्व-धर्मादिभ्यो नरकेषु पतनं वा <strong>स्वयं</strong> साक्षाद् एव <strong>पश्यन्</strong> यतो <strong>विचक्षणः</strong> सर्वज्ञः ।</p>
<p>ननु तर्हि श्री-ध्रुव-प्रह्लादाम्बरीशादिभ्यः कुतो\ऽदात् ? त्रताह&mdash;अदीर्घेति । तेषां स्वतो विवेक-बलेन मदानुद्भवाद् इति भावः । यद् वा, हि यतः <strong>सम्पदो</strong> \ऽदीर्घ-<strong>बोधाय</strong> अविवेकाय भवन्तीति <strong>चित्रा</strong> इत्य् अनेन सम्&mdash;शब्देन च भक्तेच्छया किञ्चिद्-दत्ते\ऽपीति सूचयति । अतो निष्कामत्वेन मे पूर्वं किम् अपि दत्तम् अधुना च भार्याग्रहेण जातयेच्छया दत्तम् इति भावः । अन्यत् तैर् व्याख्यातम् ।</p>
<p>यद् वा, अकारे श्री-विष्णौ दीर्घो\ऽकुण्ठो बोधो ज्ञानम् अतो मे भगवद्-विषयक-बोधाभावेन दत्तम् इति भावः । एतच् च भक्ति-स्वभावेन विनयाद्-दैन्याच् चेति ॥३७॥</p>
<hr>
<p><strong>जीव-गोस्वामी (लघु-वैष्णव-तोषणी) : भगवान्</strong> सर्वैश्वर्य-परिपूर्णो\ऽपि <strong>अजः</strong> सदा स्वयम् एव सिद्धः अतो दाने\ऽप्य् अनन्यापेक्षो\ऽपीति भावः । तासाम् अदाने हेतुः चित्राः विविध-प्रकाराः ततो नाना-प्रकारं भक्तान्तः-करणं स्याद् इति किं च, धनोपलक्षितत्वात् धनं सम्पादादि-त्रयं तन्-मदोद्भवं नितरां पातं स्व-निष्ठातो भ्रंशं <strong>स्वयं</strong> स्व-धर्मादिभ्यो नरकेषु पतनं वा साक्षाद् एव <strong>पश्यन्</strong> यतो <strong>विचक्षणः</strong> सर्वज्ञः ।</p>
<p>ननु तर्हि श्री-ध्रुव-प्रह्लादाम्बरीषेभ्यः कुतो\ऽददात् तत्राह&mdash;अदीर्घेति । दीर्घ-बोधानां तेषां स्वतो विवेक-बलेन मदानुद्भावात् <strong>अदीर्घ-बोधाय</strong> मह्यं तु दुराग्रह-दर्शनाद् एव दत्तवान् इति भावः ॥३७॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> ननु, तव भक्तिरस्त्य् एव तत्-फलं सम्पत्तिश् च प्राप्ता तत्र नास्ति मे भक्तिर् नापि भक्तेर् वास्तवं फलं सम्पत्तिर् इत्य् आह&mdash;भक्तायेति । सम्पदः केषादीन् राज्यम् ऐश्वर्यं विभूतीः कलत्रादीन् न समर्द्धयति न ददाति **अदीर्घ-**बोधायेति दीर्घ-बोधेभ्यः प्रह्लादादि-भक्तेभ्यो यदिह सम्पदो\ऽपि ददाति तत्रापि तेषां नापकारः मम त्व् **अदीर्घ-**बोधस्य भक्त्य् अभावाद् एव सम्पत्-प्राप्तिर् अभूत्-तद् अलम् अनयेति विमृश्य स यावद् अर्थम् एव विषय-भोगं कुर्वन् स्थण्डिलशायी तदीय-व्रतनिष्ठः श्रवण-कीर्तनादिषु परमाग्रहवान् अभूद् इति ज्ञेयं <strong>भक्ताय</strong> सुखयितुं सम्पदादिकं न समर्द्धयति न सम्यग्-वर्धयति किन्तु तद् अभीप्सित-प्रेम-सेवा-सिद्ध्य् अर्थम् ईषन्-मात्रं वर्धयतीति केचिद् आहुः ऋधु वृद्धौ ॥३७-३८॥</p>
<hr>
<p><strong>॥ १०.८१.३८ ॥</strong></p>
<p>इत्थं व्यवसितो बुद्ध्या भक्तोऽतीव ज<sup id="fnref:51"><a href="#fn:51" class="footnote-ref" role="doc-noteref">51</a></sup>नार्दने ।</p>
<p>विषयान् जायया<sup id="fnref:52"><a href="#fn:52" class="footnote-ref" role="doc-noteref">52</a></sup> त्यक्ष्यन् बुभुजे नाति-लम्पटः ॥</p>
<p><strong>श्रीधर-स्वामी (भावार्थ-दीपिका) : त्यक्ष्यन्</strong> शनैः सनैस् त्यागम् अभ्यस्यन् । <strong>जायया</strong> सह <strong>बुभुजे</strong> ॥३८॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> नातिलम्पटः अनासक्तः ॥३८॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) : विषयान्</strong> बुभुज इति भगवत्प्रसाद-<strong>बुद्ध्या</strong> <strong>बुभुजे</strong>, तत्रापि <strong>त्यक्ष्यन्</strong> अद्य श्वो वा त्यक्ष्यामीति कृत्वा ॥३८॥</p>
<hr>
<p><strong>सनातन-गोस्वामी (बृहद्-वैष्णव-तोषणी) : बुद्ध्या</strong> विचारेण व्यवसितः कृत-निश्चयतः अतो जनेषु निज-भक्तेष्व् अर्देनं किम् उपायनम् आनीतम् [भा।पु। १०.८१.३] इत्य्-आदि-प्रकारेण याचनं यस्य सः परम-भक्त-वत्सलः श्री-कृष्ण इत्य् अर्थः । तस्मिन्न् अतीवा जातप्रेमा, अतो <strong>विषयान्</strong> <strong>त्यक्ष्यन्</strong> तथापि <strong>बुभुजे</strong> । किम् अर्थम्? <strong>जायया</strong> हेतुना पतिव्रतायास् तस्याः प्रीत्य् अर्थम् इत्य् अर्थः । तथापि **नाति-**लम्पटस् तेष्व् अनासक्त एव <strong>बुभुजे</strong> ॥३८॥</p>
<hr>
<p><strong>जीव-गोस्वामी (लघु-वैष्णव-तोषणी) : बुद्ध्या</strong> विचारेण व्यवसितः कृतनिश्चयः अतो जनेषु निजभक्तेषु अदर्शनं किमुपायनमानीतम् इत्य्-आदि प्रकारेण याचनं यस्य सः परमभक्तवत्सलः श्री-कृष्ण इत्य् अर्थः । तस्मिन्नतीव भक्तः जातप्रेमा अतो <strong>विषयान्</strong> <strong>त्यक्ष्यन्</strong> तथापि <strong>बुभुजे</strong> किमर्थं <strong>जायया</strong> हेतुना पतिव्रतायास्तस्याः प्रीत्यर्थम् इत्य् अर्थः अन्यथा धर्मदोषः स्याद् इति भावः । तथापि <strong>नातिलम्पटः</strong> अतिशयेन नितराम<strong>लम्पटः</strong> तेष्वनासक्त एव <strong>बुभुजे</strong> ॥३८॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>जीव-गोस्वामी (बृहत्-क्रम-सन्दर्भः) : विषयान्</strong> <strong>जायया</strong> <strong>त्यक्ष्यन्</strong>न् इत्य्-आदि । भगवत्प्रसाद<strong>बुद्ध्या</strong> <strong>बुभुजे</strong> अत एव <strong>नातिलम्पटः</strong> तत्रापि <strong>त्यक्ष्यन्</strong> अद्य श्वो वा त्यक्ष्यामीति कृत्वा ॥३८-४१।</p>
<p>इति श्री-मद्भागवते महापुराणे दशमस्कन्धे श्री-मज्जीवगोस्वामिकृतबृहत्क्रमसन्दर्भे एकाशीतितमो\ऽध्यायः ॥८१॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> <em>न व्याख्यातम्।</em></p>
<hr>
<p><strong>॥ १०.८१.३९ ॥</strong></p>
<p>तस्य वै देव-देवस्य हरेर् यज्ञ-पतेः प्रभोः ।</p>
<p>ब्राह्मणाः प्रभवो दै<sup id="fnref:53"><a href="#fn:53" class="footnote-ref" role="doc-noteref">53</a></sup>वं न तेभ्यो विद्यते परम् ॥</p>
<p><strong>श्रीधर-स्वामी (भावार्थ-दीपिका) :</strong> श्री-कृष्णस्यैवं ब्रह्मण्यता नाति-चित्रम् इत्य् आह&mdash;तस्येति ॥३९॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> ब्रह्मण्यता ब्राह्मण-भक्तिः । <strong>तस्य</strong> श्री-कृष्णस्य । <strong>देव-देवस्य</strong> सर्व-पूज्यस्य <strong>यज्ञ-पतेः</strong> सर्व-कर्म-फलदातुः <strong>प्रभोः</strong> सर्वेश्वरस्यापि पभवः स्वामिनः । यद् वा, प्रभवः समर्था अशुचीनाम् अपि शोधकत्वात्-तद् उक्तं वशिष्ठ-स्मृतौ&mdash;</p>
<blockquote>
<p>समाप्ते शौच-काले\ऽपि <strong>न</strong> शुद्धिर् ब्राह्मणैर् विना । &gt;
शोधयन्त्य् असमाप्ते\ऽपि ततस् ते <strong>प्रभवो</strong> मताः ॥ इति ।</p></blockquote>
<p><strong>दैवं</strong> पूज्याः । वेदाः प्रमाणम् इतिवद्-ब्राह्मणा दैवम् इत्य् उद्देश्य-विधेय-भावत्वाल्-लिङ्ग-सङ्ख्यानियमाभावः । <strong>तेभ्यो</strong> ब्राह्मणेभ्यः । <strong>न</strong> ब्राह्मणैस् तुलये भूतम् अन्यत् [भा।पु। ५.५.२३] इति श्री-मद्-ऋषभोक्तेः ॥३९॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) : देव-देवस्य</strong> श्री-ब्रह्मादि-पूज्यस्य किञ् च **यज्ञ-**पतेर् विप्राद्य् अनुष्ठेय-यज्ञानां फल-प्रदस्य किञ् च प्रभोर् जगदीश्वरस्य, विशेषणानाम् एषं यथोतरं विप्र-सेवकत्वायोग्यताधिक्यम् । तस्यापि प्रभवः सेव्याः तेभ्यः परमन्यद्-दैवं देवता च नास्ति त एव भक्त्या पूज्या इत्य् अर्थः । एवं ब्राह्मणानां मनोहरणाद्-धरेर् इति ॥३९॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> तस्येत्य् अस्यावतारिकाटीका श्री-कृष्णत्वम् एव तत्र हेतुर् इत्य् अभिप्रायेण यद् वा, ब्राह्मणस्य <strong>तस्य</strong> गुणातिशयं वक्ष्यन् श्री-भगवते गुण-विशेषम् आह&mdash;तस्येति । <strong>देव-देवस्य</strong> श्री-ब्रह्मादि-पूज्यस्य किं च, <strong>यज्ञपतेः</strong> विप्राद्य्-अनुष्ठेयय-ज्ञानां फल-प्रदस्य किं च, प्रभोर्-जगदीश्वरस्य विशेषणानाम् एतेषां यथोत्तरं विप्र-सेवनायोग्यत्वाधिक्यं तस्यापि प्रभवः सेव्याः <strong>वै</strong> एतत्-प्रसिद्धम् एव इत्य् अर्थः तस्मान्न् आश्चर्यम् इति भावः । तस्मात्-तेभ्यः <strong>परम्</strong> अन्यद्-<strong>दैवं</strong> देवता च नास्ति अत एव भक्त्या पूज्या इत्य् अर्थः । एवम् अन्यत्र ग्राम-कतिपयेश्वरम् अन्यादाव् अप्य् असम्भव-सम्भवेन गुणेन सर्व-मनोहरणात् <strong>हरेर्</strong> इति ॥३९॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> भक्तवत्सलस्यापि कृष्णस्यैषा ब्रह्मण्यतैव लोके प्रसिद्धा अभूदित्य् आह&mdash;तस्येति । सर्वेषां प्रभोर् अपि <strong>हरेर्</strong> ब्रह्मणा एव प्रभवः <strong>देव</strong>-देवस्यापि <strong>तस्य</strong> ब्राह्मणा एव <strong>दैवं</strong> **यज्ञ-**पतेर् अपि ते एव यजनीया इत्य् अर्थः ॥३९॥</p>
<hr>
<p><strong>॥ १०.८१.४० ॥</strong></p>
<p>एवं स विप्रो भगवत्-सुहृत् तदा</p>
<p>दृष्ट्वा स्व-भृत्यैर् अजितं पराजितम् ।</p>
<p>तद्-ध्यान-वेगोद्ग्रथितात्म-बन्धनस्</p>
<p>तद्-धाम लेभेऽचिरतः सतां गतिम् ॥</p>
<p><strong>श्रीधर-स्वामी (भावार्थ-दीपिका) :</strong> अन्यैर् अजितम् अपि <strong>स्व</strong>-भृत्यैः पराजितं <strong>दृष्ट्वा</strong> तस्य ध्यानं तस्य वेगस् तेनोद्ग्रथितम् आत्म-वन्धनम् अहङ्कारो यस्य सः । <strong>गतिम्</strong> इत्य्-आविष्ट-लिङ्गं <strong>धाम</strong>-विशेषणम् । <strong>सतां</strong> ब्रह्म-विदां प्राप्यम् इत्य् अर्थः ॥४०॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> अनासक्त-भोगे सुदाम्नः का सिद्धिर् जातेति चेदाह&mdash;एवम् इत्थम् ।</p>
<p>तदानासक्त-भोग-पूर्वक-हरि-भक्ति-करण-समये । तस्य श्री-कृष्णस्य । <strong>धाम</strong> स्वरूपम् । आविष्टं व्याप्तं लिङ्गं यस्मिंस् तत्-तथा । व्यासस्य त्यागासम्भवाद् अजहल्-लिङ्गम् इत्य् अर्थः । इत्य् अर्थ इति-गम्यते प्राप्यते साधन-सम्पत्त्या साक्षात्-क्रियत इति । गतिर् इति निरुक्त्यायम् अर्थः ॥४०॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> एवम् अनेनोक्त-प्रकारक-तव्यवहारेण यद् वा, ईदृशः शीघ्रम् एव <strong>तद्-धाम</strong> श्री-वैकुण्ठ-लोकं लेभ इत्य् अन्वयः । यद् वा, द्वारवतीम् । भगवतः सर्वैश्वर्य-युक्तस्य श्री-कृष्णस्य <strong>सुहृत्</strong> सखेति उक्ते वक्ष्यमाणे च तत्-प्रसादे मूलकारणम् उक्तं स्वेस्तद् एक-निष्ठैर् एव भृत्यैः पराजितं वशीकृतं दृष्ट्वेति अतो ब्राह्मणाभिमान-परित्यागेन भक्त्य् एक-निष्ठो भूत्वेति भावः । अत एव <strong>तद्</strong>-ध्यानेति सत्ताम् एकान्तिकान्तिकानाम् अन्यत्-तैर् व्याख्यातम् ।</p>
<p>यद् वा, <strong>सतां</strong> गतिं **स्व-**भक्त-पराजितत्वाद् एव सर्वेषां साधूनाम् आश्रयणीयत्वं च जितम् । अन्यत् समानम् ॥४०॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> तथापि स विप्रस् त्व् <strong>एवं</strong> पूर्वोक्त-प्रकारेण <strong>स्व-भृत्यैर्</strong> एव <strong>पराजितम् अजितं</strong> <strong>दृष्ट्वा</strong> भक्ताय चित्रा इत्य्-आदिना निश्चित्य तस्य भक्त-वशीकृतत्व् अस्य भक्त्या तम् अमुकेनैव वशीकृतो\ऽसाव् अमुकेनैवम् इति सप्रेम-चिन्तनं तस्य वेगः प्रवाहस् तेन उद्ग्रथितम् आत्म-बन्धनं ब्राह्मणत्वाद्य् अभिमानो यस्य सः <strong>तद्-धाम</strong> श्री-द्वारकाख्यं नित्य-तत्-स्थानम् अचिरतः शीघ्रम् एव लेभे तस्य च तत्-सर्वं नाश्चर्यम् इत्य् आह&mdash;**भगवत्-**सुहृद् इति । अन्यत्-तैः यद् वा, <strong>सतां</strong> नित्य-रूपाणां यादवानां <strong>गतिम्</strong> इति ॥४०॥</p>
<hr>
<p><strong>जीव-गोस्वामी (क्रम-सन्दर्भः) :</strong> भक्तायेति । अदीर्घ-बोधाय मह्यं तु दुराग्रह-दर्शनाद् एव दत्तवान् इति भावः । स विप्रस् त्व् एवम् उक्त-प्रकारेण <strong>स्वभृत्यैर्</strong> एव पराजितं तम् <strong>अजितं</strong> <strong>दृष्ट्वा</strong> भक्ताय चित्रा इत्य्-आदिना निश्चित्य तस्य भक्त-वशीकृतत्वस्य यद्-ध्यानम् अमुकेनैवं वशीकृतो\ऽसावमुकेनैवम् इति चिन्तनं तस्य वेगः प्रवाहः नैतद्-ग्रथितम् आत्म-बन्धनं ब्राह्मणत्वाद्य् अभिमानो यस्य सः ब्रह्मण्यताम् इति किमुत मुख्येन तादृश-परिरम्भणादि ॥४०-४१॥</p>
<hr>
<p><strong>जीव-गोस्वामी (बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> तस्यैहिकीं सम्पदम् उक्त्वा पारलौकिकीं सम्पदम् आह&mdash;एवम् इति । सर्वैर् अजितम् अपि **स्व-**भृत्यैः पराजितं वशीकृतं **दृष्ट्वा-तद्-ध्यान-**वेगेति तस्य पूर्ववृत्तम् उक्तम् ॥४०-४१॥</p>
<hr>
<p><strong>॥ १०.८१.४१ ॥</strong></p>
<p>ए<sup id="fnref:54"><a href="#fn:54" class="footnote-ref" role="doc-noteref">54</a></sup>तद् ब्रह्मण्य-देवस्य श्रुत्वा ब्रह्मण्यतां नरः ।</p>
<p>लब्ध-भावो भगवति कर्म-बन्धाद् विमुच्यते ॥</p>
<p><strong>श्रीधर-स्वामी (भावार्थ-दीपिका) :</strong> एतत् पृथुकोपाख्यानं <strong>श्रुत्वा</strong> तत्र <strong>ब्रह्मण्यतां</strong> विशेषतः श्रुत्वेति ॥४१॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> एतच्-चरिताकर्णन-फलम् आह&mdash;<strong>एतद्</strong> इति । <strong>लब्ध</strong>ब्-हावः प्राप्त-भक्तिः ॥४१॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> अहो विप्रो\ऽसौ श्री-भगवत्-सखो\ऽचिरात् तद्-धाम प्रापेति चित्रं न मन्तव्यं तत्-कथाश्रवणेनान्यस्यापि तत्-सिद्धेर् इत्य् आह&mdash;<strong>एतद्</strong> इति । ब्रह्मण्यं तम् अपि किं पुनः सख्येन तादृश-परिरम्भणादि नरो यः कश्चिद् अपि मनुष्य इत्य् अधिकारापेक्षा निरस्ता । <strong>भगवति</strong> कृष्णे लब्धो भावः प्रेमा येन तथा-भूतः सन् **कर्म-बन्धाद्-**विशेषेण मुच्यते । स्वयम् एव प्रारब्ध-भोगाधीनो न स्यात् । स्वेच्छया सुखं भक्तिम् अनुतिष्ठस् तत्-पदं लभत इत्य् अर्थः । अन्यत् तैर् व्याख्यातम्</p>
<hr>
<p>यद् वा, एष उक्तो यो **ब्रह्मण्य-**देवस् तस्य श्री-कृष्णस्य इत्य् अर्थः । अत एव <strong>भगवति</strong> सर्वैश्वर्य-प्रकटके तस्मिन्न् एव **लब्ध-**भावः ॥४१॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> अहो भगवन्-मित्रमसौ विप्रः शीघ्रं तद्-धाम प्रापेति चित्रं न मन्तव्यं तत्-कथा-श्रवणेनापि तत्-सिद्धेर् इत्य् आह&mdash;<strong>एतद्</strong> इति । **ब्रह्मण्य-**ताम् अपि किं पुनः सख्येन तादृश-परिरम्भणादि नरो यः कश्चिद् अपि मनुष्य इति अधिकारापेक्षा निरस्ता <strong>भगवति</strong> श्री-कृष्णे लब्धो भावः प्रेमा येन तथा-भूतस् सन् <strong>कर्म-बन्धाद्</strong>-विशेषण मुच्यते स्वयम् एव प्रारब्ध-भोगाधीनो न स्यात् स्वेच्छया सुखं भक्तिम् अनुतिष्ठस् तत्-पदं लभत इत्य् अर्थः । अन्यत्-तैः यद् वा, एष उक्तो यो **ब्रह्मण्य-**देवः तस्य श्री-कृष्णस्य इत्य् अर्थः । अत एव <strong>भगवति</strong> सर्वैश्वर्य-प्रकाशके तस्मिन्न् एव <strong>लब्ध</strong>-भावः ॥४१॥</p>
<hr>
<p><strong>जीव-गोस्वामी (बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>(१०.८२)</strong></p>
<p><strong>अथ द्व्यष्टीतमोऽध्यायः</strong></p>
<h2 id="परभस-सरयपरग-परवण-यदभ-सह-करण-ननदद-गपन-च-समगम-">प्रभासे सूर्योपराग-पर्वणि यदुभिः सह कुरूणां नन्दादि-गोपानां च समागमः ।</h2>
<p><strong>॥ १०.८२.१ ॥</strong></p>
<p><strong>श्री-शुक उवाच&mdash;</strong></p>
<p>अथैक<sup id="fnref:55"><a href="#fn:55" class="footnote-ref" role="doc-noteref">55</a></sup>दा द्वारवत्यां वसतो राम-कृष्णयोः ।</p>
<p>सूर्योपरागः सुमहान् आसीत् कल्प-क्षये यथा ॥</p>
<p><strong>श्रीधर-स्वामी (भावार्थ-दीपिका) :</strong></p>
<p>द्व्य्-अशीतितम आगत्य कुरु-क्षेत्रं रवि-ग्रहे ।</p>
<p>वृष्णीन् दृष्ट्वा मुदा भूपाश् चक्रुः कृष्ण-कथा मिथः ॥</p>
<p>श्री-दाम-सु<sup id="fnref:56"><a href="#fn:56" class="footnote-ref" role="doc-noteref">56</a></sup>हृदे कृष्णः प्रकल्प्यैन्द्रं पदं भुवि ।</p>
<p>नन्दादि-सुहृदानन्दी कुरु-क्षेत्रं जगाम सः ॥</p>
<p><strong>कल्प</strong>-<strong>क्षये</strong> <strong>यथा</strong> सर्व-ग्रास इत्य् अर्थः ॥१॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> रवि-ग्रहे सूर्य-ग्रहणे । स कृष्णः । <em>इत्य् अर्थ</em> इति&mdash;कल्प्यते तत्त्व-समूहेनेति <strong>कल्पं</strong> ब्रह्माण्डं जगद् इति यावत् । तस्य <strong>क्षये</strong> प्रलयादौ इत्य् अर्थोऽन्यद् अपि <em>सर्व-ग्रास</em>-ग्रहे प्रलय-साम्यं लोके भवतीति भावः । महा-भारतस्य तद्-उत्तर-भावित्वात् ॥१॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> अथ माङ्गल्ये । चिर-विरहार्ततर-व्रज-जनानां श्री-भगवत्-सन्दर्शन-मङ्गल-हेतूद्गमात् । एकदेत्य् अनेनास्योपाख्यानं पृथु-कोपाख्यानानन्तर्यं निरस्तम् । द्वारकायाम् इति श्री-युधिष्ठिरस्य राजसूयं सम्पाद्य साल्वादींश् च हत्वा सुखं तस्यां निवसतोर् इत्य् अर्थः</p>
<hr>
<p>एवं तत्रत्यानां रामणेन रामः परमानन्द-प्रदत्वाच् च कृष्णस् तयोः, यद् वा, रमत इति रामः परम-सुखी, कृष्णश् च पर्मानन्द-घन इति तयोः, एतच् च तयोर् भावि-व्रज-जन-समागम-सुख-विशेषस्याभिप्रायेण, तथा सुमहान् इति सर्व-ग्रासस्य, <strong>कल्प-क्षये</strong> यथेति च, तत्रापि दीर्घ-कालस्येति ॥१॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> अथ कथान्तरारम्भे पृथुकोपाख्यानाद् अनन्तरं वा एकदेति राज-सूयात् पूर्वं कदाचिद् इत्य् अर्थः । द्वरकायां <strong>वसतो</strong> श्री-मथुरां त्यक्त्वा कियन्तम् अपि समयम् उषित्वा श्री-बलदेव-व्रज-गमनाद् ऊर्ध्वं कदाचिद् इत्य् अर्थः । द्वरकायां <strong>वसतो</strong> श्री-मथुरां त्यक्त्वा कियन्तम् अपि समयम् उषित्वा स्थितयोः सतोर् इत्य् अर्थः । सु-शब्दार्थं व्यञ्जयति <strong>कल्प-क्षये</strong> यथेति आच्छादनस्य कालस्य चातिबाहुल्यात् ॥१॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>विश्वनाथ-चक्रवर्ती (सारार्थ-दर्शिणी) :</strong></p>
<p>रवि-ग्रहे कुरुक्षेत्रे बन्धूनां सङ्गमो मिथः ।</p>
<p>कृष्णो व्रजस्थ-प्रेमाब्धौ द्व्यशीतितम आप्लुतः ॥</p>
<p>अथेति कर्मानुक्त-कथान्तरारम्भे एकदेति बलदेव-व्रज-गमनाद् ऊर्ध्वं राजसूयात् पूर्वम् एवेयं कुरुक्षेत्र-यात्रा, यद् अस्यां धृतराष्ट्र-विदुर-युधिष्ठिर-भीष्म-द्रोणादीनां सुखम् एकत्रावस्थितानां श्री-कृष्ण-दर्शनानन्द-कथा दृश्यते अस्या यात्राया राजसूयानन्तर्यत्वे त्व् एवं न सम्भवेत् यतो राजसूयानन्तरम् एव मन्यु-ग्रस्तेन दुर्योधनेन द्यूत-प्रवर्तनं, ततो वन-पर्व-दृष्ट्या साल्व-दन्तवक्र-वध-समकालम् एव युधिष्ठिरादीनां वन-गमनं तेषाम् आगमनानतरम् एव भीष्म-द्रोणादि-वध-मय-भारत-युद्धम् इति श्री-<strong>वैष्णव-तोषणी</strong> <strong>कल्प</strong>-क्षये <strong>यथा</strong> सर्व-ग्रास इत्य् अर्थः ॥१॥</p>
<hr>
<p><strong>॥ १०.८२.२ ॥</strong></p>
<p>तं ज्ञात्वा मनुजा राजन् पुरस्ताद् एव सर्वतः ।</p>
<p>समन्त-पञ्चकं क्षेत्रं क्षेत्रं श्रेयो-विधित्सया ॥</p>
<p><strong>श्रीधर-स्वामी (भावार्थ-दीपिका) :</strong> ज्योतिर्-विद्भिः कथ्यमानम् आदाव् <strong>एव</strong> <strong>ज्ञात्वा</strong> । स्यमन्त-<strong>पञ्चकं क्षेत्रं</strong> कुरु-क्षेत्रम् ॥२॥</p>
<hr>
<p><strong>वंशीधरः (भावार्थ-दीपिका-प्रकाशः) : तं</strong> सूर्योपरागं दृष्ट्वा <strong>ज्ञात्वा</strong> पञ्चकस्य जामदग्न्य-कृत-ह्रद-पञ्चकस्य समीपे वर्तमानो देशः <strong>समन्त</strong>-पञ्चकम् । कुरुक्षेत्र-देशोऽष्ट-चत्वारिंश-शत्-क्रोशात्मकस् तम् । <strong>सर्वतः</strong> सर्व-देशेभ्यः श्रेयः पाप-हानि-पूर्वकं कल्यानावाप्तिस् तस्य विधित्सा कर्तुम् इच्छा तया ॥२॥</p>
<p>ह्रद-कारणम् आह&mdash;निःक्षत्रियाम् इति । ननु श्री-भार्गव-रामस् त्रिभिः सप्त-कृत्वः क्षत्रियाणाम् अनेक-देश-हतानां रक्तेन कथं कुरुक्षेत्रे ह्रदांश् चक्रे इत्य् आशङ्क्य ब्रह्माण्ड-पुराण-मध्य-भाग-सप्त-चत्वारिंशत्तमाध्याय-वचनैर् वारयति । तथा हि&mdash;</p>
<blockquote>
<p>ततो मूर्धावसिक्तानां राज्ञाम् अमित-तेजसाम् । &gt;
षट्-सहस्र-द्वयं [१२००००] रामो जीव-ग्राहं गृहीतवान् ॥ &gt;
ततो राज-सहस्राणि गृहीत्वा मुनिभिः सह । &gt;
स जगाम कुरुक्षेत्रं महा-तेजास् तपोमयः ॥ &gt;
सरसां <strong>पञ्चकं</strong> तत्र खानयित्वा भृगूद्वहः । &gt;
सुखावगाह--तीर्थानि तानि चक्रे समन्ततः ॥ &gt;
जघान तत्र वै राज्ञस् तच्-छरीर-भवासृजा । &gt;
सरांसि तानि वै पञ्च पूरयामास भार्गवः ॥ &gt;
स्नात्वा तेषु यथा-न्यायं जामदग्न्यः प्रतापवान् । &gt;
पितॄन् सन्तर्पयामास यथा-शास्त्रम् अतन्द्रितः ॥ &gt;
पितुः प्रेतस्य श्राद्धादि मातुश् चैव यथोदितम् । &gt;
कृत्वा तीर्ण-प्रतिज्ञः स तीर्थानि तानि चाकरोत् ॥ &gt;
सन्तुष्ट-पितृ-वरतस् ततः प्रोक्तं हि नाम तत् । &gt;
<strong>समन्त</strong>-पञ्चकम् इति मुनिभिर् दैवतैः सह ॥ इति ॥२॥</p></blockquote>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) : मनुजा</strong> इति धर्माधिकारित्वात् । हे <strong>राजन्न्</strong> इति नर-श्रेष्ठेन त्वया तद् बुद्ध्यत एवेति भावः । यद् वा, सर्वेषां मनुजानां तत्र यानेन व्रज-जनानाम् अपि तेषां तत्र प्रयाणं सङ्केतेन बोधयति, श्रेयः स्नान-दानादि सुकृतम् ॥२॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> हे <strong>राजन्न्</strong> इति । <strong>तं</strong> पूर्व-कथायाम् आविष्टम् अस्याम् अवधापयति । अत्र पूर्वतोऽपि रस-विशेषोऽस्तीति द्योतनाय श्रेयः स्नान-दानादि-सुकृतम् ॥२॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) : समन्त</strong>-<strong>पञ्चकं</strong> कुरु**-क्षेत्रं** सूर्योपरागे खल्व् अस्यैव क्षेत्रस्य <strong>सर्वतः</strong> सकाशाद् अपि पुण्य-प्रदत्वाधिक्य-श्रवणाद् इति भावः ॥२॥</p>
<hr>
<p><strong>॥ १०.८२.३ ॥</strong></p>
<p>निःक्षत्रियां महीं कुर्वन् रामः शस्त्र-भृतां वरः ।</p>
<p>नृपाणां रुधिरौघेण यत्र चक्रे महा-ह्रदान् ॥</p>
<p><strong>श्रीधर-स्वामी (भावार्थ-दीपिका) :</strong> अब्रह्मण्य् अक्षत्रिय-वध-स्थानत्वेन परशुरामस्याघापनुत्ति-स्थानत्वेन च क्षेत्रस्य पाप-निरासकत्वम् आह&mdash;निःक्षत्रियाम् इति द्वाभ्याम् ॥३॥</p>
<hr>
<p><strong>वंशीधरः (भावार्थ-दीपिका-प्रकाशः) : यत्र</strong> समन्त-पञ्चके ॥३॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) : शस्त्र</strong>-<strong>भृतां</strong> वरत्वेनैव <strong>निःक्षत्रियां</strong> <strong>कुर्वन्</strong> यतो <strong>रामः</strong> रेणुका-नन्दनः महतो <strong>ह्रदान्</strong> पञ्च <strong>चक्रे</strong> इति समन्तात् पञ्च ह्रदा यस्मिन्न् इति स्यमन्त-पञ्चकम् इत्य् आख्या-करणं चोह्यम् ॥३॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> तत्रैव गमने हेतुः&mdash;निःक्षत्रियाम् इति । द्वयं श्री-परशुराम-प्रभाव एव तस्य तादृशत्वे हेतुर् इति <strong>महा</strong>-<strong>ह्रदान्</strong> इत्य् एतत् स्यमन्त-पञ्चकम् इतीत्य् आख्या-कारणम् ऊह्यम् समन्तात् पञ्च-ह्रदा यस्मिन्न् इति ॥३॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> क्षेत्रस्यास्य श्री-परशुराम-पराक्रम-द्योतकत्वम् आह&mdash;निःक्षत्रियाम् इति ॥३॥</p>
<hr>
<p><strong>॥ १०.८२.४ ॥</strong></p>
<p>ईजे च भगवान् रामो यत्रास्पृष्टोऽपि कर्मणा ।</p>
<p>लोक<sup id="fnref:57"><a href="#fn:57" class="footnote-ref" role="doc-noteref">57</a></sup>ं सङ्ग्राहयन्न् ईशो यथान्योऽघापनुत्तये ॥</p>
<p><strong>श्रीधर-स्वामी (भावार्थ-दीपिका) :</strong> अन्यो विद्वन् यथा ॥४॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> ईश्वरत्वेनाहङ्काराभावाद् अस्पृष्ट-कर्मापि&mdash;</p>
<blockquote>
<p>यस्य नाहङ्कृतो भावो बुद्धिर् यस्य न लिप्यते । &gt;
हत्वापि स इमान् लोकान् न हन्ति न निबध्यते ॥ [गीता १८.१७] इति &gt; श्री-मुखोक्तेः</p></blockquote>
<p>लोक-सङ्ग्रहार्थम् <strong>ईजे</strong> । यथान्यः प्राकृतः ॥४॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) : भगवान्</strong> ईश्वरः । श्री-भगवद्-अवतारत्वात् । अतः <strong>कर्मणा</strong> विधि-निषेध-लक्षणेनास्पृष्टोऽपि, अघस्य बहुशः सर्व-क्षत्रिय-वध-पापस्यापनुत्तये सङ्क्षपणाय <strong>ईजे</strong> । तत् प्रयोजनम् आह&mdash;लोकम् इति । सम्यग् ग्राहयन् शिक्षयितुम् । तच् च किम्-अर्थम् ? ईशः सर्व-लोकेश्वरः सद्-धर्म-प्रवर्तनेन लोक-हितार्थम् इति भावः । किं वा, सर्वं कर्तुं समर्थः, अतो यथान्यः कर्माधीनस् तथेजे, इति यागस्य यथा-विधि सम्यग् अनुष्ठानं च सूचितम् ॥४॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> लोक-सङ्ग्रहे हेतुः&mdash;ईशः सर्व-लोकेश्वरः स धर्म-प्रवर्तनेन सर्व-लोक-हितार्थम् इति भावः । प्रशंसा चेयं श्री-व्रज-वासिनां श्री-कृष्ण-मिलनानन्द-गर्भा ज्ञेया तत् तीर्थ-यात्रा-हेतुकत्वात् तस्य पद्य-द्वये चात्र तदा फलाधिक्य-वशात् ते ययुर् इत्य् अतस् तत्-प्रतिष्ठापनं च ग्रहण-योग एव । तेन कृतम् इति बोधितम् ॥४॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>जीव-गोस्वामी (बृहत्-क्रम-सन्दर्भः) :</strong> न च यज्ञ-भोक्तुस् तव स्वार्थम् एवेदं कर्म यतो नहीति । न च त्वदीयानाम् अस्माकं स्वाभिमान-मयम् एतत् ॥४॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> पापापनोदकत्वम् आह&mdash;<strong>ईजे</strong> चेति ॥४॥</p>
<hr>
<p><strong>॥ १०.८२.५-६ ॥</strong></p>
<p>महत्यां तीर्थ-यात्रायां तत्रागन् भारतीः प्रजाः ।</p>
<p>वृष्णयश् च तथाक्रूर-वसुदेवाहुकादयः ॥</p>
<p>ययुर् भारत तत् क्षेत्रं स्वम् अघं क्षपयिष्णवः ।</p>
<p>गद-प्रद्युम्न-साम्बाद्याः सु<sup id="fnref:58"><a href="#fn:58" class="footnote-ref" role="doc-noteref">58</a></sup>चन्द्र-शुक-सारणैः ॥</p>
<p><strong>श्रीधर-स्वामी (भावार्थ-दीपिका) :</strong> आगन्न् आजग्मुः भारतीर् भारत्यः ॥५॥</p>
<hr>
<p><strong>वंशीधरः (भावार्थ-दीपिका-प्रकाशः) : तीर्थ</strong>-यात्रायाम् उपस्थितायाम् । तत्र कुरुक्षेत्रे ॥५॥ <strong>तत्</strong> <strong>क्षेत्रं</strong> समन्त-पञ्चकम् ॥६॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> महत्याम् इति सर्व-ग्रासेन महा-पर्वतत्वात् । अत एव भारत्यो **भारत-**वर्ष-वर्तिन्यः सर्वा एवेत्य् अर्थः । तासाम् एव तत्राधिकारि-विशेषात् प्रजा एव विशेषतो निर्दिशन्, तासु परम-श्रेष्ठत्वाद् आदौ यादवान् आह&mdash;वृष्णय इति यादवाः । <strong>च</strong>-शब्दाद् श्री-राम-कृष्णादयोऽपि । न च राजसूयादाव् इव वृद्धा गृहेषु स्थिता इत्य् आह&mdash;तथेति समुच्चये । आदि-शब्दात् शूरान्धकादयः । तेषां विशेषतो निर्देशो वृद्धत्वादिना तेषां सत्-कर्मादर-विशेषात् । तत्राक्रूरस्यादित्वां तस्यात्यन्तादर-विशेषात् । यद् वा, तथा तेन प्रेजानां महा-पर्व-यात्रा-प्रकारेणैवाक्रूरादयो वृष्णयः <strong>स्वम्</strong> <strong>अघं</strong> <strong>क्षपयिष्णवः</strong> क्षपयितुम् इच्छव इत्य् अर्थः । एतच् <strong>च</strong>&mdash;यद् यद् आचरति श्रेष्ठस् <strong>तत्</strong> तद् एवेतरो जनः [गीता ३.२१] इति न्यायेन । श्री-जामदग्न्यवल् लोक-शिक्षणार्थम् एव । अत एव श्री-राम-कृष्णयोः साक्षाद् अनुक्तिश् च तयोः श्री-नन्दादि-व्रज-जन-समागमनं तत्र प्रयाणात् । हे भारतेति <strong>भारत</strong>-वंश्य-प्रधानेन त्वया मुख्यानां कर्म-कारणं तद् यात्रा-मुख्य-प्रयोजनं च बुध्यत एवेति भावः । केवलं पुण्य-परा वृद्धा एव । कुमाराश् च <strong>ययुर्</strong> इत्य् आह&mdash;गदेति । सुचन्द्रः श्री-रुक्मिण्याः पुत्रोऽष्यमश् अश् चारुचन्द्रस् तद्-आदिभिः सह गदादयश् च ययुः ॥५-६॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> महत्याम् इत्य् अर्धकम् । महत्याम् इति सर्व-ग्रासेन महा-पर्वतत्वात् । अत एव भारत्यः <strong>भारत</strong>-वर्ष-वर्तिन्यः प्रायः सर्वा एवेत्य् अर्थः । वृष्णय इति युग्मकम् । प्रजास्व् अवतीर्णत्वं तच्-छ्रेष्ठत्वाङ्गीकाराद् आदौ यादवान् आह&mdash;वृष्णय इति सपादेन । श्री-कृष्ण-रामादय इत्य् अर्थः । यथा ते तथैवाक्रूरादय इति तेषां प्रायः श्री-कृष्ण-साहित्य-गमनादर्शनात्, तथाक्रूरस्यादित्वं कर्मण्य् अत्यन्तादूरात् <strong>स्वम्</strong> <strong>अघं</strong> <strong>क्षपयिष्णवः</strong> क्षपयितुम् इच्छव इत्य् अर्थः । एतच् च विशेषः सर्वेषाम् एव तत्र वृष्णीनां लीलया तद् अन्य् केषाञ्चित् वस्तुतोऽपि न केवलं पुण्य-परावृद्धा एव कुमाराश् च <strong>ययुर्</strong> इत्य् आह&mdash;गदेत् । ते द्वारका-रक्षणे के आसन् ? तत्राह&mdash;सुचन्द्रेति पाद-त्रयेण । सुचन्द्रः श्री-रुक्मिण्याः पुत्रश् चारुदेष्णः ॥५-६॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> आगन् आजग्मुः <strong>भारतीः</strong> भारत्यः ॥५-६॥</p>
<hr>
<p><strong>॥ १०.८२.७-८ ॥</strong></p>
<p>आस्तेऽनिरुद्धो रक्षायां कृतवर्मा च यूथपः ।</p>
<p>ते रथैर् देव-धिष्ण्याभैर् हयैश् च तरल-प्लवैः ॥</p>
<p>गजैर् नदद्भिर् अभ्राभैर् नृभिर् विद्याधर-द्युभिः ।</p>
<p>व्यरोचन्त महा-तेजाः पथि काञ्चन-मालिनः ॥</p>
<p><strong>श्रीधर-स्वामी (भावार्थ-दीपिका) :</strong> सुचन्द्र-शुक-सारणैः सहानिरुद्धो द्वारका-रक्षायाम् आस्ते । तथा <strong>कृत-वर्मा</strong> च यूथ-पतिः सेनानीः । <strong>देव</strong>-<strong>धिष्ण्याभैर्</strong> विमान-सङ्काशैः । तरलास् तरङ्गास् तद्वत् प्लवो गतिर् येषां तैः ॥७॥</p>
<p><strong>विद्याधर</strong>-द्युभिर् विद्याधराणाम् इव द्युतिर् येषां तैः । <strong>महा</strong>-तेजा <strong>महा</strong>&mdash;तेजसः ॥८॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> ते वृष्णयः । तरलश् चञ्चले वक्रे तरङ्गे सुर-षिङ्गयोः इति कोषात् । भेकोडुपगतौ प्लवः इति । भेदादीनां समाहार-द्वन्द्वः ॥७॥</p>
<p><strong>महा</strong>-तेजा इति समासान्तो ड-प्रत्ययः ॥८॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) : रक्षायां</strong> रक्षार्थम् आस्ते आसीत् । तस्याभिनव-वयस्त्वादिना यद् यात्रापेक्षा-विशेषात् । यद् वा, मुख्यतमानां चतुर्णां तेषाम् एकतमस्य तत्रापेक्ष्यत्वात् तत्रापि तस्य सर्व-लघुत्वाद् इति । ते वृष्णयो रथादिभिः सेना-चतुर्-अङ्गैः कृत्वा ॥७॥</p>
<p>कलत्रैः सह <strong>पथि</strong> विशेषेण श्री-नन्दादि-समागमाशयाधिक्येनारोचन्त अशोभन्तेति द्वाभ्याम् अन्वयः । <strong>नदद्भिर्</strong> मदेन बृंहमाणैः । किं <strong>च</strong>, अभ्राभैः स्थौल्यादिना मेघ-तुल्यैः । नृभिः पदातिभिः । काञ्चनस्य माला तत्-पुष्प-माल्यम् । किरीट-कुण्डलादि-रूपेण पङ्क्तिर् वा, तद्वन्तः ॥८॥</p>
<hr>
<p><strong>जीव-गोस्वामी (लघु-वैष्णव-तोषणी) : रक्षायां</strong> रक्षार्थम् आस्ते आसीद् इति अनिरुद्धस्यात्य् अल्प-वयस्त्वादिना लघुत्वेऽपि प्राधानान् महानुभावत्वं ज्येष्ठान्वयत्वात् तादृश-व्यवहारार्हत्वं च दर्शितम् । अनिरुद्धोऽयं श्री-कृष्ण-पुत्रो वा ते इति च युग्मकम् । ते वृष्णयो रथादिभिः सेनायाश् चतुर्भिर् अङ्गैः कारण-भूतैः नृभिः पदातिभिः ॥७-८॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> अनिरुद्धो द्वारका-रक्षायाम् आस्ते इति तस्यैव श्वेत-द्वीपस्थस्य पालन-कर्तृ-विष्णुत्वेन प्रसिद्धेः । <strong>देव</strong>-<strong>धिष्ण्याभैर्</strong> <strong>देव</strong>-विमान-तुल्यैः ॥७॥</p>
<p><strong>महा</strong>-तेजा <strong>महा</strong>-तेजसः ॥८॥</p>
<hr>
<p><strong>॥ १०.८२.९-१० ॥</strong></p>
<p>दिव्य-स्रग्-वस्त्र-सन्नाहाः कलत्रैः खे-चरा इव ।</p>
<p>तत्र स्नात्वा महा-भागा उ<sup id="fnref:59"><a href="#fn:59" class="footnote-ref" role="doc-noteref">59</a></sup>पोष्य सुसमाहिताः ॥</p>
<p>ब्राह्मणेभ्यो ददुर् धेनूर् वासः-स्रग्-रुक्म-मालिनीः ।</p>
<p>राम-ह्रदेषु विधिवत् पुनर् आप्लुत्य वृष्णयः ॥</p>
<p><strong>श्रीधर-स्वामी (भावार्थ-दीपिका) :</strong> दिव्या अत्युत्तमाः स्रग् वस्त्र-सन्नाहा येषाम् ॥९॥</p>
<p>पुनर् अन्येद्युर् आप्लुत्य । यद् वा, तस्मिन्न् एवाहनि मुक्ति-स्नानं कृत्वा ॥१०॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> तत्र राम-ह्रदेषु ॥९॥</p>
<p>यथान्येद्युर् अन्यस्मिन् दिने द्वितीय-दिवस-स्नाने । पुनः पद-प्रयोगास्वारस्यं मत्वाह&mdash;यद् वेति । मुक्ति-स्नानं ग्रहणान्त-स्नानम् । आदौ स्नानं तथा चान्ते मध्ये दानं प्रकीर्तितम् इति स्मृतेः ॥१०॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> स्रक् पुष्पादि-निर्मिता । सन्नाहः कवचम् । एवं महा-तेजस्त्वादिना शीघ्रग-दिव्य-रथारोहणादिना च खेचराः सिद्धा इव । तथा तेषु ह्रदेषु महान् भागो भाग्यं श्री-भगवद्-बन्धुत्व-कारणम् । किं वा, प्रेम-भक्ति-लक्षणो लाभांशो येषां यादवानां ते, इति बाह्यान्तराशेष-सुसम्पत्तिमत्ता सद्-धर्म-परता च सूचिता । अत उपोष्य सूर्य-ग्रहणापेक्षयैव, न तु तीर्थोपवासापेक्षया । वर्जयित्वा कुरुक्षेत्रम् इति स्मृतेः । सुसमाहिताश् च क्रीडादि-परित्यागेन तद्-एक-चित्ताः सन्तः । स्वन्नम् उत्तमान्नं द्विजाग्रेभ्यः विप्रेभ्यः श्री-भगवद्-भक्ति-परत्वादिना विप्र-श्रेष्ठेभ्यो वा महा-भागत्वम् एव दर्शयन् स्वन्न-दानादौ [स्नान-दानादौ] सुसङ्कल्पितम् आह&mdash;कृष्ण इति । श्री-देवकी-नन्दने भगवति, न इति प्रत्येकं स्व-स्व-परिवारापेक्षया ॥९-१०॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> कलत्रैः सह खेचराणां दृष्टान्तत्वं साधारण-जन-चमत्काराय श्री-कृष्णे चन्द्रादीनाम् इव तत्र तेषु ह्रदेषु उपोष्य सूर्य-ग्रहणापेक्षयैव, न तु तीर्थोपवासापेक्षया, मुण्डनं चोपवासश् च सर्व-तीर्थेष्व् अयं विधिः, वर्जयित्वा कुरुक्षेत्रम् इति स्मृतेः ॥९-१०॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> पुनर् आप्लुत्य उपराग-मुक्ति-स्नानं कृत्वा ॥१०॥</p>
<hr>
<p><strong>॥ १०.८२.११-१२ ॥</strong></p>
<p>ददुः स्वन्नं द्विजाग्र्येभ्यः कृष्णे नो भक्तिर् अस्त्व् इति ।</p>
<p>स्वयं च तद्-अनुज्ञाता वृष्णयः कृष्ण-देवताः ॥</p>
<p>भुक्त्वोपविविशुः कामं स्निग्ध-च्छायाङ्घ्रिपाङ्घ्रिषु ।</p>
<p>तत्रागतांस् ते ददृशुः सुहृत्-सम्बन्धिनो नृपान् ॥</p>
<p><strong>श्रीधर-स्वामी (भावार्थ-दीपिका) :</strong> स्निग्धा शीतला छाया येषाम् अङ्घ्रि-पानाम् अङ्घ्रिषु मूलेषु ॥१२॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> तद्-अनुज्ञाता ब्राह्मणादिष्टाः ॥११॥</p>
<p>स्निग्धः शीतल-चिक्कणे इति धरणिः । अङ्घ्रिषु अधस्तात् । तत्र कुरुक्षेत्रे । ते यदवः ॥१२॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> एवं ग्रहण-दिनेऽप्य् आह&mdash;स्वयम् इति । च तु स्वयं त्व् इत्य् अन्यतो विशेषं बोधयति&mdash;तम् एवाह । तेन कृष्णेनानुज्ञाताः स्व-स्व-स्थाने प्रस्थापिता अनुमोदिता वा सन्तो भूत्वा, यतः कृष्ण एव देवता इष्ट-देवो येषां <strong>ते</strong> । अतस् तद्-अनुज्ञयैव स्निग्ध-च्छायाङ्घ्रिपाङ्घ्रिः बन्धु-वर्ग-समागमापेक्षया कामं यथेष्टम् उपविविशुः । बान्धवा मित्राणि सम्बन्दिनः नृपान् इति पाठः स्पष्टः । पाठान्तरं स्पष्टम् तान् एवाह&mdash;मत्स्येति । उशीनरान् आवन्त्यान् ॥११-१२॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> स्वन्नम् उत्तमान्नं महा-भागत्वम् एव दर्शयन् स्नान-दानादौ सुसङ्कल्पितम् आह&mdash;कृष्ण इति । न इति प्रत्येकं स्व-स्व-परिवारापेक्षया भक्तिः सादर-प्रेमास्तु भगवतात् लालसा-स्वभावोऽयम् । एवं ग्रहण-दिने कृतम् उक्त्वा तत्-पर-दिनेऽप्य् आह&mdash;स्वम् इति । तद्-अनुज्ञाताः व्रत-समाप्तौ तद्-अनुज्ञाम् प्रार्थ्य प्राप्य चेत्य् अर्थः । तत्र हेतुः&mdash;कृष्ण इति ॥११॥</p>
<p>तत्रेति सार्ध-द्वयम् । कांश्चिन् निजागमनात् पूर्वम् आगतान् कांश्चित् पश्चाद् आगतान् तत्र कांश्चिद् उपरागात् पूर्वं कांश्चित् तु पश्चाद् ददृशुर् इत्य् अर्थः ॥१२॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> स्निग्धा छाया येषां तेषाम् अङ्घ्रिपानाम् अङ्घ्रिषु तलेषु ॥१२॥</p>
<hr>
<p><strong>॥ १०.८२.१३-१४ ॥</strong></p>
<p>मत्स्योशीनर-कौशल्य-विदर्भ-कुरु-सृञ्जयान् ।</p>
<p>काम्बोज-कैकयान् मद्रान् कुन्तीन् आन<sup id="fnref:60"><a href="#fn:60" class="footnote-ref" role="doc-noteref">60</a></sup>र्त-केरलान् ॥</p>
<p>अन्यांश् चैवात्म-पक्षीयान् परांश् च शतशो नृप ।</p>
<p>नन्दादीन् सुहृदो गोपान् गोपीश् चोत्कण्ठिताश् चिरम् ॥</p>
<p><strong>श्रीधर-स्वामी (भावार्थ-दीपिका) :</strong> <em>न व्याख्यातम्।</em></p>
<hr>
<p><strong>वंशीधरः (भावार्थ-दीपिका-प्रकाशः) :</strong> आनर्तेत्य् अत्र आरट्टेति पाठोऽपि क्वचित् ॥१३॥</p>
<p>आत्म-पक्षीयाः पाण्डवाद्याः । पराश् च दुर्योधन-पक्षीया गान्धाराद्याः ॥१४॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) : नन्दादीन्</strong> नन्द-सनन्दोप<strong>नन्दादीन्</strong> <strong>सुहृदो</strong> <strong>गोपान्</strong> दामादीन् <strong>गोपीश्</strong> <strong>चोत्कण्ठिताश्</strong> <strong>चिरम्</strong> इत्य्-आदिना ॥१४॥</p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> काम्बोजान् आरदांश् च सिन्धु-पारीणान् एव । अपि अन्यान् अप्य् आत्म-<strong>पक्षीयान्</strong> इति । मत्स्यादीनाम् आत्म-पक्षीयत्वम् उक्तम्। च-काराद् उदासीनांश् च । यद् वा, एव इव । आत्म-<strong>पक्षीयान्</strong> इव । <strong>परांश्</strong> च विपक्षान् तीर्थे द्वेषाति-त्यागात् शतश इत्य् असोभयेष्व् अप्य् अन्वयः । <strong>सुहृदो</strong> मित्राणि । सुहृद् इत्य्-आदौ प्राग् उक्तेऽपि पुनर् अप्य् एतद् उक्तिः सौहृद-विशेष-विवक्षया । च अपि । <strong>गोपीश्</strong> च <strong>चिरम्</strong> उत्कण्ठिताः श्री-भगवद्-दर्शनोत्सुकाः । अतोऽन्यासां बह्वीनां स्त्रीणां समागमेऽप्य् आसाम् एव दर्शनोक्तिः । सर्व-श्रैष्ठ्यात् श्री-भगवद्-दिदृक्षया व्यग्राणाम् अतोऽग्रतोऽभिस्रुतानां तासाम् एवादौ दर्शनात् । किं च, तासां परम-दुर्लभ-दर्शनत्वेन सर्वान्ते निर्देशः । अत-एव च-कारश् च एवं प्रेमोद्रेकेण सम्बोधयति&mdash;नृपेति ॥१३-१४॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> नृपान् एवाह&mdash;मत्स्येति । उशीनरान् आवन्त्यान् । काम्बोजान् आरदांश् च सिद्नु-पारीयान् श्री-नन्दादींश् च । तत्रागतान् इत्य् अन्वयार्थस्यायं भावः&mdash;ज्ञातीन् वो द्रष्टुम् एष्यामः [भा।पु। १०.४५.२३] इति अत्वायां-अभिप्रायेण मथुरा-द्वारकादौ पूर्वम् आगमनं प्रतिपाद्य, ततः परमोत्कण्ठितास् ते कथम् अपि तन्-मिषं लब्ध्वा गता इति <strong>सुहृदो</strong> मित्राणि सुहृद् इत्य् आदौ प्राग् उक्तेऽपि पुनर् अप्य् एतद् उक्तिः सौहृद-विशेष-विवक्षया <strong>गोपीश्</strong> च <strong>चिरम्</strong> उत्कण्ठिताः श्री-भगवद्-दर्शनोत्सुका इत्य् एवम् अत्रान्यत्र च तासाम् ईदृश-विशेषणं विना निर्देश एव न क्रियत इति माहात्म्य-विशेषः सूचितः । एवं प्रेमोद्रेकेण सम्बोधनं नृपेति ॥१३-१४॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>जीव-गोस्वामी (बृहत्-क्रम-सन्दर्भः) : नन्दादीन्</strong> इत्य् आदि । नन्दोपनन्द-सन्<strong>नन्दादीन्</strong> <strong>सुहृदो</strong> <strong>गोपान्</strong> दाम-सुदाम-वसुदामादीन् । <strong>गोपीश्</strong> चोत्कण्ठिता इत्य् आदिनान्योन्य-सन्दर्शनेनेत्य् अत्र नन्दादयो वसुदेवादिभिः परिष्वङ्गं चक्रुर् इत्य् अर्थः ॥१४॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> <em>न व्याख्यातम्।</em></p>
<hr>
<p><strong>॥ १०.८२.१५ ॥</strong></p>
<p>अन्योन्य-सन्दर्शन-हर्ष-रंहसा</p>
<p>प्रोत्फुल्ल-हृद्-हृद्वक्त्र-सरोरुह-श्रियः ।</p>
<p>आश्लिष्य गाढं नयनैः स्रवज्-जला</p>
<p>हृष्यत्-त्वचो रुद्ध-गिरो ययुर् मुदम् ॥</p>
<p><strong>श्रीधर-स्वामी (भावार्थ-दीपिका) :</strong> प्रोत्फुल्लैर् <strong>हृद्</strong>-<strong>हृद्वक्त्र</strong>-सरोरुहैः श्री-ः शोभा येषां ते ॥१५॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> <em>न व्याख्यातम्।</em></p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) : अन्योन्य</strong>-<strong>सन्दर्शन</strong>- इत्य्-आदिना नन्दादयो वसुदेवादयश् च स्त्रियश् च संवीक्ष्य ॥१५॥</p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> तत्रादौ सामान्यतः सर्वेषां पुंसां मिथः समागम-सुखम् आह&mdash;अन्योन्येति । अन्योन्यं यत् सन्दर्शनं साक्षाद्-दर्शनं, तेन हर्षस्य रंहो वेगः, तेन कृत्वा प्रकर्षेण उत्फुल्लानि <strong>हृद्</strong>-रूपाणि <strong>हृद्वक्त्र</strong>-रूपाणि च सरोरुहाणि, तैः श्री-र् येषां तथा-भूताः सन्तो गाढम् <strong>आश्लिष्य</strong> मुदं ययुः । तल्-लक्षणम् आह&mdash;नयनैर् इत्य् आदि-विशेषणैस् त्रिभिः । येषां यथोत्तरम् तल्-लक्षणत्वे श्रैष्ठ्यम् इत्य् आनन्द-विशेष उक्तः ॥१५॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> तत्रादौ श्री-कृष्ण-भक्तानां सामान्यतः सर्वेषां पुंसां समागम-सुखम् आह&mdash;अन्योन्येति । अन्योन्यं यत् सन्दर्शनं साक्षाद्-दर्शनं, तेन हर्षस्य रंहो वेगः, तेन कृत्वा प्रकर्षेण उत्फुल्लानि हृदय-पाणि-<strong>हृद्वक्त्र</strong>-रूपाणि च सरोरुहाणि, तैः श्री-र् येषां तथा-भूताः सन्तो गाढम् <strong>आश्लिष्य</strong> मुदं ययुः । नयनैर् इत्य् आदि-विशेषणैस् त्रिभिः, एषां यथोत्तरम् उक्त-लक्षणत्वे श्रैष्ठ्यम् इत्य् आनन्द-विशेष उक्तः ॥१५॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः), विश्वनाथ-चक्रवर्ती (सारार्थ-दर्शिणी) :</strong> <em>न व्याख्यातम्।</em></p>
<hr>
<p><strong>॥ १०.८२.१६ ॥</strong></p>
<p>स्त्रियश् च संवीक्ष्य मिथोऽतिसौहृद-</p>
<p>स्मितामलापाङ्ग-दृशोऽभिरेभिरे ।</p>
<p>स्तनैः स्तनान् कुङ्कुम-पङ्क-रूषितान्</p>
<p>निहत्य दोर्भिः प्रणयाश्रु-लोचनाः ॥</p>
<p><strong>श्रीधर-स्वामी (भावार्थ-दीपिका) :</strong> अतिसौहृदेन यत् स्मितं तेनामला अपाङ्गैर् दृशो दृष्टयो यासां ताः । मिथः परस्परं <strong>संवीक्ष्य</strong> दोर्भिर् अभिरेभिरे आलिङ्गनं कृतवत्यः ॥१६॥</p>
<hr>
<p><strong>वंशीधरः (भावार्थ-दीपिका-प्रकाशः) : निहत्य</strong> संयोज्य ॥१६॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) : मिथोऽतिसौहृद</strong>-इत्य्-आदिषु <strong>स्त्रियश्</strong> च कुन्त्य्-आदयो देवक्यादिभिः श्री-गोप्यो रुक्मिण्य्-आदिभिः परिष्वङ्गं चक्रुर् इत्य् अर्थः ॥१६॥</p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> तथैव स्त्रीणाम् अप्य् आह&mdash;<strong>स्त्रियश्</strong> चेति । सम्यग् वीक्ष्य साक्षाद् दृष्ट्वा । सं -शब्दार्थम् एव विवृणोति&mdash;अतिसौहृदेति । मिथो <strong>दोर्भिः</strong> प्रसारितैर् अभिरेभिरे । अत एव <strong>स्तनैः</strong> <strong>स्तनान्</strong> मिथो नितरां हत्वा गाढालिङ्गनेन पीनोत्तुङ्ग-कुचानाम् अधिक-मर्दनात् । प्रणयेनाश्रु-युक्त-लोचना इत्य् अत्र प्रणय-शब्द-प्रयोगस् तासां स्नेह-विशेषेणाश्रु-स्रावाधिक्यं द्योतयति । च-शब्द-बलात् हृष्यत्-त्वचो रुद्ध-गिर इत्य् अप्य् अत्र बोद्धव्यम् एव । प्रणय-स्वभावात् ॥१६॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> तथैव तद्-भक्तानां स्त्रीणाम् आह&mdash;<strong>स्त्रियश्</strong> चेति । मिथ इति सर्वत्रोपयोज्यं <strong>निहत्य</strong> गाढालिङ्गनाद् उन्मर्द्य ॥१६॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः), विश्वनाथ-चक्रवर्ती (सारार्थ-दर्शिणी) :</strong> <em>न व्याख्यातम्।</em></p>
<hr>
<p><strong>॥ १०.८२.१७ ॥</strong></p>
<p>ततोऽभिवाद्य ते वृद्धान् यविष्ठैर् अभिवादिताः ।</p>
<p>स्वागतं कुशलं पृष्ट्वा चक्रुः कृष्ण-कथा मिथः ॥</p>
<p><strong>श्रीधर-स्वामी (भावार्थ-दीपिका) :</strong> <em>न व्याख्यातम्।</em></p>
<hr>
<p><strong>वंशीधरः (भावार्थ-दीपिका-प्रकाशः) :</strong> ततः स्त्री-मेलापोत्तरम् । ते यदवः ॥१७॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> एवं सर्व-जनानां सामान्यतः समागमम् उक्त्वा अधुना विशेषत आह&mdash;तत इति । हे वृष्णयः
! सर्व एव नृपादयो वा लोकाः <strong>वृद्धान्</strong> ज्येष्ठान् <strong>यविष्ठैः</strong>
कनिष्ठैर् <strong>मिथः</strong> <strong>पृष्ट्वा</strong> कृष्णस्य <strong>कथाश् चक्रुर्</strong> इत्य् एतस्य किञ्चिद् दूर-स्थित्या परोक्षं किं वान्तिके साक्षाद् एव प्रेम-वैवश्यात्, एवम् अग्रेऽपि ज्ञेयम् ॥१७॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> एवं सर्व-जनानां सामान्यतः समागमम् उक्त्वा विशेषत आह&mdash;तत इति । <strong>वृद्धान्</strong> ज्येष्ठान् <strong>यविष्ठैः</strong> कनिष्ठैः मिथः <strong>पृष्ट्वा</strong> <strong>मिथः कथाश् चक्रुः</strong> ॥१७॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः), विश्वनाथ-चक्रवर्ती (सारार्थ-दर्शिणी) :</strong> <em>न व्याख्यातम्।</em></p>
<hr>
<p><strong>॥ १०.८२.१८ ॥</strong></p>
<p>पृथा भ्रातॄन् स्वसॄर् वीक्ष्य तत्-पुत्रान् पितराव् अपि ।</p>
<p>भ्रातृ-पत्नीर् मुकुन्दं च जहौ सङ्कथया शुचः ॥</p>
<p><strong>श्रीधर-स्वामी (भावार्थ-दीपिका) : सङ्कथया</strong> मिथः स-प्रेम-गोष्ठ्या ॥१८॥</p>
<hr>
<p><strong>वंशीधरः (भावार्थ-दीपिका-प्रकाशः) : तत्</strong>-पुत्रान् <strong>भ्रातृ</strong>-स्वसृ-पुत्रान् । <strong>शुचः</strong> शोकान् अश्रूणि वा, शोकेऽस्रे शुक् तथा शुद्धौ इति निरुक्तिः । गाथायां च पुराणादेः प्रेम-गोष्ठ्यां च सङ्कथा इति च ॥१८॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> तत्रैव श्री-कुन्ती-वसुदेवयोर् विशेषं रस-विशेषेण विस्तार्याह&mdash;पृथेति पञ्चभिः । भ्रतॄन् श्री-वसुदेवादीन्, स्वसॄः श्रुतदेव्य्-आद्याः, <strong>तत्</strong>-पुत्रान् बलदेव-गदादीन् सन्तर्दनादींश् <strong>च</strong>, पितरौ शूरं <strong>तत्</strong>-पत्नीं च भोज्यां <strong>भ्रातृ</strong>-पत्नीः श्री-देवक्य्-आद्याः, <strong>शुचः</strong> चिरादर्शन-शोकान् <strong>जहौ</strong> तत्याज । यद् वा, अश्रून्य् अमुञ्चत् ॥१८॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> तत्रैव श्री-कुन्ती-वसुदेवयोर् विशेषं रस-विशेषणं विस्तार्याह&mdash;पृथेति पञ्चभिः । भ्रतॄन् श्री-वसुदेवादीन् स्वसॄः श्रुतदेव्य्-आद्याः, <strong>तत्</strong>-पुत्रान् श्री-राम-गदादीन् सन्तर्दनादींश् च पितरौ शूरं <strong>तत्</strong>-पत्नीं च भोज्या <strong>भ्रातृ</strong>-पत्नीः श्री-देवक्य्-आद्याः, <strong>शुचः</strong> चिरादर्शन-शोकान् <strong>जहौ</strong> तत्याज । यद् वा, अश्रून्य् अमुञ्चन् ॥१८॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः), विश्वनाथ-चक्रवर्ती (सारार्थ-दर्शिणी) :</strong> <em>न व्याख्यातम्।</em></p>
<hr>
<p><strong>॥ १०.८२.१९ ॥</strong></p>
<p><strong>कुन्त्य् उवाच&mdash;</strong></p>
<p>आर्य भ्रातर् अहं मन्ये आत्मानम् अकृताशिषम् ।</p>
<p>यद्<sup id="fnref:61"><a href="#fn:61" class="footnote-ref" role="doc-noteref">61</a></sup> वा आपत्सु मद्-वार्तां नानुस्मरथ सत्तमाः ॥</p>
<p><strong>श्रीधर-स्वामी (भावार्थ-दीपिका) :</strong> ताम् एव वसुदेव-पृथयोः सङ्कथाम् आह&mdash;आर्येत्य्-आदि चतुर्भिः । <strong>अकृताशिषम्</strong> अपूर्ण-मनोरथम् ॥१९॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> ताम् एव प्रेम-गोष्ठी-रूपाम् एव । <strong>आर्य-भ्रातर्</strong> ज्येष्ठ-भ्रातः । यद्यपि अग्रजातेति तां कन्यां शूरोऽनुग्रह-काम्यया । अददत् कुन्ति-भोजाय इति महा-भारतोक्त्या पृथैव ज्येष्ठा, तथापि तद्-भ्रातृषु वसुदेवस्यैव ज्यैष्ठ्यम् इति यत्-तदोर् नित्य-सम्बन्धाद् यतो <strong>नानुस्मरथ</strong>, ततो हेतोर् अकृतात्मानम् इति योज्यम् ॥१९॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> तत्र श्री-भगवत्-पितृत्वेन श्री-वसुदेवस्य सर्वतः श्रैष्ठ्यात् तं संबोध्याह&mdash;आर्येति । हे गुरो ! ज्येष्ठत्वात् । इत्य् आत्मनस् तत्-पाल्यत्वं सूचयति । हे <strong>भ्रातर्</strong> इति स्नेहं जनयति । यद् <strong>वा</strong>, एकम् एव-पदं हे बृहद्-<strong>भ्रातर्</strong> इत्य् अर्थः । भावः स एव । यद् यस्मात् वै अपि आपत्स्व् अपि सत्तमा बन्धु-वात्सल्य-दीन-वात्सल्यादिना महा-साधु-वरा अपि यूयं <strong>नानुस्मरथ</strong> अन्वाचयेनापि न स्मरथ, बहुत्वं पुत्राद्य्-अपेक्षया ॥१९॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> तत्र श्रैष्ठ्यात् श्री-वसुदेवम् संबोध्याह&mdash;आर्येति । हे गुरो ! ज्येष्ठत्वात् । इत्य् आत्मनस् तत्-पाल्यत्वं सूचयति । हे <strong>भ्रातर्</strong> इति स्नेहं जनयति । यद् <strong>वा</strong>, एकम् एव-पदं हे बृहद्-<strong>भ्रातर्</strong> इत्य् अर्थः । भावः स एव । यद् यस्मात् । <strong>सत्तमाः</strong> सत्तमत्वेन बन्धु-वात्सल्य-दीन-वात्सल्य-योग्यापेक्षया ॥१९॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) : अकृताशिषम्</strong> अकृत-सुकृतम् यद् यतो वै निश्चितम् एव सत्तमा अपि नानुस्मरथेति ममैव भाग्यं नास्ति, युष्माकं कोऽपराध इति भावः ॥१९॥</p>
<hr>
<p><strong>॥ १०.८२.२० ॥</strong></p>
<p>सुहृदो ज्ञातयः पुत्रा भ्रातरः पितराव् अपि ।</p>
<p>नानुस्मरन्ति स्व-जनं यस्य दैवम् अदक्षिणम् ॥</p>
<p><strong>श्रीधर-स्वामी (भावार्थ-दीपिका) : यस्य</strong> <strong>दैवम्</strong> <strong>अदक्षिणम्</strong> अननुकूलं तं <strong>स्व</strong>-जनम् <strong>अपि</strong> सन्तं सुहृदादयो <strong>नानुस्मरन्ति</strong> । अतो मम दैवं प्रतिकूलं, युष्माकं कोऽपराध इति भावः ॥२०॥</p>
<hr>
<p><strong>वंशीधरः (भावार्थ-दीपिका-प्रकाशः) : यस्य</strong> तं नानुस्मरन्तीत्य् अर्थः । प्रतिकूले रमा-कान्ते सरले वक्रता भवेत् इत्य्-आद्य्-उक्तेः ॥२०॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> सुहृदः सम्बन्धिनः सुहृद्-आदीनां यथोत्तरं सेन्हणुस्मरणे श्रैष्ठ्यम् ॥२०॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> सुहृदः सम्बन्धिनः सुहृद्-आदीनां यथोत्तरं सेन्हणुस्मरणे श्रैष्ठ्यम् ॥२०॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः), विश्वनाथ-चक्रवर्ती (सारार्थ-दर्शिणी) :</strong> <em>न व्याख्यातम्।</em></p>
<hr>
<p><strong>॥ १०.८२.२१ ॥</strong></p>
<p><strong>श्री-वसुदेव उवाच&mdash;</strong></p>
<p>अम्ब मास्मान् असूयेथा द<sup id="fnref:62"><a href="#fn:62" class="footnote-ref" role="doc-noteref">62</a></sup>इव-क्रीडनकान् नरान् ।</p>
<p>ईशस्य हि वशे लोकः कुरुते कार्यतेऽथ वा ॥</p>
<p><strong>श्रीधर-स्वामी (भावार्थ-दीपिका) :</strong> <em>न व्याख्यातम्।</em></p>
<hr>
<p><strong>वंशीधरः (भावार्थ-दीपिका-प्रकाशः) :</strong> स्वसरि मातरि चाम्बा इति व्याडिः । <strong>अम्ब</strong> हे स्वसः ! ॥२१-२२॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) : अम्ब</strong> हे मातर् इति कनिष्ठ-भगिनीत्वेन स्नेह-विशेषात् देवस्य ईश्वरस्य क्रीडनं क्रीडा, तेन कातरान् विवशान् देव-<strong>क्रीडनकान्</strong> <strong>नरान्</strong> इति पाठे पाठान्तरे <strong>क्रीडनकान्</strong> क्रीडा-साधनानि तत्रापि <strong>नरान्</strong> देवाद्य्-अपेक्षया स्वल्प-शक्तिमत इत्य् अर्थः । रोग-जरा-मरणादि-धर्मिणो <strong>वा</strong> । अयम् एव पाठः । सत्-सम्प्रदाय-सिद्धः । आद्यास् तु चित्-सुख-पाठ-सम्मतः । एवम् उक्तम् अस्वातन्त्र्यम् एव दर्शयति&mdash;<strong>हि</strong> यतः । <strong>वशे</strong> तिष्ठन्न् एव स्वयं किञ्चित् करोति । अथवा इति समुच्चये । अन्येन किञ्चित् कार्यते च । यद् वा, लोको यत् <strong>कुरुते</strong> कार्यते <strong>वा</strong> तत् सर्वम् <strong>ईशस्य</strong> <strong>वशे</strong> तद्-अधीनम् एवेत्य् अर्थः ॥२१॥</p>
<hr>
<p><strong>जीव-गोस्वामी (लघु-वैष्णव-तोषणी) : अम्ब</strong> हे मातर् इति कनिष्ठ-भगिनीत्वेन स्नेह-विशेषात् देवस्य ईश्वरस्य क्रीडनं क्रीडा, तेन कातरान् विवशान् । देव-<strong>क्रीडनकान्</strong> <strong>नरान्</strong> इति पाठे <strong>क्रीडनकान्</strong> क्रीडा-साधनानि । तत्रापि <strong>नरान्</strong> देवाद्य्-अपेक्षया स्वल्प-शक्तिमत इत्य् अर्थः । रोग-जरा-मरणादि-धर्मिणो <strong>वा</strong> । आद्यास् तु पाठः चित्-सुख-सम्मतः । एवम् उक्तम् अस्वातन्त्र्यम् एव दर्शयति&mdash;ईशस्येति <strong>। हि</strong> यतः । अथवा इति समुच्चये । <strong>लोकः</strong> स्वातन्त्रेय्ण यत् <strong>कुरुते</strong> कार्यते पारतन्त्र्येण, तत्र नियोजन-विषयो भवति, तत् सर्वम् <strong>ईशस्य</strong> <strong>वशे</strong> तद्-अधीनम् एवेत्य् अर्थः । तस्य नियोजकस्यापि नियोजकत्वात् ॥२१॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) : अम्ब</strong> हे परम-वत्सले ! कनिष्ठ-भगिनीत्य् अर्थः । दैवस्य <strong>क्रीडनकान्</strong> क्रीडा-साधनानि <strong>कुरुते</strong> स्वातन्त्र्येण कार्यते पारतन्त्र्येण ॥२१॥</p>
<hr>
<p><strong>॥ १०.८२.२२ ॥</strong></p>
<p><strong>कंस-प्रतापिताः सर्वे वयं याता दिशं दिशम्</strong><sup id="fnref:63"><a href="#fn:63" class="footnote-ref" role="doc-noteref">63</a></sup> <strong>।</strong></p>
<p>एतर्ह्य् एव पुनः स्थानं दैवेनासादिताः स्वसः ॥</p>
<p><strong>श्रीधर-स्वामी (भावार्थ-दीपिका) :</strong> ईश-वशत्वम् एवाह&mdash;<strong>कंस</strong>-प्रतापिता इति । हे <strong>स्वसः</strong> ! <strong>एतर्ह्य्</strong> <strong>एव</strong> संप्रत्य् <strong>एव</strong> ॥२२॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>वंशीधरः (भावार्थ-दीपिका-प्रकाशः), श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> कंसेन प्रकर्षेण तापिताः पीडिताः । दैवेनेश्वरेणैव, न तु स्व-शक्त्या इत्य् अस्वातन्त्र्यम् <strong>एव</strong> दृढीकृतम् । हे स्वसर् इति भगिनीत्वेन तत् सर्वं त्वया श्रुतम् अस्त्य् एवेति भावः । यद् वा, ताम् आश्वासयन् प्रहर्षयति&mdash;<strong>एतर्ह्य्</strong> एवेत्य् अनेनास्या यात्राया <strong>कंस</strong>-वधस्य पश्चात् श्री-द्रौपदी-विवाहानन्तरं श्री-युधिष्ठिरस्य राज्यार्ध-प्राप्तेर् आनन्तर्य-सम्भवेऽपि राजसूयानन्तरत्वम् <strong>एव</strong> ज्ञेयम् । युधिष्ठिरम् अनुव्रताः [भा।पु। १०.८२.२६] इति वक्ष्यमाणत्वात् । तथा तत्र जरासन्ध-शिशुपालाद्य्-अभावाच् च । ततश् च चिर-कालेऽतीतेऽत्यतर्ह्य् एवेत्य् आश्वासनार्थम् । यद् वा, <strong>कंस</strong>-भयेन दूरं गतानां यादवानां तदानीम् <strong>एव</strong> सर्व-श्रेष्ठत्वेन सर्व-सम्मान-कर्तार्हत्वात् । ततश् चाच्युतस्य सर्व-सौन्दर्यादि-परिपूर्णस्य भगवतः सन्दर्शः साक्षाद्-दर्शनम् । तेनतद् <strong>एव</strong> परमानन्दो ब्रह्म-सुखाद् अपि सुख-विशेषः, तेन निवृत्तास् तृप्ताः परिपूर्णा इत्य् अर्थः । किं वा, निःशेषेण वृता व्याप्ता आसन् ॥२२॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> कंसेति । अयम् अर्थः&mdash; पूर्वं तात्कौमारम् आरभ्य वेणस्यैव कंसस्य प्राबल्ये विशेषतश् च केश्य्-अरिष्ट-तृणावर्त-पूतनादि-सङ्ग्रहे जाते, तेन <strong>प्रतापिताः</strong> नभो-वाणीम् आरभ्य तु ततोऽप्य् अतितरां कीर्तिमद्-आदि-जन्मारभ्य, ततोऽप्य् अधिकतमं <strong>प्रतापिताः</strong> देवर्षि-वचनम् आरभ्य तु <strong>दिशं</strong> गताः, तद्-उपलक्षणत्वेन बद्धाश् च प्रस्थापित-बालक-द्वये गोकुले तत्-कृतोपद्रवस्थिति-भीताश् च । तद् एतद् अप्य् उपलक्षणं जरासन्ध-कृत-मुहुर्-अवरोधे तु <strong>दिशं</strong> <strong>दिशं</strong> गन्तुम् अप्य् अशक्ता द्वारकाम् आगताः । अपि जतु-गृहे भवतां दाह--प्रतीत्या निरालम्ब-व्यग्र-चित्ता वयम् <strong>एतर्ह्य्</strong> <strong>एव</strong> भवत्-पुत्राणां कुर्व्-अर्ध-राज्य-प्राप्ति-समय-रूपे दशां श्रोतुम् आगृह्णत्या भवत्या ज्ञायत इति भावः ॥२२॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> कंस-प्रतापिताः सर्वे वयं दिशं दिशं याता [भा।पु। १०.८२.२१] इत्य् अन्यान् इतस् ततः <strong>कंस</strong>-भयात् पलायितान् यादवान् क्रोडीकृत्योक्तम् । <strong>एतर्ह्य्</strong> <strong>एव</strong> समये, हे <strong>स्वसः</strong> ! ॥२२॥</p>
<hr>
<p><strong>॥ १०.८२.२३ ॥</strong></p>
<p><strong>श्री-शुक उवाच&mdash;</strong></p>
<p>वसुदेवोग्रसेनाद्यैर् यदुभिस् तेऽर्चिता नृपाः ।</p>
<p>आसन्न् अच्युत-सन्दर्श-परमानन्द-निर्वृताः ॥</p>
<p><strong>श्रीधर-स्वामी (भावार्थ-दीपिका) :</strong> <em>न व्याख्यातम्।</em></p>
<hr>
<p><strong>वंशीधरः (भावार्थ-दीपिका-प्रकाशः) :</strong> ते कुरुक्षेत्र-गताः ॥२३-२६॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> आद्य-शब्दाद् अक्रूरान्धकादयः । यद् यात्रायाम् आगताः सर्वे गन्ध-पुष्पादिभिर् अर्चिताः सम्मानिताः । मिथोऽर्चने योग्येऽपि यदुभिर् आर्चनं । तेषाम् एव सर्व-श्रेष्ठत्वेन सर्व-सम्मानकतार्हत्वात् । ततश् चाच्युतस्य सर्व-सौन्दर्यादि-परिपूर्णस्य भगवतः सन्दर्शः साक्षाद्-दर्शनं, तेनतद् एव वा परमानन्दो ब्रह्म-सुखाद् अपि सुख-विशेषः, तेन निर्वृतास् तृप्ताः परिपूर्णा इत्य् अर्थः । किं वा, निःशेषेण वृता व्याप्ता आसन् ॥२३॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> मिथोऽर्चने योग्येऽपि यदुभिर् एवार्चनं तेषाम् एव सर्व-श्रेष्ठत्वेन सर्व-सम्मानकतार्हत्वात् । ततश् चाच्युतस्य सर्व-सौन्दर्यादि-परिपूर्णस्य भगवतः सन्दर्शः साक्षाद्-दर्शनं, तेनतद् एव वा परमानन्दः, ब्रह्म-सुखाद् अपि सुख-विशेषः, तेन निर्वृतास् तृप्ताः परिपूर्णा इत्य् अर्थः ॥२३॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः), विश्वनाथ-चक्रवर्ती (सारार्थ-दर्शिणी) :</strong> <em>न व्याख्यातम्।</em></p>
<hr>
<p><strong>॥ १०.८२.२४ ॥</strong></p>
<p>भीष्मो द्रोणोऽम्बिका-पुत्रो गान्धारी स-सुता तथा ।</p>
<p>स-दाराः पाण्डवाः कुन्ती सञ्जयो विदुरः कृपः ॥</p>
<p><strong>श्रीधर-स्वामी (भावार्थ-दीपिका), वंशीधरः (भावार्थ-दीपिका-प्रकाशः), श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> नृपान् एव नाम्ना निर्दिशन् परमानन्द-निर्वृतत्व-मूल-कारणं पुनर् अप्य् उक्त-पोष-न्यायेनाह&mdash;भीष्मेति चतुर्भिः । अम्बिकायाः पुत्र इति धृतराष्ट्रस्यान्धत्वं सूचितम् । सोऽपि <strong>सुता</strong> दुर्योधनादयः । तथेति समुच्चये । <strong>दाराः</strong> श्री-द्रौपद्य्-आदयः ॥२४॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> नृपान् एव नाम्ना निर्दिशन् परमानन्द-निर्वृति-हेतौ तस्मिन् वैशिष्ट्यम् आह&mdash;भीष्मेति चतुर्भिः । अम्बिकायाः पुत्र इति धृतराष्ट्रस्यान्धकत्वं सूचितम् । सुताः दुर्योधनादयः । तथेति समुच्चये । <strong>दाराः</strong> श्री-द्रौपद्य्-आदयः ॥२४॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः), विश्वनाथ-चक्रवर्ती (सारार्थ-दर्शिणी) :</strong> <em>न व्याख्यातम्।</em></p>
<hr>
<p><strong>॥ १०.८२.२५ ॥</strong></p>
<p>कुन्तीभोजो विराटश् च भीष्मको नग्नजिन् महान् ।</p>
<p>पुरुजिद् द्रुपदः शल्यो धृष्टकेतुः स काशि-राट् ॥</p>
<p><strong>श्रीधर-स्वामी (भावार्थ-दीपिका), वंशीधरः (भावार्थ-दीपिका-प्रकाशः), श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) : महान्</strong> इति । भक्त्या निज-कन्या-दानेन भगवदीय-श्वशुर-वर्गेषु नग्नजितः श्रैष्ठ्यात्, पुरुजित् शैब्यः श्री-मित्रविन्दा-पिता, <strong>काशिराट्</strong> सुदक्षिण-भ्रातान्यो वा कश्चित्, तेन सह वर्तत इति द्वयोः स्नेहः सूचितः । यद् वा, <strong>स</strong> काशी-निवासेन शुष्क-ज्ञान-परोऽपि ॥२५॥</p>
<hr>
<p><strong>जीव-गोस्वामी (लघु-वैष्णव-तोषणी) : महान्</strong> इति । भक्त्या निज-कन्या-दानेन भगवदीय-श्वशुर-वर्गेषु नग्नजितः श्रैष्ठ्यात् पुरुजित् शैब्यः श्री-मित्रविन्दा-पिता, <strong>काशिराट्</strong> सुदक्षिण-भ्रातान्यो वा कश्चित्, तेन सह वर्तत इति द्वयोः स्नेह-विशेषः सूचितः ॥२५॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः), विश्वनाथ-चक्रवर्ती (सारार्थ-दर्शिणी) :</strong> <em>न व्याख्यातम्।</em></p>
<hr>
<p><strong>॥ १०.८२.२६ ॥</strong></p>
<p>दमघोषो विशालाक्षो मैथिलो मद्र-केकयौ ।</p>
<p>युधामन्युः सुशर्मा च स-सुता बाह्लिकादयः ॥</p>
<p><strong>श्रीधर-स्वामी (भावार्थ-दीपिका), वंशीधरः (भावार्थ-दीपिका-प्रकाशः), श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> विशालाक्षो मैथिलो बहुलाश्वः, अन्यो वा तद्-देशाधिपः कश्चित् । आदि-शब्दात् सहदेवादयः ॥२६॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> विशालाक्षः कश्चित् मैथिलो बहुलाश्वश् च अन्यो वा तद्-देशाधिपः कश्चित् आदि-शब्दात् तद्-अनुयायिनः ॥२६॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः), विश्वनाथ-चक्रवर्ती (सारार्थ-दर्शिणी) :</strong> <em>न व्याख्यातम्।</em></p>
<hr>
<p><strong>॥ १०.८२.२७ ॥</strong></p>
<p>राजानो ये च राजेन्द्र युधिष्ठिरम् अनुव्रताः ।</p>
<p>श्री-निकेतं वपुः शौरेः स-स्त्रीकं वीक्ष्य विस्मिताः ॥</p>
<p><strong>श्रीधर-स्वामी (भावार्थ-दीपिका) :</strong> युधिष्ठिरं येऽनुव्रतास् ते, राजसूये जितत्वात् ॥२७॥</p>
<hr>
<p><strong>वंशीधरः (भावार्थ-दीपिका-प्रकाशः) : ये</strong> राजानः ॥२७-२८॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> हे राजेन्द्रेति परम-विस्मयात् । किं वा, तेषां सम्राट् चासौ युधिष्ठिरश् <strong>च</strong>, तम् । शौरेर् निजाशेष-रूप-गुणादि-प्रकटनार्थं शुर-वंशेऽवतीर्णस्य **श्री-**भगवतः श्रियो लक्ष्म्याः सर्व-शोभाया वा <strong>निकेतं</strong> नित्य-वसति-स्थानं <strong>वीक्ष्य</strong> साक्षाद् दृष्ट्वा स्त्रीभिः सह वर्तमानाः सस्त्रीका इति तासां मुख्यतया विस्मयाधिक्यम् उक्तम्, प्रेमार्द्र-स्वभावत्वात् । यद् वा, यथा स्त्रियस् तथा तेऽपीति तुल्यो भाव-विशेषोऽभिप्रेतः ॥२७॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> जरासन्ध-शिशुपालयोर् अनुक्तिर् नूनं **श्री-**भगवांस् तत्रागत इति मत्सरेण तयोर् आगमनात् <strong>युधिष्ठिरम्</strong> अनुव्रता इति तदानीं राज्यार्ध-प्राप्तेः स्वतः <strong>श्री-निकेतं</strong> सर्व-शोभास्पदाविर्भावाश्रयम् । सस्त्रीकं यथा स्यात् तथा <strong>वीक्ष्य</strong> साक्षाद् दृष्ट्वा स्त्रीभिः सह वर्तमानाः सस्त्रीका इति तासां मुख्यतया विस्मयाधिक्यम् उक्तम्, प्रेमार्द्र-स्वभावत्वात् । यद् वा, यथा स्त्रियस् तथा तेऽपीति तुल्यो भाव-विशेषोऽभिप्रेतः ॥२७॥</p>
<hr>
<p><strong>जीव-गोस्वामी (क्रम-सन्दर्भः) :</strong> स<strong>स्</strong>त्रीकं यथा स्यात् तथा <strong>वीक्ष्य</strong> तद् दर्शनम् ॥२७॥</p>
<hr>
<p><strong>जीव-गोस्वामी (बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) : युधिष्ठिरम् अनुव्रताः</strong> इति तदानीं तस्य राज्यार्ध-प्राप्तेः ॥२७॥</p>
<hr>
<p><strong>॥ १०.८२.२८ ॥</strong></p>
<p>अथ ते राम-कृष्णाभ्यां सम्यक् प्राप्त-समर्हणाः ।</p>
<p>प्रशशंसुर् मुदा युक्ता वृष्णीन् कृष्ण-परिग्रहान् ॥</p>
<p><strong>श्रीधर-स्वामी (भावार्थ-दीपिका), वंशीधरः (भावार्थ-दीपिका-प्रकाशः), श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) : अथ</strong> तद्-अनन्तरं पूर्वं यदुकुल-श्रेष्ठैः श्री-वसुदेवाधिभिर् एवार्चनम् इति तेषाम् एव तत्र मुख्यता । अधुना च भगवद्भ्याम् एवेति तयोर् एव मुख्यतेति विशेषः । सर्वानन्द-प्रदत्वात् कृष्णः सर्व-रमणाच् च रामः । अतस् ताभ्यां सर्व-श्रेष्ठतमाभ्यां सकाशात् सम्यग् उत्तम-प्रकारेण प्रकर्षेणाधिक्येनाप्तं लब्धं सम्यग् उत्तमम् अर्हणं पूजा तद्-उपकरणं वा यैस् <strong>ते</strong> । अतो <strong>मुदा</strong> आ <strong>सम्यक्</strong> <strong>युक्ता</strong>ः सन्तः प्रशंसस् तुष्टुवुः । कुतः ? कृष्णस्य निजाशेषैश्वर्य-प्रकटनार्थम् अवतीर्णस्य साक्षाद् भगवतः <strong>परिग्रहान्</strong> सेवकान् इत्य् अर्थः । यद् वा, <strong>कृष्ण</strong> एव परिग्रहो मूलं धन-कुटुम्बादिकं वा येषां तान्, परिग्रहः परिजने पत्न्यां स्वीकार-मूलयोः इति विश्वः ॥२८॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> अथानन्तरं स्वयं श्री-<strong>राम</strong>-कृष्णाभ्याम् अपि तत्रापि सम्पत्, परिग्रहः परिजने पत्न्यां स्वीकार-मूलयोः इति विश्वः ॥२८॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः), विश्वनाथ-चक्रवर्ती (सारार्थ-दर्शिणी) :</strong> <em>न व्याख्यातम्।</em></p>
<hr>
<p><strong>॥ १०.८२.२९ ॥</strong></p>
<p>अहो भोज-पते यूयं जन्म-भाजो नृणाम् इह ।</p>
<p>यत् पश्यथासकृत् कृष्णं दुर्दर्शम् अपि योगिनाम् ॥</p>
<p><strong>श्रीधर-स्वामी (भावार्थ-दीपिका) : जन्म</strong>-<strong>भाजो</strong> नृणां मध्ये स-फल-जन्मानः ॥२९॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> यद् यतः ॥२९॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> यदुराजत्वेन श्रैष्ठ्यात् । नरपतित्वेन स्व-साम्याद् वा उग्रसेनं सम्बोध्याह&mdash;<strong>अहो</strong> इति । सादर-सम्बोधने हर्षे वा । यूयम् इति सर्व-यदु-कुलापेक्षया । योगिनां समाधिमताम् <strong>अपि</strong> सकृद् <strong>अपि</strong> दुर्दर्शं चित्तेऽपि द्रष्टुम् अशक्यम् ॥२९॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> यदु-राजत्वेन श्रैष्ठ्य-व्यवहारात् नृपत्वेन स्व-साम्यमननाद् वा उग्रसेनं सम्बोध्याह&mdash;<strong>अहो</strong> इति । सादर-सम्बोधने आश्चर्ये वा योगिनां सनकादीनाम् <strong>अपि</strong> सकृद् <strong>अपि</strong> दुर्दर्शं कृच्छ्रेणैवान्तः साक्षात् कार्यम् ॥२९॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः), विश्वनाथ-चक्रवर्ती (सारार्थ-दर्शिणी) :</strong> <em>न व्याख्यातम्।</em></p>
<hr>
<p><strong>॥ १०.८२.३० ॥</strong></p>
<p>य<sup id="fnref:64"><a href="#fn:64" class="footnote-ref" role="doc-noteref">64</a></sup>द्-विश्रुतिः श्रुति-नुतेदम् अलं पुनाति</p>
<p>पादाव् अनेजन-पयश् च वचश् च शास्त्रम् ।</p>
<p>भूः काल-भर्जित-भगापि यद्-अङ्घ्रि-पद्म-</p>
<p>स्पर्शोत्थ-शक्तिर् अभिवर्षति नोऽखिलार्थान् ॥</p>
<p><strong>श्रीधर-स्वामी (भावार्थ-दीपिका) :</strong> किं <strong>च</strong>, न केवलं तस्य दर्शनम् एव, अपि तु अत्यन्त-दुर्लभं बहु युष्माकं स्वतः संपन्नम् इत्य् आहुः&mdash;यद् विश्रुतिर् इति द्वाभ्याम् । यद् इति पृथक् पदम् । यस्येत्य् अर्थः। <strong>विश्रुतिः</strong> कीर्तिः श्रुतिभिर् नुता वेदैः स्तुता इदं विश्वम् अलम् अत्य्-अर्थं <strong>पुनाति</strong> । यद् विश्रुति-श्रुतिर् अमीवम् अलम् इति पाठे श्रुतिः श्रवणम् अमीवं पापम् इति । यस्य <strong>पादाव्</strong> <strong>अनेजन</strong>-पयो गङ्गा च यस्य वचो वाक्य-रूपं शास्त्रं च वेदाख्यं विश्वं <strong>पुनाति</strong> । किं <strong>च</strong>, कालेन भर्जितं दग्धं भगं माहात्म्यं यस्याः, सा तथा-विधापि भूर्य् अस्याङ्घ्रि-<strong>पद्म</strong>-स्पर्शेनोत्था आविर्भूता <strong>शक्तिर्</strong> यस्याः सा । नोऽस्माकम् अखिलान् अर्थान् अभितो वर्षति ॥३०॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> अन्यद् आह&mdash;किं च इति । बहु श्री-कृष्ण-नैकट्यम् । इत्य् अर्थ इति&mdash;इत्य् अर्थकः । न केवलं वयं पूता एवापि त्व् अभीष्टम् अपि प्राप्ता इत्य् आहुः&mdash;किं च इति । कालेन कलिना । तथा-विधापि नष्ट-सामर्थ्यापि ॥३०॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) : श्रुति</strong>-नुतेति सर्वोत्कर्षमयत्वम् । अलम् इति स-वासना-शेष-मल-क्षपणम् उक्तम् । च अपि, <strong>शास्त्रम्</strong> अपि । एवं विश्रुत्य्-आदीनां यथोत्तरं पावनत्वे न्यूनत्वं कैमुतिक-न्यायेनैव व्याख्या । एवं पौर्विकं सामान्य-माहात्म्यम् उक्त्वाधुनिक-विशेषत्वम् आह&mdash;भूर् इति । कालः कलिः । तदानीं तत्-प्रवेशात् <strong>पद्म</strong>-रूपकेण सुकोमलत्वादिना तस्य भू-स्पर्शनानर्हत्वम्, तथापि स्पर्श-प्राप्त्या परम-सौभाग्यं च सूचितम् । अत एवोत्थ-सर्वार्थ-शक्तिः सती नो दुर्भगाणाम् अप्य् अस्माकम् अखिलान् अर्थान् अभितो वर्षति, अविच्छेदेन सम्पादयति ॥३०॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> यद् इति युग्मकम् । षष्ठ्या लुक् छान्दसः । विश्व-श्रुत्य्-आदीनां यथोत्तरं पावनत्वे न्यूनत्वम् । एवं प्राचीनां साधारणं माहात्म्यम् उक्त्वा साम्प्रतं विशेषम् आह&mdash;भूर् इति । कालः कलिः तदानीं तस्य प्रवेशात् <strong>पद्म</strong>-रूपकेण सुकोमलत्वादिना तस्य भू-स्पर्शार्हत्वं, तथापि स्पर्श-प्राप्त्या परम-सौभाग्यं च सूचितः । अत एव उत्थ-सर्वार्थ-शक्तिः सती नोऽस्माकम् अखिलानर्थान् अभितो वर्षति अविच्छेदेन सम्पादयति । तद् इति तृतीयाया लुक् सयौनः यौन-सम्बन्धेन सहितः सपिण्ड-बन्धः । पक्षान्तरे च सपिण्डं समान-पिण्डता ज्ञातित्वम् इत्य् अर्थः । निरय-वर्त्मनीति लोक-दृष्ट्या स्वर्गापवर्ग-विरमः दर्शनादि-परम-महा-सुख-विशेष-प्रदानेन स्वर्ग-रूप-महा-विषय-भोगे ब्रह्मानुभव-सुखे च वैतृष्ण्यापादकः स्वयम् इति युष्मदीय-प्रयासं विनेत्य् अर्थः । यद् वा, अयनय्मयः संसारः, तस्मान् निर्गतं निरयं वर्त्मापि यस्य तस्मिन् स्वयम् एव विष्णुः सर्व-व्यापकः साक्षाद् भगवान् एवेत्य् अर्थः । अन्यत् तैः ।\</p>
<hr>
<p>तत्र तद् इति सामान्य-निर्देश इत्य् आदौ तत् किम् अपि वस्त्व् इत्य् अर्थः । विष्णुर् इति तद्-विशेषणम् अजहल्-लिङ्गम् इति स्थितेऽपि तात्पर्य-वृत्त्या स इत्य् अवगम्यत इत्य् अर्थः । यद् वा, तद् इति पुंस्य् अपि प्रथमाया लुक् छान्दसः ॥३०-३१॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> यद् इति । पृथक् पदं यस्येत्य् अर्थः । <strong>विश्रुतिः</strong> कीर्तिः श्रुतिभिर् नुता इदं विश्वम् अलम् अत्य् अर्थं <strong>पुनाति</strong> यस्य <strong>पादाव्</strong> एन्जनपयो गङ्गा च यस्य वचो वाक्य-रूपं शास्त्रं वेदाख्यं च विश्वं <strong>पुनाति</strong> । किं <strong>च</strong>, कालेन भर्जितं दग्धं भगं माहात्म्यं यस्याः सापि <strong>यद्</strong>-<strong>अङ्घ्रि</strong>-पद्मयोः स्पर्शेन उत्तिष्ठति <strong>शक्तिर्</strong> यस्यास् तथा-भूता सती नोऽस्माकम् अखिलान् अर्थान् पुरुषार्थान् अभितो वर्षति ॥३०॥</p>
<hr>
<p><strong>॥ १०.८२.३१ ॥</strong></p>
<p>त<sup id="fnref:65"><a href="#fn:65" class="footnote-ref" role="doc-noteref">65</a></sup>द्-दर्शन-स्पर्शनानुपथ-प्रजल्प-</p>
<p>शय्यासनाशन-सयौन-सपिण्ड-बन्धः ।</p>
<p>येषां गृहे निरय-वर्त्मनि वर्ततां वः</p>
<p>स्वर्गापवर्ग-विरमः स्वयम् आस विष्णुः ॥</p>
<p><strong>श्रीधर-स्वामी (भावार्थ-दीपिका) : दर्शनं</strong> च, <strong>स्पर्शनं</strong> <strong>चानुपथो</strong>ऽनुगतिश् च, <strong>प्रजल्पो</strong> गोष्ठी च, <strong>शय्या</strong> शयनं च, <strong>आसनं</strong> च, <strong>अशनं</strong> भोजनं च, <strong>यौनं</strong> विवाह--सम्बन्धस् तेन सह वर्तमानः <strong>स-पिण्ड-बन्धो</strong> दैहिक-सम्बन्धः, तेन श्री-कृष्णेन सह दर्शनाद्य्-उपलक्षितः स-यौनः स-पिण्ड-बन्धो <strong>येषां</strong> वोऽस्ति । किं च, <strong>येषां वो गृहे विष्णुः स्वयम् आस</strong> आविरभूत् । <strong>निरय-वर्त्मनि</strong> प्रवृत्ति-मार्गे <strong>वर्तमानानां स्वर्गापवर्गाभ्यां विरमयति</strong> वितृष्णान् करोतीति तथा सः । ते यूयं जन्म-भाज इति ।</p>
<p>यद् वा, <strong>तद्</strong> इति सामान्य-निर्देशः । स इत्य्-अर्थः । स <strong>विष्णुः स्वयं येषां वो निरय-वर्त्मनि</strong> संसार-कारणे <strong>गृहे वर्तमानानाम्</strong> अपि बध्यते सम्बन्ध्यत इति <strong>बन्धो दर्शनादिभिः</strong> सम्बद्धः सन् <strong>स्वर्गापवर्ग-विरम आस</strong> । परम-सुख-प्रदो बभूवेत्य् अर्थः ॥३१॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> तेन यौन-बन्ध-स-पिण्ड-बन्धो दैहिक-सम्बन्धेन यौन-स-पिण्ड-<strong>बन्धः</strong> । <strong>दर्शन</strong>-<strong>स्पर्शनानुपथ</strong>-<strong>प्रजल्प</strong>-<strong>शय्यासनाशन</strong>इर् उपलक्षितश् चासौ स-यौन- पिण्ड-बन्धस् तथा । पुनस् तेन सह दर्शनादिः स-पिण्ड-बन्धान्तस् तथा । येषाम् इत्य् अस्य पुनर् अन्वयम् आह&mdash;किं च इति । पूर्व-व्याख्यायाम् अर्थ-दौर्लभ्यं मत्वाह&mdash;यद् वा इति । सामान्य-निर्देशो हि शब्द-मात्र-निर्देशः । इत्य् अर्थ इति&mdash;स च प्रकृतार्थ-पर इति । इत्य् अर्थ इति&mdash;परम-सुखं भक्ति-सुखम् एव</p>
<hr>
<blockquote>
<p>या निर्वृतिस् तनु-भृतां तव पाद-पद्म- &gt;
ध्यानाद् भवज्-जन-कथा-श्रवणेन वा स्यात् । &gt;
सा ब्रह्मणि स्व-महिमन्य् अपि नाथ मा भूत् &gt;
किं त्व् अन्तकासि-लुलितात् पततां विमानात् ॥ [भा।पु। ४.९.१०]</p></blockquote>
<p>इति ध्रुवोक्तिर् इति भावः । तीर्थस् तु स्वर्गापवर्गयोर् विशेषेण रमणं यस्मात् स तथा । ज्ञानाद् एव स्वर्गो ज्ञानाद् एवापवर्गः इति श्रुतेर् इत्य् आह ॥३१॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> सयौनो यौन-सम्बन्धेन सहितः <strong>सपिण्ड</strong>-<strong>बन्धः</strong> । पक्षान्तरे च सपिण्डं समान-पिण्डता ज्ञातित्वम् इत्य् अर्थः । <strong>निरय</strong>-वर्त्मनीति लोकानां गृह-स्वभावाभिप्रायेण, <strong>स्वर्गापवर्ग</strong>-विरमो दर्शनादि-परम-महा-सुख-विशेष-प्रदानेन स्वर्ग-रूप-महा-विषय-भोगतो ब्रह्मानुभव-सुखाच् चातितुच्छता-ज्ञापनेन वैतृष्ण्यापादकः । <strong>स्वयम्</strong> इति युष्मदीय-प्रयासं विनैवेत्य् अर्थः । साक्षाद् इति वा । विष्णुर् निजाशेषैश्वर्य-विस्तारणेन विश्व-व्यापको भगवान् । अन्यत् तैर् व्याख्यातम् ।</p>
<p>यद् वा, विष्णुर् विश्वेश्वरोऽपि येषाम् <strong>आस</strong> यदीय आत्मीयो बभूवेत्य् अर्थः । गृह इत्य् अस्य पूर्वेणान्वयः । स्व-स्व-गृह-मध्ये यद् दर्शनादि स्वर्गापवर्गो विरमयति अतितुच्छत्वादिना भक्तेभ्यो विच्छेदयतीति तथा सः ॥३०॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> त्रिंश-श्लोकस्य व्याख्या द्रष्टव्या ॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (कृष्ण-सन्दर्भः१२०): येषां वो</strong> युष्माकं वृष्णीनां <strong>गृहे विष्णुः</strong> श्री-कृष्णाख्यो भगवान् <strong>स्वयम्</strong> आत्मना स्वभावत एव <strong>आस</strong> निवासं चक्रे, न त्व् अन्येन हेतुनेति <strong>तद्</strong>-वासस्य स्वाभाविकत्वं दर्शितम् । कथं-भूते <strong>गृहे</strong> ? <strong>अनिरय-वर्त्मनि</strong>&mdash;निरयः संसारः, <strong>तद्</strong>-वर्त्म प्रपञ्चः, ततोऽन्यस्मिन्, प्रपञ्चातीत इत्य् अर्थः । कीदृशानां वः ? तस्मिन्न् एव <strong>वर्तमानानाम्</strong> । स्वयं कथं-भूतः ? <strong>स्वर्गापवर्ग-विरमः</strong> स्वर्गस्यापवर्गस्य च विरमो येन । यो निज-भक्तेभ्यस् <strong>तद्</strong>-बहिर्मुखताकरं स्वर्गं न ददाति, <strong>तद्</strong>-भक्त्य्-उदासीनं केवलं मोक्षं च न ददाति, किन्तु तान् स्व-चरणारविन्द-तल एव रक्षतीत्य् अर्थः।</p>
<p><strong>येषां</strong> युष्माकं तु <strong>गृहे</strong> स एवं-भूत एवासेत्य् आह&mdash;<strong>तद्</strong>-दर्शनेति । तस्य युष्मत्-कर्तृकं <strong>दर्शनं</strong> च, <strong>अनुपथो</strong>ऽनुगतिश् च, <strong>प्रजल्पो</strong> गोष्ठी च, तथा युष्मत्-संवलिता <strong>शय्या</strong> शयनं च, आसनं च, <strong>अशनं</strong> भोजनं च, तैर् विशिष्टैश् चासौ <strong>स-यौन-स-पिण्ड-बन्धश्</strong> चेति शाक-पार्थिवादिवन् मध्य-पद-लोपी कर्मधारयः । तत्र वृष्णिभिः सह यौन-बन्धो विवाह--सम्बन्धः, स-पिण्ड-बन्धो दैहिक-सम्<strong>बन्धः</strong>, ताभ्यां सह वर्तमानोऽसाव् इति बहुव्रीहि-गर्भता ॥३१॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>विश्वनाथ-चक्रवर्ती (सारार्थ-दर्शिणी) : तद्</strong> इत्य् अपि पृथक् पदं तेन सहेत्य् अर्थः । दर्शनाद्य्-उपलक्षितः सयौनः सपिण्डो बन्धु-सम्बन्धो <strong>येषां</strong> वोऽस्ति । किं च, <strong>येषां</strong> वो <strong>गृहे</strong> <strong>विष्णुः</strong> <strong>स्वयम्</strong> <strong>आस</strong> आविर्बभूव द्योतते स्मेति वा निर्य-वर्त्म पापं तस्मान् निवर्ततां निवर्तमानानां निष्पापानाम् इत्य् अर्थः । <strong>स्वर्गापवर्ग</strong>-स्पृहाया विरमो विरामो यस्मात् सः ॥३१॥</p>
<hr>
<p><strong>॥ १०.८२.३२ ॥</strong></p>
<p><strong>श्री-शुक उवाच&mdash;</strong></p>
<p>नन्दस् तत्र यदून् प्राप्तान् ज्ञात्वा कृष्ण-पुरोगमान् ।</p>
<p>तत्रागमद् वृतो गोपैर् अनः-स्थार्थैर् दिदृक्षया ॥</p>
<p><strong>श्रीधर-स्वामी (भावार्थ-दीपिका) : अनः-स्थार्थैर्</strong> इति । तत्रैव वास-चिकीर्षया शकटेषु स्थापितैर् अर्थैः सहागत इत्य् अर्थः ॥३२॥</p>
<hr>
<p><strong>वंशीधरः (भावार्थ-दीपिका-प्रकाशः) : तत्र</strong> कुरुक्षेत्रे । <strong>तत्र</strong> कृष्णादि-पार्श्वे । इत्य् अर्थ इति&mdash;तीर्थ-यात्रा-मुख्य-फल-श्री-<strong>कृष्ण</strong>-दर्शनम् एवेति मत्वा तत्-पार्श्व एवागत इति भावः ॥३२॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> एवं श्री-कुन्ती-वसुदेवादीनां सम्भाषणादिक-मल्लकतयादौ सूचीकटाह--न्यायेन समाप्याधुना कुरुक्षेत्र-यात्राया मुख्य-प्रयोजनं श्री-नन्दादिभिः सह श्री-भगवत्-समागम-सम्भाषणादिकं विस्तरेणाह&mdash;नन्द इत्य्-आदिना यावत्-समाप्ति । <strong>तत्र</strong> कुरुक्षेत्रे प्रकर्षेण सर्व-परिवार-साहित्य्-आदिना आप्तान् आगतान् चरादि-द्वारा अनुमानेन वा, निजानुभवेन वा <strong>ज्ञात्वा</strong> ।</p>
<p>ननु तस्य केवलैर् यदुभिः किम् इत्य् आशङ्क्याह&mdash;कृष्णो व्रज-चित्ताकर्षकः स्व-पुत्रः पुरोगमोऽग्रतो येषां तान् । यत्र ते वसन्ति, तत्रैव स्वयम् आगमत् । गोपैः श्री-दामादिभिर् वृतः । अत्यन्त-विरह-खिन्नानां स्वभावोऽयं यच् चिराद् आसन्नं प्रेष्ठं द्रष्टुं सर्वैर् बन्धुभिर् मिलित्वा गम्यत इति । <strong>गोपैर्</strong> इत्य् उपऌअक्षणम्, गोपीभिश् च, दिदृक्षयेति तदानीं तद्-दर्शनस्यैव पर्म-दुर्लभताया महा-लाभताया वा मननात् । किं वा, चिर-विच्छेदेन दर्शन-मात्रस्यैवात्यन्तोपेक्षणात् । यद् वा, <strong>अनः</strong>-स्थासु शकटोपरि-स्थितासु श्री-गोपीष्व् अर्थः श्री-कृष्णार्थं प्रिय-द्रव्यादि येषां तैः । किं वा, श्री-भगवता सह द्वारकायां गत्वा वस्तुम्, अन्तः-स्थोर्य् यः परिवारादि सर्व-धनं येषां तैः ॥३२॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (लघु-वैष्णव-तोषणी) :</strong> एवं श्री-कुन्ती-वसुदेवादीनां सम्भाषणादिकम् अल्पकतयादौ समाप्य कुरुक्षेत्र-यात्राया मुख्य-प्रयोजनम् उष-रागात् प्राग् एवागतैः श्री-नन्दादिभिः पूर्व-युक्त्या दुर्घट-मिलनैः सह तदानीन्तनम् एव श्री-भगवतः समागमं विस्तरेणाह&mdash;नन्द इत्य्-आदिना यावद्-अध्याय-समाप्ति । <strong>तत्र</strong> कुरुक्षेत्र-प्रकर्षेण सर्व-परिवार-साहित्य्-आदिना <strong>प्राप्तान्</strong> आगतान् चरादि-द्वारा <strong>ज्ञात्वा</strong> ।</p>
<p>ननु तस्य केवलैर् यदुभिः किम् इत्य् आशङ्क्याह&mdash;कृष्णो व्रज-चित्ताकर्षकः स्व-पुत्रः पुरोगमोऽग्रो येषां तान् । गोपैः श्री-मद्-उपनन्दादिभिर् वृतः । एक-शेषेण गोपीभिश् च तत्-पत्न्य्-आदिभिः । <strong>तत्र</strong> हेतुः&mdash;दिदृक्षयेति । भवत्व् अन्येषाम् अन्यत् पारलौकिकम् ऐहिकं च, तेषां तु श्री-<strong>कृष्ण</strong>-दिदृक्षैव तत्रागमनं निमित्तम् इत्य् अर्थः । इति तेषां तद्-विरहोचित-दशापि सूचिता । अन्यत् तैः ।\</p>
<hr>
<p>यद् वा, <strong>अनः</strong>-स्थासु शकटोपरि-स्थासु श्री-गोपीष्व् अर्थः श्री-कृष्णार्थ-प्रिय-द्रव्यादिर् येषां तैः ॥३२॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> अन्तः-स्थाः ये अर्थः स्व-पुत्रं कृष्णं भोजयितुं तन्-निकटे वासं कर्तुं च आनीतास् तैश् च वृतः ॥३२॥</p>
<hr>
<p><strong>॥ १०.८२.३३ ॥</strong></p>
<p>तं दृष्ट्वा वृष्णयो हृष्टास् तन्वः प्राणम् इवोत्थिताः ।</p>
<p>परिषस्वजिरे गाठं चिर-दर्शन-का<sup id="fnref:66"><a href="#fn:66" class="footnote-ref" role="doc-noteref">66</a></sup>तराः ॥</p>
<p><strong>श्रीधर-स्वामी (भावार्थ-दीपिका) :</strong> <em>न व्याख्यातम्।</em></p>
<hr>
<p><strong>वंशीधरः (भावार्थ-दीपिका-प्रकाशः) : तं</strong> नन्दम् ॥३३-३४॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) : तन्वः</strong> कर-चरणाद्य्-अङ्गानि । यथा मुख्यं <strong>प्राणम्</strong> आगतं प्राप्योत्तिष्ठन्ति, तथोत्थिता इति सद्यो युगपद् उत्थानं वृष्णीनां तद्-एकालम्बन-जीवनत्वं च सूचितम् । गाढं परितः सर्वाङ्ग-व्याप्त्या सस्वजिरे आलिङ्गितवन्तः । कुतः ? चिरेण यद् दर्शनं तेन कातरा विवशाः । यद् वा, चिरं दर्शने कातरा अत्युत्सुकाः ॥३३॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> वृष्णयः श्री-कृष्णावास-द्वार-सभोपविष्टाः <strong>तन्वः</strong> <strong>तन्वः</strong> कर-चरणाद्य्-अङ्गानि मूर्च्छितानां यथा मुख्यं <strong>प्राणम्</strong> आगतं प्राप्योत्तिष्ठन्ति तथोत्थिता इति सद्यो युगपद् उत्थानं वृष्णीनां तद्-एकालम्बन-जीवनत्वं च सूचितम् इति तस्य परम-गुणो व्यक्तः । अत एव चिरेण यद् दर्शनं तेन <strong>कातराः</strong> विवशाः । यद् वा, चिरं दर्शने कातरा अत्युत्सुकाः । अत एव गाढं <strong>परिषस्वजिरे</strong> ॥३३॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः), विश्वनाथ-चक्रवर्ती (सारार्थ-दर्शिणी) :</strong> <em>न व्याख्यातम्।</em></p>
<hr>
<p><strong>॥ १०.८२.३४ ॥</strong></p>
<p>वसुदेवः परिष्वज्य सम्प्रीतः प्रेम-विह्वलः ।</p>
<p>स्मरन् कंस-कृतान् क्लेशान् पुत्र-न्यासं च गोकुले ॥</p>
<p><strong>श्रीधर-स्वामी (भावार्थ-दीपिका) :</strong> वसुदेवस् तं <strong>परिष्वज्य</strong> <strong>प्रेम</strong>-विह्वलो बभूवेति शेषः ॥३४॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>वंशीधरः (भावार्थ-दीपिका-प्रकाशः), श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> एवं सामान्येन सर्वेषां समागमम् उक्त्वाधुना विशेषेणाह&mdash;वसुदेव इत्य्-आदिना । सम्यक् प्रीतो हृष्टः । सं-शब्देनान्येभ्यो विशेषो द्योतित एव । अत एव प्रेम्णा विह्वलो विवशः । किं वा, कम्प-पुलकादि-विकारैर् आकुलोऽभूद् इत्य् अर्थः । तत्रैव हेतुः&mdash;<strong>स्मरन्</strong>न् इति । <strong>क्लेशान्</strong> स्व-बन्धन-<strong>पुत्र</strong>-वधादीन् । <strong>पुत्र</strong>योः <strong>पुत्र</strong>स्य वा न्यासम् । तद्-दर्शनेन पूर्व-वृत्तं स्मृत्वा तत्-क्लेश-वर्ग-निस्तार-हेतु-तदीय-महोपकारानुसन्धानाद् इत्य् अर्थः ॥३४॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> एवं सामान्येन सर्वेषां समागमम् उक्त्वा तत्रैव श्री-वसुदेवस्य विशेषेणाह&mdash;वसुदेव इति । अन्योन्यतो विशेषात् सम्यक् प्रीतो हृष्टः, पश्चाच् च प्रेम्णा <strong>विह्वलः</strong> कम्प-पुलकादिभिर् आकुलोऽभूद् इत्य् अर्थः । किं <strong>च</strong>, <strong>स्मरन्न्</strong> इति <strong>क्लेशान्</strong> स्व-बन्धन-<strong>पुत्र</strong>-वधादीन् पुत्रयोः पुत्रस्य वा <strong>न्यासं</strong> तद्-दर्शनतः पूर्व-वृत्त-स्मृत्या तत्-क्लेश-वर्ग-निस्तार-हेतु-तदीय-महोपकारानुसन्धानाद् इत्य् अर्थः ॥३४॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> परिष्वज्येति । प्रथमम् अतिद्रौत्येन पितृ-कर्तृक-परिष्वङ्ग एव <strong>पुत्र</strong>-कर्तृक-परिष्वङ्ग-हेतुर् बभूवेति भावः । ततश् च पितृभ्यां चिर-परिष्वङ्गतः परित्यक्तयोर् एव पुत्रयोर् अभिवादनेऽवकाश इत्य् अतः परिष्वङ्गानन्तरम् अभिवादनम् उक्तं, नोचतुर् इत्य् अत्र हेतुः सास्र-कण्ठौ अश्रु-रुद्ध-कण्ठत्वाद् इत्य् अर्थः ॥३४॥</p>
<hr>
<p><strong>॥ १०.८२.३५ ॥</strong></p>
<p>कृष्ण-रामौ परिष्वज्य पि<sup id="fnref:67"><a href="#fn:67" class="footnote-ref" role="doc-noteref">67</a></sup>तराव् अभिवाद्य च ।</p>
<p>न किञ्चनोचतुः प्रेम्णा साश्रु-कण्ठौ कुरूद्वह ॥</p>
<p><strong>श्रीधर-स्वामी (भावार्थ-दीपिका) :</strong> <em>न व्याख्यातम्।</em></p>
<hr>
<p><strong>वंशीधरः (भावार्थ-दीपिका-प्रकाशः) :</strong> राम-कृष्णयोर् जन-मोहन-विडम्बनम् आह&mdash;<strong>कृष्ण</strong>-रामाव् इति । पूर्वम् <strong>अभिवाद्य</strong>, ततः <strong>परिष्वज्य</strong> ॥३५॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> पितुर् गौरवेण चिराश्लेष-सुखार्थं वा । पश्चात् कृतं श्री-<strong>कृष्ण</strong>-रामयोः समागमोत्सवं स-प्रेम् आह&mdash;कृष्णेति । पित्रोः स्नेह-भराकृष्ट-चित्तः कृष्णः, तयोः स्नेह-रमितो रामश् च तौ द्वाव् अपि क्रमेण । किं वा, सम्भ्रमेण युगपद् एव गृहीत्वा <strong>परिष्वज्य</strong>, एवम् अग्रेऽपि । कृष्णस्यादौ निर्देशः । स्नेह-भाराकृष्टतयाग्रेऽभिगमनात् । किं वा, सुस्निग्धेन श्री-रामेण तस्याग्रे करणात् । <strong>पितराव्</strong> इति सदा तयोस् तौ प्रत्य् एव माता-पितृत्व-बुद्धेः । नोचतुर् वक्तुं न शक्तौ । कुतः ? <strong>साश्रु</strong>-<strong>कण्ठौ</strong> बाष्प-रुद्ध-कण्ठत्वाद् इत्य् अर्थः ।</p>
<p>तत्र हेतुः&mdash;प्रेम्णेति । पित्रोः स्व-विषयकेण स्वयोश् च तद्-विषयकेण स्नेह-भरेणेत्य् अर्थः । एवम् अस्य पूर्वत्रापि सर्वत्रान्वयः । तेन कम्प-पुलकादि-विकारादयोऽपि ज्ञेयाः । इति प्रेमोद्रेकेण सम्बोधयति&mdash;कुरूद्वहेति । महा-कुल-प्रभावाणां भवादृशाम् ईदृशः स्वभावः आचारश् च युक्त एवेति भावः ॥३५॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> एवं तेन सहागतैः श्री-मद् उपनन्दादिभिर् अपि समागमो ज्ञेयः । तावद् एव श्री-व्रजेश्वरीम् अपि तद्-दर्शनोत्कण्ठा-विस्फुट-हृदयां वर्त्मन्य् अपि कृतोपवास-प्रायां कृशातिकृशाम् अश्र्वाविल-मुखीं स्व-सखी-गृहीत-बाहु-मध्यां पटावृत-शकटी-यानेन तद् अदूरत एवागतां निशम्य सहसैव श्री-मद्-आनकदुन्दुभिना तां च तं च तद्-अन्तरीण-परिजनैः समं निजान्तरावासं प्रापय्य तत्रैव श्री-<strong>कृष्ण</strong>-रामयोर् आहूतयोः सतोर् यद् वृत्तं तद् आह&mdash;कृष्णेति ।</p>
<p>अत्र यद्यपि व्रजाद् आगताः पित्रादयः श्री-वसुदेवादिभिः समुपविष्टाः, बहिः कक्षायां मिलिताः मात्रादयस् तु श्री-देवक्य्-आदिभिर् उपविष्टा अन्तः-कक्षायाम् इति महा-जन-व्यवहाराद् गम्यते, तथापि युगपद् इव तत्-तन्-मिलन-वर्णनं द्वयोर् अपि समान-प्रेम-परिपाटी-बोधनार्थं सङ्क्षेपार्थम् एव च कृतं तद् एवम् एव वक्ष्यमाणं श्री-देवकी-यशोदादीनां मिथः परिष्वङ्ग-सम्भाषादिकम् अपि सम्भवतीति विवेक्तव्यम् । पित्रोः स्नेह-भराकृष्ट-चित्तः कृष्णः तयोः स्नेह-रमितो रांअश् च द्वाव् अपि युगपद् एव पितरौ श्री-यशोदानन्दौ <strong>परिष्वज्य</strong> परिष्वङ्गानन्तरं चिरतः स्वास्थ्ये जात एवाभिवाद्य, तच् च दर्शन-मात्राद् अभिसृत पितृभ्याम् आलिङ्गितयोस् ताभ्यां स्वाभ्यां च मोचनाशक्तेः । ततः कथञ्चित् कृतेऽप्य् उपवेशे किञ्चन नोचतुः । कुशल-प्रश्नादिकं चिरं वक्तुं न शक्तौ । कुतः <strong>साश्रु</strong>-<strong>कण्ठौ</strong> बाष्प-रुद्ध-कण्ठत्वाद् इत्य् अर्थः ।</p>
<p>तत्र हेतुः&mdash;प्रेम्णेति । पित्रोः स्व-विषयकेण स्वयोश् च तद्-विषयकेण स्नेह-भरेणेत्य् अर्थः । एवम् अस्य पूर्वत्रापि सर्वत्रान्वयः । तेन कम्प-पुलकादि-विकारादयोऽपि ज्ञेयाः । श्री-कृष्णस्यादौ निर्देशः स्नेह-भराकृष्टतयाग्रेऽभिगमनात् । किं वा, सुस्निग्धेन श्री-रामेणैव तस्याग्रे करणात् <strong>पितराव्</strong> इति सदा तयोस् तौ प्रत्य् एव माता-पितृत्व-बुद्धेः इति प्रेमोद्रेकेण सम्बोधयति । कुरूद्वहेति महा-कुल-प्रभावाणां महत्तमानां भवादृशाम् अपीदृशः स्वभावः आचार-युक्त एवेति भावः ॥३५॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः), विश्वनाथ-चक्रवर्ती (सारार्थ-दर्शिणी) :</strong> <em>न व्याख्यातम्।</em></p>
<hr>
<p><strong>॥ १०.८२.३६ ।</strong>।</p>
<p>ताव् आत्मासनम् आरोप्य बाहुभ्यां परिरभ्य च ।</p>
<p>यशोदा च महा-भागा सुतौ विजहतुः शुचः ॥</p>
<p><strong>श्रीधर-स्वामी (भावार्थ-दीपिका) :</strong> तौ <strong>सुतौ</strong> <strong>परिरभ्य</strong> नन्दो <strong>यशोदा</strong> च विरह-शोकान् विजहतुस् तत्यजतुः । यद् वा, शुचोऽश्रूणि विजहतुर् मुमुचतुर् इत्य् अर्थः ॥३६॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> चान् नन्दः । शुक्-पदस्योभयार्थत्वाद् आह&mdash;यद् वेति । इत्य् अर्थ इति&mdash;मोक्षण-त्य्ङाव् एकार्थकाव् एवेति ॥३६॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> आसनं श्री-वसुदेवेनातिथ्य-रीत्या । किं वा, स्नेहोद्रेक-विह्वलत्वेन तेषां पतन-शङ्कया सद्योऽर्पितम् <strong>आरोप्य</strong> उपवेश्य । यशोदेति श्री-दामोदर-लीलायां दाम-बन्धनादिना मुनि-जन-गेय-श्री-कृष्ण-भक्त-वश्यतादि-<strong>महा</strong>-यशो-विस्तारणात् । अतो <strong>महा</strong>-<strong>भागा</strong> परम-धन्या । अत एव स्नेह-विशेषापेक्षया तस्या व्यक्तो निर्देशः ।</p>
<p>ननु प्रकटितैश्वर्य-विशेषयोस् तयोः कथं ताभ्यां निःशङ्कं प्रौढयोर् वा स्वयम् आत्मासनारोपणादि ? तत्राह&mdash;सुताव् इति । स्नेह-भरेण सदैव तौ प्रति बालक-बुद्ध्येति भावः । विशेषेण जहतुर् इति वि-शब्देनाश्रु-मोचने श्री-कुन्त्य्-आदिभ्यो विशेष उक्तः ॥३६॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> ततश् च <strong>ताव्</strong> इति । आसनं श्री-वसुदेवेनातिथ्य-रीत्या । तत्रापि स्नेहोद्रेक-विह्वलत्वेन तेषां पतन-शङ्कया सद्योऽर्पितम् <strong>आरोप्य</strong> तत्रोपवेश्य । यशोदेति तादृश-प्रेम-वर्णनेनास्मभ्यम् अपि यशः-सौभाग्य-दानतया तन्-नाम्नी सेत्य् अर्थः । अतो <strong>महा</strong>-<strong>भागा</strong> परम-धन्या । <strong>च</strong>-कारात् श्री-नन्दश् च <strong>महा</strong>-भागस् तत्रोपवेश्य । अत्र श्री-यशोदाया एव साक्षाद्-उक्तिस् तत्रापि तस्या वात्सल्यादित्शय-व्यञ्जार्थम् ।</p>
<p>ननु प्रौढयोः प्रकटितैश्वर्य-विशेषयोस् तयोः कथं ताभ्यां निःशङ्कं प्रौढयोर् वा स्वयम् आत्मासनारोपणादि ? तत्राह&mdash;सुताव् इति । स्वाभाविक-वात्सल्येन सदैव तौ प्रति तयोस् तद्-बुद्धेर् इत्य् अर्थः । अतः सर्वतो विशेषेण जहतुः ॥३६॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> ततश् च श्री-वसुदेवेनैव स्वान्तः-पट-गृहं प्रवेशितौ स-परिजनौ गृहीत-कृष्ण-राम-हस्तौ गत्वा, तत्र किं चक्रतुर् इत्य् अपेक्षायाम् आह&mdash;<strong>ताव्</strong> इति । प्रथमं नन्दस् ततोऽत्युत्कण्ठास्फुट-हृदया यशोदेति क्रमः ।</p>
<p>ननु प्रौढयोः प्रकटितैश्वर्य-विशेषयोस् तयोः कथं ताभ्यां स्वात्मासनारोपणादिकं सम्भवेत् ? अत आह&mdash;<strong>सुतौ</strong> स्वाभाविक-वात्सल्यवतोस् तयोर् दृष्ट-श्रुत-तद्-ऐश्वर्ययोर् अपि तत्र सदैवाष्ट-वार्षिक-स्व-सुत-बुद्धिर् एव इति भावः । <strong>शुचः</strong> विरह-शोकान् । अत्र कृष्णो यदा नन्द-यशोदाभ्यां परिष्वक्तस् तद्-ऊरु-पीठ-कृतासनो बभूव, तदैव पूर्णतमो गोप-जातिर् एवाभूत् तेनैव सहोपविष्टाद् गोप-स्त्रीणाम् आलिङ्गनादिकं वक्ष्यते ॥३६॥</p>
<hr>
<p><strong>॥ १०.८२.३७ ॥</strong></p>
<p>शुचः देवकी चाथ परिष्वज्य व्रजेश्वरीम् ।</p>
<p>स्मरन्त्यौ तत्-कृतां मै<sup id="fnref:68"><a href="#fn:68" class="footnote-ref" role="doc-noteref">68</a></sup>त्रीं बाष्प-कण्ठ्यौ समूचतुः ॥</p>
<p><strong>श्रीधर-स्वामी (भावार्थ-दीपिका) :</strong> व्रजेश्वरीं यशोदाम् ॥३७॥</p>
<hr>
<p><strong>वंशीधरः (भावार्थ-दीपिका-प्रकाशः) : तत्</strong>-<strong>कृतां</strong> यशोदा-कृताम् । <strong>मैत्रीं</strong> पुत्र-रक्षण-रूपाम् ॥३७॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> अथ कृष्ण-रामयोः परिष्वङ्गाद्य्-अनन्तरं रोहिण्याः प्राग्-उक्तिः ज्येष्ठत्वात्, चिरं सहवासादिना स्नेह-विशेषाच् च । <strong>व्रजेश्वरीम्</strong> इति श्री-बादरायणेर् भाव-विशेषेण । ते अप्य् अतिक्रम्य तां प्रति गौरवात् । तथा तयोर् ईश्वरीत्य् अभिमान-त्यागेन तां प्रत्येश्वरी-बुद्ध्या परमादराच् च । <strong>मैत्रीं</strong> हिताचरणम् सम्यक् स्नेह-भरेण <strong>बाष्प</strong>-रुद्ध-कण्ठतया गद्गदत्वादिना चोचतुः ॥३७॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> अथ श्री-कृष्ण-राम-समागमाद्य्-अनन्तरं किञ्चित् स्वास्थ्ये जाते नानान्य-व्रज-वासि-लक्ष-मिलनार्थं श्री-नन्द-वसुदेवाभ्यां सह तयोर् बहिर् निर्गतयोश् च सतोर् इत्य् अर्थः । देवक्या अपि पूर्वं रोहिण्या निर्देशस् तस्याः पुत्र-मिलनानन्द-वैह्वल्येनेतः किञ्चिद् विलम्बात् । अस्याः श्री-मति व्रजे चिरं सह-वासादि-स्नेह-विशेषाच् च <strong>व्रजेश्वरीम्</strong> इति श्री-बादरायणेर् भाव-विशेषेण । ते अप्य् अतिक्रम्य तां प्रति महा-गौरवात् <strong>मैत्रीं</strong> हिताचरणम् ॥३७॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> ततश् च श्री-वसुदेवाहूते नन्दे बहिर् उग्रसेनादि-मिलनार्थं निर्गते सति <strong>शुचः</strong>-देवक्योर् व्रजेश्वरी-सम्मिलनम् आह&mdash;शुचःति । उपविष्टाभ्याम् एव <strong>शुचः</strong>-देवकीभ्यां सात्मजायाः व्रजेश्वर्याः परिरम्भः ॥३७॥</p>
<hr>
<p><strong>॥ १०.८२.३८ ॥</strong></p>
<p>का विस्मरेत वां मैत्रीम् अ<sup id="fnref:69"><a href="#fn:69" class="footnote-ref" role="doc-noteref">69</a></sup>निवृत्तां व्रजेश्वरि ।</p>
<p>अवाप्याप्य् ऐन्द्रम् ऐश्वर्यं यस्या नेह प्रतिक्रिया ॥</p>
<p><strong>श्रीधर-स्वामी (भावार्थ-दीपिका) : अनिवृत्तां</strong> निवृत्ति-कारणे सत्य् अप्य् अनुवर्तमानाम् । <strong>ऐन्द्रम्</strong> <strong>ऐश्वर्यं</strong> प्राप्यापि यस्याः <strong>प्रतिक्रिया</strong> कर्तुं न शक्यत इत्य् अर्थः ॥३८॥</p>
<hr>
<p><strong>वंशीधरः (भावार्थ-दीपिका-प्रकाशः) : वां</strong> युवयोर् नन्द-यशोदयोः । <strong>यस्या</strong> मैत्र्याः । इत्य् अर्थ इति&mdash;राज-भय-त्यक्तास्मत्-सुत-पालनं भवद्भ्यां विना कोऽपि तदा कर्तुं न समर्थः । क्रूर-कंस-भयात् तच् चाप्रतीकार्यम् एवेन्द्रादि-पद-दानेनापीति भावः ॥३८॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> केत्य् आत्मोद्देशेन <strong>विस्मरेत</strong> ? सदा नानुचिन्तयेद् इत्य् अर्थः । कुतः ? अनिवृत्ताम् अस्माभिर् निकटाद् आगमनेन परित्यक्तयोर् अपि सदानुवर्तमानां, विदूरेऽपि सदा भ्रातृ-द्वय-प्रिय-स्वयम्-उपस्कृत-दिव्य-घृत-क्षीर-सारादि-द्रव्याणां तथा कुशल-वार्ताहरणार्थं निज-जनानां च मुहुः प्रस्थापनात् । अधुनापि तद्-आवासे<sup id="fnref:70"><a href="#fn:70" class="footnote-ref" role="doc-noteref">70</a></sup> स्वयम् एव सहवासार्थम् आगमनात् । तत्रैव हेतुः&mdash;हे व्रजेश्वरीति । सहज-स्नेह-विशेषार्द्र-हृदयत्वाद् इति भावः । यद् वा, हे व्रजेश्वरीति मैत्र्या वैचित्री । किं वा, आत्मन इन्द्रस्य वैश्वर्याद् अधिकताभिप्रेताः ।</p>
<p>यद् वा, ननु तर्हि महद्-आदीनां मां पुत्र-पार्श्वे किं नानयथः ? तत्र हेतुः&mdash;व्रजेश्वरीति । हे व्रज-परिपालिके इति । अन्यत्र तव गमनेन सद्योऽशेष-तद्-व्रज-प्रलयापत्तिर् इति भावः ।</p>
<p>ननु तथापीश्वरीभिर् दीनानां स्मरणं कुतो घटते ? तत्राह&mdash;अपीति । ऐन्द्रैश्वर्याच् छ्री-द्वारकैश्वर्यस्याधिक्येऽपि तथोक्तिः । ऐन्द्रैश्वर्येण महा-महोदयेन विस्मृत्य्-आधिक्यात् । ननु, तर्हि पुत्रयोः पुनः प्रत्यर्पणेन प्रत्युपकुरुतम् ? तत्राह&mdash;<strong>यस्या</strong> इति । इहास्मिन् लोके जन्मनि वा युष्मत्-पुत्रयोर् युवयोर् एवार्पणेन प्रत्युपकारा-सिद्धेः । अत ऋण-शोधनाशक्त्या युवयोर् मैत्रीं सदानुस्मराम एवेत्य् अर्थः ॥३८॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> तत्र श्री-रोहिण्य् आह&mdash;केति स्वोद्देशेन । <strong>वां</strong> युवयोः दम्पत्योः <strong>विस्मरेत</strong> । सदा नानुचिन्तयेद् इत्य् अर्थः । कुतः ? अनिवृत्ताम् अस्माभिर् निकटाद् आगमनेन परित्यक्तयोर् अपि सदानुवर्तमानां विदूरेऽपि सदा स्वयम् उपहृत-दिव्य-घृत-क्षीर-सारादि-द्रव्याणां तथा अस्माकं कुशल-वार्ताया हरणार्थं निज-जनानां च मुहुः प्रेषणात् अधुना यात्रा-मिषेण वयम् आगमनाच् च एवं प्रेम व्यज्य आदरं व्यञ्जयति&mdash;व्रजेश्वरीति । ऐन्द्रैश्वर्याद् द्वारकैश्वर्यस्याधिक्येऽप्य् अप्राप्येत्य्-आद्य्-उक्तिर् ऐन्द्रैश्वर्येण महा-महोदयेन विस्मृत्य्-आधिक्यात् । भवेद् अप्य् अन्यदीयाया मैत्र्याः प्रत्युपकृतायाः सत्याः विस्मृतिर् न तु भवदीयायाः, तादृश-प्रत्युपकारासम्भवात् इत्य् आह&mdash;<strong>यस्या</strong> इति ॥३८॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> पुनर् अपि राम-कृष्णाव् उत्सङ्ग-गतौ परिष्वज्यैवोपविष्टयाम् अश्रु-स्तन्य-पयः-प्रवर्तित-यमुना-गङ्गायाम् आनन्द-स्तम्भ-मोह-महावर्त-विभ्रान्त-चित्तायां व्रजेश्वर्याम् अग्रतः उपविष्टयोस् तयोर् मध्ये प्रथमं रोहिण्य् आह&mdash;केति । <strong>ऐन्द्रम्</strong> ऐश्वर्यम् अपि प्राप्य किं पुनर् द्वारकैश्वर्यम् इति नर-लोक-रीत्यैवोक्तिः ॥३८॥</p>
<hr>
<p><strong>॥ १०.८२.३९ ॥</strong></p>
<p>एताव् अदृष्ट-पितरौ युवयोः स्म पित्रोः</p>
<p>सम्प्रीण<sup id="fnref:71"><a href="#fn:71" class="footnote-ref" role="doc-noteref">71</a></sup>नाभ्युदय-पोषण-पा<sup id="fnref:72"><a href="#fn:72" class="footnote-ref" role="doc-noteref">72</a></sup>लनानि ।</p>
<p>प्राप्योषतुर् भवति पक्ष्म ह यद्वद् अक्ष्णोर्</p>
<p>न्यस्ताव् अकुत्र च भयौ न सतां परः स्वः ॥</p>
<p><strong>श्रीधर-स्वामी (भावार्थ-दीपिका) :</strong> तत्-कृतां मैत्रीम् आहतुः&mdash;<strong>एताव्</strong> इति । <strong>न</strong> दृष्टौ <strong>पितरौ</strong> याभ्याः तौ । वस्तुतस् तु अजन्मत्वाद् एवादृष्ट-<strong>पितरौ</strong> । हे <strong>भवति</strong>, <strong>युवयोः</strong> पित्रोर् <strong>न्यस्ताव्</strong> एतौ संप्रीणनादीनि प्राप्याकुत्र च <strong>भयौ</strong> क्वचिद् अपि भय-रहितौ भूत्वोषतुर् वासं चक्रतुः । कथं भूतयोः । <strong>अक्ष्णोर्</strong> नेत्रयो रक्षकं <strong>पक्ष्म</strong> यद्वत्तया रक्षकयोः युक्तं युवयोर् एतत् । यतः <strong>सतां</strong> <strong>परः</strong> स्व इति नास्ति वैषम्यम् ॥३९॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> तत्-कृतां तयोः कृताम् । एतौ राम-कृष्णौ । <strong>पितरौ</strong> पितृ-शब्दास्पदाव् आवाम् एव । परमार्थम् आह&mdash;वस्तुतस् तु इति । अजन्मत्वात् परमेश्वरत्वेन जन्म-रहितत्वाद् एव । जन्मवतां जीवानाम् एव पितृ-दर्शनं <strong>भवति</strong> इति भावः । भातीति भवती दीप्ति-युता तत्-सम्बुद्धौ । तथा कुत्र चेत्य् अव्ययम् । किमः सामान्ये इति चान्तं पुत्रार्थे । ततो नञा समासः । तथा च <strong>न</strong> कुत्र च भयं ययोस् ताव् अकुत्रच-<strong>भयौ</strong> । वस्तुतस् तु ईषत्त्वाद् एताभ्याम् एव सर्वे बिभ्यति, भीषास्माद् वातः पवते [तै।उ। २.८.१] इत्य् आदि-श्रुतेः । कथं-भूतयोर् वाम् ? तथा तद्वत् रक्षकयोर् इति शेषः । अर्थान्तरं सूचयतः युक्तम् इत्य्-आदिना । सताम् उदाराणाम्। तद् उक्तं&mdash;</p>
<blockquote>
<p>अयं स्वीयः परो वेति गणना लघु-चेतसाम् । &gt;
उदार-चरितानां तु वसुधैव कुटुम्बकम् ॥ इति ॥३९॥</p></blockquote>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) : न</strong> दृष्टाव् अपि , किं पुनर् लालनादि-प्राप्त्य्-अनुभूतौ <strong>पितरौ</strong> याभ्यां तौ जात-मात्राव् इत्य् अर्थः । अतः <strong>पित्रोः</strong> साक्षात् पितृत्वं प्राप्तयोः । स्म प्रसिद्धौ । यद् वा, विस्मये । तत्र कारणम् आहतुः&mdash;सम्प्रीणेत्य् आदि । सम्यक् प्रीणनं प्रिय-द्रव्य-प्रदानादिना तोषणम् । अभ्युदयं जात-कर्मादि-वृद्धिं वा । किं वा, व्रज-युवराजत्वादि-वैभवं महा-दुष्ट-वर्ग-वधोत्कर्षं वा, <strong>पोषण</strong>ं नवनीतादिना, लालनं च विश्रमणादिना, तानि प्रकर्षेण सर्वोत्कृष्टतया आप्त्वा लब्ध्वा । अन्यत् तैर् व्याख्यातम् ।</p>
<p>यद् वा, <strong>युवयोः</strong> सम्प्रीणनादीनि प्राप्य, एतौ <strong>अदृष्ट</strong>-<strong>पितरौ</strong>, अदृष्टानाम् अपूर्वाणां बाल्य-लीला-चमत्काराणां <strong>पितरौ</strong> स्रष्टारौ सन्तौ तत्रोषतुः । हे भवतीति परमादरात् । <strong>ह</strong> हर्षे, स्फुटम् इति वा</p>
<hr>
<p>ननु, एतावावयोर् एव पुत्रौ, <strong>न</strong> तु युष्माकम् । यद् वा, कथम् एतौ पित्रोर् विच्छेदेन सुखं लक्ष्येते ? सत्यम् । साधुषु स्व-पर-भेदाभावाद् इत्य् आह&mdash;नेति । यद् वा, भो व्रजेस्वरि ! एतौ तादृश-लालनाद्य्-अभावात् नूनं क्लिश्यत इति युवां मा चिन्तां कुरुतम् इत्य् आह&mdash;<strong>एताव्</strong> इति । न दृष्टौ <strong>पितरौ</strong> युवां याभ्यां ताव् एतौ युवयोर् इव युष्मत्-कर्तृकानीव अ<strong>स्म</strong>त्-कर्तृकानि सम्प्रीणनादीनि प्राप्यात्र कुतश्चनाभयाव् ऊसतुः । कथम्-भूतौ ? <strong>पक्ष्म</strong> <strong>यद्वद्</strong> <strong>अक्ष्णोर्</strong> <strong>भवति</strong>, अतिनिकटं स्यात् । तद्वद् आवाभ्याम् <strong>अक्ष्णोर्</strong> न्यस्तौ स्नेह-भरेण सदा निरीक्ष्यमाणौ, क्षणम् अपि दूरे त्यक्तुम् अशक्यमानाव् इत्य् अर्थः । हि यतः । <strong>सतां</strong> <strong>युवयोः</strong> सत्-सखी-जनानाम् अस्माकं <strong>परः</strong> स्व इति नास्ति । <strong>युवयोः</strong> पुत्राव् एवास्मत्-पुत्राव् इत्य् अर्थः ॥३९॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> अथ श्री-देवक्य् आह&mdash;<strong>एताव्</strong> इति । <strong>न</strong> दृष्टाव् अपि किं पुनर् लालनादि-प्राप्त्यानुभूतौ <strong>पितरौ</strong> याभ्यां तौ जात-मात्राव् इत्य् अर्थः । अतः <strong>पित्रोः</strong> साक्षात् पितृत्वं प्राप्तयोः स्म प्रसिद्धौ स्वेति क्वचित् । तत्र कारणम् आह&mdash;सम्प्रीणनेत्य्-आदिना । सम्यक् प्रीणनं प्रिय-द्रव्य-प्रदानादिना तोषणम् । अभ्युदयं जात-कर्मादि-वृद्धिं वा । पोषणं स्तन्यादिना । लालनं च विश्रमणादिना । पालनानीति पाठेऽपि स एवार्थः । तानि प्रकर्षेण सर्वोत्कृष्टतया प्राप्य लब्ध्वा ।</p>
<p>ननु भवतु स्व-पुत्रत्वेनावगते श्री-कृष्णे तत् तत् श्री-रामे वा कथम् ? तत्राह&mdash;<strong>न</strong> सताम् इति । अन्यत् तैः ।</p>
<p>एष चार्थः श्री-देवक्या यद्यपीत्थम् एवाभिप्रेत्य प्रयुक्तः, यथा सुप्रसिद्धम् एव जातं, श्री-कृष्णे अस्मत्-पुत्रत्वं ततोऽनयापि ज्ञायेतैवेत्य् अतस् तद्-अनुरूपम् एव सान्तवनं युक्तम् इति । तथापि श्री-व्रजेश्वरास् तद् दृढतर-संस्कार-रसत्वेनान्यथा-प्रतित्य्-अभावात्, तथा ज्ञातीन् वो द्रष्टुम् एष्यामो विधाय सुहृदां सुखम् [भा।पु। १०.४५.२३] इत्य् एकान्तिक-श्री-कृष्ण-मन्त्रानुस्मरणाद् अयम् एवार्थः स्फुरति स्म । तथा हि&mdash;एतौ <strong>युवयोः</strong> पित्रोर् युवाभ्यां पितृभ्याम् एव न्यस्तौ अस्मास्व् अर्पितौ यौ यथा स्वं सम्प्रीणनः सर्व-प्राणि-सुख-करो योऽभ्युदयो जन्म ये च <strong>पोषण</strong>-लालने तानि अक्ष्णोः <strong>पक्ष्म</strong> यद्वज् जन्म-स्थानं रक्षकं च तद्वद् यथा स्यात् तथा युवयोर् एव प्राप्यापि <strong>अदृष्ट</strong>-<strong>पितरौ</strong> पित्रोर् युवयोर् अकृत-दृष्टी एव सन्तौ ऊषतुर् अस्मासु वासं स्वीकृतवन्तौ यद्यप्य् अत्र तादृग् वैशिष्ट्यं नास्ति यथापि इति भावः । तर्हि कथम् ? तत्राह&mdash;<strong>न</strong> सताम् इति <strong>परः</strong> आत्मनो भिन्नोऽयं <strong>स्वः</strong> आत्मा वा तथा <strong>परः</strong> पित्रादिभ्यो भिन्नः <strong>स्वः</strong> पित्रादि-रूपो वेति <strong>सतां</strong> नास्तीत्य् अर्थः । अत्र श्री-रामस्यापि तद्-ग्र्ःए जातत्वात् तयोर् एव जन्मोक्तम् इति प्रतीतम् ॥३९॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> हन्त हन्त ! अस्मत्-पुत्राव् इमौ चिरात् स्व-मातरम् इव प्राप्य परमानन्द-वारिधौ स्नातौ पुरोवर्तिन्याव् अप्य् आवान् नैवेक्षेते । इयम् अपि चिरात् प्राप्त-स्वपुत्रेव प्रेमान्धा मत्तोऽपि कोटि-गुणित-मातृ-भाववती स्नेह-समुद्र-निमज्जिता सख्याव् आवां चिरात् प्रेक्ष्यापि <strong>न</strong> परिचिनोति । तद् अहं स्निग्ध-सम्भाषण-भङ्ग्यैव रहस्य-तत्त्वाम् इमां ज्ञापयामीति मनसि विमृश्य श्री-देवकी किञ्चिद् उच्चैर् आह&mdash;<strong>एताव्</strong> इति । <strong>न</strong> दृष्टौ <strong>पितरौ</strong> याभ्यां तौ <strong>युवयोः</strong> <strong>पित्रोः</strong> सम्प्रीणनादीनि प्राप्य, हे <strong>भवति</strong>! युवयोर् नस्तौ न्यास-रीत्या स्थापितौ <strong>अकुत्र</strong>च-<strong>भयौ</strong> <strong>न</strong> कुतोऽपि बिभ्यतौ भूत्वा ऊषतुर् युवयोर् गृहे वासं चक्रतुः । कथं-भूतयोः ? <strong>अक्ष्णोर्</strong> नेत्रयोः रक्षकं <strong>पक्ष्म</strong> यद्वत्, तथा रक्षकयोः युक्तं च युवयोर् एतत् यतः <strong>सतां</strong> <strong>परः</strong> स्व इति नास्ति वैषम्यम् । ततश् च चिराद् अपि प्रतिसम्भाषणम् अप्राप्य हे सखि देवकि ! सम्प्रत्य् अस्या आनन्द-निद्रा नोपशाम्यति तद् अलम् अरण्य-रुदितेन पुत्राव् अप्य् अस्याः प्रेम-पाश-बद्धौ वर्तेते, तदावां तावद् बहिर् इत्य् उत्कण्ठितानां पृथा-द्रौपद्य्-आदि-बन्धु-जनतानां सम्मिलनार्थं प्रयावः, नावयोर् अत्र लोक-यात्रा । महा-सम्मर्दः खल्व् एकत्रैवावताव् अवकाशो योग्य इति श्री-रोहिण्य्-उक्त्या देवकी तया सह निष्क्रान्तेति ज्ञेयम् ॥३९॥</p>
<hr>
<p><strong>॥ १०.८२.४० ॥</strong></p>
<p><strong>श्री</strong><sup id="fnref:73"><a href="#fn:73" class="footnote-ref" role="doc-noteref">73</a></sup><strong>-शुक उवाच&mdash;</strong></p>
<p>गोप्यश् च कृष्णम् उपलभ्य चिराद् अभीष्टं</p>
<p>यत्-प्रेक्षणे दृशिषु पक्ष्म-कृतं शपन्ति<sup id="fnref:74"><a href="#fn:74" class="footnote-ref" role="doc-noteref">74</a></sup> ।</p>
<p>दृग्भिर् हृ<sup id="fnref:75"><a href="#fn:75" class="footnote-ref" role="doc-noteref">75</a></sup>दी-कृतम् अलं परिरभ्य सर्वास्</p>
<p>तद्-भावम् आपुर् अपि नित्य-युजां दुरापम् ॥</p>
<p><strong>श्रीधर-स्वामी (भावार्थ-दीपिका) :</strong> अभीष्टत्वे लिङ्गम्, यद् यस्य श्री-कृष्णस्य <strong>प्रेक्षणे</strong> <strong>दृशिषु</strong> नेत्रेषु व्यवधायकं <strong>पक्ष्म</strong>-<strong>कृतं</strong> विधातारं <strong>शपन्ति</strong> । <strong>दृग्भिर्</strong> नेत्र-द्वारैर् हृदि <strong>कृतं</strong> हृदये प्रवेशितं <strong>परिरभ्य</strong> <strong>तद्</strong> भावं <strong>तद्</strong> आत्मतां प्रापुः । <strong>अपि</strong> <strong>नित्य</strong>-युजाम् आरूढ-योगिनाम् <strong>अपि</strong> ॥४०॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> लिङ्गं हेतुः । व्यवधायकं व्यवधान-कर्तारम् । <strong>प्रेक्षणे</strong> तादर्थ्ये सप्तमी प्रेक्षणार्थम् । तदात्मतां <strong>तद्</strong>-रूपताम् । आरूढ-योगिनाम् इत्य् अनेन भक्त्य्-अतिशयो दर्शितः ॥४०॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) : गोप्यश्</strong> चेति । <strong>नित्य</strong>-<strong>युजां</strong> रुक्मिणी-प्रभृतीनाम् <strong>अपि</strong> दुरापं तस्मिन् श्री-कृष्णे भावं सत्तां स्थितिम् इत्य् अर्थः । यत्र श्री-कृष्णस् तत्रैव तस्थुर् इति । आपुः प्राप्तवत्यः । <strong>दृग्भिर्</strong> हृदि कृत्वा <strong>परिरभ्य</strong> दर्शनानन्तरं दृशां निमीलनेन हृदये तम् आवेश्य परिरभ्येत्य् अर्थः ॥४०॥</p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> श्री-युक्तः ऋषिः सर्वज्ञ उवाचेति । श्री-कृष्णस्य च मिथो भाव-तत्त्वादिकं सम्यग् वेत्तीति <strong>तद्</strong> उक्तौ दृढं विश्वास एव कार्य इति भावः । एवम् अग्रेऽपि ज्ञेयम् । त्व्-अर्थे च-कारः । सर्वतो विशेषात् तम् एवाह । गोप्यः सदा श्री-कृष्णैक-प्रेम-विशेषार्ततराः । कृष्णं निज-चित्तादि-सर्वाकर्षकं श्री-गोपेन्द्र-नन्दनं चिरात् । अभित इष्टम्। सर्वतो-भावेनेष्टं वाञ्छितम् । उप समीपे लब्ध्वा ।</p>
<p>यद् वा, <strong>अभीष्टं</strong> निज-प्राण-कोटितोऽप्य् अधिक-प्रियं <strong>चिराद्</strong> <strong>उपलभ्य</strong>, यस्य प्रकर्षेण नैरन्तर्यादिना ईक्षणे अवलोकने निमित्ते । दृशिष्व् इति बहुत्वं तासां बाहुल्यात् । यद् वा, प्रेम-तृष्णा-स्वभावेन तत्-प्रेक्षकाणां सर्वेषाम् एवापेक्षया, अलम् अत्यर्थं <strong>परिरभ्य</strong> । अन्तः-परिरम्भने स्वातन्त्र्यात् । सर्वा इति वर्गशो बहुधा भिन्ना अप्य् अविशेषेणैवेत्य् अर्थः । चिर-विरहार्ति-भरेण प्रायः सर्वासाम् एवैक्यापादनात् । <strong>तद्</strong>-भावं तन्-मयताम् । आत्माद्य्-अशेष-विस्मृत्या <strong>तद्</strong>-एक-परिस्फूर्तेः । अन्यत् तैर् व्याख्यातम् ।</p>
<p>यद् वा, <strong>हृदीकृतं</strong> सदा चित्ते धृतम् एवाधुना दृग्भिः <strong>परिरभ्य</strong> परमासक्त्या सर्वतो निरीक्ष्य <strong>तद्</strong>-भावं कृष्णत्वं परमानन्द-घनतां चिर-विरह-दुःखोपशान्ति-पूर्वक-परम-काष्ठा-प्राप्त-मधुरानन्द-विशेषम् इत्य् अर्थः । यद् वा, सोऽनिर्वचनीयश् चासौ भावश् च । तेन सह रहः-क्रीडा-जायमान-चित्त-वृत्ति-विशेष-प्रेम्णः परम-काष्ठा-विशेषं वा आपुः । <strong>नित्य</strong>-<strong>युजां</strong> <strong>नित्य</strong>-संयोगवतीनां श्री-रुक्मिण्य्-आदीनाम् <strong>अपि</strong> <strong>दुरापम्</strong> । अन्यत् समानम् ॥४०॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> अत्रोभयथापि श्री-व्रजेश्वर्याः प्रत्युत्तरं न युक्तम् इति । किं वा, तदानीं तया चिरात् पुत्र-दर्शन-परमाविष्टया किञ्चिद् <strong>अपि</strong> न श्रुतम् इति । न किञ्चिद् अप्य् उक्तम् इत्य् एवं <strong>तद्</strong> अनुक्त्वा श्री-ऋषिः श्री-युक्त ऋषिः सर्वज्ञः उवाचेति श्री-गोपीनां श्री-कृष्णस्य च मिथो भाव-तत्त्वादिकं सम्यग् वेत्तीति । <strong>तद्</strong> उक्तौ दृढ-विश्वास एव कार्य इति भावः । एवम् अग्रेऽपि ज्ञेयम् ।</p>
<p>ततश् चातिविरह-ताप-क्षीणतमानां प्रतिक्षणम् आश्वासन-सन्तर्पणाभ्यां सन्धुक्षित-प्राणानां <strong>चिराद्</strong> आगतानां नूनं श्री-भगवतैवोद्धव-द्वारा निजान्तर्वासं नीतानां श्री-गोपीनां समागमम् आह&mdash;<strong>गोप्यश्</strong> चेति ।</p>
<p>न केवलं तेऽन्ये <strong>गोप्यश्</strong> चेति स्वानन्द-पूर्ति-व्यञ्जनम् । त्व्-अर्थे वा च-शब्दः, सर्वतो विशेषात् <strong>चिराद्</strong> अभित इष्टं सर्वतो भावेन द्रष्टुं वाञ्छितम् उप समीपे लब्ध्वा । यद् वा, <strong>अभीष्टं</strong> निज-प्राण-कोटितोऽप्य् अधिकं प्रियं <strong>चिराद्</strong> <strong>उपलभ्य</strong> तासां सर्वोऽपि प्रेमाधिक्यं दर्शयति&mdash;यद् इति । यस्य प्रकर्षेण नैरन्तर्यादिना ईक्षणे निमित्ते दृशिष्व् इति बहुत्वं तासां बाहुल्यात् । तच् चास्माकम् एकस्या अप्य् एकस्यां दृशौ कथं <strong>पक्ष्म</strong> न दूरीकृतम् इत्य् अभिप्रायेण ।</p>
<p>यद् वा, अतिप्रेम-तृष्णा-स्वभावेन तत्-प्रेक्षकाणां सर्वेषाम् एवापेक्षया, दृष्टि-मात्रे कथं पक्ष्माणि कृतानीति <strong>हृदीकृतम्</strong> इति दीर्घश् छान्दसः । अलम् अत्यर्थं <strong>परिरभ्य</strong> । अन्तः-परिरम्भन-स्वातन्त्र्यात् । सर्वा इति वर्गशो बहुधा भिन्ना अप्य् अविशेषेणैवेत्य् अर्थः । चिर-विरहार्ति-भरेण सर्वासाम् ऐक्यापादनात् । <strong>तद्</strong>-भावं तन्-मयताम् । आत्मादि-विस्मृत्या <strong>तद्</strong>-एक-परिस्फूर्तेः । अन्यत् तैः ।</p>
<p>यद् वा, <strong>हृदीकृतं</strong> सदा चित्ते धृतम् एवाधुना दृग्भिः तं <strong>परिरभ्य</strong> परमासक्त्या सर्वतो निरीक्ष्य <strong>तद्</strong>-भावं प्रेम्णः परमं काष्ठा-विशेषम् प्राप्तः, तेन चिरम् आनन्द-मूर्च्छाम् अवापुर् इत्य् अर्थः । <strong>नित्य</strong>-<strong>युजां</strong> <strong>नित्य</strong>-संयोगवतीनां श्री-रुक्मिण्य्-आदीनाम् <strong>अपि</strong> <strong>दुरापम्</strong> । अन्यत् समानम् ॥४०॥</p>
<hr>
<p><strong>जीव-गोस्वामी (क्रम-सन्दर्भः) : नित्य</strong>-<strong>युजां</strong> <strong>नित्य</strong>-संयुक्तताद्य्-अभिमानिनीनां पट्ट-महिषीणाम् <strong>अपि</strong> ॥४०॥</p>
<hr>
<p><strong>जीव-गोस्वामी (बृहत्-क्रम-सन्दर्भः) : गोप्यश्</strong> चेत्य् आदि । गोप्यः <strong>कृष्णम्</strong> <strong>उपलभ्य</strong> <strong>तद्</strong>-<strong>भावम्</strong> आपुः । तं प्रसिद्धं भावं <strong>तद्</strong>-<strong>भावम्</strong> । कीदृशम् ? <strong>नित्य</strong>-जुषां रुक्मिणी-प्रमुखानाम् <strong>अपि</strong> दुरापं दुर्लभम् । पुनः कीदृशम् ? <strong>अभीष्टं</strong> वाञ्छितम् । चिराच् चिर-कालेन । किं कृत्वा ? <strong>दृग्भिर्</strong> हृदि कृत्वा <strong>परिरभ्य</strong> ॥४०॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> ततश् चाराद् एव तत्रैव किञ्चिद् व्यवहित-स्थले महोत्कण्ठा-स्फुटद्-धृदयाः कृष्ण-संमिलनम् अप्राप्य प्राणान् जहतीर् इव गोपीर् वीक्ष्य विदग्ध-चूडामणौ श्री-बलदेवेऽप्य् उत्थाय ततो निष्क्रान्ते तासाम् असाधारण-दशा-प्राप्तिम् आह <strong>गोप्यश्</strong> चेति । अत्र श्री-शुकदेवस्य ऋषि-शब्देन निर्देशस् <strong>तद्</strong>-वाक्य एव परम-तत्त्व-प्रकाशके दृढ-विश्वासं जनयितुं <strong>गोप्यश्</strong> चेति त्व्-अर्थे च-कारः । तासां सर्वतो विशेषात् ।</p>
<p>ननु, का गोप्य इत्य् अतस् तासाम् असाधारणं लक्षणम् आह&mdash;यस्य श्री-कृष्णस्य <strong>प्रेक्षणे</strong> <strong>दृशिषु</strong> नेत्रेषु व्यवधायक-<strong>पक्ष्म</strong>-<strong>कृतं</strong> विधातारं <strong>शपन्ति</strong> यास् ता इति । तेन दर्शने तावन्-मात्र-समय-विरहेऽपि यासां तथा सहिष्णुता <strong>यत्</strong>हा देव-मात्र-परम-संमान-कर्तृ-स्त्रीणाम् <strong>अपि</strong> तासां सर्व-देव-मुख्ये विधातर्य् <strong>अपि</strong> अभिशापो भवेत् ताभ्यो गोपीभ्य एतावान् विरहः कृष्णेन दत्त इति तस्मिन्न् ईर्ष्या ध्वनिता । <strong>दृग्भिर्</strong> अवलोकनैर् एवाकृष्य <strong>दृग्भिर्</strong> एव द्वारैर् <strong>हृदीकृतं</strong> हृदयं प्रविष्टीकृतं <strong>परिरभ्य</strong> तस्य भावं महाभावं कृष्णोऽहं पश्<strong>यत्</strong>अ गतिम् इतिवद् रस-तादात्म्यं वा आपुः । <strong>नित्य</strong>-युजाम् आत्माराम-शिखामणीनां महा-योगेश्वर-श्री-रुद्रादीनाम् <strong>अपि</strong> दुर्लभम् आपुस् ता <strong>अपि</strong> गोपीर् अध्यात्म्यं शिक्षयिष्यत्य् अधुनैव कृष्ण इति तस्मिन् पुनर् अपीर्ष्या ध्वनिता । किं वा, <strong>नित्य</strong>-संयोगिनां श्री-रुक्मिण्य्-आदीनाम् <strong>अपि</strong> दुर्लभम् ॥४०॥</p>
<hr>
<p><strong>॥ १०.८२.४१ ॥</strong></p>
<p>भगवांस् तास् तथा-भूता विविक्त उपसङ्गतः<sup id="fnref:76"><a href="#fn:76" class="footnote-ref" role="doc-noteref">76</a></sup> ।</p>
<p>आश्लिष्यानामयं पृष्ट्वा प्रहसन्न् इदम् अब्रवीत् ॥</p>
<p><strong>श्रीधर-स्वामी (भावार्थ-दीपिका) :</strong> <em>न व्याख्यातम्।</em></p>
<hr>
<p><strong>वंशीधरः (भावार्थ-दीपिका-प्रकाशः) :</strong> ता गोप्यः । तथा-भूताः प्रेम-रताः । इदं वक्ष्यमाणम् ॥४१॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> तम् एवार्थं प्रकटयति । भगवान् अचिन्त्य-परमैश्वर्यः । एतेनैतद् उक्तं भवति&mdash;ताः सर्वा युगपद् एव परिरेभिरे । अयम् अपि चेत् तथा ताः सर्वा युगपत् परिषजतेतद् एव कौशलम् । तेन भगवत्त्या युगपद् आश्लेष-सूचनम् । तथा-भूताः परिष्वजमाना <strong>विविक्त</strong> <strong>उपसङ्गतः</strong> विविक्ते निर्जने वस्तुतस् तदानीं निर्जन-स्थानम् एव नास्ति, महोपरागे विश्वेषाम् एव समागमात् । तथापि भगवन्-महिम्ना तथा-भूत् । आश्लिष्य प्रत्येकं युगपद् अनामयं <strong>पृष्ट्वा</strong> तत्-पृच्छायाम् एव प्रहसन् मद्-विरहे क्वानामयः ? तद् अपि तं पृच्छामि इति हासः ॥४१॥</p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> भगवान् सर्वज्ञः । भक्त-वश्यतादि<sup id="fnref:77"><a href="#fn:77" class="footnote-ref" role="doc-noteref">77</a></sup> नित्य-युजां भक्तानां प्रेम-वश्यतादि-गुण-निधिर् वा । तथा-भूताः स्व-विरहेणात्यन्त-दुरवस्थां प्राप्ताः विविक्ते दिनान्तरे तद्-दिन एव वा निर्जन-स्ताने उप दाक्षिण्येन सङ्गतः सन् अनामयं देह-नैरुज्यम् एव, न त्व् अन्यत् सुखादिकम् । सुव्यक्तस्य महा-मनो-दुःखस्यापृच्छात्वात् । किं वा, अकार-प्रश्लेषेणाप्रहसन् सदा सुप्रसन्न-मुखोऽपि तासां दुरवस्थावलोकनेन विषण्ण-मुखः सन्न् इत्य् अर्थः । <strong>इदम्</strong> अत्य् अद्भुतम् ॥४१॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> ततश् च सान्त्वनाय वास-विशेषं नीतानां तासां श्री-भगवता स्वयम् एव यत् सान्त्वनं, तद् आह&mdash;भगवान् सर्वज्ञः तथा-भूताः स्व-विरहेणात्यन्त-दुरवस्थां प्राप्ताः विविक्ते नक्तं निर्जनतां गते प्रदेश-विशेषे उप सामीप्ये सङ्गतः सन् आश्लिष्य प्रेम-वैयग्र्येण मूर्च्छा-भङ्गार्थं प्रत्येकं वैभव-विशेषेण युगपद् आलिङ्ग्य, ततश् च मुहू रुदतीर् मूर्च्छन्तीः सान्त्वयित्वाचिरेण स्वस्थायमानाश् च दृष्ट्वेति ज्ञेयम् । अनामयं पृष्ट्वेति पूर्वं मयोद्धव-द्वारा विरहस्य हरणोपायः समुपदिष्ट एव । तत एतत् कार्श्यादि-हेतुः स न भवतीति व्यञ्जना निजापराध-सङ्गोपनाय साधारणामय-राहित्यम् एव <strong>पृष्ट्वा</strong> । ततश् च मृदु-संलापादि-परिपाटीभिः क्षण-कतिपये गमिते सति प्रहसन्, प्रेति प्रारम्भे । तासां शोकादि-लाघवार्थं स्मयमानः । <strong>इदम्</strong> अत्यद्भुतम्॥४१॥</p>
<hr>
<p><strong>जीव-गोस्वामी (क्रम-सन्दर्भः) :</strong> प्रहसन् स्वापराधस्य तुच्छता-करणाय कृत्रिमं हसन् ॥४१॥</p>
<hr>
<p><strong>जीव-गोस्वामी (बृहत्-क्रम-सन्दर्भः) :</strong> भगवान् इत्य् आदि । भगवान् अचिन्त्य-परमैश्वर्य <strong>तास्</strong> तु दृग्भिर् एव परिरेभिरे । अतो युगपद् घटते । अयम् एकस् <strong>तास्</strong> तु बह्वीर् एकदा यदा शिश्लेष । तेन भगवच्-छब्दोपादानम् । तत्रापि तदानीं <strong>विविक्त</strong>-स्थलाभावाद् भारत-प्रजानाम् एव तत्र सङ्गतेः । सर्वेषां द्वारका-वासिनां च । तथापि तत्रैव <strong>विविक्त</strong>-स्थलम् अभूत् । अनामयं <strong>पृष्ट्वा</strong> <strong>प्रहसन्न्</strong> इत्य् अर्थः । मद्-विरहे कथम् आसाम् अनामयम् । तद् अपि तत् पृच्छामीति स्वावैदग्ध्यात् प्रहासः ॥४१॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> ततश् च कृष्णो मातुर् उत्सङ्गाद् उत्थाय क्वचन <strong>विविक्त</strong>-प्रदेशे गत्वा ताभिः सह संमिलन-संभाषणादिकं चकारेत्य् आह&mdash;भगवान् इति । तथाभूताः पूर्व-श्लोकोक्त-लक्षणाम् आनन्द-मूर्च्छां प्राप्ताः । आश्लिष्य स्वीय-विभूति-शक्त्यैव सर्वा दृढम् आलिङ्गन-दाढ्येनैव ताः मोहात् प्रबोध्येत्य् अर्थः । अनामयं मद्-विरह-महोरग-पीडा सम् प्रत्य् उपशान्ता न वेति <strong>पृष्ट्वा</strong> <strong>प्रहसन्न्</strong> इति तासां हास्यम् उत्पादयितुम् ॥४१॥</p>
<hr>
<p><strong>॥ १०.८२.४२ ॥</strong></p>
<p>अपि स्मरथ नः सख्यः स्वानाम् अर्थ-चिकीर्षया ।</p>
<p>गतांश् चिरायिताञ् छत्रु-पक्ष-क्षपण-चेतसः ॥</p>
<p><strong>श्रीधर-स्वामी (भावार्थ-दीपिका) :</strong> चिरायितान् विलम्बितान् । अत्र हेतुः&mdash;शत्रूणां पक्षस्य क्षपणे चेतो येषां तान् ॥४२॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> अत्र चिरायितत्वे ॥४२॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) : अपि</strong> स्मरथेत्य्-आदि । यद् <strong>अपि</strong> स्मृति-योग्यो न भवामि, तथापि किं <strong>स्मरथ</strong> ? स्मृत्य्-अयोग्यत्वं दर्शयति&mdash;<strong>स्वानाम्</strong> <strong>अर्थ</strong>-<strong>चिकीर्षया</strong> गतान्, तत्रापि चिरायितान् । तत्र हेतुः&mdash;शत्रु-<strong>पक्ष</strong>-क्षपणे चेतो येषां, न तु युष्मासु । अतः स्मरण-सामग्री को\ऽपि नास्तीति भावः ॥४२॥</p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> अहो कृतज्ञतादि-सद्-गुण-हीनस्य मे गुणैः स्मरणं न सम्भवेद् एव, किन्तु दोषेणैव <strong>स्मरथ</strong> इत्य् आशयेन । किं वा, सख्येन स्मरणं सम्भाव्य स-कातर्यं निजापराध-क्षपणार्थम् आह&mdash;अपीति । <strong>अपि</strong> स्वित् वितर्के । आ-शब्दो वि-शब्दश् चात्मनो\ऽकृतज्ञत्वातिशय- परिहाराय, न च तासाम् अनुनयार्थम् । यद् वा, अकृतज्ञा इति आ सर्वतः विशिष्टा या शङ्का, तया । किं वा, अविशङ्कया निश्चयेनेत्य् अर्थः । यद् वा, अकृतज्ञा अतिमूढा येऽवयो मेषास्त एव किलैत इति शङ्कया मत्येत्य् अर्थः । युष्माकं प्रेमोपकारादि-विस्मरणात् । एतच् चानुनय-चातुर्येण आर्ति-भरेण वा । तत्र चात्मनो दोष-परिहाराय सर्वेषाम् अस्वातन्त्र्यम् । किं वा, प्रिय-जन-प्रिय-जन-प्रेम-परवशः परमार्त्या निजैश्वर्यादिकं विस्मृत्य् आह&mdash;नूनम् इति निश्चये । भगवान् ईश्वरः कालो वा, वियुनक्तीत्य् अस्य पश्चाद् उक्तिः संयोगे सत्य् एव वियोग-सम्भवात् । तथा वियोगस्यैव प्रस्तुतत्वात् । एवम् अग्रेऽपि ॥४३॥</p>
<hr>
<p><strong>जीव-गोस्वामी (लघु-वैष्णव-तोषणी) : अपि</strong> किं न इति बहु-वचनं बहु-सङ्गित्वेन स्वस्यैव बहुत्वम् अङ्गीकृत्य केवल-स्वेच्छया झटित्य्-आगमनं न समभवद् इति सूचितम् । हे <strong>सख्यः</strong> ! इति ताभिर् आत्मनः स्मरण-योग्यतां बोधयति आश्वासयति चापराधं क्षमापयति च, किन्तु महापराधेन स्मरण-योग्या न खलु स्याम इत्य् आह&mdash;<strong>स्वानाम्</strong> इति । भवतीर् अनादृत्य स्वानां श्री-व्रजेश्वर-भ्रातृत्वेन श्री-वसुदेवादि-लक्षण-ज्ञातीनां महा-शत्रु-कंस-वध-रूपस्यार्थस्य कर्तुम् इच्छया गतान् <strong>अपि</strong> । किं च, तत्-प्रसङ्गेन चिरायितान् <strong>अपि</strong> । चिरायितत्वे हेतुः&mdash;शत्रु-<strong>पक्ष</strong>- इति । तच्-चेतस्त्वेनैव यादवान् अन्यांश् च सहायीकर्तुं श्री-वसुदेव-पुत्रत्वं विखाप्य विवाहाभासादिकं चात्र कृतवन्तः स्म इति भावः ॥४२॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>जीव-गोस्वामी (बृहत्-क्रम-सन्दर्भः) :</strong> अपीत्य् आदि । हे <strong>सख्यः</strong>
! यद्यपि कठिनत्वात् स्मृति-योग्योऽहं न भवामि, तथापि निज-सौजन्यात्
किं <strong>स्मरथ</strong> ? स्मरणयोग्यत्वे हेतुम् आह&mdash;<strong>स्वानाम्</strong> इत्य् आदि। स्वानां ज्ञातीनां प्रयोजन-चिकीर्षयागतान् । तत्रापि चिरायितान् । तत्र हेतुः&mdash;शत्रु-पक्षेत्य् आदि । अतो ज्ञाति-प्रयोजन-शत्रु-वधादि-बहिरङ्ग-कार्य-हेतोर् भवतीनाम् आसङ्गस् त्यक्त इति प्रेम-निरपेक्षोऽहं स्मर्तुम् अयोग्य एवेति वाक्यार्थः ॥४२॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> स्वानां मत्-पितुर् ज्ञातीनां वसुदेवादीनाम् अर्थः कंस-वधादिस् तच्-<strong>चिकीर्षया</strong> गतान् चिरायितान् विलम्बितान् । तत्र हेतुः&mdash;शत्रु-पक्षस्य क्षपणे चेतो येषां तान् । अत एव व्रजम् आगन्तुम् अप्राप्तावसरान् अस्मान् <strong>अपि</strong> किं <strong>स्मरथ</strong> ? ॥४२॥</p>
<hr>
<p><strong>॥ १०.८२.४३ ॥</strong></p>
<p>अप्य् अवध्यायथास्मान् स्विद् अकृत-ज्ञाविशङ्कया ।</p>
<p>नूनं भूतानि भगवान् युनक्ति वियुनक्ति च ॥</p>
<p><strong>श्रीधर-स्वामी (भावार्थ-दीपिका) :</strong> अपि स्वित् अस्मान् अवध्यायथावजानीथ । <strong>अकृत</strong>-ज्ञा एत इत्य् अविशङ्कया ईषच्-छङ्कया न शङ्का-मात्रं, निश्चितम् एवैतत् परित्यज्य गतत्वाद् इत्य् अत आह&mdash;नूनम् इति ॥४३॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> एतेऽस्मान् इति बहुत्वं स्वस्यानेक-रूपत्व-बोधनाय रास-क्रीडायां ताभिर् दृष्ट-चरत्वात् । एतद् अकृतज्ञत्वम् । <strong>भगवान्</strong> कालः ॥४३॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> प्रेम्णा स्मरणं तावद् आस्तां, अवज्ञा-पूर्वकम् अपि स्मरणं भवति, तत् किम् अवजानीथ वा ? इत्य् आह&mdash;<strong>अप्य्</strong> अवध्यायथेत्य्-आदि । अवज्ञानं कुतः ? तत्राह&mdash;अकृतज्ञा-विशङ्कयेति । आ सम्यक् विशेषेण शङ्कया अवज्ञापि न कार्या न ह्य् अहम् अकृतज्ञः । दैव-दोषो\ऽयम् इत्य् आह&mdash;<strong>नूनं</strong> भूतानीत्य्-आदि ॥४३॥</p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> एतद् एवोक्त-पोषानुवाद-न्यायेन सदृष्टान्तम् आह&mdash;वायुर् इति । घनानीकं मेघ-समूहम् । भूत-कृत् ईश्वरः । सृष्टि-हेतुत्वेन काल एव वा ॥४३॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> अहो कृतज्ञतादि-सद्-गुण-हीनस्य मम गुणैः स्मरणं न सम्भवेद् एव, किन्तु दोषेणैव स्मरथेत्य् आशयेन सकातर्यं निजापराध-क्षमापनार्थम् आह&mdash;अपीति । अपि स्वित् वितर्के अकृतज्ञ इति आ सर्वतः विशिष्टा या शङ्का, तया । किं वा, अविशङ्कया निश्चयेनेत्य् अर्थः । तत्र च प्रेम-वशः सन् सम्भ्रमान् निजैश्वर्यम् अननुसन्धानो लोकवल्-लीला-कैवल्य-रीतिम् अनुसरन् तत्राप्य् उत्तरोत्तरम् अपश्यंस् तत्त्व-ज्ञान-रीत्यैव सान्त्वयति&mdash;नूनम् इति निश्चये <strong>भगवान्</strong> ईश्वरः ॥४३॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>जीव-गोस्वामी (बृहत्-क्रम-सन्दर्भः) :</strong> प्रेम्णा स्मरणं तु दूराद् आस्ताम् । अवज्ञा-पूर्वकम् अपि किं स्मरतेत्य् आह&mdash;<strong>अप्य्</strong> अवध्यायतेत्य् आदि । अकृतज्ञयाविशङ्कया अकृतज्ञोऽयम् इति या आ सम्यग् विशेषेण शङ्का त्रासः, तथापि किं <strong>स्विद्</strong> अवध्यायतावजानीत । अवज्ञा च न योग्या । नाहम् अकृतज्ञः । दैव-योगेनैवैतद् उपपन्नम् इत्य् आह&mdash;<strong>नूनं</strong> भूतानीत्य् आदि ॥४३॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> यथा त्वं रात्रिं-दिवम् अस्मत्-स्मरण-विदीर्ण-हृदयो\ऽस्मद्-विरह-रोग-निवर्तित-सकल-विषय-भोगो महा-प्रेमी भवसि, तथा किं वयं भवितुं शक्नुमः । वयं तु त्वां न स्मरामः, त्वां विनापि सुखिन्य एवास्म इति वक्रोक्ति-द्योतक-भ्रू-भङ्गिभिर् एव स-संरम्भं कृत-प्रत्युत्तराः स्ता आलक्ष्याह&mdash;अपि स्वित् अस्मान् अवध्यायथ अवजानीथ एवेति अकृतज्ञा इति आ सर्वतो या विशङ्का, तया तत्र किं कर्तव्यम् अस्माभिस् तत्त्वं शृणुतेत्य् आह&mdash;नूनम् इति ॥४३॥</p>
<hr>
<p><strong>॥ १०.८२.४४ ॥</strong></p>
<p>वायुर् यथा घनानीकं तृणं तूलं रजांसि च ।</p>
<p>संयोज्याक्षिपते भूयस् तथा भूतानि भूत-कृत् ॥</p>
<p><strong>श्रीधर-स्वामी (भावार्थ-दीपिका) :</strong> एतत् स-दृष्टान्तम् आह&mdash;<strong>वायुर्</strong> इति । आक्षिपते पृथक् करोतीत्य् अर्थः ॥४४॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> एतत् संयोग-वियोग-करणम् । <strong>भूत-कृत्</strong> कालः ॥४४॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> तम् एवार्थम् अध्यात्म-मुद्रया द्रढयति&mdash;<strong>वायुर्</strong> इत्य् आदि ॥४४॥</p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> एतद् एवोक्त-पोषानुवाद-न्यायेन स-दृष्टान्तम् आह&mdash;<strong>वायुर्</strong> इति । घनानीकं मेघ-समूहम् । <strong>भूत-कृत्</strong> ईश्वरः । सृष्टि-हेतुत्वेन काल एव वा ॥४४॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> नन्व् एवं तस्य नैर्घृण्य-वैषम्ये प्रसज्ज्येयाताम् ? तत्राह&mdash;<strong>वायुर्</strong> इति । भूत-कृद् ईश्वरः । वायोर् <strong>यथा</strong> स्वाभाविक-लीलयैव ते चलन्ति, न तु तद्-अर्थावेशेन तथेति भावः ॥४४॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>जीव-गोस्वामी (बृहत्-क्रम-सन्दर्भः) :</strong> तम् एवार्थम् अध्यात्म-मुद्रया द्रढयति&mdash;<strong>वायुर्</strong> यथेत्य् आदि ॥४४॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> एतत् स-दृष्टान्तम् आह&mdash;<strong>वायुर्</strong> इति । आक्षिपति पृथक् करोतीत्य् अर्थः ॥४४॥</p>
<hr>
<p><strong>॥ १०.८२.४५ ॥</strong></p>
<p>मयि भक्तिर् हि भूतानाम् अमृतत्वाय कल्पते ।</p>
<p>दिष्ट्या यद् आसीन् मत्-स्नेहो भवतीनां मद्-आपनः ॥</p>
<p><strong>श्रीधर-स्वामी (भावार्थ-दीपिका) :</strong> अपि च अति-भद्रम् इदं यद् उत <strong>भवतीनां</strong> <strong>मद्</strong>-वियोगेन <strong>मत्</strong>-प्रेमाति-शयोजात इत्य् आह&mdash;मयीति । <strong>मयि</strong> भक्ति-मात्रम् एव तावद् <strong>अमृतत्वाय</strong> कल्पत इति । यद् उत <strong>भवतीनां</strong> <strong>मत्</strong>-स्नेह आसीत् तद् दिष्ट्याति-भद्रम् । कुतः ? <strong>मद्</strong>-आपनो <strong>मत्</strong>-प्रापण इति ॥४४॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> गोपी-भाग्यं श्लाघते&mdash;अपि चेति । अतिभद्रत्वे हेतुम् आशङ्कते&mdash;कुत इति । <strong>मत्</strong>-प्रापणो <strong>मत्</strong>-सान्निध्यानन्द-दः अमृतत्वे एतन् न सम्भवत्य् अत एव भक्तैस् तन् नाद्रियते इति रहस्यम् ॥४५॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> किन्तु <strong>मयि</strong> <strong>भक्तिर्</strong> एव श्रेयसीत्य् आह&mdash;<strong>मयि</strong> <strong>भक्तिर्</strong> हीत्य्-आदि । <strong>मयि</strong> <strong>भक्तिर्</strong> एव <strong>अमृतत्वाय</strong> अमृतवत् स्वाद्यत्वाय <strong>कल्पते</strong> । किं पुनर् <strong>भवतीनां</strong> प्रेमानुबन्धः । यद् यतो <strong>मयि</strong> <strong>भवतीनां</strong> <strong>स्नेहो</strong> <strong>मद्</strong>-आपन आसीत् । आस्ते इति वर्तमाना ॥४५॥</p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> ननु कालस् तवांशस् त्वद्-अधीन एव । ईश्वर-पक्षेऽपि त्वम् एवेश्वरस् तत् कथम् अस्मान् अनन्य-गतीर् वञ्चयस इत्य् आशङ्क्य । यद् वा, आदौ निजाकृतज्ञता-परिहारार्थं स-दृष्टान्तं सत्-सिद्धान्तम् उक्त्वाधुना कृपयात्मनो माहात्म्यं प्रकटयन् समाश्वासयति&mdash;मयीति । <strong>हि</strong> अपि । <strong>भक्तिर्</strong> नव-विधानाम् एकापि । भूतानां सर्वेषाम् अपि प्राणिनाम् इत्य् अधिकारापेक्षा निरस्ता । अमृता नित्य-पार्षदास् तेषां भावोऽमृतत्वं तस्मै <strong>कल्पते</strong> समर्थो योग्यो वा भवत् । <strong>भवतीनां</strong> नित्य-विशुद्ध-कोमल-स्वभावानां तु, इति स्नेहस्यान्यतो वैशिष्ट्यं सूचितम् । अतोऽनुनयात्यादरेण भवतीनाम् इति । अत एव <strong>मद्</strong>-आपनो मां यत्र कुत्रापि स्थितं प्रापयति । बलाद् आकर्षयतीति तथा सः । अतो भवतीभिः सह मम कदाचिद् अपि विच्छेदो नास्तीत्य् अर्थः ॥४५॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> अथ प्रसिद्धं ममैश्वर्यं नूनम् एताभिर् अपि ज्ञातम् अस्तीति क्षणाद् अनुसन्धाय तद् एवालम्ब्य यथा स्यात् तथेनापि सान्त्वयति&mdash;अहम् एवेश्वरश् चेत् तथापि शत्रु-पक्ष-क्षपण-लीलावेशेन कृते\ऽपि <strong>भवतीनां</strong> वियोजने मम शक्तिर् न भविष्यत् एव स्नेह-पारवश्याद् इत्य् अभिप्रायेणाह&mdash;मयीति । हि प्रसिद्धौ । <strong>भक्तिर्</strong> नव-विधानां भक्तीनाम् एकापि प्रीति-मात्रं वा, भूतानां सर्वेषाम् अपि <strong>अमृतत्वाय</strong> मोक्षाय <strong>कल्पते</strong> । ततो <strong>भवतीनां</strong> सर्वतः पूज्यानां <strong>मद्</strong>-<strong>आपनः</strong> माम् एव साक्षात् प्रापयति, बलाद् आकर्षति । यः स्नेहः उभयार्द्रीभाव-हेतुः प्रेम-परिपाक-विशेषः स यद् आसीत् संयोग-वियोग-लीलामृत्भाव् आविर्बभूव । तत् तु <strong>दिष्ट्या</strong> अतिभद्रं पुनर् वियोगासम्भवाद् इति भावः ॥४५॥</p>
<hr>
<p><strong>जीव-गोस्वामी (क्रम-सन्दर्भः) :</strong> ननु केचित् त्वाम् एव परमेश्वरं वदन्तीत्य् आशङ्क्याह&mdash;मयीति ॥४५॥</p>
<hr>
<p><strong>जीव-गोस्वामी (बृहत्-क्रम-सन्दर्भः) :</strong> ननु <strong>भूतानाम्</strong> एव खल्व् इयं व्यवस्था, न तु भवद्-उपरि दैवाधिकारः, नापि वयं भूतात्मान इत्य् आशङ्क्याह&mdash;<strong>मयि</strong> <strong>भक्तिर्</strong> हीत्य् आदि । <strong>मयि</strong> श्री-कृष्णे भगवति भूतानां प्राणिनां <strong>भक्तिर्</strong> <strong>अमृतत्वाय</strong> मोक्षाय <strong>कल्पते</strong> । मोक्षाकाङ्क्षिणां भक्तेर् मोक्षदत्वाङ्गीकृतेः । <strong>भवतीनां</strong> भूत-मित्राणां पुनर् <strong>मयि</strong> यत्-स्नेह आसीत् । तद्-<strong>दिष्ट्या</strong> भाग्येनैव । कीदृशः ? <strong>मद्</strong>-<strong>आपनः</strong> । भक्तिः कदाचिन् मोक्षम् अपि प्रापयतीति । स्नेहस् तु माम् एव । अतो <strong>मत्</strong>-प्राप्तिर् वः शाश्वती ॥४५॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> ननु भो वाग्मि-शिरोमणे ! यस्मिन् दोषम् आरोपयसि स भगवांस् त्वम् एव सर्व-लोक-विख्यातो भवसीत्य् अस्माभिर् ज्ञायत एव । भोः सख्यः, एवं चेत्, सत्यम् अहं भगवान् एव । तद् अपि <strong>भवतीनां</strong> <strong>मत्</strong>-स्नेहाधीन एवास्मीत्य् आह&mdash;<strong>मयि</strong> भक्ति-मात्रम् एव तावद् <strong>अमृतत्वाय</strong> मोक्षाय <strong>कल्पते</strong> यत् तु <strong>भवतीनां</strong> <strong>मत्</strong>-स्नेह आसीत् तद् <strong>दिष्ट्या</strong> <strong>मद्</strong>-भाग्येनैवातिभद्रम् एव । यतो <strong>मद्</strong>-<strong>आपनः</strong> माम् आपयति बलाद् आकृष्य युष्<strong>मत्</strong>-समीपम् आनयत्य् आनीयाचिरेणैव युष्मद्-अन्तिक एव स्थापयिष्यतीति भावः ॥४५॥</p>
<hr>
<p><strong>॥ १०.८२.४६ ॥</strong></p>
<p>अहं हि सर्व-भूतानाम् आदिर् अन्तोऽन्तरं बहिः ।</p>
<p>भौतिकानां यथा खं वार् भूर् वायुर् ज्योतिर् अङ्गनाः ॥</p>
<p><strong>श्रीधर-स्वामी (भावार्थ-दीपिका) :</strong> कीदृशस् त्वं यं वयं स्नेहेन प्राप्स्यामः ? इत्य् अपेक्षायाम् आत्म-स्वरूपम् आह&mdash;<strong>अहं</strong> हीति । हे <strong>अङ्गनाः</strong> ! <strong>भौतिकानां</strong> शराव-सैन्धवादीनां यथाकाशादीनि पञ्च-महा-भूतान्य् <strong>आद्य्-अन्तादि-रूपाणि,</strong> एवं <strong>सर्व-भूतानां</strong> जरायुजादीनाम् <strong>अहम्</strong> । अतो व्यापकं मां भवत्यः प्राप्ता एवेति ॥४६॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> प्राप्य स्वरूपं पृच्छन्तीनां तदाह&mdash;कीदृश इत्य् आदिना । अहम् आद्य्-अन्त-रूपः, यतोऽतो हेतोर् व्यापकं माम् ॥४६॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी):</strong> ननु तर्हि कथम् ईदृशश् चिर-विरहः ? तत्राह&mdash;अहम् इति द्वाभ्याम् । <strong>हि</strong> एव । <strong>अहम्</strong> एव, न तु मायादि । <strong>आदिः</strong> कारणम् । <strong>अन्तो</strong> लय-स्थानम् । <strong>अन्तरं</strong> मध्यम् । एवं <strong>सर्व</strong>-व्यापकोऽहं सामान्यतो युष्मान् अभिव्याप्य तिष्ठाम्य् एवेत्य् अर्थः । विशेषतश् च युष्माकं सौन्दर्येण कदापि युष्मांस् त्यक्तुं न शक्नोमीत्य् आशयेनाह&mdash;<strong>अङ्गनाः</strong> ! हे परम-सुन्दर्यः ! इति ॥४६॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> ननु कथम् भवत्-प्राप्तौ स्नेह एव कारणम् ? इत्य् आशङ्क्य सर्वाश्रयत्वात् तस्याहम् एव योग्यः, मम च स एव योग्य इत्य् आशयेनाह&mdash;अहम् हीति द्वाभ्याम् । शब्दार्थस् तु टीका-सम एव । तत्रोत्तर-पद्ये भूत-भौतिक-रूपम् इत्य् एव लिखनं शुद्धं भूत-भौतिक-रूपं भोग्यं भोक्तृ-रूपस् त्व् आत्मेत्य् उभयथा स्पष्टीभावाद् इति । तद् एवं शीघ्रम् एव भवतीनां नित्य-मल्-लाभो भविष्यतीति भावः ।</p>
<p>ननु तर्हि कथम् ईदृशश् चिर-विरह इत्य् आशङ्क्यार्थान्तरं च सङ्गमयति&mdash;अहम् इति द्वाभ्याम् एव । <strong>हि</strong> निश्चये । न चान्तर् न बहिर् यस्य [भा।पु। १०.९.१३] इति श्री-दामोदर-लीला-दर्शित-न्यायाच् छ्री-विग्रह-रूपोऽहम् एव । <strong>आदिः</strong> कारणम् । <strong>अन्तो</strong> लय-स्थानम् । <strong>अन्तरं</strong> मध्यम् । एवं <strong>सर्व</strong>-व्यापकोऽहं सामान्यतो युष्मान् अपि व्याप्य तिष्ठाम्य् एवेति । वस्तुतो विरह एव नास्तीत्य् अर्थः। <strong>अङ्गना</strong> इति तासां सौन्दर्य-गुणोल्लेखेन स्व-प्रेमापि ज्ञापयति ॥४६॥</p>
<hr>
<p><strong>जीव-गोस्वामी (कृष्ण-सन्दर्भः १६८) :</strong> एवं तथा श्री-मद्-उद्धव-द्वारोपदिष्टं तथा कुरुक्षेत्र-यात्रायाम् अपि साक्षाद् अपि स्वयम् उपदिष्टम्&mdash;</p>
<blockquote>
<p>अपि स्मरथ नः सख्यः स्वानाम् अर्थ-चिकीर्षया । &gt;
गतांश् चिरायिताञ् छत्रु- पक्ष-क्षपण-चेतसः ॥ [भा।पु। &gt; १०.८२.४१]</p></blockquote>
<p>इत्य् अनेन स्वागमन-विलम्बे कारणं विज्ञाप्य, पुनश् च&mdash;</p>
<blockquote>
<p>मयि भक्तिर् हि <strong>भूतानाम्</strong> अमृतत्वाय कल्पते । &gt;
दिष्ट्या यद् आसीन् मत्-स्नेहो भवतीनां मद्-आपनः ॥ [भा।पु। &gt; १०.८२.४४]</p></blockquote>
<p>इत्य् अनेन तासां स्व-प्राप्तिम् अवश्यं-भाविनीं प्रोच्य, तत्रापि तासां काल-विलम्बाक्षमत्वं विलोक्य झटिति सान्त्वनार्थम् उद्धव-द्वारा प्रहित-चर-सन्देशवद् एव स्वेन नित्य-संयोगम् उपदिशति<sup id="fnref:78"><a href="#fn:78" class="footnote-ref" role="doc-noteref">78</a></sup>&mdash;अहम् इत्य्-आदि द्वाभ्याम् ।\</p>
<hr>
<p><strong>यथा अहम्</strong> <strong>अहं</strong>-कारो भूतादिः <strong>सर्वेषां भूतानां खादीनाम्</strong> <strong>आद्य्-अन्तादि</strong>-रूपः, अहङ्कारान्तर्-गतान्य् एव खादीनीत्य् अर्थः । <strong>यथा</strong> च <strong>खादीनि भूतानि भौतिकानां</strong> शराव-सैन्धवादीनाम् आद्य्-अन्तादि-रूपाणि, खादीनाम् अन्तर्-गतान्य् एव तानीत्य् अर्थः । <strong>एवम् एतानि</strong> प्रकट-लीलायाम् अनुभूयमानानि युष्माकं ममतास्पदानि <strong>भूतानि</strong> परमार्थ-सत्य-वस्तूनि श्री-वृन्दावनादीनि <strong>भूतेष्व्</strong> अप्रकट-लीला-गतेषु परमार्थ-सत्य-वस्तुषु तेषु वर्तन्ते । युष्माकं प्रकट-लीलाभिमान्य्-अहन्तास्पदम् <strong>आत्मा</strong> चाप्रकट-लीलाभिमान्य् अहन्तास्पदेन <strong>आत्मना</strong> <strong>ततो</strong> व्याप्तः । एवम् इदन्ताहन्तास्पदं यद् <strong>उभयं</strong> तच् च पुनः परे प्रकटम् अत्र दृश्यमानेऽपि तस्यां वृन्दाटव्यां विहरमाणेऽ<strong>क्षरे</strong> नित्यम् एव युष्मत्-सङ्गिनि <strong>मय्य्</strong> आश्रय-रूपे <strong>आभातं</strong> विराजमानं <strong>पश्यत</strong> इति । तस्मात् प्रकाश-भेदाद् एव तत्-तद्-वस्त्व्-आदि-भेद-व्यपदेशो विरह-संयोग-व्यवस्था चेतीदम् अत्रापि व्यक्तम् ॥४६-४७॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>जीव-गोस्वामी (बृहत्-क्रम-सन्दर्भः) :</strong> ननु तथापि नैतादृशं काठिन्यम् उचितम् इत्य् आशङ्क्याह&mdash;<strong>अहं</strong> हीत्य् आदि । <strong>अहं</strong> <strong>सर्व</strong>-<strong>भूतानाम्</strong> <strong>आदिर्</strong> अन्तश् च । <strong>यथा</strong> तथान्तरं हृदये च बहिश् च । <strong>भौतिकानां</strong> <strong>यथा</strong> खमादीनि अन्तर् बहिश् च । अतो भौतिक-विग्रहाणां भवतीनां यद् अन्तर् बहिर् अपि भवेयम् । तत् किं चित्रम् । तेन भवतीभिः सह मे विरह एव नास्ति ॥४६॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> किं च, माम् एव भगवन्तं यदि यूयं जानीध्वे एव, तदा मद्-विरह-दुःखं नास्त्य् एव । युष्माकं केवलम् अविवेकेनैव दुःखं लभध्वे तस्माद् अविवेक-ध्वंसनं मत्तः शिक्षध्वम् इत्य् आशयेनाह&mdash;अहम् इति । वस्तुतस् तु भोस् त्रिजगती-वर्तिनो महा-योगेश्वराः ! ज्ञानं दुःख-मात्र-ध्वंसनं यत् यूयम् ब्रूध्वे, तद् इदम् अवधत्त उद्धवोपदिष्टम् इव साक्षान् मद्-उपदिष्टम् अपि ज्ञानं प्रेमवत्सु जनेषु दुःखानिवर्तनाद् वैयर्थ्यम् एव प्राप्नोतीति ज्ञापयन्न् एव गोपीर् ज्ञानम् आह&mdash;अहम् इति । <strong>सर्व</strong>-भूतानां देव-मनुष्य-तिर्यग्-आदीनाम् आद्य्-अन्त-मध्य-बहिर्-वर्तीत्य् अर्थः । <strong>भौतिकानां</strong> देहादीनां <strong>यथा</strong> खादीनि पञ्च-महा-भूतान्य् आद्य्-अन्तादि-वर्तीनीत्य् अर्थः । हे <strong>अङ्गनाः</strong> रमण्यः ! एवं तत्त्वं मे यूयं स्त्री-जनाः नैव जानीथेति भावः ॥४६॥</p>
<hr>
<p><strong>॥ १०.८२.४७ ॥</strong></p>
<p>एवं ह्य् एतानि भूतानि भूतेष्व् आत्मात्मना ततः ।</p>
<p>उ<sup id="fnref:79"><a href="#fn:79" class="footnote-ref" role="doc-noteref">79</a></sup>भयं मय्य् अथ परे पश्यताभातम् अक्षरे ॥</p>
<p><strong>श्रीधर-स्वामी (भावार्थ-दीपिका) :</strong> ननु चतुर्-विध-भूत-ग्रामाणां तद्-भोक्ता आत्मैवाद्य्-अन्तादि-रूपः, तस्मिंश् च सर्व-व्यापके सर्व-<strong>भूतानि</strong> वर्तन्त इति कुतस् त्वत्-प्राप्तिर् अस्माकम् ? इत्य् अत आह&mdash;<strong>एवं</strong> हीति । अयम् अर्थः&mdash;शरावादीनां यथा भौतिकानां महा-भूतान्य् आद्य्-अन्तादि-रूपाणि, <strong>एवम्</strong> <strong>एवैतानि</strong> चतुर्-विधानि <strong>भूतान्य्</strong> अपि भौतिकत्वाविशेषात् स्व-कारणेषु <strong>भूतेष्व्</strong> एव वर्तन्ते, न तु भोक्तर्य् आत्मनि । <strong>आत्मा</strong> तु तेषु <strong>भूतेष्व्</strong> <strong>आत्मना</strong> भोक्तृ-रूपेण <strong>ततो</strong> व्याप्तो न कारणत्वेन । <strong>अथ</strong> एतद् <strong>उभयं</strong> भूत-भौतिक-रूपं भोग्यं च भोक्तारं चात्मानं <strong>मय्य् अक्षरे</strong> परिपूर्णे <strong>आभातं पश्यतेति</strong> ॥४७॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> अत्राशङ्कते&mdash;तद्-भोक्ता चतुर्विध-भूत-ग्रामान्तर्यामी । अत्राशयम् आह&mdash;अयम् अर्थ इति । परिपूर्णे परमात्मनि । आभान्तं रज्जौ भुजङ्गादिकम् इव प्रतीतं यूयं पश्यत अधिष्ठेयस्याधिष्ठानातिरेकत्वाभावाद् इत्य् अर्थः ॥४७॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> किं च, युष्माकं देह आत्मा च <strong>मय्य्</strong> एव विराजत इत्य् आह&mdash;एवम् इति । हि एव । अनेन आदित्वादिनैव प्रकारेण, <strong>एतानि</strong> महान्ति <strong>भूतानि</strong> आकाशादीनि, भूतेषु देहेषु वर्तन्ते, आत्मा चात्मना स्वयम् एव तेष्व् एव । ततस् तानि व्याप्यास्तीत्य् अर्थः । <strong>उभयं</strong> देह आत्मा च मयि वर्तते । कुतः ? <strong>परे</strong> परमेश्वरे, जगतस् तद् एकाधारत्वात् । <strong>अथ</strong> अतो निज-देहम् आत्मानं चेत्य् उभयम् एव <strong>अक्षरे</strong> सदा श्री-वृन्दावने गोपालनादि-क्रीडातो न क्षरति न चलतीति तथाभूते <strong>मय्य्</strong> आभातम् । निर्धारापेक्षयातीत-निर्देशः । सदा रास-क्रीडादिना शोभमानं पश्यत जानीत । यद् वा, इतः परं पश्यत साक्षाद् अनुभवत । अतः प्रभृति पुनः कदापि विच्छेदो न भावीत्य् अर्थः । <strong>एवं</strong> तट्-टीकायां भूत-भौतिक-रूपम् इत्य् एव लिखनं युक्तम् । भोग्य-भोक्त्रोर् अर्थापेक्षया भोग्य-भोक्त्रोर् अर्थापेक्षया भोग्यस्य भूत-भौतिक-रूपम् इति भोक्तुश् चात्मानम् इति व्याख्यानात् । अत एव चित्-सुखोऽपि । तद् <strong>उभयं</strong> भोग्य-भोक्तृ-रूपम् इति ॥४७॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> एवम् इति । <strong>हि</strong> निश्चये । अनेन आदित्वादिनैव प्रकारेण <strong>एतानि</strong> महान्ति <strong>भूतानि</strong> आकाशादीनि, भूतेषु देहेषु वर्तन्ते, आत्मा चात्मना स्वयम् एव तेष्व् एव । <strong>ततः</strong> स्व-शक्त्या तानि व्याप्यास्तीत्य् अर्थः । <strong>उभयं</strong> देह आत्मा च मयि वर्तते । कुतः ? <strong>परे</strong> परमेश्वरे, जगतस् तद् एकाधारत्वात् । <strong>अथ</strong> अतो निज-देह आत्मा चेत्य् उभयम् एव <strong>अक्षरे</strong> सदा सर्वत्र वर्तमाने <strong>मय्य्</strong> आभान्तम् विराजमानं पश्यत अनुभवतेति ।</p>
<p>एतच् चासां भावतोऽतिबहिरङ्गम् इत्य् आशङ्क्य श्री-मद्-उद्धव-द्वारा सन्देशवद् अर्थान्तरं योजयति&mdash;यथाहम् । अहङ्कारो भूतादिः सर्वेषां भूतानां खादीनाम् आद्य्-अन्तादि-रूपः । अहङ्कारान्तर्गतान् एव खादीनीत्य् अर्थः । एवम् <strong>एतानि</strong> प्रकट-लीलायाम् अनुभूयमानानि युष्माकं ममतास्पदानि <strong>भूतानि</strong>, एको विष्णुर् महद् भूतम् [श्री-शर्भ। २५] इतिवत् परमार्थ-सत्य-वस्तूनि श्री-वृन्दावनादीनि <strong>भूतेष्व्</strong> अप्रकट-लीलागतेषु परमार्थ-सत्य-वस्तुषु वर्तन्ते, तथा युष्माकं प्रकट-लीलाभिमान्य्-अहंतास्पदम् आत्मा च अप्रकट-लीलाभिमान्य्-अहन्तास्पदेनात्मना व्याप्तः । एवम् इदन्ताहंतास्पदं यद् <strong>उभयं</strong>, तच् च <strong>परे</strong> प्रकटम् अत्र दृश्यमानेऽपि तस्यां वृन्दाटव्यां विहरमाणे तत्राप्य् <strong>अक्षरे</strong> नित्यम् एव युष्मत्-सङ्गिनि मयि आश्रय-रूपे आभान्तं विराजमानं पश्यतेति । तस्मात् प्रकाश-भेदाद् एव तद्-वस्त्व्-आदि-भेद-व्यपदेशो विरह-संयोग-व्यवस्था चेति पूर्वम् अप्य् उद्धव-द्वारा सन्दिष्टम् इति भावः । तद् एवम् उभयथापि स्फूर्त्य्-अस्फूर्त्योर् इव संयोग-विरहत्वं भवतीनां च परम-स्नेहेन स्फूर्तिः सदैव वर्तत इति वस्तुतो नास्त्य् एव विरह इति व्यञ्जितम् ॥४७॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>जीव-गोस्वामी (बृहत्-क्रम-सन्दर्भः) :</strong> एतद् एव पुनर् द्रढयति&mdash;एवम् इत्य् आदि । एवम्भूतेषु भौतिकेषु यथा <strong>भूतानि</strong> महा-<strong>भूतानि</strong> । तथात्मा जीव आत्मना परमात्मना सह भूतेषु तत आतत उभयम् आत्म-परमात्म-रूपं द्वयं <strong>परे</strong> परात्परे <strong>मय्य्</strong> <strong>अक्षरे</strong> दृश्यमान-रूपत्वेनाव्यये आभान्तं पश्यत ॥४७॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) : एवं</strong> <strong>हि</strong> तद् एवम् इत्य् अर्थः । <strong>एतानि</strong> महा-भूतान्य् आकाशादीनि भूतेषु देहेषु वर्तन्ते । आत्मा जीवश् च आत्मना स्वरूपेण <strong>ततः</strong> विस्तृतः देह-व्यापकः सन् वर्तते इत्य् अर्थः । <strong>उभयं</strong> देहं जीवं च मयि <strong>परे</strong> परमात्मनि <strong>अक्षरे</strong> नित्ये । सर्व-व्यापके\ऽ धिष्ठान-तत्त्वे आभान्तं प्रकाशितं पश्यत, तेन यूयं देहा आत्मानश् च <strong>मय्य्</strong> एव सदा वर्तन्त एवेति। कुतो मद्-विरह-खेदो\ऽविवेक-विजृम्भित इति भावः ॥४७॥</p>
<hr>
<p><strong>॥ १०.८२.४८ ॥</strong></p>
<p><strong>श्री-शुक उवाच&mdash;</strong></p>
<p>अध्यात्म-शिक्षया गोप्य एवं कृष्णेन शिक्षिताः ।</p>
<p>त<sup id="fnref:80"><a href="#fn:80" class="footnote-ref" role="doc-noteref">80</a></sup>द्-अनुस्मरण-ध्वस्त-जीव-कोशास् तम् अध्यगन् ॥</p>
<p><strong>श्रीधर-स्वामी (भावार्थ-दीपिका) : अध्यात्म</strong>-<strong>शिक्षया</strong> स्वरूपोपदेशेन शिक्षिता बोधिताः, तस्यानुस्मरणेन ध्वस्तो <strong>जीव</strong>-कोशो लिङ्गं यासां तास् <strong>तम्</strong> एवाध्यगन् प्रापुः ॥४८॥</p>
<hr>
<p><strong>वंशीधरः (भावार्थ-दीपिका-प्रकाशः) : तम्</strong> एव श्री-कृष्णम् एव ॥४८॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) : अध्यात्म</strong>-शिक्षयेत्य्-आदि । आत्मानम् अपि अध्यात्मं या शिक्षा, तया <strong>कृष्णेन</strong> शिक्षिता गोप्यस् तं श्री-कृष्णम् <strong>अध्यगन्</strong> प्राप्तवत्यः । पुनस् <strong>तद्</strong>-विश्लेषो यथा न भवति, तथा स्थिता इत्य् अर्थः । अचिरान् माम् अवाप्स्यथ [भा।पु। १०.४७.३६] इत्य् उद्धव-याने यत् सन्दिष्टं <strong>तद्</strong> एवेदम् इत्य् अर्थः । <strong>तद्</strong>-अनुस्मरणेन ध्वस्तो <strong>जीव</strong>-कोषो <strong>जीव</strong>-भावो यासां, विविक्त उपसङ्गतः [भा।पु। १०.४७.४०] इति यद् उक्तं, <strong>तद्</strong>वत् विविक्त एव ताः स्थिताः । के अपि यथा न जानन्ति स्व-स्वरूपेणैव स्थिता इत्य् अर्थः । यद् वा, <strong>जीव</strong>-कोषो लिङ्ग-शरीरम् ॥४७॥</p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> एवम् अनेनोक्त-प्रकारेण आत्मा श्री-कृष्णस् <strong>तम्</strong> अधिकृत्य प्रवर्तते या शिक्षा, तया शिक्षिता सत्यः । अतस्तस्य शिक्षणस्य अनुस्मरणम् अनुसन्धानं, तेन ध्वस्तो जीवानाम् अन्येषां कोशो लिङ्गं याभिः । किं वा, ध्वस्तो नष्ट-प्रायो जीवस्यात्मनः कोशः कायो विरह-कैवल्यातिशयेन यासां तथा-भूताः । तं सदा श्री-वृन्दावने राम-विलासादिना स्वैः सह विहरिष्यन्तम् <strong>अध्यगन्</strong> ज्ञातवत्यः ॥४७॥</p>
<hr>
<p><strong>जीव-गोस्वामी (लघु-वैष्णव-तोषणी) : तद्</strong>-उपदेश-फलम् आह&mdash;<strong>कृष्णेन</strong>इवम् आत्मानं श्री-कृष्णम् एवाधिकृत्य या <strong>शिक्षा</strong>, तया <strong>शिक्षिताः</strong> गृहीतार्थाः सत्यः, <strong>तद्</strong>-अनुस्मरणेन तस्य शिक्षितार्थस्य सदा चिन्तनेन <strong>ध्वस्तो</strong> नष्टो जीवस्य जीवनस्य कोषम् आच्छादनं, न जीविष्याम इति भावना यासां ताः । <strong>तं</strong> श्री-कृष्णम् <strong>अध्यगन्</strong> प्राप्स्याम इति दृढ-सम्भावना-विषयत्वेनाजानन् इति प्रथमे द्वितीये तु तस्य सर्व-व्यापक-मूर्तेर् अनुस्मरणेन स प्रेमातिशयाद् एव तथानुभवेन ध्वस्तो जीवस्य आत्मनः कोषः परिच्छेदः, अप्राप्ति-रूप-भावना याभ्यस् तथा-भूताः सत्यः <strong>तम्</strong> <strong>अध्यगन्</strong> प्राप्तत्वेनैवामन्यतेत्य् अर्थः । तृतीये तस्याप्रकट-प्रकाशस्यानुस्मरणेन ध्वस्तो जीवानां कोषो प्रकट-लीला-रूपो विच्छेद-हेतुर् यासां ताः । इति सर्वत्र चार्थे श्लेषेण दृष्टान्त-द्योतनाच् च, अन्ये यथा <strong>अध्यात्म</strong>-<strong>शिक्षया</strong> आत्मानम् अधिगच्छन्ति, तद्वद् इति ॥४८॥</p>
<hr>
<p><strong>जीव-गोस्वामी (कृष्ण-सन्दर्भः १६९) :</strong> श्री-भगवच्-छिक्षानुरूपम् एव श्री-ऋषिर् उवाच&mdash; <strong>अध्यात्म</strong>-शिक्षयेति । <strong>अध्यात्म-शिक्षया</strong> <strong>तद्</strong>-उपदेशेन आत्मानं श्री-कृष्णम् अधिकृत्य या शिक्षा, तया वा । तथा-विधं यद् उपदिष्टं <strong>तद्-अनुस्मरणेन</strong> नित्य-सिद्धाप्रकट-लीलायाः पुनर् अनुसन्धानेन <strong>ध्वस्तस्</strong> त्यक्त-प्रायो <strong>जीव-कोषः</strong> प्रपञ्चः, तत्र प्राकट्याभिनिवेशो याभिस् ताः । <strong>तं</strong> स्वयम् उपदिष्टं नित्य-संयुक्त-रूपं श्री-कृष्णम् <strong>अध्यगन्</strong> प्रणिहितवत्यः । तत्रापि पूर्व-दर्शित-श्रुति-पुराणादि-गत-नित्यता-वाक्यं, मयि भक्तिर् हि [भा।पु। १०.८२.४४] इति । फल-भेद-वाक्यं च, न ज्ञानं न च वैराग्यम् [भा।पु। ११.२०.३१] इत्य्-आद्य्-अयुक्तता-व्यञ्जि-वाक्यं चानुसन्धाय परोक्ष-वादार्थ-प्रयुक्तम् अर्थान्तरं न प्रमेयम् ॥४८॥</p>
<hr>
<p><strong>जीव-गोस्वामी (बृहत्-क्रम-सन्दर्भः) : अध्यात्म</strong>-शिक्षयेत्य् आदि । आत्मानम् अधि अध्यात्मम् । स्वम् उद्दिश्येत्य् अर्थः । अध्यात्मं या शिक्षा तया <strong>कृष्णेन</strong> शिक्षिता गोप्यस् तं कृष्णम् <strong>अध्यगन्</strong> प्राप्तवत्यः । पुनस् <strong>तद्</strong>-विश्लेषो यथा न भवति । तथा स्थिता इत्य् अर्थः । अचिरान् माम् अवाप्स्यथ [भा।पु। १०.२३.३२] इत्य् उद्धव-द्वारा यद् आदिष्टम् । तस्यैवायं प्रपञ्चः । कीदृश्यः ? <strong>तद्</strong>-अनुस्मरणेन <strong>ध्वस्त</strong>-<strong>जीव</strong>-भावो यासाम् । एतास् तु मुनि-रूपा इति बोद्धव्यम् ॥४८॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> अस्याः पञ्च-श्लोक्या आभ्यन्तर-हेत्व्-अर्थस् तु वैष्णव-तोषिण्यां द्रष्टव्यः । <strong>अध्यात्म</strong>-<strong>शिक्षया</strong> <strong>एवं</strong> ज्ञानोपदेशेन <strong>शिक्षिताः</strong> प्रबोधिताः <strong>तद्</strong>-अनुस्मरणेन <strong>तद्</strong>-विरहोत्थ-तीव्र-निरन्तर-ध्यान-सूर्येण ध्वस्तो जीवन-कुमुदस्य कोशो\ऽन्तर्-भागो यासां ताः, तत्-प्रत्याशा-मात्र-रक्षित-किञ्चिन्-मात्र-जीवना इत्य् अर्थः । <strong>तम्</strong> <strong>अध्यगन्</strong> अधिगतवत्यः यः खल्व् अस्माकम् अजिज्ञासूनाम् अपि रासारम्भे धर्मोपदेष्टा उद्धव-द्वारा च ज्ञानोपदेष्टा ज्ञानम् उपदिशति सो\ऽयं स्वभावो\ऽप्य् अस्य दुस्त्यज एवेति प्रत्यभिज्ञातव्यत्य इत्य् अर्थः । <strong>जीव</strong>-कोशो लिङ्ग-देह इति व्याख्यातुं न सङ्गच्छते नित्य-सिद्धानां सतां लिङ्ग-देहाभावात्, साधन-सिद्धानाम् अपि तासां कृष्ण-सम्भुक्तानाम् एतावत्-काल-पर्यन्तं प्राकृत-लिङ्ग-देह-सत्तान् अभ्युपगमात् ॥४८॥</p>
<hr>
<p><strong>॥ १०.८२.४९ ॥</strong></p>
<p>आहुश् च ते नलिन-नाभ पदारविन्दं</p>
<p>योगेश्वरैर् हृदि विचिन्त्यम् अगाध-बोधैः ।</p>
<p>संसार-कूप-पतितोत्तरणावलम्बं</p>
<p>गेहं जुषाम् अपि मनस्य् उदियात् सदा नः ॥</p>
<p><strong>श्रीधर-स्वामी (भावार्थ-दीपिका) :</strong> एवं प्राप्तोऽपि कृष्णः पुनर् गृह-व्यासङ्गेन मापयात्व् इति तच् चरण-स्मरणं प्रार्थयाम् आसुर् इत्य् आह&mdash;<strong>आहुश्</strong> चेति । हे <strong>नलिन-नाभ</strong> ! <strong>ते पदारविन्दं गेहं जुषां</strong> गृह-सेविनीनाम् <strong>अपि नो मनसि सदा उदियाद्</strong> आविर्भवेत् ॥४९॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> अपयातु विस्मृतिं गच्छतु । तच्-चरण-स्मरणं कृष्ण-पाद-स्मृतिम् । <strong>अगाध</strong>-बोधैर् अनन्त-बोधाढ्यैर् योगेश्वरैः सनकाद्यैः <strong>संसार</strong>-<strong>कूप</strong>-पतितानाम् उत्तरणायोर्ध्व-गमनायावलम्बं हस्ताधारम् । अनेन प्राप्तात्म-तत्त्वैर् अप्य् अभीप्समानतया भक्तेर् आधिक्यं ध्वनितम् ॥४९॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> नित्य-भागवत-शरीरेण तेनैव गोपी-देहेन तं प्राप्य मौनेनैव स्थिता इति न किञ्चिद् उक्तवत्यश् चेत्य् आह&mdash;<strong>आहुश्</strong> चेत्य्-आदि । हे <strong>नलिन-नाभ</strong> ! <strong>मनसि जुषाम्</strong> अपितद् एव <strong>पदारविन्दं</strong> नोऽस्माकं <strong>गेहम्</strong> <strong>उदियात्,</strong> <strong>गेहं</strong> प्रति <strong>उदियात्</strong> । अतो\ऽन्तरं यथा वयं न तत्र गच्छामः । अथवा, तव <strong>पदारविन्दं</strong> नोऽस्माकं गेहम् <strong>उदियात्</strong>, गेहत्वेन <strong>उदियात्</strong>,तद् एव <strong>गेहं</strong> भवत्व् इत्य् अर्थः । अथवा तव <strong>पदारविन्दं</strong> <strong>सदा जुषां</strong> नोऽस्माकं गेहम् मनसि <strong>उदियात्</strong>, अर्थात् तवैव । अयम् अर्थः&mdash;अतः परं यथा विच्छेदो न भवति, तथा तव चरण-सेवा अस्माकं निरन्तरं यथा सम्पद्यते, तथा <strong>गेहं</strong> मनसि क्रियताम् इति सङ्क्षेपेण निवेदनम् ॥४९॥</p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> एवं तद्-वचनेनैव तत्र प्राप्तव्यं ज्ञात्वापि परमौत्सुक्येन प्रार्थयामासुर् इत्य् आह&mdash;<strong>आहुश्</strong> चेति । हे <strong>नलिन</strong>-नाभेति पद्माकार-नाभित्वात् परम-सौन्दर्यम् उक्तम् । अतोऽरविन्द-रूपकेण श्री-पदस्य परम-मधुरत्वं ताप-हरत्वादिकं च ध्वनितम् । अत एव योगो भक्ति-योगस् तद्-ईश्वरैर् वशीकृत-भक्ति-योगैर् इत्य् अर्थः । हृद्य् एव विशेषेण सर्वोत्कृष्टतया चिन्तयं भाव्यम् । <strong>अगाध</strong>-बोधैर् ज्ञानिभिर् मुक्तैर् <strong>अपि</strong> परम-पुरुषार्तह्तया भाव्यम् । किं च, संसारेति । एवं भक्त-मुक्त-विषयिणां त्रयाणां सेव्यत्वेन साध्यत्वं साधनत्वं चोक्तम् । <strong>सदा</strong> मनसि जुषां त्वत्-कृपया त्वां सेवमानानाम् <strong>अपि</strong> नोऽस्माकं <strong>गेहं</strong> प्रति सकृद् अप्य् <strong>उदियात्</strong> । प्रकटं भवतु । इत्थं तासां भाषणादिना सख्येन तत्-तुल्यानां श्री-दामादि-गोपानां तज्-जातम् एवेति पृथङ् न कृतम् । किं वा कृतम् <strong>अपि</strong> साम्येन विशेषाभावाद् ऊह्यत्वाच् च श्री-बादरायणिनैव नोक्तम् इति ज्ञेयम् ॥४९॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> यद्यपि परोक्ष-वादाय दृष्टान्ताय वा आध्यात्म-भङ्ग्योक्तम् <strong>अपि</strong> तादृग्-अर्थम् अनादृत्य तद्-वचनेनैव तं प्राप्तव्यं ज्ञात्वा परम-सन्तुष्टाः बभूवुः, तथापि परमौत्सुक्येन प्रार्थयामासुर् इत्य् आह&mdash;<strong>आहुश्</strong> चेति ।</p>
<p>हे <strong>नलिन-नाभ !</strong> इति पद्माकार-नाभित्वात् परम-सौन्दर्यम् उद्दिष्टम् । अतः अरविन्द-रूपकेण श्री-पदस्य परम-मधुर-रसत्वं ताप-हरत्वादिकं च ध्वनितम् । अत एव <strong>योगो</strong> भक्ति-योगः, तद्-<strong>ईश्वरैर्</strong> वशीकृत-भक्ति-योगैर् इत्य् अर्थः । <strong>हृद्य्</strong> एव विशेषेण सर्वोत्कृष्टतया भाव्यं चिन्त्यम् <strong>अगाध</strong>-बोधैर् ज्ञानिभिर् मुक्तैर् <strong>अपि</strong> परम-पुरुषार्थतया भाव्यम् ।</p>
<p>किं च&mdash;संसारेति । एवं भुक्त-मुक्त-विषयिणां त्रयाणां सेव्यत्वेन साध्यत्वं साधनत्वं चोक्तम् । <strong>सदा</strong> <strong>मनसि</strong> <strong>जुषां</strong> सेवमानानाम् <strong>अपि</strong> <strong>नो</strong>\ऽस्माकं <strong>गेहं</strong> प्रति सकृद् अप्य् <strong>उदियात्</strong>, तत्र प्रकटं भवतु ।</p>
<p>यद् वा, प्रथमतो नलिननाभेति सम्बोध्य सपरिचय-विशेषं ज्ञापयित्वा तावता विरहस्यानौचित्यं दुःसहत्वं च ज्ञापितम् । वाक्यार्थश् चायम्&mdash;आस्तां तावद् दुर्विहितानाम् अस्माकं त्वद्-दर्शन-गन्ध-वार्तापि । हे <strong>नलिन</strong>-<strong>नाभ</strong> ! तव <strong>पदारविन्दं</strong> त्वद्-उपदेशानुसारेणास्माकं <strong>मनस्य्</strong> <strong>उदियात्</strong> ।</p>
<p>ननु, किम् इवात्रासम्भाव्यं? तत्राहुः&mdash;<strong>योगेश्वरैर्</strong> एव <strong>हृदि</strong> चिन्त्यं, न त्व् अस्माभिः, त्वत्-स्मरणारम्भ एव मूर्च्छा-गामिनीभिः । तद् एवोपपादयन्ति&mdash;<strong>अगाध</strong>-<strong>बोधैः</strong>, साक्षाद्-अदर्शने\ऽप्य् अक्षुभित-बुद्धिभिः, न त्व् अस्माभिर् इव तद्-दर्शनेच्छया मुहुर् मोहेन क्षुभित-,भाविभिः । तद् उक्तम् उद्धवं प्रति स्वयं भगवता&mdash;</p>
<blockquote>
<p>मयि ताः प्रेयसां प्रेष्ठे दूर-स्थे गोकुल-स्त्रियः । &gt;
स्मरन्त्योऽङ्ग विमुह्यन्ति विरहौत्कण्ठ्य-विह्वलाः ॥ [भा।पु। &gt; १०.४६.५] इति ।</p></blockquote>
<p>चरणस्यारविन्दता-रूपकं तत्-स्पर्शेनैव दाह--शान्तिर् भवति, न तु स्मरणेनैवेति ज्ञापनाय ।</p>
<p>ननु तथा निदिध्यासनम् एव योगेश्वराणां <strong>संसार</strong>-दुःखम् इव भवतीनां विरह-दुःखं दूरीकृत्य तद्-उदयं करिष्यतीति आशङ्क्याहुः&mdash;<strong>संसार-कूप-पतितानाम्</strong> <strong>एवोत्तरणावलम्बं</strong>, न त्व् अस्माकं विरह-सिन्धु-निमग्नानाम् । तच्-चिन्तने दुःख-वृद्धेर् एवानुभूयमानत्वाद् इति भावः ।</p>
<p>नन्व् अत्रैवागत्य मुहुर् मां साक्षाद् एवानुभवत, तत्राहुः&mdash;<strong>गेहं जुषां</strong> पर-गृहिणीनाम् अस्वाधीनानाम् इत्य् अर्थः । यद् वा, <strong>गेहं</strong> <strong>जुषाम्</strong> इति सङ्गतिश् च त्वत्-पूर्व-सङ्गम-विलास-धाम्नि तत्-तद्-अस्मत्-काम-दुघे स्वाभाविकास्मत्-प्रीति-निलये निज-गेहे गोकुल एव भवतु, न तु द्वारकादाव् इति स्व-मनोरथ-विशेषेण तस्मिन्न् एव प्रीतिमतीनाम् इत्य् अर्थः, यः कौमार-हरः स एव हि वरः [पद्या। ३७८] इत्य्-आदिवत् । तस्माद् अस्माकं मनसि भवच्-चरण-चिन्तन-सामर्थ्याभावात् स्वयम् आगमनस्यासामर्थ्याद् अनभिरुचेर् वा,</p>
<blockquote>
<p>धारयन्त्य् अति-कृच्छ्रेण प्रायः प्राणान् कथञ्चन । &gt;
प्रत्यागमन-सन्देशैर् [भा।पु। १०.४६.६] इति ।</p></blockquote>
<p>भवज्-ज्ञातास्मन्-मर्मानुरूपं भवान् साक्षाद् एव श्री-वृन्दावन एव यद्य् आगच्छेत्, तदैव निस्तार इति भावः । अत्र श्री-दामादि-गोपानां श्री-मद्-उद्धव-यान-दर्शित-सिद्धान्त-रीत्या विरह एव न जातो\ऽस्तीत्य् अनागमनात्, किन्तु गो-रक्षायाम् एव स्थितत्वान् मिलनादिकानां वर्णनं ज्ञेयम् ॥४९॥</p>
<hr>
<p><strong>जीव-गोस्वामी (कृष्ण-सन्दर्भः १७०) :</strong> अथ ज्ञान-रूपं प्रकटार्थम् अस्वीकुऋवाणा नित्य-लीला-रूपं रहस्यार्थं स्वीकुर्वाणा <strong>अपि</strong> पूर्ववत् पुनश् च प्रकट-लीलाभिनिवेशेन विरह-भीताः परम-दैन्योत्तरम् एवं प्रार्थयामासुर् इत्य् आह&mdash;<strong>आहुश्</strong> चेति ।</p>
<p>आस्तां तावद् दुर्विधि-हतानाम् अस्माकं त्वद्-दर्शन-गन्ध-वार्तापि । हे <strong>नलिन-नाभ !</strong> <strong>तव पदारविन्दं</strong> त्वद्-उपदेशानुसारेणास्माकं <strong>मनस्य् उदियात्</strong> ।</p>
<p>ननु किम् इवात्रासम्भाव्यम् ? तत्राहुः&mdash;<strong>योगेश्वरैर्</strong> एव <strong>हृदि विचिन्त्यं,</strong> न त्व् अस्माभिस् त्वत्-स्मरणारम्भ एव मूर्च्छा-गामिनीभिः । तद् उक्तम् उद्धवं प्रति स्वयं भगवता&mdash;</p>
<blockquote>
<p>मयि ताः प्रेयसां प्रेष्ठे दूर-स्थे गोकुल-स्त्रियः । &gt;
स्मरन्त्योऽङ्ग विमुह्यन्ति विरहौत्कण्ठ्य-विह्वलाः ॥ [भा।पु। &gt; १०.४६.५] इति ।</p></blockquote>
<p>तद् एवोपपादयन्ति&mdash;<strong>अगाध-बोधैः</strong> साक्षाद्-दर्शनेऽप्य् अक्षुभित-बुद्धिभिः, न त्व् अस्माभिर् इव त्वद्-दर्शनेच्छया क्षुभित-बुद्धिभिः । चरणस्यारविन्दता-रूपकं च त्वत्-स्पर्शेनैव दाह--शान्तिर् भवति, न तु तथा त्वत्-स्मरणेनेति ज्ञापनाय ।</p>
<p>ननु तथा निदिध्यासनम् एव योगेश्वराणां <strong>संसार</strong>-दुःखम् इव भवतीनां विरह-दुःखं दूरीकृत्य तद्-उदयं करिष्यतीति आशङ्क्याहुः&mdash;<strong>संसार-कूप-पतितानाम्</strong> <strong>एवोत्तरणावलम्बं,</strong> न त्व् अस्माकं विरह-सिन्धु-निमग्नानाम् । त्वच्-चिन्तनारम्भे दुःख-वृद्धेर् एवानुभूयमानत्वाद् इति भावः ।</p>
<p>नन्व् अधुनैवागत्य मुहुर् मां साक्षाद् एवानुभवत, तत्राहुः&mdash;<strong>गेहं जुषां</strong> पर-गृहिणीनाम् अस्वाधीनानाम् इत्य् अर्थः । यद् वा, <strong>गेहं</strong> <strong>जुषाम्</strong> इति तव सङ्गतिश् च त्वत्-पूर्व-सङ्गम-विलास-धाम्नि तत्-तद्-अस्मत्-काम-दुघे स्वाभाविकास्मत्-प्रीति-निलये निज-गेहे गोकुल एव भवतु, न तु द्वारकादाव् इति स्व-मनोरथ-विशेषेण तस्मिन्न् एव प्रीतिमतीनाम् इत्य् अर्थः,</p>
<blockquote>
<p>यः कौमार-हरः स एव हि वरस् ता एव चैत्र-क्षपास् &gt;
ते चोन्मीलित-मालती-सुरभयः प्रौढाः कदम्बानिलाः । &gt;
सा चैवास्मि तथापि तत्र सुरत-व्यापार-लीला-विधौ &gt;
रेवा-रोधसि वेतसी-तरु-तले चेतः समुत्कण्ठते ॥ [पद्या। ३८२] &gt; इत्य्-आदिवत् ।</p></blockquote>
<p>तस्माद् अस्माकं मनसि भवच्-चरण-चिन्तन-सामर्थ्याभावात् स्वयम् आगमनस्यासामर्थ्याद् अनभिरुचेर् वा साक्षाद् एव श्री-वृन्दावन एव यद्य् आगच्छसि, तदैव निस्तार इति भावः ।</p>
<p>*तम् एतम् एव भावं श्री-भगवान् अङ्गीचकार । यथोक्तम् एतद्-अनन्तरम्&mdash;</p>
<blockquote>
<p>तथानुगृह्य भगवान् गोपीनां स गुरुर् गतिः । &gt;
युधिष्ठिरम् अथापृच्छत् सर्वांश् च सुहृदोऽव्ययम् ॥ [भा।पु। &gt; १०.८३.१]</p></blockquote>
<p>तद् एवं स्वारसिक्य-प्रकट-लीला दर्शिता ॥४९॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>जीव-गोस्वामी (बृहत्-क्रम-सन्दर्भः) : आहुश्</strong> चेत्य् आदि । हे <strong>नलिन</strong>-<strong>नाभ</strong> ! <strong>ते</strong> तव चरणारविन्दं <strong>सदा</strong> जुषां नोऽस्माकं मनसि <strong>उदियात्</strong> । अर्थात् तव मनसि तव मन एव नो गृहं स्याद् इत्य् अर्थः। तत्रैव यथा <strong>सदा</strong> वसाम इति प्रसादः क्रियताम् इति विनयोक्तिः । कीदृशं पदारविन्दम् ? <strong>योगेश्वरैर्</strong> <strong>हृदि</strong> <strong>विचिन्त्यम्</strong> । न तु साक्षाल्-लब्धम् । <strong>संसार</strong>-<strong>कूप</strong>-पतितानां जनानाम् उत्तरणायावलम्बम् । तव मनसि चेद् अस्माकं गृहं जातम् । तदा <strong>नः</strong> किं नाभूद् इति वाक्यार्थः ॥४९॥</p>
<p><strong>विश्वनाथः आहुश्</strong> च वक्रोक्त्या सेर्ष्यम् ऊचुश् चेत्य् अर्थः । भोस् तत्त्व-ज्ञानाध्यापक-शिरोमणे ! परमेश्वर ! साक्षान्-मूर्त-परमात्मन् ! अस्माकं गृह-वित्त-कुटुम्बाद्य्-आसक्तिम् अधिकाम् अवधार्यैव पूर्व उद्धव-द्वारा, साम्प्रतं स्वयम् <strong>अपि</strong> यद् अज्ञान-निवर्तक-ज्ञानोपदेशेन चित्तं निर्मलयसि, तद् एष ते निरुपाधिक एव स्नेहोऽस्मासु मोक्षार्थकोऽवगतः । किन्तु गोप-स्त्री-जनानां दुर्मेधानाम् अस्माकं <strong>हृदि</strong> कथम् एतज् ज्ञानं तिष्ठेत् ? ब्रह्मादि-गम्यं त्वच्-चिन्तनम् <strong>अपि</strong> नायाति । तस्मात्तद् एव यथा शक्यं स्यात्, तथा कृपयेत्य् आहुः&mdash;<strong>ते</strong> इति ।</p>
<p><strong>योगेश्वरैर्</strong> एव <strong>हृदि विचिन्त्यं,</strong> वयं स्व-कर्म-फल-सन्तापिताः कथं चिन्तयितुं शक्नुमः ? <strong>अगाध-बोधैर्</strong> वयं तु मन्द-धियः । <strong>संसार-कूपेत्य्</strong> अस्माकं <strong>संसार</strong>-दुःखं निवर्तयितुं त्वं कृपया यतस्वेति भावः । <strong>गेहं जुषां</strong> गृहासक्तानाम् <strong>अपि नः सदा मनसि उदयताम्</strong> इत्य् अन्तः-कोप एव व्यञ्जितः । इह खलु&mdash;</p>
<blockquote>
<p>न पारमेष्ठ्यं न महेन्द्र-धिष्ण्यं &gt;
न सार्वभौमं न रसाधिपत्यम् । &gt;
न योग-सिद्धीर् अपुनर्-भवं वा &gt;
वाञ्छन्ति यत् पाद-रजः-प्रपन्नाः ॥ [भा।पु। ११.१४.१४] इति । &gt;
न किञ्चित् साधवो धीरा भक्ता ह्य् एकान्तिनो मम । &gt;
वाञ्छन्त्य् <strong>अपि</strong> मया दत्तं कैवल्यम् अपुनर्-भवम् ॥ [भा।पु। &gt; ११.२०.३४] इति ।</p></blockquote>
<p>स्वर्गापवर्ग-नरकेष्व् <strong>अपि</strong> तुल्यार्थ-दर्शिनः [भा।पु। ६.१७.१८] इत्य्-आदि परः-शत-वचनैर् अवगत-तत्त्वा भक्ताः केऽपि ज्ञान-फलं मोक्षं भगवता दत्तम् <strong>अपि</strong> नैवाददते । सर्व-भक्त-चूडामणिभिर् आभिर् गोपीभिर् मोक्ष-साधनस्य ज्ञानस्य ग्रहणं कथम् उपपद्यताम् ? अतः प्राण-प्रेष्ठ-मुखात् तद् असह्यम् अध्यात्मं श्रुत्वा श्लोकेनानेन कोप एव व्यञ्जयितुम् अर्ह इति । अत एवम् एव व्याख्या समुचिता । यथा-श्रुतोपस्थितार्थ-व्याख्यानम् <strong>अपि</strong> मोहिनी-सधर्मणः शास्त्रस्यास्य सम्भवेद् एव, तत् तु स्पष्टम् एव ।</p>
<p>यद् वा, भोः साक्षाद् अज्ञान-ध्वान्त-भास्कर ! तव एतैस् तत्त्व-ज्ञानातपैर् वयं ज्वलाम एव। वयं हि चकोर्यस् त्वन्-मुख-चन्द्र-ज्योत्स्नयैव जीवामः, तस्मात् श्री-वृन्दावनम् आगत्य स्वीय-रासादि-विलासैर् अस्मान् जीवयेत्य् आहुः&mdash;<strong>ते</strong> इति । <strong>योगेश्वरैर् हृदि विचिन्त्यम्,</strong> अस्माभिस् तु हृद्-उपरि कुच-द्वये तद् धृत्वैव जीवितुम् उत्साहमहे, नान्यथेति भावः । <strong>अगाध-बोधैर्</strong> गम्भीर-बुद्धिभिः सरल-बुद्धिभिर् अस्माभिस् तु तच्-चिन्तनारम्भ एव मूर्च्छा-सिन्धौ निमज्ज्यते, कुतस् तच्-चिन्तनम् ? इति भावः ।</p>
<p>किं <strong>च</strong>, तच्-चिन्तितं सत् <strong>संसार-कूपाद् एवोद्धारकं,</strong> न तु तद्-विरह-समुद्र-पतित-जनान् उद्धर्तुं समर्थम् इति भावः । वयं हि गोप्यो न <strong>संसार</strong>-कूपे पतिताः, आबाल्याद् एव त्यक्त-गृहपत्य्-आदि-<strong>संसार</strong>-सुखत्वात्, किन्तु तद्-विरहाम्बुधाव् एव।</p>
<p>ननु तर्ह्य् आगच्छत, द्वारकाम् एव तत्रैव युष्माभिः सह विलसामः । तत्राहुः&mdash;<strong>मनस्य् अपि गेहं</strong> गेह-रूपम् आस्पदं श्री-वृन्दावनं <strong>जुषां</strong> जुषमाणानां त्यक्तुम् अशक्नुवतीनाम् इत्य् अर्थः । तत्रैव तव पिञ्छ-मौलित्व-मुरली-मनोहरत्वादि-माधुर्याणाम् अस्मद्-रोचकत्वाद् इति भावः । तस्माद् अस्माकं तत्रैव चरणारविन्दम् <strong>उदियात्</strong> उदयतां व्रज-भूमौ त्वद्-दर्शनेनैवास्माकं सन्तापोपशमो, न तु त्वत्-स्मरणेन । कुतः पुनर् आत्म-ज्ञानेन ? इति भावः ॥४९॥</p>
<p>इति सारार्थ-दर्शिन्यां हर्षिण्यां भक्त-चेतसाम् ।</p>
<p>द्व्यशीतितम एषोऽपि दशमेऽजनि सङ्गतः ॥</p>
<hr>
<p>इति श्री-मद्-भागवते दशम-स्कन्धे द्व्यशीतितमाध्यायस्य</p>
<p>सारार्थ-दर्शिनी-टीका समाप्ता ।</p>
<hr>
<p><strong>(१०.८३)</strong></p>
<p><strong>अथ त्र्यष्टीतमोऽध्यायः</strong></p>
<h2 id="दरपद-परत-शर-कषण-पतनन-सव-सवदवह--वततनत-वरणनम-">द्रौपदीं प्रति श्री-कृष्ण-पत्नीनां स्व-स्वोद्वाह--वृत्तान्त-वर्णनम् ।</h2>
<p><strong>॥ १०.८३.१ ॥</strong></p>
<p><strong>श्री-शुक उवाच&mdash;</strong></p>
<p>तथा<sup id="fnref:81"><a href="#fn:81" class="footnote-ref" role="doc-noteref">81</a></sup>नुगृह्य भगवान् गोपीनां स गुरुर् गतिः ।</p>
<p>युधिष्ठिरम् अथापृच्छत् सर्वांश् च सुहृदोऽव्ययम् ॥</p>
<p><strong>श्रीधर-स्वामी (भावार्थ-दीपिका) :</strong></p>
<p>त्र्य्-अशीतितम एवं च स्त्रीणां कृष्ण-कथोत्सवे ।</p>
<p>द्रौपद्यै कृष्ण-भार्याभिर् उक्ताः स्व-स्व-कर-ग्रहाः ॥</p>
<p>अव्ययं कुशलम् ॥१॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> एवं गोपीवत् । तथा प्रार्थनानुसारेण । अथ गोप्य् अनुग्रहोत्तरम् । स कृष्णः ॥१॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) : तथानुगृह्य</strong> तथैवानुग्रहं कृत्वा स श्री-कृष्णः <strong>गोपीनां</strong> गुरुः <strong>गतिः</strong> शरणं च ॥१॥</p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> तथा तेनोक्तेनानिर्वचनीयेन वा प्रकारेण <strong>गोपीनां</strong> गोपीर् अनुगृह्य । यतः स एव तासां <strong>गुरुर्</strong> उपदेष्टा, गतिश् च गम्यः, साधनाधिकं सर्वसाध्यश् च इत्य् अर्थः । अथ तद् अनन्तरम् एवेति तद् एकप्रेम-विशेषेण सर्व-श्रेष्ठानां तासाम् एव प्राग् अनुग्राह्यत्वात्, अत एव तद् अनुवादश् च श्री-युधिष्ठिरस्य पृथग् आदाव् उक्तिः साम्राज्येन प्रियतमत्वेन च सुहृत्सु श्रैष्ठ्यात् ॥१॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> एवं श्री-<strong>गोपीनां</strong> प्रथम-दिनम् उपगतं सम्भाषणम् उपसंहरन् तेन अन्यदिन-गतम् अपि प्रकारान्तरं लक्षयन् तासां यथासौ स्वयम् एव गुरुस् तथा स्वयम् एव फलम् इति बोधयित्वा पूर्वोपदेश-तात्पर्यं व्यञ्जयन् ततो गौणत्वेनैव श्री-युधिष्ठिरादि-सम्भाषणम् अपि प्रस्तौति&mdash;तथेति । तथा तेन तासां प्रार्थना-प्रकारेण गोपीर् अनुगृह्य यतः स एव तासां <strong>गुरुर्</strong> उपदेश्यो गतिश्च गम्यो नित्य-प्राप्तः अथ तद् अनन्तरम् एवेति तावत्कालं तद्-विधानाम् अप्य् अस्फूर्तेः अपृच्छत् एतत्-पूर्वं तेषां प्रश्नम् अपि न कृतवान् किम् उतान्यद् इत्य् अर्थः । एवं तासां प्रेष्ठत्व-बोधनार्थम् एव तद् अनुवादः क्रियत इति भावः । अव्ययं व्ययाभावं हानिर् आहित्यं कुशलम् इति यावत् ॥१॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>विश्वनाथ-चक्रवर्ती (सारार्थ-दर्शिणी) :</strong></p>
<p>सुहृद्भिः संस्तुतः कृष्णस् तद्-भार्या द्रौपदीं प्रति ।</p>
<p>स्व-स्वोद्वाह--क्नवं ऊचुस् त्र्यशीतितम ईलिताम् ॥</p>
<p>यत्र तासां मनः-प्रसादोऽभूत् तथेत्य् अर्थः । सेषाम् एव साधूनां स गतिर् भवेद् एव <strong>गोपीनां</strong> तु <strong>गुरुर्</strong> गतिर् महती गतिर् इत्य् अर्थः । अव्ययं कुशलम् ॥१-२॥</p>
<hr>
<p><strong>॥ १०.८३.२ ॥</strong></p>
<p>त एवं लोक-नाथेन परि<sup id="fnref:82"><a href="#fn:82" class="footnote-ref" role="doc-noteref">82</a></sup>पृष्टाः सु-सत्-कृताः ।</p>
<p>प्रत्यूचुर् हृष्ट-मनसस् तत्-पादेक्षा-हतांहसः ॥</p>
<p><strong>श्रीधर-स्वामी (भावार्थ-दीपिका) : तत्</strong> पादेक्षया हतम् अंहो येषां ते ॥२॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> ते सुहृदः । **तत्-**पादेक्षया कृष्णाङ्घ्रिदर्शनेन । अंहो दुरितम् ॥२॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> ते युधिष्ठिरादयः, <strong>एवं</strong> श्री-गोप्यनुग्रहतः पश्चाद् एव परितः पृष्टाः । अथ तेषां **हृष्ट-**मनस्त्वे मुख्यो हेतुः&mdash;सर्व-श्रेष्ठतमानां परमार्तानां तासाम् आदौ समाश्वासनात्, सुष्ठु सत्-कृताश् च कृपया गन्ध-पुष्पादिना पुनर्चिताः । किं वा, तादृश-प्रश्नेनैव सम्मानिताः । तत्र हेतुः&mdash;<strong>लोकनाथेन</strong> सर्व-**लोक-**परिपालकेन इत्य् अर्थः । किं वा, जगदीश्वरेणापि अतो <strong>हृष्ट</strong>-मनसः सन्तः । सर्वत्रैव हेतुः&mdash;तस्य लोकनाथस्य पादयोरीक्षा पूर्व-पूर्वतर-दर्शनम्, तयैवादौ हतमंहः प्रारब्धाद्य् अशेष-पापं दुःखं वा येषां ते ॥२॥</p>
<hr>
<p><strong>जीव-गोस्वामी (लघु-वैष्णव-तोषणी) : एवं</strong> क्रमरीत्या <strong>लोक-नाथेन</strong> सर्व-लोकेश्वरेणापि परि सर्वतः पृष्टाः सुष्ठु नानोपहारादिना सत्कृताश् च अतस् **तत्-**प्रसाद-दर्शनेन **हृष्ट-**मनसः सत्तास् <strong>तत्</strong>-पादेक्षयैव तु हतांहसो गत-क्लेशास् ते श्री-युधिष्ठिरादयः प्रत्यूचुः ॥२॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः), विश्वनाथ-चक्रवर्ती (सारार्थ-दर्शिणी) :</strong> <em>न व्याख्यातम्।</em></p>
<hr>
<p><strong>॥ १०.८३.३ ॥</strong></p>
<p>कुतोऽशिवं त्वच्-चरणाम्बुजासवं</p>
<p>महन्<sup id="fnref:83"><a href="#fn:83" class="footnote-ref" role="doc-noteref">83</a></sup>-मनस्तो मुख-निःसृतं क्वचित् ।</p>
<p>पिबन्ति ये कर्ण-पुटैर् अलं प्रभो</p>
<p>देहं-भृतां देह-कृद्-अस्मृति-च्छिदम् ॥</p>
<p><strong>श्रीधर-स्वामी (भावार्थ-दीपिका) :</strong> महतां मनस् तः सकाशान् <strong>मुख</strong>-द्वारतो <strong>निःसृतं</strong> <strong>क्वचित्</strong> कदाचिद् <strong>देहं</strong> <strong>भृतां</strong> <strong>देह</strong>-धारिणां <strong>देह</strong>-कृच् चासाव् अस्मृतिश् चाविद्या तां छिनत्तीति तथा तम् । <strong>देह</strong>-<strong>कृद्</strong> ईश्वरस् तद् विषयाज्ञान-च्छिदं वा ॥३॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> न स्मृतिर् यया सा तथा । जडाया <strong>देह-<strong>करणासामर्थ्यं मत्वार्थान्तरम् आह&mdash;अर्थ</strong>-कृद्</strong>-ईश्वर इति । अन्ये तु हे <strong>प्रभो</strong>! <strong>त्वच्-चरणाम्बुजासवं</strong> त्वद् अङ्घ्रि-माहात्म्यबोधि-कथामृतं कर्ण-पुटैर् ये <strong>पिबन्ति</strong> तेषां त्वत् त्वत्तो दुर्जन-शास्तुः काल-रूपात् <strong>कुतोऽशिवं</strong> भयं भवतीत्य् अन्वयः</p>
<blockquote>
<p>आयुर्हरति वै पुंसाम् उद्यन्नस् तं च यमसौ । &gt;
तस्यते यत्-क्षणो नीत उत्तम-श्लोक-वार्तया ॥ इत्य् उक्तेः ।</p></blockquote>
<p>कथम्-भूतं महात्मनां व्यासादीनां मुखेभ्यो <strong>निःसृतं</strong> गाततं <strong>क्वचित्-<strong>कदाचिद् अपि व्यासादि-वाक्यैस् त्वाम् आत्मत्वेन जानतां न दुःखं भवतीत्य् अर्थः । ईश्वरस्य ममात्मत्वम् एव कथं तत्राह&mdash;देहम्-भृत इति । को ह्य्-एवान्यात्कः प्राण्यात् यदेष आकाश आनन्दो न स्यात् [तै।उ। २.७.१] इति श्रुतेः । अथवा त्वन्</strong>-मुख-निःसृतं</strong> <strong>त्वच्-चरणाम्बुजासवं</strong> <strong>ये</strong> <strong>पिबन्ति</strong> तेषां महात्मनां कुतो\ऽशिवमित्य् अन्वयः । त्वत्कृते भगवन्-नमस्कारकारणाय । अत्र पक्षे देहम्भृतस् त्वत्-कृत उच्च्वसन्ति हि इति पाठो\ऽस्ति ॥३॥</p>
<hr>
<p>क्द्- <strong>कुत</strong> इति । <strong>आसवः</strong> पुष्प-रसः कीर्तिश् च । <strong>महतां मनस्तो</strong> <strong>मुखान् निःसृतम्</strong> । मनस्त इति प्रथमार्थे तसि ततः समासः, मनः-शुद्ध्या महद्भिर् वर्णितम् इत्य् अर्थः । <strong>क्वचित्</strong> कदाचित् । <strong>देहं-भृताम्</strong> इत्य् आर्षो नुम् आगमः । संसारापादिका या <strong>अस्मृतिः</strong> स्वरूपाज्ञानम् । कुरुक्षेत्रे मिलिता सुहृदः श्री-कृष्णम् ॥३॥ [मु।फ। ८.१३]</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> अशिवम् अमङ्गलं तेषां कुतः? कुत्र कस्माद्-धेत्र् वा, अपि तु सदा सर्वत्र मङ्गलम् एव इत्य् अर्थः । केषाम्? <strong>ये</strong> तव चरणाम्बुजयोर् आसवं दीन-वात्सल्यादि-महा-यशो-लक्षणं मधु अलम् अत्य् अर्थं **कर्ण-**पुटैः <strong>पिबन्ति</strong> सदा प्रीत्यानुशृण्वन्तीत्य् अर्थः । तत्रैव हेतुः&mdash;<strong>क्वचित्</strong> कदाचित् प्रेमोल्लास-समये महतां त्वद्-भक्तानां <strong>मनस्तो</strong> मुखेन <strong>निःसृतं</strong> मनः परिपूर्यात्य् उद्रेकेण <strong>मुख</strong>-द्वारा निर्गलितं तैः परमाभिनिवेशेन मनोहरतया वर्णितम् इत्य् अर्थः । आसव-शब्देन तस्य स्वतो मधुरत्वम्, मादकतया सर्व-दुःख-विस्मारकत्वं च ध्वनितम् । तद्-धेतुत्वेन मङ्गलम् एवाभिव्यञ्जयन्ति-<strong>देहं</strong> भृताम् इति । अनेन देहस्य प्रत्यक्षतया तत्-कर्तुः स्मृति-योग्यतोक्ता, तथापि देहकृत ईश्वरस्य तव या अस्मृतीस् तच्-<strong>छिदम्</strong> ।</p>
<p>यद् वा, <strong>देहं भृतां</strong> सदा विविध-दुःखमयं <strong>देहं</strong> दधतां देह-कृत् देहोत्पादिका चासावस्मृतिश् च त्वद्-विस्मृतिस् तच्-छिदं सदा त्वत्-स्मरण-मङ्गलकरम् इत्य् अर्थः । तच् च त्वत्-प्रभावात् सम्भवत्येवेत्य् आशयेनाह&mdash;<strong>प्रभो</strong> हे सर्वसामर्थ्य-युक्तेति । यथा-कथञ्चित् सकृत् तत्-पानेन सर्वामङ्गलक्षये\ऽपि सिद्धे तादृश-पानोक्तिस् तन्-माधुर्य-स्वभावेनैव तत्राभिनिवेशात् न तु तात्-पर्यापेक्षयेति दिक् । अथवा, <strong>क्वचित्</strong> कदाचिद् अपि <strong>कर्ण</strong>-पुटैः कर्णस्याकाशमयत्वात् स्वयम् एव प्रविष्टं <strong>पिबन्ति</strong>, केवलं श्रोत्रद्वारा शृण्वन्त्य् अपि तच् च न स्वप्रयत्नादिनेत्य् आह&mdash;महद् इति । सम्रणाशक्त्य् एतस् ततस्तैः सदा वर्ण्यमानम् इत्य् अर्थः । अलम् इत्य् अस्य अन्त्य् अपदेनान्वयः, अन्यत् समानम् ।</p>
<p>अतः कृपया त्वया स्वयं विस्तार्यमाणस्य स्व-यशसः श्रवणाद् अप्य् अस्माकं किम् अप्य् अमङ्गलं नास्त्य् एव । येषां च साक्षात् त्वद्-दर्शनम्, येषु चेदृशस्त्वत्-कृपा-प्रश्तेषां प्राग् एवाशेषाम् अङ्ग-लक्षयात् पुनस्तं कुतो वर्तताम्? अतः सदा मङ्गलम् एवेति भावः ॥३॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> अशिव-ममङ्गलम् । तेषां कुतः कुत्र कस्माद्-धेतोर् वा तेषां तु सदा सर्वत्र मङ्गलम् एव इत्य् अर्थः । केषां <strong>ये</strong> तव चरणाम्बुजयोर् आसवं माधुर्यं चरणाम्बुजेति भक्त्या तव रूप-गुण-लीला-सौष्ठवम् इत्य् अर्थः । अलम् अत्य् अर्थम् । **कर्ण-**पुटैः <strong>पिबन्ति</strong> प्रीत्या शृण्वन्तीत्य् अर्थः ।</p>
<p>ननु परम-दुर्लभं तत्कुतो लभ्येत तत्राहुः&mdash;**क्वचित्-**कदाचित् प्रेमोल्लास-समये महतां त्व् अद्भक्तानां मनसो मुखेन <strong>निःसृतं</strong> मनः परिपूर्त्यात्य् उद्रेकेण **मुख-**द्वारा प्रकाशमानम् आसव-शब्देन तस्य स्वतो मधुरत्वं मादकतया सर्व-दुःख-विस्माकरत्वं च ध्वनितम् । अमङ्गल-नाशं कैमुत्येन पुष्णाति-देहम्भृताम् इति । अनेन देहस्य प्रत्यक्षतया तत्कर्तुः स्मृति-योग्यतोक्ता तथापि **देह-**कृतः-**देह-**कृत् देहोत्पादिकाचासावस्मृतिश् च त्वद्-विस्मृतिः तच्-छिदं सदा तत्-स्मरण-मङ्गलकरम् इत्य् अर्थः । तच् च त्वत्-प्रभावात्-सम्भवत्य् एवेत्य् आशयेनाहुः&mdash;<strong>प्रभो</strong> हे सर्व-सामर्थ्य-युक्तेति । यद्य् एवम् अन्यद् अपि तत्-कदाचिद् अपि शृण्वताम् अमङ्गलं नास्ति तदा सम्प्रति कृपया त्वया स्वयं विस्तार्यमाणस्य तस्य श्रवणाद् अप्य् अस्माकं किञ्चिद् अप्य् अमङ्गलं सुतरां नास्त्य् एवेति येषां च साक्षात्-त्वद्-दर्शनं येषु चेदृशस् तत्-कृपा-प्रश्नः । तेषां प्राग् एवाशेषामङ्गलक्षयात् पुनस् तत् कुतो वर्तताम् अतः सदा मङ्गलम् एवेति भावः ॥३॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) : त्वच्</strong>-<strong>चरणाम्बुजासवं</strong> <strong>ये</strong> <strong>कर्ण</strong>-पुटैः <strong>पिबन्ति</strong> तेषां देहम्भृतां <strong>देह</strong>-धारिणां कुतोऽशिवम् इत्य् अन्वयः । महतां मनस्तः सकाशात् <strong>मुख</strong>-द्वारतो <strong>निःसृतं</strong> देहकृच् चासाव् अस्मृतिश् चाविद्या तां छिनत्तीति तथा तम् ॥३॥</p>
<hr>
<p><strong>॥ १०.८३.४ ॥</strong></p>
<p>हि त्वा<sup id="fnref:84"><a href="#fn:84" class="footnote-ref" role="doc-noteref">84</a></sup>त्म-धाम-विधुतात्म-कृत-त्र्य्-अवस्थाम्</p>
<p>आनन्द-सम्प्लवम् अखण्डम् अकुण्ठ-बोधम् ।</p>
<p>कालोपसृष्ट-निगमावन आत्त-योग-</p>
<p>मायाकृतिं परमहंस-गतिं नताः स्म ॥</p>
<p><strong>श्रीधर-स्वामी (भावार्थ-दीपिका) : हि</strong> त्वेति पद-द्वयम् । त्वा त्वां <strong>हि</strong> एव त्वाम् एव <strong>नताः</strong> स्मेत्य् अर्थः । कथं-भूतं ? आत्म-धाम्ना स्वरूप-प्रकाशेन विधुता निरस्ता आत्म-कृता बुद्धि-निमित्तास् तिस्रोऽवस्था यस्मिंस् तम् । अत एवानन्द-संप्लवं सर्वानन्द-कदम्ब-रूपम् । अखण्डं चापरिच्छिन्नम् । यतो न कुण्ठः कुण्ठितो बोधश् चिच्-छक्तिर् यस्य तम् ।</p>
<p>नन्व् एवं-रूपता श्री-कृष्णस्य कुतः ? अस्मद्-आदिवत् प्रतीतेः । अत आहुः&mdash;कालोपसृष्टेति । कालेनोपसृष्टा विप्लुताश् च ते निगमाश् च तेषाम् अवने रक्षार्थम् आत्ता उपात्ता <strong>योग</strong>-मायया आकृतिर् नराकार-मूर्तिर् येन तम् । परमहंसानां <strong>गतिं</strong> त्वाम् । अतस् तवैवं-रूपत्वाद् अस्माकं च त्वन्-माययैतत् सर्व-वैपरीत्यात् त्वाम् एव <strong>नताः</strong> स्मेति ।</p>
<p>यद् वा, त्वाम् इति प्रकरणाज् ज्ञातव्यम् । त्वां <strong>नताः</strong> स्म । किं कृत्वा ? हित्वा । किं ? आत्म-<strong>धाम</strong> आत्मा शरीरं <strong>धाम</strong> गृ<sup id="fnref:85"><a href="#fn:85" class="footnote-ref" role="doc-noteref">85</a></sup>हं तच् च तच् च । देह-दैहिक-सङ्गं परित्यज्येत्य् अर्थः । समानम् अन्यत् ॥४॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> इत्य् अर्थ इति व्याख्या । देहे बुद्धौ चितिश् चात्मा इति धरणिः । अवस्था जागराद्याः । बुद्धेर् जागरणं स्वप्नस् सुषुप्तिर् इति वृत्तय [भा।पु। १२.४.२५] इति नारदोक्तेः । अत एव अवस्थात्रयातीतत्वाद् एव यतां यस्मात् । अत्राशङ्कन्ते-एवं-रूपता सर्वानन्दाखण्डाकुण्ठ-बोध-रूपता । आकारो देह आकृतिः इति यादवः । यतस् त्वं **परम-हंस-**गम्यो\ऽसि अतो हेतोः । प्रकरण-लभ्यस्याप्य् अभ्य् अहितत्वेन पदादौ न प्रयोक्तव्याः प्रायशश् चादयो बुधैः । इत्य् आलङ्कारिक-समयत्वाच्-चाह&mdash;यद्-वेति । इत्य् अर्थ इति-गृहत्य् आगस्य शक्यत्वे\ऽपि शरीर-त्यागस्या-शक्यत्वात् तयोर् आसक्ति-त्यागो\ऽर्थो\ऽत्र विवक्षित इति भावः ॥४॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> अतः सर्वोपेक्षया त्वाम् एव प्रपद्यामह इत्य् आहुः&mdash;<strong>हि</strong> त्वेति । परम-हंसानां मुक्तानाम् एव <strong>गतिं</strong> प्राप्यम् इत्य् अर्थः । इति परम-दौर्लभ्यम् उक्तम् । तत्रैव हेतुः&mdash;कालेत्य् आदि । अन्यत् तैर् व्याक्ख्यातम् ।</p>
<p>यद् वा, आत्म**-धाम** शुद्धं स्व-स्वरूपम्, तद् एव विशिनष्टि-विधुतेत्य् आदि-चतुर्भिर् विशेषणैः । तादृशम् अपि तद्-धित्वा तद्-विज्ञानम् अनादृत्य इत्य् अर्थः त्वाम् एव <strong>नताः</strong> प्रपन्नाः, स्म प्रसिद्धौ, स्म इति विसर्गान्त-पाठो वा, नित्यम् एव दृढं भजाम इत्य् अर्थः । कुतः? परम-हंसानाम् अपि भजनीयम् । तत्रैव हेतुः&mdash;कालेत्य्-आदि । आत्ताः प्रकटिता **योग-**मायया चिद्-विलास-शक्त्या आकृतयो मस्त्यादि-मूर्तयो येन तम्, मधुर-मधुर-विचित्रावतारैकबीजत्वेन परम-मधुरानन्द-घनत्वाद् इति भावः । यद् वा, आत्ता <strong>योग</strong> ऐश्वर्यं माया च विचित्र-लीला कृपा वा, ताभ्यां युक्ता, आकृतिर् मनुष्य-मूर्तिर् येन । यद् वा, कालोपसृष्टा निगमा वेदोक्ताचारा येषां ते वयम् । योगश् च माया च कृतिश् च कर्म क्रीड इत्य् अर्थः । वने श्री-वृन्दावनादौ आत्ता विस्तारितास्ता येन तम् । अन्यत् समानम् ॥४॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> अतः सर्वोपेक्षया त्वाम् एव प्रपद्यामह इत्य् आहुः&mdash;<strong>हि</strong> त्वेति । कालेत्य्-आदि आत्तत्वं प्रकटितत्वं यन्-मर्त्य-लीलौपयिकं स्व-**योग-**माया-बलं दर्शयता गृहीतम् [भा।पु। ३.२.१२] इत्य्-आदि श्री-मद् उद्धव-वाक्येन सर्वोत्तमं नराकृति-सामान्य-दर्शनेनान्य-दुर्बोधम् इत्य् अर्थः । अत एव परम-हंसानाम् एव <strong>गतिं</strong> गम्यं ज्ञेयम् इत्य् अर्थः । अन्यत्-तैः यद् वा, आत्म-<strong>धाम</strong> शुद्ध-स्वरूपं तद् एव विशिनष्टि विधत्तेत्य् आदि-चतुर्भिर् विशेषणैः । तादृशम् अपि तद्धित्वा तद्-विज्ञानम् अनादृत्य इत्य् अर्थः । त्वाम् एव <strong>नताः</strong> प्रपन्नः स्म प्रसिद्धौ स्म इति विसर्गान्तपाठो वा नित्यम् एव दृढं भजाम इत्य् अर्थः । कुतः परम-हंसानाम् अपि भजनीयं तत्रैव हेतुः कालेत्य्-आदि तदवने निमित्ते तन्-निमित्ती-कृत्य आत्ताः सगृहीताः **योग-**मायाः सर्वे स्वरूप-शक्ति-विलासा यत्र तादृश्याकृतिर् यस्य तं व्याख्यान्तरे **योग-**मायात्ता प्रकृतिर् इत्य् एव स्यात् । यद् वा, आत्म-<strong>धाम</strong> निज-नित्य-लीलास्पदं श्री-गोलोकादिकं हित्वा आत्ता प्रकटिता **योग-**मायाख्य-चिच्छक्ति-प्रधाना मूर्तिर् येन तम् आत्म-धाम्नो विशेषणानि विधुतेत्य्-आदीनि । समानम् अन्यत् ॥४॥</p>
<hr>
<p><strong>जीव-गोस्वामी (क्रम-सन्दर्भः) :</strong> हित्वेति । आत्म-<strong>धाम</strong> शुद्ध-स्वरूपं तद् एव विशिनष्टि-विधुतेत्य्-आदि-चतुर्भिर् विशेषणैः । तादृशम् अपि तद्धित्वा तद्-विज्ञान-मात्र इत्य् अर्थः</p>
<p>त्वाम् एव <strong>नताः</strong> प्रपन्नाः स्म प्रसिद्धौ स्म इति विसर्गान्तपाठो वा नित्यम् एव दृढं भजाम इत्य् अर्थः । कुतः परम-हंसानाम् अपि <strong>गतिं</strong> भजनीयं तत्र हेतुः कालेत्यादि-तदवने निमित्ते तन्-निमित्तीकृत्य आत्ताः सगृहीता **योग-**मायाः सर्वाः स्वरूप-शक्ति-विलासा यत्र तादृश्याकृतिर् यस्य तम् । व्याख्यान्तरे **योग-**माययात्-ताकृतिर् एव स्यात् ॥४-८॥</p>
<hr>
<p><strong>जीव-गोस्वामी (बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) : हि</strong> निश्चितम् एव त्वा त्वां <strong>नताः</strong> स्म । आत्म-धाम्ना स्व-विग्रह-प्रकाशेन विधुता खण्डिता आत्म-कृता अविद्या-निर्मिताः त्र्यवस्था जीवानां त्रि-गुण-मय्योऽवस्था येन तम् । अतः क्? अकुशलम् अस्माकं सम्भवेद् इति भावः । <strong>आनन्द</strong> एव सम्प्लवो निमज्जनं यस्य यस्माद् वा तम् । प्रत्युत त्वां दृष्ट्वा वयम् <strong>आनन्द</strong> एव निमज्जाम इति भावः । अखण्डं परिपूर्णः विकुण्ठः कालादिभिर् अकुण्ठितो बोधो ज्ञानं यस्य तम् इत्य् अस्मच्-चित्त-वृत्तीस् त्वच्-चरणानुवर्तिनीस् त्वं जानास्य् एव इति भावः । कालेन उपसृष्टानां नष्टानां निगमानां वेदानां वेदोक्त-मर्यादानाम् अवने पालने निमित्ते एव आत्ता गृहीता <strong>योग</strong>-मायया कृतिर् दुष्ट-निग्रह-शिष्ट-पालन-क्षणा लीला येन तम् इति सर्व-सुख-प्रदम् इति भावः ॥४॥</p>
<hr>
<p><strong>॥ १०.८३.५ ॥</strong></p>
<p><strong>श्री-ऋषिर् उवाच&mdash;</strong></p>
<p>इत्य् उत्तमः-श्लोक-शिखा-मणिं जनेष्व्</p>
<p>अभिष्टुवत्स्व् अन्धक-कौरव-स्त्रियः ।</p>
<p>समेत्य गोविन्द-कथा मिथोऽगृणंस्</p>
<p>त्रि-लोक-गीताः शृणु वर्णयामि ते ॥</p>
<p><strong>श्रीधर-स्वामी (भावार्थ-दीपिका) :</strong> त्रिषु लोकेषु <strong>गीताः</strong> ॥५॥</p>
<hr>
<p><strong>वंशीधरः (भावार्थ-दीपिका-प्रकाशः) : इत्य्</strong> उक्तरीत्या । उत्तम-श्लोका युधिष्ठिर् आद्यास् तेषां <strong>शिखा</strong> शेखरी-भूतो रुद्रस् तस्य मणि मणिवद्धार्यं श्री-कृष्णम् ॥५-६॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> श्री-युधिष्ठिरस्य श्री-भगवत्-प्रियत्वादिना सर्वतो वैशिष्ट्ये\ऽपि सामान्येन तादृश-सहोक्तिः परम-भक्त्या विनय-विशेषात् । उत्त्म-श्लोकानां पुण्य-यशसां श्री-युधिष्ठिरादीनां <strong>शिखामणिं</strong> परम-श्रेष्ठत्वेन शिरोधार्यम् <strong>इत्य्</strong> अर्थः । अत ईत्य् एवम् अभितः सर्वतो भावेन स्तुवत्सु सत्सु, इति स्त्रीणाम् उत्साह--वृद्धिः सूचिता अतो\ऽन्धकानां यादवानां कौरवाणां च श्री-युधिष्ठिरादीनां <strong>स्त्रियः</strong> पत्न्यः <strong>समेत्य</strong> एकत्र मिलित्वा अन्यासां सद्-भावे\ऽपि तासाम् एवोक्तिः प्राधान्यात् । तास्व् अपि प्राधान्यात् श्री-द्रौपदी-भगवन्-महिषी-वर्गाणाम् एव प्रश्नत्तरोक्तिः । गोविन्दस्याशेषैश्वर्य-प्रकटनार्थम् अवतीर्य गां पृथ्वीं विन्दतीति तथा तस्य गोकुलेन्द्रस्य वा <strong>कथा</strong> इति कथानाम् अपि परम-माधुरी सूचिता&mdash;तासु विवाह--कथा-मुख्यत्वात् । अत एव <strong>त्रि-लोक-गीताः</strong> ताश् च ते तुभ्यं श्री-**गोविन्द-**प्रियाय <strong>वर्णयामि</strong> विस्तार्य कथयामि । अतः परम-श्रद्धया अवहितः शृण्व् <strong>इत्य्</strong> अर्थः । एतच् च कथ्य-श्री-भगवद्-विवाह--कथभिर् भाव-विशेषेण श्री-बादरायणेः प्रहर्षोदयात् ॥५॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> यथा श्री-युधिष्ठिरादयो\ऽभिष्टुतवन्त इति एतत्-प्रकारेण <strong>जनेष्व्</strong> अपि राजादिष्व् <strong>अभिष्टुवत्स्व्</strong> <strong>इत्य्</strong> अर्थः । याः अन्धकानां यादवानां कौरवाणां च श्री-युधिष्ठिरादीनां <strong>स्त्रियः</strong> पत्न्यः ताः <strong>समेत्य</strong> मिलित्वा याः <strong>कथा</strong> अगृणन् ताश् च **त्रि-लोक-**गीतास् ते तुभ्यं वर्णयमीति महानुग्रह-वचनम् अतः परम-श्रद्धया शृण्व् <strong>इत्य्</strong> अर्थः । एवं नाना-स्त्रीणां नाना-कथास्व् अपि वृत्तासु श्री-रुक्मिण्यादीनां द्रौपड्या सह तद्-विवाह--प्रसङ्गस्यैव कथनं श्री-मन्-मुनीन्द्रस्य भाव-विशेषेण तस्याम् एवादरात् तस्या एव महा-माधुर्येण मुख्यत्वाच् चेति ज्ञेयम् ॥५॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> याः <strong>कथा</strong> अगृण्वन् तास् <strong>त्रि-लोक</strong>-गीतास् तुभ्यं <strong>वर्णयामि</strong> ॥५॥</p>
<hr>
<p><strong>॥ १०.८३.६ ॥</strong></p>
<p><strong>श्री-द्रौपद्य् उवाच&mdash;</strong></p>
<p>हे वैदर्भ्य् अच्युतो भद्रे हे जाम्बवति कौश<sup id="fnref:86"><a href="#fn:86" class="footnote-ref" role="doc-noteref">86</a></sup>ले ।</p>
<p>हे सत्यभामे कालिन्दि शैब्ये रोहिणि लक्ष्मणे ॥</p>
<p><strong>श्रीधर-स्वामी (भावार्थ-दीपिका) : कौशले</strong> ! <strong>हे</strong> सत्ये ! <strong>शैब्ये</strong> ! <strong>हे</strong> मित्रविन्दे ! रोहिणी-नाम काचित् पट्ट-महिषी-तुल्या ॥६॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> <em>न व्याख्यातम्।</em></p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> यद्यपि रुक्मिण्य्-आद्य्-उद्वाह--कथा प्रसिद्धैव शतशः श्रुतत्वात्, तथापि श्री-कृष्ण-विषये कस्याः कीदृशो भावः ? इति ज्ञातुं द्रौपदी कृष्ण-पत्नीर् आह&mdash;<strong>हे</strong> वैदर्भीत्य्-आदि । व्यतिक्रम-निर्देशश् छन्दानुरोधात्, प्रत्य् उत्तरे तु क्रम-निर्देशः । अथवा स्वगृह-श्री-कृष्ण-प्रेम-महिन्ना चेतसोऽनवस्थितत्वात् पौर्वापर्य-विरहः । मायया लोकम् अनुकुर्वन् लौकिकत्वं प्रकटम् ॥६-७॥</p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> तत्र मधुर-मधुर-विचित्र-लीलासु विराजमानास्व् अप्य् आत्मनः सख्य-भाव-विशेषेण किं वा, श्री-गोपीनां प्रेम-भरातृप्त्या अनुतापम् आलक्ष्य श्री-कृष्णेन विवाहम् एव बहु-मन्यमाना तम् एव पृच्छति&mdash;<strong>हे</strong> वैदर्भीति द्वाभ्याम् । अच्युत इति प्रत्येकं सर्वासां तासां गृहतो विच्युति-राहित्याभिप्रायेण । नोऽस्मान् प्रत्येतत् ब्रूत । एवं परम-गोप्यतया आदै सामान्येन प्रार्थ्य पश्चाद् अत्यौत्सुक्येनाभि-व्यञ्जयति-भगवान् सर्वैश्वर्य-युक्तो\ऽपि लोकम् अनुकुर्वन् लौकिक-लीलाम् आचरन्न् इत्य् अर्थः । स्वकीयया असाधारयणया मायया कृपया यथोपयेमे । इत्य् उपयम-प्रकारस्य माधुर्य-विशेषः सूचिताः । यद् वा, अच्युतः सर्वैश्वर्य-परिपूर्णः यतो भगवान् साक्षाच्-छ्री-नारायणः तत्राप्य् अयम् अशेष-भगवत्ता-प्रकटनपरः श्री-कृष्णः अतः स्वमायया लोकम् अनुकुर्वन् । अन्यत् समानम् ।</p>
<p>तासां विवाह--क्रमादिना ज्येष्ठ-कनिष्ठत्व-सम्भवे\ऽपि तत्-तत्-क्रमेण सम्बोधनं तत्रोपवेशन-क्रमाद्य् अपेक्षया तासु च तिसृणां मुख्यत्वाद् आदरेण प्रत्येकं <strong>हे</strong>-शब्द-प्रयोगः, रोहिण्याश् च तासां मध्ये निर्देशः शताधिक-षोडश-सहस्र-महिषी-मुख्यत्वेन ताभिस् तुल्यत्वात् । प्रत्युत्तरं तु विवाह--क्रमाद् एव केवलं श्री-जाम्बवत्याः प्राक् श्री-सत्यभामाया उत्तरम् । तस्यां श्री-भगवत्-प्रेम-विशेषेण प्रागल्भ्यात् श्री-भद्रा-मित्रविन्दयोश् च मिथो विपर्ययो लेखक-भ्रमाद् एव ज्ञेयः ।</p>
<p>अन्यथा पूर्वोक्त-ततद्-विवाह--प्रकारस्य बहु-विरोधापत्तिः । अतो\ऽग्रे श्री-लक्ष्मणोक्तावाद्य-पद्यटीकायाम् अपि यथा मित्रविन्दायाः इत्य् अत्र भद्राया इति द्रष्टव्यम् इति दिक् । सर्वम् इदम् अग्रे व्यक्तं भावि ॥६-७॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> तत्र श्री-द्रौपदी तु सख्य-विशेषात् परम-कौतुकेन विवाहम् एव पृच्छति-<strong>हे</strong> वैदर्भीति युग्मकेन । अच्युत इति प्रत्येकं सर्वासां तासां गृहेतु विच्युति-राहित्याभिप्रायेण यद्यपि रमारूपत्वात् नित्यम् एव श्री-भगवतो महिष्यो यूयम् इति जानीमस् तथापि प्रकट-लीलायां स्वेषु भक्तेषु या माया कृपा तया लोकम् अनुकुर्वन् यथोपयेमे तथेति स्वादर-विशेष व्यञ्जितः स्वकौतुक-विशेषश् च नो\ऽस्मान् प्रत्येत द्ब्रूत । तासां विवाह--क्रमादिना ज्येष्ठत्व-कनिष्ठत्व-सम्भवे\ऽपि तत्-तत्-क्रमेण सम्बोधनं तत्रोपशेष-क्रमापेक्षया तासु तिसृणां मुख्यत्वादादरेण **हे-**शब्द-प्रयोगः । रोहिण्याश् च तासां मध्ये निर्देशः । शताधिक-षोडश-सहस्र-महिषी-मुख्यत्वेन ताभिस् तुल्यत्वात् प्रत्युत्तरन्तु विवाह--क्रमाद् एव केवलं जाम्बवत्याः प्राक् श्री-सत्यभामाया उत्तरं तस्याः श्री-भगवत्-प्रेम-विशेषेण भद्रा-मित्रविन्दयोश् च मिथो नाम-लिपिविपर्ययो लेखक-भ्रमाद् एव ज्ञेयः पूर्वोक्त-तत्-तद्-विवाह--प्रकारस्य बहु-विरोधापत्तेः अतो\ऽग्रे श्री-लक्ष्मणोक्तावाद्य-पद्य-टीकायाम् अपि यथा मित्रविन्दाया इत्य् अत्र भद्राया इति द्रष्टव्यम् ॥६-७॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>जीव-गोस्वामी (बृहत्-क्रम-सन्दर्भः) : हे</strong> वैदर्भीत्य्-आदि । यद्यपि श्री-कृष्णस्य श्री-रुक्मिण्यादि-विवाह--कथातिसुप्रसिद्धैव शतशः श्रुता च तथापि श्री-कृष्णे कस्याः कीदृशी श्रद्धा प्रीतिश्चेति सर्वासां हृदयं ज्ञातुं द्रौपद्या अयं प्रश्न-प्रक्रमः <strong>हे</strong> वैदर्भीत्य्-आदौ व्यतिक्रमो द्रौपद्या हर्षावेश-वैवश्यसूचकः प्रत्युत्तरे तु क्रमः ॥६॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) : कौशले</strong> ! <strong>हे</strong> नाग्नजिति ! ॥६॥</p>
<hr>
<p><strong>॥ १०.८३.७ ॥</strong></p>
<p>हे कृष्ण-पत्न्य एतन् नो ब्रूते वो भगवान् स्वयम् ।</p>
<p>उपयेमे यथा लोकम् अनुकुर्वन् स्व-मायया ॥</p>
<p><strong>श्रीधर-स्वामी (भावार्थ-दीपिका) :</strong> अन्याः श्री-कृष्णस्य पत्न्यः ॥७॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> येन विधिना । एतं विधिम् ॥७॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा), सनातन-गोस्वामी (बृहद्-वैष्णव-तोषणी), जीव-गोस्वामी (लघु-वैष्णव-तोषणी, क्रम-सन्दर्भः),</strong> <em>न व्याख्यातम्।</em></p>
<hr>
<p><strong>जीव-गोस्वामी (बृहत्-क्रम-सन्दर्भः) : अनुकुर्वन्</strong> स्वमाययेति । <strong>स्व-मायया</strong> स्व-लीलया <strong>लोकम्</strong> <strong>अनुकुर्वन्</strong> लोकानुकरणम् एव लीला ॥७।</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> अच्युतो भगवान् <strong>यथा</strong> उपयेमे एतद् ब्रूत सुष्ठु अमायया सत्यं ब्रूतेत्य् अर्थः । यद् वा, अमायया निष्कैतवेन यथोपयेमे ॥७॥</p>
<hr>
<p><strong>॥ १०.८३.८ ॥</strong></p>
<p><strong>श्री-रुक्मिण्य् उवाच&mdash;</strong></p>
<p>चैद्याय मार्पयितुम् उद्यत-कार्मुकेषु</p>
<p>राजस्व् अजेय-भट-शेखरिताङ्घ्रि-रेणुः ।</p>
<p>निन्ये मृगेन्द्र इव भागम् अजावि-यूथात्</p>
<p>तच्-छ्री-निकेत-चरणोऽस्तु ममार्चनाय ॥</p>
<p><strong>श्रीधर-स्वामी (भावार्थ-दीपिका) :</strong> मा माम् अर्पयितुं संपादयितुं राजसु जरासन्धादिषूद्यत-<strong>कार्मुकेषु</strong> सत्स्व् अजेया ये भटास् तेषां शेखरिता मुकुट-वत् कृता अङ्घ्रि-रेणवो येन । तेषां मूर्ध्नि पदं दधद् इत्य् अर्थः । तस्य श्री-निकेतस्य चरणो ममार्चनायास्तु ॥८॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> इत्य् अर्थ इति-जह्ने पदं मूर्ध्नि दधत्-सुपर्णः इत्य् उक्तेर् इति भावः । अजानाम् अवीनां च <strong>यूथात्</strong> ॥८॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> चैद्यायेत्य्-आदि&mdash;<strong>तच्-छ्री-निकेत-चरणोऽस्तु</strong> <strong>ममार्चनाय</strong> श्री-निकेतः पद्मं तदिव चरणो यस्य, चरण एव निकेतः, तेन तच्-चरणौ अवर्णनीयौ ममेति तात्पर्यं, नाहं प्रियत्वेन तम् उपासे, अपितु ईश्वरत्वेनैवेति दैन्यं भावः ॥८॥</p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong></p>
<p>वेद-दुर्वेद-भावास् ता वन्दे श्री-कृष्ण-वल्लभाः ।</p>
<p>यासां वाग् अर्थ-विवृतौ यत्-कृपैव गतिर् मम ॥</p>
<p>राजान एवाजेय-भटाः । भागं स्वकीयम् । मां यो <strong>निन्ये</strong> श्री-द्वारकां किं वा, आनीतवान् इत्य् अर्थः । तच्-चाप्रयासेनैवेति बोधयन्ती अजेयेत्यादि सूचितं महा-वीरत्वम् एव दृष्टान्तेनाह&mdash;अजाश् च अवयश् च मेषाश् च, तासां तेषां <strong>यूथात्</strong> स्व-भागं <strong>मृगेन्द्र</strong> इवेति, निन्य इति विवाहः सूचित एव, साक्षात्-तद् अनुक्तिश् च प्रहर्षोद्रेकेण संवरणाशक्तेर् इति तत्-तद्-वृत्तकथनम् असादृश्येन नेतुम् अयोग्यस्याप्य् आत्मनस् तत्-तत्-प्रकारेण नयनात्-तत्-कारुण्यभर-बोधनार्थम् ।</p>
<p>ननु सर्व-सम्पदीश्वरी सदा वक्षःस्था नित्य-प्रिया लक्ष्मीर् एव त्वम्, कथम् एवं नानेतव्येति चेत्-तत्राह--तस्य श्री-निकेतः कोमलत्वादि-सम्पत्तेर् विचित्र-शोभया वा आश्रयश् चरण एको\ऽपि श्लेषेण सर्व-सम्पत्ति-मांस् तस्य चरण एव तत्-प्रसादाद् एव मम तदीश्वरीत्वम् इति मम मत्-कर्तृकाय आस्तत्र तत्र ममाभिमानो नैवास्ति । यद् वा, तथापि तद्-दास्य-योग्यापि न स्याम्, कुतस् तत्-पत्नीत्वम् अर्हामीति केवलं दासीत्वेन सदा तत्-पदाब्जसेवैव काचित् प्रार्थ्यत इति भावः । सर्वम् एतच् च भक्ति-भर-स्वभावाद् एव । एवम् अग्रे\ऽपि ज्ञेयम् । अन्यत् तैर् व्याख्यातम् ।</p>
<p>यद् वा, स चासौ श्री-**निकेत-**चरणश् चेति तथा सः, अयम् एव निन्य इत्य् अस्य कर्ता तच् च यद् अगाद् अरण्यम् [भा।पु। ११.५.३४] इति-भवद्-भक्ति-विशेषात् । अन्यत् समानम् ॥८॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong></p>
<p>वेद-दुर्वेद-भावाद्या वन्दे श्री-कृष्ण-वल्लभाः ।</p>
<p>यासां वागर्थ-विवृतौ यत्-कृपयैव गतिर् मम ॥</p>
<p>ते राजान एवोजेय-भटाः तेषां मूद्धाक्रमिणश् चरणरेणवो\ऽपि यस्य स इति यद् वा, अजेया ये भटाः योद्धारस् तैर् अपि निजाजेयतार्थं शेखरितार्थं शेखरिता अङ्घ्रि-रेणवो\ऽपि यस्य स इती सर्वोपरि प्रति-भटजेत इत्य् अर्थः । भागं स्वीयं मां यो <strong>निन्ये</strong> स्वीकृतवान् इत्य् अर्थः तच्-चानायासेनेति बोधयन् अजेयेत्यादिना सूचितं महा-वीरत्वम् एव दृष्टान्तत्वेनाह&mdash;अजाश् च अवयश् च मेषाः तासां यूथान् स्वभागन् <strong>इव</strong> इत्य् अर्थः । एवं परिपाटी-विशेषेण तत्-तद्-वृत्त-कथनम् असादृश्येन नेतुम् अयोग्यस्याप्यात्मनस् तत्-तत्-प्रकारेण नयनात् तत्-कारुण्यभर-बोधनार्थम् ननु त्वम् एव पूर्णा श्री-ः पूर्णेनानेन भगवता कथं नानेन भगवता कथं नानेतव्येति चेत् तत्राह&mdash;तद् इति । तस्य चरण एव श्री-<strong>निकेत</strong> इति तत्-प्रसादाद् एव मम तादृशत्वम् इत्य् अर्थः । मम मत्-कर्तृकायार्चनाया अस्त्व् इति प्रार्थनया यद्-दास्ययोग्यापि न स्याम्, कुतस् तत्-पत्नीत्वम् अर्हामीति केवलं दासीत्वेन तत्-पादाब्ज-सेवैव काचित् प्रार्थ्यत इति भावः । अन्यत्-तैः । यद् वा, स चासौ श्री-निकेतश् चेति तथा अयम् एव नित्य इत्य् अस्य कर्ता तच् च यद् अगादरण्यम् [भा।पु। ११.५.३८] इत्य्-आदिवद्-भक्ति-विशेषात् । अन्यत्-समानम् ॥८॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>जीव-गोस्वामी (बृहत्-क्रम-सन्दर्भः) :</strong> चैद्यायेत्य्-आदि । तत्च्-ह्री-<strong>निकेत-<strong>चरणो\ऽस्तु</strong>-ममार्चनाय</strong> । श्री-निकेतः पद्मं तद्वत् चरणः श्री-<strong>निकेत</strong>-चरणः तद् इति षष्ठ्य् अर्थे\ऽव्ययं तस्य इत्य् अर्थः । ममापि श्री-त्वात् तस्य चरण एव मे निकेतः तद् अर्चनम् एव काम्यम् इति भावः ॥८॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) : चैद्याय</strong> चैद्यार्थं मा माम् अर्पयितुं तत्र प्रक्षिप्तुम् <strong>उद्यत</strong>-<strong>कार्मुकेषु</strong> सत्स्व् अजेया ये भटा योद्धारस् तेषां शेखरिता मुकुट-वत् कृता अङ्घ्रि-रेणवो येन, तेषां मूर्धसु पदं दधद् इत्य् अर्थः । अजाश् छागा अवयो मेषास् तेषां <strong>यूथात्</strong> <strong>निन्ये</strong> तस्य श्री-निकेतस्य चरणो ममार्चनार्थम् अस्तु ॥८॥</p>
<hr>
<p><strong>॥ १०.८३.९ ॥</strong></p>
<p><strong>श्री-सत्यभामोवाच&mdash;</strong></p>
<p>यो मे सनाभि-वध-तप्त-हृदा ततेन</p>
<p>लिप्ताभिशापम् अपमार्ष्टुम् उपाजहार ।</p>
<p>जित्वर्क्ष-राजम् अथ रत्नम् अदात् स तेन</p>
<p>भीतः पितादिशत मां प्रभवेऽपि दत्ताम् ॥</p>
<p><strong>श्रीधर-स्वामी (भावार्थ-दीपिका) :</strong> सनाभेर् भ्रातुर् वधेन सिंह-कृतेन तप्तं हृद् यस्य <strong>तेन</strong> मे <strong>ततेन</strong> तातेन लिप्तम् अभिशापं दुर्यशोऽपमार्ष्टुं परिहर्तुम् ऋक्षराजं जित्वा रत्नं स्यमन्तकम् उपाजहारानीतवान् । अथानन्तरं मत्-पित्रे <strong>रत्नम्</strong> <strong>अदात्</strong>, <strong>तेन</strong> स्वापराधेन <strong>भीतः</strong> स मे पिता प्रभवे श्री-कृष्णाय माम् अदिशत ददौ । <strong>दत्ताम्</strong> अक्रूरादिभ्यः प्रतिश्रुताम् अपीत्य् अर्थः ॥९॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> भ्रातुः प्रसेनस्य । <strong>अथ</strong>-र्क्ष-राज-जयानन्तरम् । <strong>तेन</strong> मिथ्याभिशाप-रूपेण । इत्य् अर्थ इति । वाग्-दत्ताया अन्यस्मै दानं न दोषाय सकृत्-प्रदीयते कन्या इति स्मृतिर्-जलदत्तापरेति ध्येयम् इति भावः ॥९॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> सत्यभामा वदति&mdash;तस्याः । केवलं मानौघित्वाद् गर्व एव भावः । तथाहि <strong>यो मे</strong> इत्य्-आदि अपिदत्तां वाग्-<strong>दत्ताम्</strong> अपि <strong>भीतः</strong> पिता मामदिशत् दत्तवान् । भीतत्वे हेतुः&mdash;प्रभवे कर्तुम् अकर्तुम् अन्यथा कर्तुं समर्थाय, <strong>दत्ताम्</strong> इति [भा।पु। १०.५६.४४] बहुभिः प्रार्थितामिति<sup id="fnref:87"><a href="#fn:87" class="footnote-ref" role="doc-noteref">87</a></sup> पूर्वोक्तेन कस्मैचित् प्रतिश्रुत-<strong>दत्ताम्</strong> अपि, तथा च <strong>दत्ताम्</strong> अपि हरेः कान्तां प्रेयांश्चेद्वर आव्रजेत् इति श्रेयस् तु ममैव उपासना प्रकटभावा कुर्वः ॥९॥</p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> तस्मै प्रभवे तत्-तत् सर्वं कर्तुं समर्थाय किं वा, यादवेन्द्रत्वेन आत्मेश्वराय, यद् वा, मत्-प्राण-नाथाय इति प्रथमत एवात्मनस् तस्मिन्न् एव भावः सूचितः । यद् वा, ननु दत्ताया दानम् अयुक्तम्, तत्राह&mdash;प्रभवे परमेश्वरायेति तद् अर्पणेन सर्व-दोष-निवृत्त्या युक्तम् एवेति भावः । एवं पितुर् अपराधोऽपि परिहृतः । तद् अर्थम् एवोक्तम्&mdash;सनाभीति । भ्रातृ-शोक-तप्त-चित्ततयाति-व्याकुलत्वेनाभिशापे\ऽधिक-दोषानुदयात्</p>
<p>श्री-रुक्मिण्यादिवद् अप्रार्थनं च तस्याः प्रेम-विशेषेण गाम्भीर्याल्-लज्जाभराद् वा ॥९॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> ननु दत्ताया भयाद् अपि दानम् अयुक्तं तत्राह&mdash;प्रभवे परमेश्वरायेति । वस्तुतस् तस्यैव सर्वम् इति यथा-कथञ्चित्-तद् अर्पणम् एव न्याय्यमन्यार्पणं अन्यायम् एवेति भावः । यद् वा, श्री-कृष्णाद्-भीत्या स्व-रक्षणार्थं दत्तां प्रतिश्रुतां न तु दत्तां पदलाभात् श्री-कृष्णायैवादिशत् । एवं पितुरापराधो\ऽपि परिहृतः तद् अर्थम् एवोक्तं सनाभीति । भ्रातृ-शोक-तप्ततयातिव्याकुलत्वेनोन्मादाद् एवाभिशापो दत्तः । न तु ज्ञान-पूर्वकम् इति भावः । अत्र य उपाजहार अदाच् च यस्मै प्रभवे चादिशत तस्य तच्-छ्री-निकेतेत्यादि-रुक्मिणी-वाक्येनैव अन्वयो ज्ञापितः । यद् वा, य उपजहार सो\ऽदात्तस्मै प्रभवे चादि-शतेत्य् अन्वयः । अत्र श्री-रुक्मिणीवत् साक्षाद्-दास्याद्य् अप्रार्थनं च तासां दास्य-प्रधानात् कान्त-भावाद् अस्यास्तु</p>
<p>सख्य-प्रधानाद्य् उक्तम् एव ॥९॥</p>
<hr>
<p><strong>जीव-गोस्वामी (क्रम-सन्दर्भः) :</strong> ननु दत्ताया भयाद् अपि दानम् अयुक्तं तत्राह&mdash;प्रभवे परमेश्वरायेति । वस्तुतस् तस्यैव सर्वम् इति यथा-कथञ्चित् तद् अर्पणम् एव न्यायमन्यार्पणं त्व् अन्यायं भवेद् इति भावः ॥९-११॥</p>
<hr>
<p><strong>जीव-गोस्वामी (बृहत्-क्रम-सन्दर्भः) :</strong> सत्यभामा वदति-<strong>यो मे</strong> इति । अस्याः केवलं मानोन्नत्य्-आदि-गर्व एव भावः तद्-यथा अपि दत्तां वाग्-<strong>दत्ताम्</strong> अपि <strong>भीतः</strong> पिता माम् अदिशत दत्तवान् भीतत्वे हेतुः प्रभवे समर्थाय उपासन-प्रकटनम् अकृत्वा केवलं प्रकृत-कथा-कथनाद्-गर्वोऽभिव्यक्तः ॥९॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> सनाभेर् भ्रातुर् प्रथमस्य वधेन तप्तं हृद् यस्य <strong>तेन</strong> मे <strong>ततेन</strong> तातेन हेतुना लिप्तम् अभिशापं कलङ्कम् अपमार्ष्टुं परिहर्तुम् ऋक्षराजं जित्वा रत्नं स्यमन्तकम् उपाजहारानीतवान् । अथानन्तरं मत्-पित्रे <strong>रत्नम्</strong> <strong>अदात्</strong>, <strong>तेन</strong> स्वापराधेन भीताः <strong>स मे</strong> पिता प्रभवे यस्मै श्री-कृष्णाय माम् अदिशत ददौ । <strong>दत्ताम्</strong> अन्यस्मै दातुं प्रतिश्रुताम् अपीत्य् अर्थः ॥९॥</p>
<hr>
<p><strong>॥ १०.८३.१० ॥</strong></p>
<p><strong>श्री-जाम्बवत्य् उवाच&mdash;</strong></p>
<p>प्राज्ञाय देह-कृद् अमुं निज-नाथ-दैवं</p>
<p>सीता-पतिं त्रि-नवहान्य् अमुनाभ्ययुध्यत् ।</p>
<p>ज्ञात्वा परीक्षित उपाहरद् अर्हणं मां</p>
<p>पादौ प्रगृह्य मणिनाहम् अमुष्य दासी ॥</p>
<p><strong>श्रीधर-स्वामी (भावार्थ-दीपिका) : देह</strong>-कृत् पिता <strong>अमुं</strong> श्री-कृष्णं <strong>निज</strong>-नाथं स्वामिनं देवम् ईश्वरं <strong>सीता</strong>-<strong>पतिं</strong> प्राज्ञायाविज्ञाय त्रिणवहानि त्रि-नवाहानि, ह्रस्वश् छन्दोऽनुरोधेन । सप्त-विंश<sup id="fnref:88"><a href="#fn:88" class="footnote-ref" role="doc-noteref">88</a></sup>ति-दिनान्य् <strong>अमुनाभ्ययुध्यत्</strong> । परीक्षितः सञ्जाता परीक्षा यस्य स परीक्षितस् तं साक्षात् <strong>सीता</strong>-पतिर् एवासाव् इति <strong>ज्ञात्वा</strong> <strong>पादौ</strong> <strong>प्रगृह्य</strong> मणिना सह माम् अर्हणम् <strong>उपाहरद्</strong> अर्हणतया समर्पितवान् । अहो तर्हि त्वम् अति-श्रेष्ठासि, नेत्य् आह&mdash;अमुष्याहं दासीति ॥१०॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> छन्दो\ऽनुरोधेन छन्दो-लोभेन&mdash;अपि माषं मषं कुर्यात्</p>
<p>छन्दो-भङ्ग न कारयेत् इति शिष्टाचारात् । आर्षो गुण-रूप एकादेशो वा । ज्ञात्वेति न हि प्राकृतो मया योद्धं कल्पो\ऽतो मत्-प्रियार्थं <strong>सीता</strong>-पतिर् एवायं रामायण-युद्धातृप्तं <strong>निज</strong>-युद्धेन <strong>मां</strong> तोषयितुम् आगत इति विज्ञाय इत्य् अर्थः । <strong>अमुष्य</strong> कृष्णस्य ॥१०॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> प्राज्ञायेति&mdash;<strong>अमुं</strong> <strong>सीतापतिं</strong> <strong>प्राज्ञाय</strong> रामोऽयम् इतजानन् पश्चान्**-निज-नाथ-**देवं <strong>ज्ञात्वा</strong> **निज-**नाथो रघुनाथः तस्यापि ईश्वरं, माम् उपाहरत् अमुष्याहं दासीति सर्व-सेवार्हत्वम् ॥१०॥</p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> प्रकर्षेणाज्ञात्वेति अज्ञानस्यातिरेक उक्तः । अन्यथा तादृश-युद्धासम्भवः । **देह-**कृत् साक्षात् पितैवेति ऋक्षत्वेन तद् असम्भावना निरस्ता, देव-पुत्रत्वेन काम-रूपत्वात्। **सीता-**पतिम् इति तद् उद्धारार्थम् एव तस्य सेवाविशेष-लब्ध्या तस्यां सीतायां भक्ति-विशेषाद्-भक्त-वात्सल्याभिप्रायेण वा, आसीत्-तद् अष्टविंशाहम् [भा।पु। १०.५६.२४] इति प्रगुक्तोऽप्यत्र त्रिनवहानि इति एक-दिनस्याल्पत्वेनोपेक्षणात् अभितः सर्वतो-भावेनायुध्यत् । तच्-चोक्तं प्रागेव द्वन्द्व-युद्धं सुतुमुलम् उभयोर् विजिगीषतोः । आयुधाश्म-द्रुमैर् दोर्भिः [भा।पु। १०.५६.२३] इत्य्-आदि । <strong>उपाहरद्</strong> अस्मै प्राकं तैर् व्याख्यातम् ।</p>
<p>यद् वा, परितः कृपया सर्वाङ्गेषु श्री-हस्त-स्पर्शादिनेक्षितो निरीक्षितो\ऽवेक्षितो वा तथा च प्रग् उक्तं अभिमृश्यारविन्दाक्षः पाणिना शङ्करेण तम् इति [भा।पु। १०.५६.३०] । यद् वा, परीक्षा, परिचयो जात-परीक्षः परीक्षितः अकार-प्रश्लेषणापरीक्षितः सन्न्-अभ्य् अयुध्यत् पश्चात् <strong>प्राज्ञाय</strong> प्रकर्षेण आ सम्यक् <strong>ज्ञात्वा</strong> <strong>अर्हणं</strong> च <strong>ज्ञात्वा</strong> [दत्त्वा] अपधार्य अन्यत् समानम् ॥१०॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> प्रकर्षेणाज्ञात्वेति । अज्ञानस्यातिरेक उक्तः । तादृश-युद्ध-प्रवृत्तेः **देह-**कृत् साक्षात्-पितैवेति ऋक्षत्वेन तद् असम्भावना-निरासार्थं देव-पुत्रत्वेन काम-रूपित्वाद् इति भावः । <strong>सीता-पतिं</strong> तस्या उद्धारार्थम् एव तस्य सेवा-विशेष-लब्धा तस्यां भक्ति-विशेषात् भक्त-वात्सल्याभिप्रायाद् वा आसीत् तद् अष्टाविंशाहम् [भा।पु। १०.५६.२४] इति प्राग् उक्ते\ऽप्य् अत्र त्रिन-वाहानि इति समाप्ति-दिनाग्रहाणात् अन्यत्-तैः । यद् वा, परितः कृपया सर्वाङ्गेषु श्री-हस्त-स्पर्शनादिनेक्षितः निरीक्षितः तथा च प्राग् उक्तम्&mdash;</p>
<blockquote>
<p>अभिमृश्यारविन्दाक्षः पाणिना शङ्करेण तम् ॥ [भा।पु। १०.५६.३०] &gt; इति ॥१०॥</p></blockquote>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>जीव-गोस्वामी (बृहत्-क्रम-सन्दर्भः) :</strong> प्राज्ञायेत्य्-आदि । <strong>अमुं</strong> <strong>सीतापतिं</strong> प्रथमतश् च प्रकर्षेण अज्ञाय न <strong>ज्ञात्वा</strong> त्रिनवहानि सप्त-विंशति-दिनान्यमुना अयुध्यत् पश्चात् <strong>देह</strong>-कृत् पिता <strong>निज-नाथ-दैवं</strong> निजानां भक्तानां नाथं च <strong>दैवं</strong> च तं <strong>ज्ञात्वा</strong> माम् अर्हणम् उपाहरत् <strong>अमुष्य</strong> श्री-कृष्णस्यक प्रेयसीत्य् अभिमानं वहामीति भावः ॥१०॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) : देह</strong>-कृत् मत्-पिता <strong>अमुं</strong> <strong>निज</strong>-नाथश् चासौ दैवम् ईश्वरश् च तं <strong>प्राज्ञाय</strong> अविज्ञाय त्रिणवहानि त्रि-नवाहानि, ह्रस्वश् छन्दोऽनुरोधेन । सप्तविंशति-दिनान्य् अमुना सह अभ्ययुद्ध्यत् । ततश् च परीक्षितः सञ्जाता यस्य स <strong>सीता</strong>-पतिर् एवासाव् इति <strong>ज्ञात्वा</strong> <strong>पादौ</strong> <strong>प्रगृह्य</strong> मणिना सह माम् अर्हणम् उपाहरत् । अहो तर्हि त्वं पुरा-वृत्त-कथास्व् अस्माभिः श्रुत-चरी रामावतारोत्पन्ना श्री-रामाय दातुं प्रतिश्रुता तेनैक-पत्नी-व्रत-धरेण तेनैवानेन स्वीकृता, तस्मात् त्वम् अतिश्रेष्ठासीत्य् अतः सलजम् आह&mdash;<strong>अमुष्य</strong> दासीति ॥१०॥</p>
<hr>
<p><strong>॥ १०.८३.११ ॥</strong></p>
<p><strong>श्री-कालिन्द्य् उवाच&mdash;</strong></p>
<p>तपश् चरन्तीम् आज्ञाय स्व-पाद-स्पर्शनाशया ।</p>
<p>सख्योपेत्याग्रहीत् पाणिं योऽहं तद्-गृह-मार्जनी ॥</p>
<p><strong>श्रीधर-स्वामी (भावार्थ-दीपिका) :</strong> सख्या अर्जुनेन । तस्य <strong>गृह</strong>-<strong>मार्जनी</strong> <strong>गृह</strong>-संमार्जन-कर्त्री ॥११॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> यः कृष्णः । **गृह-**मार्जनीति-निज-भक्त्य् अतिशयम् आह ॥११॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> अहं <strong>तद्-गृह-मार्जनी</strong>&ndash;**गृह-**शुश्रूषणपरा चेटीव ॥११॥</p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> सख्या सहोपेत्य । ननु <strong>तपश्</strong> चरणादिना त्वम् एव तस्य योग्या भार्या, नेत्य् आह&mdash;तस्य <strong>गृह-मार्जनी</strong> नीचदासी, न च पत्नीत्वयोग्य इत्य् अर्थः ॥११॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> मामां सख्या अर्जुनेन सहोपेत्य ॥११॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>जीव-गोस्वामी (बृहत्-क्रम-सन्दर्भः) : तपश्</strong>-चरन्तीत्य्-आदि । <strong>तद्-गृह-मार्जनी</strong> सेवान्तर-सम्भावनायोग्यतापि मे नास्तीति भावः दैन्यातिशयः ॥११॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> सख्या अर्जुनेन ॥११॥</p>
<hr>
<p><strong>॥ १०.८३.१२ ॥</strong></p>
<p><strong>श्री-मित्र</strong><sup id="fnref:89"><a href="#fn:89" class="footnote-ref" role="doc-noteref">89</a></sup><strong>विन्दोवाच&mdash;</strong></p>
<p>यो मां स्वयं-वर उपेत्य विजित्य भूपान्</p>
<p>निन्ये श्व-यूथ-गम् इवात्म-बलिं द्विपारिः ।</p>
<p>भ्रा<sup id="fnref:90"><a href="#fn:90" class="footnote-ref" role="doc-noteref">90</a></sup>तॄंश् च मेऽपकुरुतः स्व-पुरं श्रि<sup id="fnref:91"><a href="#fn:91" class="footnote-ref" role="doc-noteref">91</a></sup>यौकस्</p>
<p>तस्यास्तु मेऽनु-भवम् अङ्घ्र्य्-अवनेजनत्वम् ॥</p>
<p><strong>श्रीधर-स्वामी (भावार्थ-दीपिका) :</strong> शुनां <strong>यूथ</strong>-गतं स्व-<strong>बलिं</strong> <strong>द्विपारिः</strong> सिंह इवेति । मे भ्रातुश् चापकुरुतोऽपकारं कुर्वतो <strong>विजित्य</strong> । श्रियौको लक्ष्मी-निवासः । तस्याङ्घ्र्य्-अवनेजनत्वं चरण-क्षालन-कर्तृत्वम् अनुभवं प्रति जन्म मेऽस्तु ॥१२॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> भ्रातॄन् विन्दानुविन्दादीन् । तस्य श्री-निवासस्य ॥१२॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) : तस्यास् तु</strong> <strong>मेऽनुभवम् अङ्घ्र्य्</strong> अवनेजनत्वं चरण-क्षालन-कारि-वारित्वम् अस्तु ॥१२॥</p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> भद्रा-स्थाने मित्रविन्दा ज्ञेयैव । ततश् च विन्दानुविन्दाव् इति भ्रातृद्वये प्राग् उक्ते\ऽपि भ्रातृन् इत्य् अत्र बहुत्वं श्री-भगवद्-विवाह--निषेधे मुख्यतया तौ प्राग् उक्तौ अन्ये च वर्तमाना अपि बहवो\ऽप्राधान्यानोक्ता इति ज्ञेयम् । श्रियौक इति सन्धिर् आर्षः । श्री-रेव तस्या भार्या योग्या, न त्वहम् इति भावः । अतो\ऽङ्घ्र्य् <strong>अवनेजनत्वम्</strong> एव प्रतिजन्म ममास्तु । यद् वा, श्रियौको इति स्व-पुर-विशेषणम् । श्रियो निवास-स्थानम् अपि माम् अयोग्याम् अपि यः कृपया निन्य इत्य् अर्थः ॥१२॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> भद्रा-स्थाने\ऽत्र मित्रविन्दा निर्णीतैव तत्त्ववादि-सम्प्रदाय-पुस्तके\ऽपि तथा दृश्यते ततश् च विन्दानुविन्दाव् इति भ्रातृ-द्वये\ऽपि प्राग् उक्ते भ्रातृ-नित्यत्र बहुत्वं तद् उपलक्षणत्व-प्राप्तेः श्रियौक इति द्वे पदे सन्धिर् आर्षः तत् तु स्व-पुरविशेषणं वा ॥१२॥</p>
<hr>
<p><strong>जीव-गोस्वामी (क्रम-सन्दर्भः) :</strong> भद्रा-स्थाने\ऽत्र मित्रविन्दा ज्ञेया अग्रे च मित्रविन्दा-स्थाने भद्रा लेखकाभ्रमात् प्राग् उक्त-विवाह--प्रस्ताव-विरोधात् तत्त्ववाद-सम्प्रदाय-पुस्तके यथा-युक्तम् एव नामद्वयम् अस्ति ॥१२॥</p>
<hr>
<p><strong>जीव-गोस्वामी (बृहत्-क्रम-सन्दर्भः) : यो</strong> माम् इत्य्-आदि । तस्य <strong>अङ्घ्र्य्</strong> अवनेजनत्व <strong>अङ्घ्र्य्</strong> अवनेजनीभावः अनुभवम् अन्ववतारम् ॥१२॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> शुनां <strong>यूथ</strong>-गतं स्व-<strong>बलिं</strong> <strong>द्विपारिः</strong> सिंह इवेति । मे भ्रातुश् चापकुरुतोऽपकुर्वतो <strong>विजित्य</strong> श्रियौको लक्ष्मी-निवासो यः <strong>स्व</strong>-<strong>पुरं</strong> <strong>मां</strong> <strong>निन्ये</strong> तस्य <strong>अङ्घ्र्य्</strong>-अवनेजनत्वं चरण-क्षालन-कर्तृत्वम् अनुभवं प्रति जन्म मेऽस्तु ॥१२॥</p>
<hr>
<p><strong>॥ १०.८३.१३ ॥</strong></p>
<p><strong>श्री-सत्योवाच&mdash;</strong></p>
<p>सप्तोक्ष<sup id="fnref:92"><a href="#fn:92" class="footnote-ref" role="doc-noteref">92</a></sup>णोऽति-बल-वीर्य-सुतीक्ष्ण-शृङ्गान्</p>
<p>पित्रा कृतान् क्षितिप-वीर्य-परीक्षणाय ।</p>
<p>तान् वीर-दुर्मद-हनस् तरसा निगृह्य</p>
<p>क्रीडन् बबन्ध ह यथा शिशवोऽज-तोकान् ॥</p>
<p><strong>श्रीधर-स्वामी (भावार्थ-दीपिका) :</strong> सप्तोक्ष्णो वृषभान् । बलं च वीर्यं च <strong>सुतीक्ष्ण</strong>-शृङ्गाणि चाति-शयितानि येषां <strong>तान्</strong> मे <strong>पित्रा</strong> <strong>कृतान्</strong> संपादितान् बलीयसे मां दातुं क्षिति-पानां वीर्यस्य बलस्य <strong>परीक्षणाय</strong> <strong>तान्</strong> अति-प्रसिद्धान् वीराणां दुर्मदं घ्नन्ति ये तांस् <strong>तरसा</strong> शीघ्रम् एव <strong>निगृह्य</strong> दमयित्वा <strong>क्रीडन्न्</strong> अनायासेनैव <strong>बबन्ध</strong> । अज-<strong>तोकान्</strong> अजापत्यानि ॥१३॥</p>
<hr>
<p><strong>वंशीधरः (भावार्थ-दीपिका-प्रकाशः) : तान्</strong> उक्ष्णः ॥१३॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> । इयं तावद् एवं करोति-तान् <strong>वीर-दुर्मद-हनस् तरसा</strong> <strong>निगृह्य</strong> अजतोकानित्य्-आदिना क्रीडान्न् इत्य् एक-वचनात् एकत्र बन्ध आत्मानं सप्तधा कृत्वा, शिशव इति बहु-वचनान्तेन दृष्टान्तेन शिशूनां स्वभाव-प्रदर्शनम् एव । तद्-दास्यमस् तु मे दास्यं दासीकर्म ॥१३-१४॥</p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> बलादीनां यथोत्तरम् अनिग्राह्यता-हेतुत्वे श्रैष्ठ्यम्, **क्षितिपवीर्य-**परीक्षणायेति श्री-भगवत्-प्राप्त्य् अर्थम् एव तद् इति पूर्वम् उक्तम् एव हे स्फुटम्, सर्वेषां साक्षाद् एव इत्य् अर्थः । क्रीडया बन्धने दृष्टान्तः-यथेति । शिशव इति बहुत्वम् आत्मानं सप्तधा कृत्वा [भा।पु। १०.५८.४५] इति पूर्वोक्तानुसारेण तद्-दृष्ट-श्री-भगवद्-रूप-सप्तकाभिप्रायेण किं वा, सर्वेषाम् एव शिशूनां तादृश-स्वभाव-विवक्षया । श्री-रुक्मिण्याः श्री-मित्रविदायाश् च स्वयंवरे राज-वर्गजयेन हरणाद्-**वीर्य-**शुल्कत्वे\ऽप्य् अत्र विशेषेण तद् उक्तिः श्री-भगवता तथा तत्-पितृ-कृतनिर् बन्ध-परिपालनात् अतो दास्यादि-युक्ततयापि नाहं गृहेश्वरी किन्तु दास्येव नित्यं पादसेवाम् एवेच्छामीत्य् आह&mdash;तद् इति ॥१३-१४॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> उक्षणः उक्ष्णः <strong>क्षितिप-वीर्य</strong>-परीक्षणायेति श्री-भगवत्-प्राप्त्य् अर्थम् एव तद् इति पूर्वम् एवोक्तम् । ह स्फुटम् । सर्वेषां साक्षाद् एव इत्य् अर्थः । क्रीडया बन्धने दृष्टान्तः यथेति । शिशव इति बहुत्वम् आत्मानं सप्तधा कृत्वेति [१०.५८.४५] पूर्वोक्तानुसारेण अजतोकान् छागापत्यानि ॥१३॥</p>
<hr>
<p><strong>जीव-गोस्वामी (क्रम-सन्दर्भः) :</strong> क्षिति-पानाम् अन्येषां श्री-कृष्णस्य च वीर्यस्य <strong>परीक्षणाय</strong> तारतम्य-ज्ञापनाय ॥१३-१४॥</p>
<hr>
<p><strong>जीव-गोस्वामी (बृहत्-क्रम-सन्दर्भः) :</strong> सप्तोक्षणेत्य्-आदि । <strong>क्रीडन्न्</strong> इत्य् एवकवचनोपादानेनैक एव <strong>बबन्ध</strong> इत्य् अर्थः । बद्ध्वात्मानं सप्तधा कृत्त्वा शिशव इति बहु-वचनान्तेन दृष्टन्तेन शिशूनां स्वभावो दर्शितः ॥१३॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> सप्त उक्ष्णो वृषभान् मे <strong>पित्रा</strong> <strong>कृतान्</strong> बलीयसे वराय मां दातुं सम्पादितान् इत्य् अर्थः । वीर्याणां दुर्मदं घ्नन्तीति तान् <strong>निगृह्य</strong> दमयित्वा <strong>क्रीडन्न्</strong> अनायासेनैव अज-<strong>तोकान्</strong> छाग-बालकान् ॥१३॥</p>
<hr>
<p><strong>॥ १०.८३.१४ ॥</strong></p>
<p>य इत्थं वीर्य-शुल्कां मां दासीभिश् चतुर्-अङ्गिणीम् ।</p>
<p>पथि निर्जित्य राजन्यान् निन्ये तद्-दास्यम् अस्तु मे ॥</p>
<p><strong>श्रीधर-स्वामी (भावार्थ-दीपिका) :</strong> वीर्यम् एव शुल्कं देयं यस्यास् ताम् । दासीभिः सह चतुर्-अङ्गिणीं गजाश्वादि-सेना-युक्तां पुरं निन्ये ॥१४॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> यः कृष्णः ॥१४॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>जीव-गोस्वामी (लघु-वैष्णव-तोषणी) : वीर्य-शुल्काम्</strong> इति । श्री-भगवता तथा तत्-पितृ-कृत-निबन्ध-परिपालनात् ॥१४॥</p>
<hr>
<p><strong>सनातन-गोस्वामी (बृहद्-वैष्णव-तोषणी), जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>जीव-गोस्वामी (बृहत्-क्रम-सन्दर्भः) : य इत्थम्</strong> इत्य्-आदिना परेणान्वयः । तद्-दास्यं दासी-भावः ॥१४॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> वीर्यम् एव शुल्कं देयं यस्यास् तां <strong>मां</strong> दासीभिः सहितां <strong>चतुर्</strong>-अङ्ग-सेना-सहितां स्व-पुरं निन्ये ॥१४॥</p>
<hr>
<p><strong>॥ १०.८३.१५ ॥</strong></p>
<p><strong>श्री-भ</strong><sup id="fnref:93"><a href="#fn:93" class="footnote-ref" role="doc-noteref">93</a></sup><strong>द्रोवाच&mdash;</strong></p>
<p>पिता मे मातुलेयाय स्वयम् आहूय दत्तवान् ।</p>
<p>कृष्णे कृ<sup id="fnref:94"><a href="#fn:94" class="footnote-ref" role="doc-noteref">94</a></sup>ष्णाय तच्-चित्ताम् अक्षौहिण्या सखी-जनैः ॥</p>
<p><strong>श्रीधर-स्वामी (भावार्थ-दीपिका) :</strong> हे <strong>कृष्णे</strong> हे द्रौपदि । तस्मिन्न् एव चित्तं यस्यास् तां माम् <strong>अक्षौहिण्या</strong> सेनया सह । <strong>सखी</strong>-जनैश् च सह ॥१५॥</p>
<hr>
<p><strong>वंशीधरः (भावार्थ-दीपिका-प्रकाशः) : पिता</strong> धृष्टकेतुः । मातुलस्य वसुदेवस्य पुत्राय । तस्मिन् <strong>कृष्णे</strong> ॥१५॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) : कृष्णे</strong> द्रौपदि! <strong>कृष्णाय</strong> भवन्-मित्राय, अस्य मे पादसं-स्पर्शः पाद-सम्वाहनम् ॥१५-१६॥</p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> मित्रविन्दा-स्तानेऽत्र भद्रा ज्ञेयैव । ततश् च कैकेयीं भ्रातृभिर् दत्ताम् [भा।पु। १०.५८.५६] इति प्राग् उक्ते\ऽप्य् अत्र <strong>पिता</strong> <strong>दत्तवान्</strong> इति ज्येष्ठ-भ्रातृभिः सह पितुर् भेदात् किं वा, आदौ-भ्रातृभिः प्रतिश्रुतां पश्चात् सर्व-सम्मत्या पिताप्यदात् । <strong>स्वयम् आहूय</strong> दाने हेतुः&mdash;तच् चित्तेति कृष्ण-चित्ता । तत्रैव हेतुः&mdash;<strong>कृष्णाय</strong> सर्व-चित्ताकर्षकायेति । हे <strong>कृष्णे</strong> इति कन्येच्छया पित्रा स्वयं दानेनान्याभ्यः सर्वाभ्यो विशेष-बोधनार्थम् ॥१५॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> मित्रविन्दा-स्थाने\ऽत्र भद्रापि निर्णीतैव ततश् च कैकेयीं भ्रातृभिर् दत्तां प्राग् उक्ते\ऽप्य् अत्र <strong>पिता</strong> <strong>दत्तवान्</strong> इति भ्रातृभिः प्रतिश्रुतां सर्व-सम्मत्या पिताहूयादाद् इत्य् अभिप्रायेण <strong>स्वयम् आहूय</strong> दाने हेतुः तच्-चिताम् इति तत्रैव हेतुः कृष्णायेति सर्व-चित्ताकर्षकत्वेन तत्-सञ्ज्ञायेत्य् अभिप्राय-व्यञ्जनाय । तथापि तत्-साक्षात्-पत्युर्-नाम-ग्रहणं तत्र स्मारितेन स्व-भागधेयेन तासां परमोन्माद-प्रायत्वं बोधयति । येनेदम् असङ्कोचाद्-वदन्तीति अथवा गुर्वादिनाम् अग्रहणं लोकेष्व् एव दोषाय केवल-नाम्नस् तुच्छत्वाद् अनादरापत्तेः । श्री-भगवति तु गुणायैव महा-महिम-सूचकत्वात् । परमादरापत्तेः यस्य नाम महद्-यशः [श्रीश्वे। ४.१९] इति श्रुतेः ॥१५॥</p>
<hr>
<p><strong>जीव-गोस्वामी (क्रम-सन्दर्भः) :</strong> कृष्णायेति साक्षात्-पत्युर् नाम-ग्रहणे तात्पर्यम् इदं गुर्वादिनाम् अग्रहणे लोकेष्व् एव दोषाय केवल-नाम्नस् तुच्छत्वाद् अनादरापत्तेः । श्री-भगवति तु गुणायैव महा-महिम-सूचकत्वात् परमादरापत्तेः यस्य नाम महद्-यशः [तै।उ। ३.१.१९] इति श्रुतेः ॥१५॥</p>
<hr>
<p><strong>जीव-गोस्वामी (बृहत्-क्रम-सन्दर्भः) : पिता</strong> <strong>मे</strong> इत्य्-आदि-द्वाभ्याम् । अद्य पाद-सस्पर्शः पाद-संवाहनम् ॥१५-१६॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> मातृ-पुत्राय <strong>कृष्णाय</strong> । <strong>कृष्णे</strong> हे द्रौपदि ! ॥१५॥</p>
<hr>
<p><strong>॥ १०.८३.१६ ॥</strong></p>
<p>अस्य मे पाद-संस्पर्शो भवेज् जन्मनि जन्मनि ।</p>
<p>कर्मभिर् भ्राम्यमाणाया येन तच् छ्रेय आत्मनः ॥</p>
<p><strong>श्रीधर-स्वामी (भावार्थ-दीपिका) : येन</strong> <strong>पाद</strong>-संस्पर्शेनात्मनो <strong>मे</strong> तत् कैवल्याख्यं श्रेयो भवेत् सः । यद् वा, <strong>येन</strong> कारणेनात्मनो जीवस्य <strong>तच्</strong> <strong>छ्रेय</strong>ः स एव पुरुषार्थ इति ॥१६॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> तीर्थस् तु तस्येति पपाठ । तत् प्रसिद्धम् । स **पाद-**स्पर्शः । न हि सर्व-कल्याण-हेतुर् एकस्य सम्भवतीत्य् अरुच्याह&mdash;यद्-वेति । स एव <strong>पाद</strong>-स्पर्श एव । अद्यापि यत्-पद-रजः स्मृति-मृग्यम् एव इत्य् उक्तेः ॥१६॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> अतोऽस्यैव पादयोः सम्यक् संवाहनादिना स्पर्शः <strong>कर्मभिर् भ्राम्यमाणाया</strong> इतस् ततो जन्यमानाया अपि यद् वा, भ्राम्यमाणायाः सत्या <strong>मे</strong> मम <strong>जन्मनि</strong> <strong>जन्मनि</strong> भवेद् भवतु । श्री-वैकुण्ठ-लोको\ऽपि नापेक्षितः । तत्र हेतुम् आह&mdash;<strong>येन</strong> यत इत्य् अर्थः । तद् इति श्रेयसो विशेषणत्वान्न् अपुंसकत्वं स <strong>पाद</strong>-स्पर्श एवात्मनो <strong>मे</strong> श्रेय इति ॥१६॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> अतो\ऽस्यैव पादयोः सम्यक् संवाहनादिना स्पर्शः <strong>कर्मभिर्</strong> भ्राम्यमाणायाः सत्या <strong>मे</strong> मम <strong>जन्मनि</strong> <strong>जन्मनि</strong> भवेत् भवतु इति नर-लीलया सर्वम् अन्य-पुरुषार्थ-वर्गम् अनादृत्य तत्र हेतुः तद् इति ॥१६॥</p>
<hr>
<p><strong>जीव-गोस्वामी (क्रम-सन्दर्भः) : कर्मभिर्</strong> भ्राम्यमाणायेति नर-लीला-वशेन ॥१६-२८॥</p>
<hr>
<p><strong>जीव-गोस्वामी (बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) : कर्मभिर्</strong> इति नर-लीलतया स्व-दैन्योक्तिः । तत् प्रसिद्धं श्रेयः ॥१६॥</p>
<hr>
<p><strong>॥ १०.८३.१७ ॥</strong></p>
<p><strong>श्री-लक्ष्मणोवाच&mdash;</strong></p>
<p>ममापि राज्ञ्य् अच्युत-जन्म-कर्म</p>
<p>श्रुत्वा मुहुर् नारद-गीतम् आस ह ।</p>
<p>चित्तं मुकुन्दे किल पद्म-हस्तया</p>
<p>वृतः सुसम्मृश्य विहाय लोक-पान् ॥</p>
<p><strong>श्रीधर-स्वामी (भावार्थ-दीपिका) :</strong> राज्ञि ! हे द्रौपदि ! यथा मित्रविन्दायास् तथैव <strong>ममापि</strong> चित्तं मुकुन्द-विषयम् आसीत् । सुसंमृश्य सु-विचार्य <strong>पद्म</strong>-<strong>हस्तया</strong> श्रिया <strong>वृतः</strong> <strong>किल</strong>, अतोऽपि मम चित्तं श्री-<strong>मुकुन्दे</strong> आसेति ॥१७॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> अतः लक्ष्मी-वरणाद् एव ॥१७॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> ममापीति&mdash;अपि-शब्दकरणं सर्वासां सामान्य-कथने विशेष-कथनार्थम् ॥१७॥</p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> एवं ज्येष्ठानां सप्तानाम् उत्तर-समाप्ताववकाशं प्राप्यासङ्कोचेन निज-विवाह--वृत्तं विस्तार्याह&mdash;ममेति । अच्युतस्य सर्वैश्वर्य-परिपूर्णस्य <strong>जन्म</strong> तथा रौदेवक्यामाविर्भावम्, <strong>कर्म</strong> च गोकुल-क्रीडादिकम्, च-काराद्-रूपादिकं च । यद् वा, <strong>मुकुन्दे</strong> रूप-गुणादिना परमानन्द-प्रद इति रूपदिकम् अपि सूचितम् एव ।</p>
<p>ननु मातुलेयत्वेन निकटत्वात्-तस्य जन्मादिज्ञाने श्री-भद्रायास् तच्-चित्तता घटेतैव, त्वया तु कथं श्रुतम् इत्य् अपेक्षायाम् आह&mdash;नारदेति । <strong>मुहुर्</strong> इत्य् अस्योभयतो\ऽप्य् अन्वयः । <strong>ह</strong> हर्षे, हे राज्ञीति-एतच् च घटेतैवेति । त्वया महा-राज-महिषीत्वेन बुध्यत एवेति भावः ।</p>
<p>ननु बहु-वल्लभे\ऽस्मिश् चित्तम् अयुक्तम्, सत्यम् । विचोण तन्-मात्रैक-गतित्वादित्य् आशयेन, तत्रात्मनो विचारम् आह&mdash;किलेति **पद्म-**हस्तयेति दैदग्ध्यादिकं ध्वनितम् । तच् च सु-शब्देन च समर्पितम् एव, अत एव <strong>लोकपान्</strong> श्री-ब्रह्म-रुद्रादीन्, विशेषेण दृक्-पादाद्य् अकरणेनापि, किं वा, विदूरत एव हित्वा वृतो मुकुन्द एव, अतो <strong>ममापि</strong> तादृश-विचारेण तस्मिन्न् एव चित्तम् अभूद् इति भावः ।</p>
<p>यद् वा, मम चित्तं मुकुन्द <strong>आस</strong>, अतः सुसंमृश्य चित्तावतरणेन तम् एव निश्चित्य विलासेन <strong>पद्म-हस्तया</strong> <strong>लोकपान्</strong> महा-भूपतीन् <strong>विहाय</strong> मयासौ वृत इति प्रथमं सङ्केपेणोक्तिः, पश्चाद्-विस्तरेण भविष्यति ॥१७॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> इति सर्वोपरि परमानन्द-मयम् अपि निज-भागधेय-विशेष-कथनं ताभिर् लज्जया सङ्क्षिप्तं मन्वाना तत्र च श्री-द्रौपदीं निज-विवाहोद्यमं प्रकृष्टम् इव मन्वानां तर्कयन्ती तद्-द्वयम् अपि परम-तन्-मदेन सहमाना तासां ज्येष्ठानां सप्तानाम् उत्तर-समाप्ताववकाशं प्राप्य सङ्कोचेन निज-विवाह--वृत्तं विस्तार्याह&mdash;ममेति । अच्युतस्य सर्वैश्वर्य-परिपूर्णस्य <strong>जन्म</strong> श्री-देवक्यां तादृशम् आविर्भावं <strong>कर्म</strong> च श्री-गोकुल-क्रीडादिकं चाकार-द्रूपादिकं च ननु, मातुलेयत्वेन निकटत्वात्-तस्य जामादि-ज्ञानेन भद्रायास् तच्-चित्ता घटेतैव त्वया तु कथं श्रुतम् इत्य् अपेक्षायाम् आह&mdash;नारदेति <strong>मुहुर्</strong> इत्य् अस्योभयतो\ऽप्य् अन्वयः । <strong>ह</strong> हर्षे ।</p>
<p>ननु बहुवल्लभे\ऽस्मिंश् चित्तम् अयुक्तं सत्यं विचारेण तन्-मात्रैक-गतित्वादित्य् आशयेन तत्रात्मनो विचारम् आह&mdash;किलेति । **पद्म-**हस्तयेति वैदग्ध्यादिकं ध्वनितं तच् च सुशब्देन सं-शब्देन च समर्थितम् अपि अत एव <strong>लोक-पान्</strong> श्री-ब्रह्म-रुद्रादीन् विशेषेण दृक्-पाताद्य् अकरणेनापि किं वा, विदूर एव हित्वा वृतो मुकुन्द एव क्षीरोद-मथने अतो <strong>ममापि</strong> तादृश-विचारेण तस्मिन्न्न् एव चित्तम् अभूद् इति भावः । यद् वा, मम चित्तं <strong>मुकुन्दे</strong> <strong>आस</strong> अतः <strong>सुसम्मृश्य</strong> चित्तावतरणेन तम् एव निश्चित्य विलासेन <strong>पद्म-हस्तया</strong> <strong>लोक-पान्</strong> महा-भूपतीन् <strong>विहाय</strong> मयासौ <strong>वृतः</strong> एवम् अपि श्लेषेण तद्-दृष्टान्तत्वं ध्वनितम् इति प्रथमं सङ्क्षेपेणोक्तिः पश्चाद्-विस्तरेण भविष्यति । मतं निश्चयम् ॥१७-१८॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>जीव-गोस्वामी (बृहत्-क्रम-सन्दर्भः) :</strong> लक्ष्मणा परिपाट्यानुपूर्येण कथयति-ममापीत्य्-आदि । अपि-शब्दः सविशेष-कथनार्थं मया तु स्वयम् एवासौ <strong>वृतः</strong> हे रज्ञि द्रौपदि! तत्-प्रकारमानुपूर्वेण शृण्व् इति भावः ॥१७-१८॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> हे राज्ञि ! हे द्रौपदि ! <strong>मुकुन्दे</strong> चित्तम् <strong>आस</strong> आसीत् । अतः <strong>पद्म</strong>-<strong>हस्तया</strong> मया <strong>लोक</strong>-पालान् अपि <strong>विहाय</strong> मुकुन्द एव <strong>वृतः</strong> ॥१७-१८॥</p>
<hr>
<p><strong>॥ १०.८३.१८ ॥</strong></p>
<p>ज्ञात्वा मम मतं साध्वि पिता दुहितृ-वत्सलः ।</p>
<p>बृहत्सेन इति ख्यातस् तत्रोपायम् अचीकरत् ॥</p>
<p><strong>श्रीधर-स्वामी (भावार्थ-दीपिका) :</strong> तत्र श्री-कृष्ण-प्राप्ताव् उपायम् अचीकरत् कारयाम् आस ॥१८॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> कृष्णं विना नान्यं वृणोमीति <strong>मम</strong> मतम् ॥१८॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा), जीव-गोस्वामी (लघु-वैष्णव-तोषणी) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> मतम् इच्छामित्य् अर्थः । हे साध्वीति त्वादृशीनां साध्वीनाम् ईदृशीच्छ</p>
<p>स्याद् एवेति, यद् वा, साध्वीत्वेन त्वयि त्वत्-पिता यथा वत्सलस् तथा ममापीति भावः । अतो\ऽचीकरत् ॥१८॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः), विश्वनाथ-चक्रवर्ती (सारार्थ-दर्शिणी) :</strong> <em>न व्याख्यातम्।</em></p>
<hr>
<p><strong>॥ १०.८३.१९-२० ॥</strong></p>
<p>यथा स्वयं-वरे राज्ञि मत्स्यः पार्थेप्सया कृतः ।</p>
<p>अयं तु बहिर् आच्छन्नो दृश्यते स जले परम् ॥</p>
<p>श्रुत्वैतत् सर्वतो भू-पा आययुर् मत्-पितुः पुरम् ।</p>
<p>सर्वास्त्र-शस्त्र-तत्त्व-ज्ञाः सोपाध्यायाः भू-पा ॥</p>
<p><strong>श्रीधर-स्वामी (भावार्थ-दीपिका) : यथा</strong> <strong>राज्ञि</strong> तव <strong>स्वयंवरे</strong> पार्थस्येप्सया आप्तुम् इच्छया कृतस् तथा मत्स्यं कारितवान् । पाठान्तरे पार्थस्येषुणापाकृतः । तर्हीमम् अप्य् अर्जुन एव किं नाविध्यत् तत्राह&mdash;<strong>अयं</strong> त्व् इति । <strong>स</strong> मत्स्यो <strong>बहिर्</strong> एवाच्छन्नो नान्तरतः स्तम्भ-लग्नयोर् ध्व-दृष्ट्या संल्लक्ष्यते, <strong>अयं</strong> <strong>तु</strong> न तथा, किन्तु स्तम्भ-मूले निहित-कलश-<strong>जले</strong> केवलं दृश्यतेऽतो दृष्टिर् अधस्ताद् उपरि च लक्ष्यम् इति श्री-कृष्ण-व्यतिरेकेण न कस्यापि भेद्य इति भावः ॥१९-२०॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> पाठान्तरे पार्थेष्व् अपाकृत इति पाठे\ऽपाकृतश् चालितः पार्थो यतो\ऽसृजद्-वाणं नाच्छिनत् पस्पृशे <strong>परम्</strong> इति वक्ष्यमाणत्वात् । <strong>स</strong> मत्स्यस् तव स्वयंवर-<strong>मत्स्यः</strong> । <strong>अयं</strong> यो <strong>मत्-स्वयंवरे</strong> कृतो दीघस्थूण-शिखरे\ऽवलम्बितः <strong>बहिर्</strong> आच्छन्नः काच-करण्डिकादिनाच्छादितः । यतो जल एव दृश्यते\ऽतो हेतोः । इति भाव इति अलक्ष्य-लभ्य-भेदने तु पार्थो\ऽपि शक्त एव तथापि लक्ष्मणाया लक्ष्म्यंशत्वेन कृष्णं विनान्यस्य प्राप्तुम् अयोग्यत्वात्-ततो न बिभिदे\ऽतो भगवान् एव समर्थ इति तात्पर्यम् ॥१९॥</p>
<p>एतन्-मत्स्य-स्वयंवरम् ॥२०॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> हे <strong>राज्ञि</strong>! <strong>यथा</strong> तव स्वयम्वरे <strong>पार्थेप्सया</strong> <strong>मत्स्यः</strong> <strong>कृतः</strong>, तथा ममापि कृतेप्सया पित्रा कृत इत्य् अर्थः । किन्त्वियान् विशेषः&mdash;<strong>स तु</strong> <strong>बहिर् दृश्यते</strong>, अयन्तु आच्छन्नः सन् <strong>जले</strong> परं केवलं दृश्यत इति भावः ॥१९॥</p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> उपायम् एवाह&mdash;यथेति यादृशः कृतस् तत्-पित्रा, तादृशः कृतो **मत्-**पित्रापीत्य् अर्थः । पाठान्तरे\ऽपि <strong>स</strong> एवार्थः । किन्तु <strong>अयं</strong> ततो\ऽपि महाविषम इत्य् आह&mdash;</p>
<p>अयस्त्विति । धनुश् च सशरं गुरुतरं तद्-वेधार्थं निर्माय नयस्तम् अस्तीति ज्ञेयम् । अन्यत् तैर् व्याख्यातम् ।</p>
<p>यद् वा, <strong>अयं</strong> त्वत्-पित्रा <strong>कृतः</strong>, <strong>आच्छन्नो</strong> दुर्ज्ञेयो\ऽपि जलाद्बहिः स्तम्भोपरि <strong>दृश्यते</strong>, <strong>स</strong> **मत्-**पित्रा <strong>कृतः</strong>, जलान्तर् एव <strong>दृश्यते</strong>, न <strong>बहिर्</strong> इति । अन्यत् समानम् ॥१९॥</p>
<p>सर्वतः सर्व-देशेभ्यः, सोपाध्याया धनुर् विद्या-गुरुभिः सहिताः-तद् उपायस्य दुर्वितर्क्यत्वात् ॥२०॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> उपायम् एवाह&mdash;यथेति । यादृशः कृतस् त्वत्-पित्रा तादृशः कृतो <strong>मत्</strong>-पित्रापीत्य् अर्थः । पार्थेषुणापाकृत इति पाठे <strong>यथा</strong> पार्थेषुणा तथा <strong>कृतः</strong> तथा श्री-भगवदिषुण इत्य् अर्थः । यद्यपि स्तम्भ-मूलत एवोर्ध्व-दृष्ट्या दृश्यो\ऽसौ ततो दृष्ट्वापि दूरत एवावरणं भित्वा तन्-मात्रम् एव छेत्तव्यम् इति समयेन पश्चाद्-भ्राम्यत्तद् अनुसन्धानस्य दुष्करत्वात्-त्वत्-पितृकृतो\ऽपि दुर्वेध एव तथाप्य् <strong>अयं</strong> **मत्-**पितृकृतस् ततो\ऽपि दुर्वेध इत्य् आह&mdash;<strong>अयं</strong> त्विति । सजले जल-परिपूर्ण-परिखामण्डले जल-गर्त-मध्यस्थस्य स्तम्भ-मूलस्यागम्यत्वेन साक्षाद् अदर्शनात् बिम्ब-दर्शन-मात्रेण पूर्वम् अपि तद्-अवस्थिति-प्रदेशानिश्चयाद् इति भावः ॥१९॥</p>
<p>एतद् आश्चर्यं लोभनं च ॥२०॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>जीव-गोस्वामी (बृहत्-क्रम-सन्दर्भः) : यथा</strong> <strong>स्वयंवरे</strong> राज्ञीति पुना राज्ञीति सम्बोधनान्तरं हर्षोत्कर्षद्योतकं <strong>यथा</strong> तव <strong>स्वयंवरे</strong> तव पित्रा पार्थेच्छया <strong>मत्स्यः</strong> <strong>कृतः</strong> तथा **मत्-**पित्रापि मम कृष्णे किन्त्वियान् विशेषः स तु बहिर्दृश्यते अयं तु आच्छन्नं परं केवलं <strong>जले</strong> दृश्यत इति भावः ॥१९-२७॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) : पार्थेप्सया</strong> अर्जुन-प्राप्तीच्छया <strong>कृतः</strong> । पार्थेष्व् अपाकृत इति पाठे पार्थस्य इषुणा अपाकृतः विद्धः । तर्हीमम् अप्य् अर्जुन एव किं नाविद्ध्यद् अतो विशेषम् आह&mdash;<strong>अयं</strong> <strong>तु</strong> <strong>परम्</strong>अ-चञ्चलो <strong>मत्स्यः</strong> सजले स्तम्भ-मूल-गत-जल-सहित-कलसे परं केवलं <strong>दृश्यते</strong> न तूर्ध्वम् इत्य् अन्वयः । अतो दृष्टिर् अधस्ताद् उपरि तु लक्ष्यम् इति कृष्ण-व्यतिरेकेण न कस्यापि भेद्य इति भावः । तेन त्वत्-पितृ-कृतो <strong>मत्स्यः</strong> खलु बहिर् आच्छन्नोऽपि स्तम्भ-संलग्नया ऊर्ध्व-दृष्ट्या संलक्ष्यत एवेति तद्-अनुसन्धान-चतुरेणार्जुनेन । स बिद्धः एवेति भावः ॥१९-२०॥</p>
<hr>
<p><strong>॥ १०.८३.२१ ॥</strong></p>
<p>पित्रा सम्पूजिताः सर्वे यथा-वीर्यं यथा-वयः ।</p>
<p>आददुः स-शरं चापं वेद्धुं पर्षदि मद्-धियः ॥</p>
<p><strong>श्रीधर-स्वामी (भावार्थ-दीपिका) :</strong> मत्स्यं वेद्धुम् । <strong>पर्षदि</strong> संसदि । <strong>मद्</strong>-धियो मय्य् एव धीर् येषाम् इति अन्य-चित्ता न <strong>वेद्धुं</strong> शक्ता इति भवः ॥२१॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> मत्स्यम् इति शेषः । सदसि सत्-पर्षदौ च इति कोशात् । इति भाव इति-मत्स्य-वेधने चित्ताभावात्-तद्**-वेद्धुं** नाशकन्न् इति तात्पर्यम् ॥२१॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> सम्यक् पूजिताः, सं-शब्दादर्थम् एवाह&mdash;यथेति । वीर्य-वयो\ऽनुसारेणैव इत्य् अर्थः । इति सर्वेषाम् एव सन्तोषः सूचितः <strong>पर्षदि</strong> वेद्धुम् इति प्रगल्भता **मद्-**धिय इति वेधे प्रयत्न-परतोक्ता । यद् वा, <strong>पर्षदि</strong> <strong>मद्</strong>-धिय इति अतो धृष्टा न ते <strong>मद्</strong>-योग्या इति भावः ॥२१॥</p>
<hr>
<p><strong>जीव-गोस्वामी (लघु-वैष्णव-तोषणी) : चापं</strong> तद्-विशेष मत्-पित्रैव तत्र स्थापितम् इति भावः । <strong>पर्षदि</strong> वेद्धम् इति प्रगल्भता । **मद्-**धिय इति वेधे प्रयत्न-परतोक्ता तथापि ॥२१॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) : पर्षदि</strong> सभायां <strong>मद्</strong>-धियो मयि धीः प्राप्त्य्-आशा येषां ते ॥२१॥</p>
<hr>
<p><strong>॥ १०.८३.२२ ॥</strong></p>
<p>आदाय व्यसृजन् केचित् सज्यं कर्तुम् अनीश्वराः ।</p>
<p>आ-कोष्ठं ज्यां समुत्कृष्य पेतुर् एकेऽमुनाहताः ॥</p>
<p><strong>श्रीधर-स्वामी (भावार्थ-दीपिका) :</strong> तद् एवाह&mdash;आदायेति । अमुना चापेन ॥२२॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> तद् एवान्य-चित्तत्वम् एव ॥२२॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> केचिद् अल्पबला आदायैव सद्यो <strong>व्यसृजन्</strong>, चापं तत्यजुः । यतो\ऽनीश्वराः सामर्थ्य-रहिताः । एके बलिनः, आकोटि चामस्य एकस्यां कोट्यं ज्यामादौ निधाय पश्चाद् अन्यस्यां योजयितुं तत्-पर्यन्तं समाकृष्य स्थिता अमुना हताः । ज्यायोजनाशक्त्योच्-चलितेन चापेनैव प्रहता इत्य् अर्थः ॥२२॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> एके बलिनः आकोटि चापस्यैकस्याङ्कोटौ ज्यामादौ निधाय पश्चाद् अन्यस्यां योजयितुं तत्-पर्यन्तं समाकृष्य स्थिता अमुना हताः ज्यायोजनाशक्त्योच्-चलितेन चापेनैव हता इत्य् अर्थः ॥२२॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> आकोटि चापस्याग्र-पर्यान्तं <strong>ज्यां</strong> समुत्कृष्यापि तत्र निधातुम् अशक्ता अमुना चापेनैव हताः ॥२२॥</p>
<hr>
<p><strong>॥ १०.८३.२३ ॥</strong></p>
<p>सज्यं कृत्वापरे वीरा मागधाम्बष्ठ-चेदिपाः ।</p>
<p>भीमो दुर्योधनः कर्णो नाविदंस् तद्-अवस्थितिम् ॥</p>
<p><strong>श्रीधर-स्वामी (भावार्थ-दीपिका) :</strong> नाविन्दंस् <strong>तद्</strong>-<strong>अवस्थितिम्</strong> इति मागधादीनां क्रिया-शक्तिर् एव न तु लक्ष्याभिज्ञतेत्य् अर्थः ॥२३॥</p>
<hr>
<p><strong>वंशीधरः (भावार्थ-दीपिका-प्रकाशः) : सज्यं</strong> सगुणम् । <strong>तद्</strong> अवस्थितिं मत्स्यावस्थितम् । इत्य् अर्थ इति&mdash;</p>
<p>क्रिया-शक्तिश्-शस्त्र-चालनादि-सामर्थ्यं दैहिक-बलवत्त्वेन भवेद् अपि तु लक्ष्याभिज्ञत्वं गुरु-प्रसादाभ्यास-लभ्यम् एवेति भावः ॥२३॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> वीराः सामर्थ्य-विशेषवन्त इत्य् अर्थः । अम्बष्ठो\ऽम्बष्ठदेशाधिपः, चेदिपः शिशुपालः ॥२३॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> अम्बष्ठः अम्बष्ठ-देशाधिपः ॥२३॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> अम्बष्ठोऽम्बष्ठ-देशाधिपतिः । <strong>तद्</strong>-अवस्थितिं नाविदन्न् इति मागधादीनां क्रिया-शक्तिर् एव, न तु लक्ष्याभिज्ञतेति भावः ॥२३॥</p>
<hr>
<p><strong>॥ १०.८३.२४-२५ ॥</strong></p>
<p>मत्स्याभासं जले वीक्ष्य ज्ञात्वा च तद्-अवस्थितिम् ।</p>
<p>पार्थो यत्तोऽसृजद् बाणं नाच्छिनत् पस्पृशे परम् ॥</p>
<p>राजन्येषु निवृत्तेषु भग्नमानेषु मानिषु ।</p>
<p>भगवान् धनुर् आदाय सज्यं कृत्वाथ लीलया ॥</p>
<p><strong>श्रीधर-स्वामी (भावार्थ-दीपिका) :</strong> यत्तो यत्नवान् । असृजन् मुमोच । स बाणो मत्स्यं <strong>नाच्छिनत्</strong>, परं केवलं पस्पर्श । ज्ञानवान् अप्य् अर्जुनो बलेनापूर्ण इत्य् अर्थः ॥२४-२५॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> मत्स्यस्याभासं प्रतिबिम्बं पस्पृश इत्य् आर्षत्वात् तम् । इत्य् अर्थ इति-छेदनस्य पूर्ण-बलसाध्यत्वेन छेदन-ज्ञाने सत्य् अपि तन्-नास्तीति भावः ॥२४॥</p>
<p>अथ सर्प-राजाभिमाननिवृत्तेर् अनन्तरम् ॥२५॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> मत्स्यस्याभासं छायां विशेषेण महाभिनिवेशेन मुहुरीक्षित्वा तत्रात्मनो\ऽशक्तिं जानतो\ऽप्य् अस्यार्जुनस्य प्रवृत्तिः श्री-भगवन्-माहात्म्य-विस्तारणाय ॥२४॥</p>
<p><strong>मानिषु</strong> अभिमानवत्स्व् अपि तेषु भग्नमानेषु सत्सु <strong>भगवान्</strong> सर्व-शक्तिमान् श्री-कृष्णो\ऽपातयद् इति द्वाभ्यामन्वयः । अथानन्तं सद्य एव इत्य् अर्थः ॥२५॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> मत्स्यस्याभासं छायां विशेषेण महाभिनिवेशेन मुहुर् ईक्षित्वा केवलं पस्पर्शेति । बाणैक-देशेनैव संयोगात्, न तु तन्-मध्य-भागेन स्पर्श-ज्ञानं तु बाणे तत्-सङ्घर्ष-चिह्न-दर्शनात् तत्रार्जुनस्य प्रवृत्तिः श्री-भगवन्-माहात्म्य-विस्तरणाय ज्ञेया ॥२४॥</p>
<p>राजन्येष्व् इति युग्मकम् । <strong>वीक्ष्य</strong> विलासेन दृष्ट्वा अभिजितीत्यनेन मध्याह्नो ज्ञेयः । अतस् <strong>तद्</strong> उपरि रवि-स्थित्याधिक-दुर्लक्ष्यत्वं च सूचितम् ॥२५-२६॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> मत्स्याभासां छायां <strong>वीक्ष्य</strong> विशेषेण महाभिनिवेशेन मुहुर् ईक्षित्वा यत्तः यत्न-परः सन् । केवलं <strong>पस्पृशे</strong> इति <strong>तद्</strong> एक-देश एव, न तु तन्-मध्य-देशे बाण-संयोगाद् इति भावः । स्पर्श-ज्ञानं तु बाणस्य तत् सङ्घर्षण-चिह्नात् । लक्ष्याभिज्ञानवत्त्वेऽपि तादृग् बलाभाद् एव न तच्-छेद इति केचिद् आहुः ॥२४-२५॥</p>
<hr>
<p><strong>॥ १०.८३.२६-२७ ॥</strong></p>
<p>तस्मिन् सन्धाय विशिखं मत्स्यं वीक्ष्य सकृज् जले ।</p>
<p>छित्त्वेषुणापातयत् तं सूर्ये चा<sup id="fnref:95"><a href="#fn:95" class="footnote-ref" role="doc-noteref">95</a></sup>भिजिति स्थिते ॥</p>
<p>दिवि दुन्दुभयो नेदुर् जय-शब्द-युता भुवि ।</p>
<p>देवाश् च कुसुमासारान् मुमुचुर् हर्ष-विह्वलाः ॥</p>
<p><strong>श्रीधर-स्वामी (भावार्थ-दीपिका) :</strong> अभिजिति सर्वार्थ-साधके मुहूर्ते ॥२६-२७॥</p>
<hr>
<p><strong>वंशीधरः (भावार्थ-दीपिका-प्रकाशः) : तस्मिन्</strong> धनुषि । <strong>तं</strong> मत्स्यम् । अभिजिति, तच्-चोक्तम्&mdash;</p>
<blockquote>
<p>मध्याह्ने तु यदा शङ्कोर् मूले छाया प्रजायते । &gt;
सर्वार्थ-साधनीवैकाभिजिदाख्या घटी स्मृता ॥</p></blockquote>
<p>इति ज्योतिश्-शास्त्रात् । मध्याह्नात्-परतो घटिकैका यावत्-तावद् अभिजिद् इत्य् अर्थः । विस्तरेण तृतीय-स्कन्धे चैतद् अस्तीति ॥ २७॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) : वीक्ष्य</strong> विलासेन दृष्ट्वा, अभिजितीत्यनेन मध्याह्नो ज्ञेयः । अतस् तद्-उपरि रविस्थित्या अधिक-दुर्-लक्ष्यत्वं सूचितम् ॥२६॥</p>
<p><strong>जय-शब्द-युता</strong> देवा <strong>भुवि</strong> <strong>मुमुचुर्</strong> इत्य् अन्वयः । यद् वा, <strong>भुवि</strong> च नेदुः । **जय-**शब्दैर् <strong>युता</strong> ते चोत्थिता इत्य् अर्थः ॥२७॥</p>
<hr>
<p><strong>जीव-गोस्वामी (लघु-वैष्णव-तोषणी) : भुवि</strong> ये <strong>जय</strong>-शब्दाः तैर् युतास् तत्-सम-काला <strong>दुन्दुभयो</strong> <strong>दिविनेदुर्</strong> इत्य् अर्थः ॥२७॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> अभिजिति मध्याह्ने इति तदा च मत्स्योपरि सूर्य इत्य् अतिदुर्लक्ष्यत्वेऽपीति भावः ॥२६-२७॥</p>
<hr>
<p><strong>॥ १०.८३.२८ ॥</strong></p>
<p>तद् रङ्गम् आविशम् अहं कल-नूपुराभ्यां</p>
<p>पद्भ्यां प्रगृह्य कनकोज्ज्वल-रत्न-मालाम् ।</p>
<p>नूत्ने निवीय परिधाय च कौशिकाग्र्ये</p>
<p>स-व्रीड-हास-वदना कवरी-धृत-स्रक् ॥</p>
<p><strong>श्रीधर-स्वामी (भावार्थ-दीपिका) :</strong> भगवत्-प्राप्ति-हर्ष-निर्भरेणात्मानम् एवानुवर्णयन्त्य् आह द्वाभ्याम्&mdash;<strong>तद्</strong> <strong>रङ्गम्</strong> इति । तत् तदा कलौ <strong>कल</strong>-स्वनौ नूपुरौ ययोस् ताभ्यां <strong>पद्भ्यां</strong> रङ्गं प्राविशम् । कनकेनोज्ज्वलां <strong>रत्न</strong>-<strong>मालाम्</strong> । <strong>निवीय</strong> प्रावृत्य <strong>परिधाय</strong> च नीवीबन्धेन च । <strong>कौशिकाग्र्ये</strong> उत्तम-कौशेय-वस्त्रे । स-व्रीडो हासो यस्मिंस् <strong>तद्</strong> वदनं यस्याः सा । कबर्यां धृताः स्रजो यया सा ॥२८॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> निर्भरो\ऽतिशयः । <strong>कल</strong>-स्वनौ मधुरास्फुट-शब्दौ । रङ्गं स्वयंवर-स्थलम् । कबर्यां केश-पाश-रचनायाम् ॥२८-२९॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) : तद्-रङ्गम् आविशम्</strong> अहम् इत्य्-आदि&mdash;अहम् इति हर्षोत्कर्षेण गर्वं, परमोत्सुक्याद् आत्मानं विशिनष्टि&mdash;**कल-**नूपुराभ्याम् इत्य्-आदि ॥२८॥</p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> प्रकर्षेण परमादरादिना कराभ्यां गृहीत्वा । नूत्न इत्य्-आदिकम् उद्वाहे-<strong>तद्</strong> अपेक्षत्वात् । सव्रीडेति स्वमनो-रथ-सिद्धया प्रहर्षात् श्री-भागवति भाव-विशेषोदयाद्वा । अत एव शोभा-विशेषार्थं कबरीति ॥२८॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> प्रकर्षेण परमादरादिना हस्ताभ्यां गृहीत्वा <strong>नूत्ने</strong> इत्य्-आदिकं विवाहे <strong>तद्</strong> अपेक्षत्वात् व्रीडा सभादिना अत एव हासः अन्तरानन्देन प्रसाद-मात्रं **तद्-**युक्तं वदनं यस्याः इति वदनस्यैव **तद्-**धर्मत्वं न तु मम कृत्रिमम् इत्य् अर्थः ॥२८॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>जीव-गोस्वामी (बृहत्-क्रम-सन्दर्भः) : तद्-रङ्गम्</strong> आविशद् इत्य्-आदि । अहम् इति हर्षोत्कर्षे गर्वपरम् औत्सुक्यादात्मानं विशिनष्टि-**कल-**नूपुराभ्याम् इत्य्-आदि ॥२८॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> तत्-काल-भवं स्व-हर्षं स्मरन्ती <strong>तद्</strong> आत्विकं स्वयं वरणं स्वस्य वर्णयन्त्य् आह&mdash;<strong>तद्</strong> <strong>रङ्गम्</strong> इति द्वाभ्याम् । तत् तदा कलौ <strong>कल</strong>-स्वनौ नूपुरौ ययोस् ताभ्यां <strong>पद्भ्यां</strong> <strong>कौशिकाग्र्ये</strong> उत्तम-कौशेय-वस्त्रे <strong>निवीय</strong> प्रावृत्य <strong>परिधाय</strong> ॥२८॥</p>
<hr>
<p><strong>॥ १०.८३.२९ ॥</strong></p>
<p>उन्नीय वक्त्रम् उरु-कुन्तल-कुण्डल-त्विड्-</p>
<p>गण्ड-स्थलं शिशिर-हास-कटाक्ष-मोक्षैः ।</p>
<p>राज्ञो निरीक्ष्य परितः शनकैर् मुरारेर्</p>
<p>अंसेऽनुरक्त-हृदया निदधे स्व-मालाम् ॥</p>
<p><strong>श्रीधर-स्वामी (भावार्थ-दीपिका) :</strong> उरवः कुन्तला यस्मिन्, कुण्डलयोस् त्विषो ययोस् ते <strong>गण्ड</strong>-स्थले यस्मिंस् तच् च तच् च । शिशिरः सन्तापहरो हासो येषु तैः <strong>कटाक्ष</strong>-मोक्षैर् अपाङ्ग-मोक्षण-विलासैः । अनुरक्तं हृदयं यस्याः साहम् ॥२९॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> <em>न व्याख्यातम्।</em></p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> उन्नीयेत्य्-आदि&mdash;<strong>राज्ञो</strong>ऽनिरीक्ष जुगुप सया राजानो न दृष्ट्वा इत्य् अर्थः ॥२९॥</p>
<hr>
<p><strong>सनातन-गोस्वामी (बृहद्-वैष्णव-तोषणी) : शिशिर-हास-कटाक्ष</strong>-मोक्षैर् विशिष्टं <strong>वक्त्रम्</strong>, <strong>परितः</strong> उपस्थितान् <strong>राज्ञो</strong> निरीक्ष्यावज्ञयैषद् दृष्ट्वा <strong>शनकैर् निदधे</strong> । तत्र हेतुः&mdash;अनुरक्तेति, प्रेमोद्रेकाविष्ट-चित्तत्वाद् इत्य् अर्थः । स्वकीयां तद् अर्थ-हस्त-गृहीतां <strong>मालाम्</strong>, <strong>मुरारेर्</strong> इति मुर-नामा-महा-दैत्य-वधेन महा-वीरत्वादिना माला-निधान-योग्यतोक्ता । अन्यत् तैर् व्याख्यातम् ।</p>
<p>यद् वा, उरवः कुन्तलानां कुण्डलयोश् च त्विषो ययोस्ते **गण्ड-**स्थले यस्मिंस् तत् । शिशिरः शीतलो मन्द इत्य् अर्थः । <strong>मुरारेर्</strong> एवानुरक्तं हृत् अयते यातीति तथा सेति मिथः प्रेमोक्तम् । अन्यत् समानम् ॥२९॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> कुन्तलानां गण्डान्तः-पतनं कर्ण-समीपस्थ-चूर्ण-कुन्तलानां बन्धन-विशेषेण तत्-समीप-प्राप्तेः स्थितान् <strong>राज्ञो</strong> वीक्ष्य अवज्ञयैव दृष्ट्वा शिशिरेत्य्-आदि-लक्षण-श्री-कृष्ण**-कटाक्ष-मोक्षैः** अनुरक्त-<strong>हृदया</strong> स्वीयां तद् अर्थं हस्त-रचितां गृहीतां मालां <strong>मुरारेर्</strong> इति महा-वीरत्वादिना माला-निधान-योग्यतोक्ता । अन्यत्-तैः । यद् वा, उरवः कुन्तलानां कुण्डलयोश् च त्विषो ययोस्ते **गण्ड-**मण्डले यस्मिन् तत् शिशिरः शीतलो मन्द इत्य् अर्थः । <strong>मुरारेर्</strong> एवानुरक्तं हृत् अयते यातीति तथा सेति मिथः प्रेमोक्तम् अन्यत् समानम् ॥२९॥</p>
<hr>
<p><strong>जीव-गोस्वामी (क्रम-सन्दर्भः) : शिशिर-हास</strong>-कटाक्षैर् उपलक्षितं <strong>वक्त्रम्</strong> । <strong>राज्ञो</strong> <strong>निरीक्ष्य</strong> अवज्ञयैव दृष्ट्वा ॥२९-४०॥</p>
<hr>
<p><strong>जीव-गोस्वामी (बृहत्-क्रम-सन्दर्भः) :</strong> उन्नीयेत्यादि । राज्ञो\ऽनिरीक्ष्येति । राज्ञः अनिरीक्ष्य जुगुप्सया तान् न दृष्ट्व इत्य् अर्थः । निरीक्ष्येति वा ॥२९-३८॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> तात्कालिकम् अथर्षोत्थं मत्स्-सौन्दर्यम् अन्यद् एवासीत्य् आह&mdash;उन्नीयेति । <strong>उरु</strong>-कुन्तलानां कर्ण-समीप-स्थ-चूर्ण-कुन्तलानां कुण्डलयोश् च त्विषो ययोस् तथा-भूते <strong>गण्ड</strong>-स्थले यत्र तत् ॥२९॥</p>
<hr>
<p><strong>॥ १०.८३.३० ॥</strong></p>
<p>ता<sup id="fnref:96"><a href="#fn:96" class="footnote-ref" role="doc-noteref">96</a></sup>वन् मृदङ्ग-पटहाः शङ्ख-भेर्य्-आनकादयः ।</p>
<p>निनेदुर् नट-नर्तक्यो ननृतुर् गायका जगुः ॥</p>
<p><strong>श्रीधर-स्वामी (भावार्थ-दीपिका) :</strong> <em>न व्याख्यातम्।</em></p>
<hr>
<p>**वंशीधरः (भावार्थ-दीपिका-प्रकाशः) : तावन्-**माला-निक्षेप-समये ॥३०॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> तावद् इति तत्क्षण इत्य् अर्थः । मृदङ्गः, पटहाश् च प्रसिद्धाः, भेर्यश् च शुषिर-भेदाः, आनका दुन्दुभयः, आदि-शब्दात् पणवादयः, मृदङ्गादीनां यथोत्तरम् उच्च-शब्दत्वे श्रेष्ठ्यम् । विशेषेण दिव्य-वाद्यतो\ऽप्य् आधिक्येन नेदुः स्वयम् एव ॥३०॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> तावद् इति । तत्क्षणत एव इत्य् अर्थः ॥३०॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः), विश्वनाथ-चक्रवर्ती (सारार्थ-दर्शिणी) :</strong> <em>न व्याख्यातम्।</em></p>
<hr>
<p><strong>॥ १०.८३.३१ ॥</strong></p>
<p>एवं वृते भगवति मयेशे नृप-यूथपाः ।</p>
<p>न सेहिरे याज्ञसेनि स्पर्धन्तो हृच्-छयातुराः ॥</p>
<p><strong>श्रीधर-स्वामी (भावार्थ-दीपिका) : याज्ञसेनि</strong> ! हे द्रौपदि ! ईशे श्री-कृष्णे ! मया <strong>वृते</strong> सति स्पर्धन्तः स्पर्धमानाः । नन्व् <strong>एवं</strong> परमैश्वर्यं दृष्टवतां कुतः स्पर्धावसरः ? तत्राह&mdash;<strong>हृच्</strong>-छयातुरा इति । <strong>हृच्</strong>-छयेन कामेनातुरा विवशाः । काम-विजृम्भिता स्पर्धेति भावः ॥३१॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> ईशपदेनात्र <strong>न</strong> शम्भुर् अग्रिम-पद्ये चतुर्भुज इत्य् उक्तेः । अत्राशङ्कते&mdash;नन्व् इति । इति भव इति-कामाकुलित-चित्तत्वाद्-भगवतद् ऐश्वर्य-विस्मृतिर् जाता । कामातुराणां न भयं न लज्जा इत्य् उक्तेः ॥३१-३२॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> एवम् अनेनोक्त-प्रकारेणापि <strong>वृते</strong> <strong>भगवति</strong> सर्व-शक्तिमति यत ईशे साक्षात्-परमेश्वरे <strong>नृप</strong>-यूथपा राज-वर्ग-श्रेष्ठा जरासन्धादयः, हे याज्ञसेनीति विस्मयात् । अहो यायजूक-द्रुपद-कन्यात्वेन सद्-बुद्धिमती त्वं तेषां धार्ष्ट्यभरं पश्येति भावः ॥३१॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> एवम् अनेनोक्त-प्रकारेणापि वृत्ते तावद् अपि दुराशाग्रस् तत्वाद् इति भावः । <strong>भगवति</strong> सर्व-शक्तिमति यतः ईशे साक्षात्-परमेश्वरे **नृप-**यूथपा राजवर्ग-श्रेष्ठाः जरासन्धादयः हे याज्ञसेनीति विस्मयात् अहो यायजूक-द्रुपद-कन्यात्वेन सद्बुद्धिमती त्वं तेषां धार्ष्ट्यं भरं पश्येति भावः ॥३१॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) : याज्ञसेनि</strong> ! हे द्रौपदि ! स्पर्धन्तः स्पर्धमानाः ॥३१॥</p>
<hr>
<p><strong>॥ १०.८३.३२ ॥</strong></p>
<p>मां तावद् रथम् आरोप्य हय-रत्न-चतुष्टयम् ।</p>
<p>शार्ङ्गम् उद्यम्य सन्नद्धस् तस्थाव् आजौ चतुर्-भुजः ॥</p>
<p><strong>श्रीधर-स्वामी (भावार्थ-दीपिका) : हय</strong>-रत्नानां चतुष्टयं यस्मिंस् तं <strong>रथम्</strong> । द्वाभ्यां मामालिङ्ग्य द्वभ्यां धनुर्-बाणौ गृहीत्वा <strong>चतुर्</strong>-भुजस् तस्थौ ॥३२॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>वंशीधरः (भावार्थ-दीपिका-प्रकाशः), श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) : हय-रत्न-चतुष्टयम्</strong> इति रथस्य महा-वेगादिकं सूचितम् । <strong>आजौ</strong> युद्धार्थं सन्नद्ध उद्यतः सन् तस्थौ, रथोपर्येवोर्ध्वाव-स्थानेनासीत् ॥३२॥</p>
<hr>
<p><strong>जीव-गोस्वामी (लघु-वैष्णव-तोषणी) : हय-रत्न-चतुष्टयम्</strong> इति रथस्य महा-वेगादिकं सूचितम् । <strong>आजौ</strong> युद्धार्थं सन्नद्धः उद्यतः सन् रथस्थो रथोपर्येवोर्ध्वावस्थानेन आसीत् ॥३२॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> भीरु-स्वभाव्यं <strong>मां</strong> द्वाभ्यां भुजाभ्याम् आलिङ्ग्य द्वाभ्यां धनुर् बाणौ गृहीत्वेति **चतुर्-**भुजस् तस्थौ ॥३२॥</p>
<hr>
<p><strong>॥ १०.८३.३३ ॥</strong></p>
<p>दारुकश् चोदयाम् आस काञ्चनोपस्करं रथम् ।</p>
<p>मिष<sup id="fnref:97"><a href="#fn:97" class="footnote-ref" role="doc-noteref">97</a></sup>तां भू-भुजां राज्ञि मृगाणां मृग-राड् इव ॥</p>
<p><strong>श्रीधर-स्वामी (भावार्थ-दीपिका) : मृगाणां</strong> <strong>मिषतां</strong> <strong>मृग</strong>-<strong>राड्</strong> <strong>इव</strong> । तदा हरिर् जगामेति शेषो ज्ञातव्यः । दारुकस्यैव वा <strong>मृग</strong>-राजोपमा ॥३३॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> तदा रथे स्त्र्यारोपण-काले । अध्याहारे गौरवं मत्वाह&mdash;दारुकस्येति ॥३३॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) : काञ्चनोपस्करं</strong> सौवर्ण-परिच्छदम् इति दूर-दृश्यत्वादिकं ध्वनितम् । अतो <strong>मिषतां</strong> पश्यताम् अपि, अनादरे षष्ठी, अतो मृगाणाम् इति दृष्टन्तेन श्री-दारुकस्य निर्भयत्वम् उक्तम् । हे राज्ञीति परमोत्साहात् ॥३३॥</p>
<hr>
<p><strong>जीव-गोस्वामी (लघु-वैष्णव-तोषणी) : काञ्चनोपस्करं</strong> सौवर्ण-परिच्छदम् इति दूरदृश्यत्वादिकं ध्वनितम् अतो <strong>मिषतां</strong> पश्यताम् अपि अनादरे षष्ठी । अतो मृगाणाम् इति दृष्टान्तेन श्री-दारुकस्य निर्भयत्वम् उक्तम् । हे राज्ञीति परमोत्साहात् ॥३३॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) : मिषतां</strong> <strong>मृगाणां</strong> <strong>मृगराड्</strong> <strong>इव</strong> हरिर् जगामेति शेषः । मिषताम् इत्य् अनादरे षष्ठी ॥३३॥</p>
<hr>
<p><strong>॥ १०.८३.३४ ॥</strong></p>
<p>तेऽन्वसज्जन्त राजन्या निषेद्धुं पथि केचन ।</p>
<p>संयत्ता उद्धृतेष्व्-आसा ग्रा<sup id="fnref:98"><a href="#fn:98" class="footnote-ref" role="doc-noteref">98</a></sup>म-सिंहा यथा हरिम् ॥</p>
<p><strong>श्रीधर-स्वामी (भावार्थ-दीपिका) :</strong> अन्वसज्जन्त पृष्ठतः सक्ता बभूवुः । <strong>निषेद्धुं</strong> प्रतिबन्धं कर्तुं <strong>केचन</strong> पुरतो गत्वा <strong>पथि</strong> <strong>संयत्ता</strong> बभूवुर् इत्य् अर्थः । <strong>उद्धृतेष्व्</strong>-<strong>आसा</strong> ऊर्ध्व-कृत-चापाः । <strong>ग्राम</strong>-सिंहाः श्वानो हरिं सिंहं यथेति ॥३४॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> ये तत्रागतास् ते । इत्य् अर्थ इति-मार्गं रुरुधुर् इति भवः ॥३४॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> श्वानो\ऽप्य् <strong>उद्धृतेष्व्</strong> आसवद् उद्धृत-पुच्छा भवन्ति । अन्यत् तैर् व्याख्यातम् । यद् वा, केचिद् रथ-वेगतो\ऽनुसज्जितुम् अशक्ता दूरत एवावस्थिताः । आशुगरथास्तु <strong>केचन</strong> ते कुबुद्धयो\ऽन्वसज्जन्त । किम् अर्थम्? <strong>पथि</strong> <strong>निषेद्धुं</strong> रोद्धुम् इत्य् अर्थः । अतः <strong>संयत्ता</strong> युद्धोद्यताः अत एवोद्धृतेष्व् आसाः सन्तः ॥३४॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> श्वानो\ऽप्य् उद्धतेष्व् आसवद् उद्धृत-पुच्छा भवन्ति अन्यत्-तैः । यद् वा, केचिद्-रथ-वेगतो\ऽप्य् उत्सज्जितुम् अशक्ता दूर एवावस्थिताः आशुगरथास्तु <strong>केचन</strong> ते कुबुद्धयो\ऽन्वसज्जन्त किम् अर्थं <strong>पथि</strong> <strong>निषेद्धुं</strong> रोद्धुम् इत्य् अर्थः । अतः <strong>संयत्ता</strong> युद्धोद्यताः अत एवोद्धृतेष्व् आसाः सन्तः ॥३४॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> अन्वसज्जन्त पृष्ठतः सक्ता बभूवुः । <strong>निषेद्धुं</strong> रोद्धुम् इत्य् अर्थः । <strong>उद्धृतेष्व्</strong>-<strong>आसा</strong> <strong>ग्राम</strong>-<strong>सिंहा</strong> अप्य् उद्धृत-पुच्छा भवन्ति ॥३४॥</p>
<hr>
<p><strong>॥ १०.८३.३५ ॥</strong></p>
<p>ते शार्ङ्ग-च्युत-बाणौघैः कृत्त-बाह्व्-अङ्घ्रि-कन्धराः ।</p>
<p>निपेतुः प्रधने केचिद् एके सन्त्यज्य दुद्रुवुः ॥</p>
<p><strong>श्रीधर-स्वामी (भावार्थ-दीपिका) :</strong> <em>न व्याख्यातम्।</em></p>
<hr>
<p><strong>वंशीधरः (भावार्थ-दीपिका-प्रकाशः) : प्रधने</strong> युद्धे ॥३५॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> शार्ङ्गत् च्युतैः स्वयम् एव निःसृतैर् <strong>बाणौघैः</strong> । केचित् **कृत्त-**बाहवः, केचित् कृत्ताङ्घ्रयः, केचित् <strong>कृत्त</strong>-कन्धरा इति विवेचनीयम् । यद् वा, युगपद् एव कृत्तौ युद्धार्थं गृहीतास् त्रत्यजनार्थम् आदौ बाहू ततो निपातार्थम् अङ्घ्री, ततश् च सद्यो मरणार्थं कन्धरं येषां ते, इति बाणानाम् अति-शीघ्रत्वम् अपि सूचितम् । अतः <strong>प्रधने</strong> युद्ध-भूमौ नितरां पेतुः, मृता इत्य् अर्थः । प्रधनं सम्यग् दूरतस् त्यक्त्वा <strong>दुद्रुवुः</strong> वेगेनापलायन्त ॥३५॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> शार्ङ्ग-च्युतैः स्वयम् इव निःसृतैः <strong>बाणौघैः</strong> केचित् <strong>कृत्त</strong>-बाहवः केचित् कृत्ताङ्घ्रयः केचित् <strong>कृत्त-कन्धराः</strong> इति विवेचनीयं । यद् वा, युगपद् एव कृत्तौ युद्धार्थं गृहीतास् त्रत्याजनार्थम् आदौ बाहू ततो निपातनार्थम् अङ्घ्री । ततश् च सद्यो मारणार्थं कन्धरं येषाम् इति बाणानाम् अतिशीघ्रत्वम् अपि सूचितम् अतः <strong>प्रधने</strong> युद्ध-भूमौ नितरां पेतुः मृता इत्य् अर्थः । प्रधनं सम्यक् दूरतस् त्यक्त्वा <strong>दुद्रुवुः</strong> पलायन्त ॥३५॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) : सन्त्यज्य</strong> प्रधनं विहाय ॥३५॥</p>
<hr>
<p><strong>॥ १०.८३.३६ ॥</strong></p>
<p>ततः पुरीं यदु-पतिर् अत्य्-अलङ्कृतां</p>
<p>रवि-च्छद-ध्वज-पट-चित्र-तोरणाम् ।</p>
<p>कुशस्थलीं दिवि भुवि चाभिसंस्तुतां</p>
<p>समाविशत् तरणिर् इव स्व-केतनम् ॥</p>
<p><strong>श्रीधर-स्वामी (भावार्थ-दीपिका) :</strong> रविं छादयन्ति ते <strong>रवि</strong>-च्छदा ध्वजेषु पटा यस्यां, चित्राणि तोरणानि यस्यां, सा च सा च । तां कुश-स्थलीं <strong>पुरीं</strong> <strong>यदु</strong>-पतिः <strong>समाविशत्</strong> । <strong>स्व</strong>-केतनं मण्डल-मस्त-शलं वा ॥३६॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> ततो मार्गस्थ-राजन्य-जयोत्तरम् । तरणिः सूर्यः । मण्डलम् अत्र सूर्य-लोकः । स्व-लोकं गतस्य प्रति-दिनागमनं यद्यपीशत्वाद्-भगवतो रवेर् न सम्भवेत्-तथाप्य् अज्ञ-जन-बुद्ध्य् आरोहार्थम् आह&mdash;अस्ताचलं वेति ॥३६॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> ततस् तत्-पश्चाद् एव । न तु तान् निर्जित्य इत्य् अर्थः । यतो <strong>यदुपतिर्</strong> महा-वीरवर्ग-श्रेष्ठ इत्य् अर्थः । यद् वा, <strong>यदुपतिर्</strong> इति पत्नी-प्रप्त्य्-आदिना पुरी-प्रवेशतो यदूनां प्रहर्षोदयाभिप्रायेण । अतीति सदालङ्कृताम् एव । अधुना च महोत्सवे\ऽतिशयेनालङ्कृताम् इत्य् अर्थः । तद् एवाह&mdash;स्वीति । <strong>दिवि</strong> <strong>भुवि</strong> चाभितः सर्वतोभावेन सम्यक् परमोत्तमत्वेन स्तुताम् इति तत्र तत्र तादृशत्वाभावेनासाधारण्यम् उक्तम् । तत्रापि स्वकेतनं निजवासं <strong>तरणिरिव</strong> स्वयं जाज्ज्वल्यमानस् तत्रत्यांश् च विद्योतयन् सम्यग् गीतवाद्यादि-महोत्सवेन आ सम्यग् आनन्देनाविशत् प्रविशेष ॥३६॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> ततस् तत्-पश्चाद् एव न तु तान्-अनिर्जित्य इत्य् अर्थः । यतो <strong>यदु</strong>-पतिः महा-वीर-वर्ग-श्रेष्ठ इत्य् अर्थः । यद् वा, <strong>यदुपतिर्</strong> इति पत्नी-प्राप्त्य्-आदिना पुरी-प्रवेशतो यदूनां प्रहर्षोदयाभिप्रायेण अतीतितदानीं वैशिष्ट्यात्-तद् एवाह--रवीति । <strong>दिवि</strong> <strong>भुवि</strong> चाभितः सर्वतो भावेन सम्यक् परमोत्तमत्वेन स्तुताम् इति तत्र तत्र तादृशत्वाभावेनासाधारण्यम् उक्तं तत्रापि स्व-केतनं निजावासं <strong>तरणिरिव</strong> स्वयं जाज्वल्यमानः तत्रत्यांश् च विद्योतयन् सम्यग्-गीत-वाद्यादि-महोत्सवेन आ सम्यक् आनन्देनाविशत् प्रविवेश । तरणिपक्षे स्व-केतनं स्व-मण्डलम् इत्य् एव तरणिश् चात्र विष्णुनामा ज्ञेयः ॥३६॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> रविं छादयन्तीति <strong>रवि</strong>-च्छदा ध्वजेषु पटा यस्यां, चित्राणि तोरणानि यस्यां, सा च सा च ताम् ॥३६॥</p>
<hr>
<p><strong>॥ १०.८३.३७ ॥</strong></p>
<p>पिता मे पूजयाम् आस सुहृत्-सम्बन्धि-बान्धवान् ।</p>
<p>महार्ह-वासो-ऽलङ्कारैः शय्यासन-परिच्छदैः ॥</p>
<p><strong>श्रीधर-स्वामी (भावार्थ-दीपिका) : महार्ह</strong>-वासः-प्रभृतिभिः सुहृदादीन् <strong>पूजयाम्</strong> <strong>आस</strong> ॥३७॥</p>
<hr>
<p><strong>वंशीधरः (भावार्थ-दीपिका-प्रकाशः) : पिता</strong> बृहत्-सेनः ॥३७॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> सुहृदादीन् स्वकीयान् महोत्सवत्वात् तत्र सुहृदो मित्राणि [ज्ञातयः] सम्बन्धिनो विवाहादि-सम्बन्धवन्तः भान्दवा ज्ञातयः [मित्राणि] यद् वा, श्री-भगवत एव सुहृदादीन्, ततश् च प्रत्येकं तान् उद्दिश्य प्रस्थापितैर् महार्हवासः-प्रभृतिभिः, किं वा, द्वारकायां पश्चाद् आगतः सन्निति ज्ञेयम् [प्रविज्ञेयम्]॥३७॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> भगवतः सुहृदादीन् तत्र सुहृदो मित्राणि सम्बन्धिनो वैवाहिकाः बान्धवाः ज्ञातयः पाणिग्रहण-क्षणे द्वारकायां स्वयम् एवागतः सन्न् इति ज्ञेयम् ॥३७॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः), विश्वनाथ-चक्रवर्ती (सारार्थ-दर्शिणी) :</strong> <em>न व्याख्यातम्।</em></p>
<hr>
<p><strong>॥ १०.८३.३८ ॥</strong></p>
<p>दासीभिः सर्व-सम्पद्भिर् भटेभ-रथ-वाजिभिः ।</p>
<p>आयुधानि महार्हाणि ददौ पू<sup id="fnref:99"><a href="#fn:99" class="footnote-ref" role="doc-noteref">99</a></sup>र्णस्य भक्तितः ॥</p>
<p><strong>श्रीधर-स्वामी (भावार्थ-दीपिका) :</strong> दास्यादिभिः सहायुधानि पूर्णायापि <strong>ददौ</strong> ॥३८॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> पूर्णायापि पूजायां रवये दीप-दानवत्-तत्-कर्माङ्गत्वाद्-ददाव् इति भावः ॥३८॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी):</strong> सर्वाः सम्पदो नव-यौवनालङ्कारादयो यासां ताभिर् दासीभिस् तादृशैर् भटादिभिश् च, सेनायाच् चतुर्भिर् अङ्गैः, यद् वा, सर्वाभिः सप्मद्भिर् धनादिभिश् च सह, भक्ता महा-वीराः पदातयः, पूर्णायापि दाने हेतुः&mdash;भक्तित इति&mdash;भक्त्या पत्रादिनाम् अपि तेन ग्राह्यत्वात्, तच् च प्राग् उक्तम् एव, अत्र च रवेर् दिपम् इवेत्य् उपमा द्रष्टव्या ॥३८॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> सर्वाः सम्पदः नव-यौवनालङ्कारादयो यासां ताभिर् <strong>दासीभिः</strong> तादृशैर्-भटादिभिश् च सेनायाश् चतुर्भिर् अङ्गैः यद् वा, सर्वाभिः सम्पद्भिः धनादिभिः सह भटाः महा-वीराः पदातयः पूर्णायापि दाने हेतुः&mdash;भक्तित इति । भक्त्या पत्रादीनाम् अपि तेन ग्राह्यत्वात् तच् च प्रागुक्तम् एव तत्र च रवेर् दीपम् इवेत्य् उपमा द्रष्टव्या ॥३८॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> दास्यादिभिः सहायुधानि पूर्णायापि <strong>ददौ</strong> इत्य् अत्र हेतुर् भक्तित इति । भक्त्या पत्रादीनाम् अपि तेन ग्राह्यत्वात् ॥३८॥</p>
<hr>
<p><strong>॥ १०.८३.३९ ॥</strong></p>
<p>आत्मारामस्य तस्येमा वयं वै गृह-दासिकाः ।</p>
<p>सर्व-सङ्ग-निवृत्त्याद्धा तपसा च बभूविम ॥</p>
<p><strong>श्रीधर-स्वामी (भावार्थ-दीपिका) :</strong> इमा अष्टौ <strong>वयं</strong> <strong>सर्व</strong>-<strong>सङ्ग</strong>-निवृत्त्या <strong>तपसा</strong> स्व-धर्मेणाद्धा साक्षात् तस्य <strong>गृह</strong>-दासिका <strong>बभूविम</strong> ॥३९॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> तस्य श्री-कृष्णस्य दासीत्वं च तप आदिनास्म् आभिर्-लब्धम् इति भावः ॥३९॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> सर्वाः स्व-ज्येष्ठाः सन्तोषयन्न् उपसंहरति&mdash;आत्मा-रामस्येति । अस्मान् प्रति निरपेक्षस्यापीत्य् अर्थः । एतद् अपि भक्ति-विशेषेण विनयाद् एव । गृहस्य तत्-सम्मार्जनादि-कर्यो <strong>दासिकाः</strong>, अल्पार्थे कः । नीच-दास्य एव, न च पत्न्य इत्य् अर्थः । एतद् अपि पूर्ववत् सर्वेषू धन-पुत्रादिषु <strong>सङ्ग</strong> आसक्तिस् तस्य निवृत्त्या उपेक्षयेत्य् अर्थः । <strong>तपसा</strong> च स्व-धर्मेण दासीकर्मणेत्य् अर्थः । वयम् इति स्व-ज्येष्ठानां सङ्ग्रहात्, इत्य् अन्योन्य-स्नेहश् च सूचितः । यद् वा, <strong>गृह</strong>-दासिकात्वेनाप्य् आत्मनो बहु-मानात् ॥३९॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> एवम् आवेशेनात्मानं बहु वर्णयित्वा सलज्जा इव सर्वाः स्व-ज्येष्ठाः सन्तोषयन्त्य् उपसंहरति-अत्मारामस्येति । स्वयम् एव पूर्णत्वाद् आत्म-मात्र-क्रीडा-योग्यस्यापि तस्य <strong>वयं</strong> <strong>गृह</strong>-दासिका बभूविमेति तस्य कारुण्य-मात्रम् अत्र कारणम् इति भावः । एवं दैन्याभाव-विशेषाव्यञ्जनेन किन्तु भक्ति-मात्र-व्यञ्जनेन तत्-तद्-वर्णने स्वयं तत्-तत्-कथन-प्रागल्भ्यम् अप्य् आच्छन्नम् ॥३९॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>जीव-गोस्वामी (बृहत्-क्रम-सन्दर्भः) : आत्मा-रामस्य</strong> <strong>तस्येमा</strong> <strong>वयं</strong> <strong>वै</strong> <strong>गृह</strong>-दासिका इति । वयम् इत्य् आत्मनः श्लाघा-परत्वे बहु-वचनम्, सर्वाभिप्रायेण वा ॥३९॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> एवम् आवेशेनात्मानं बहु वर्णयित्वा सलज्जा इव सर्वाः स्व-ज्येष्ठा रुक्मिण्य्-आद्या सन्तोषयन्त्य् अपसंहरति&mdash;आत्मारामस्येति । अन्यस्यान्य-भार्या इवामुं वयम् अष्टाव् एताः वशीकर्तुं न प्रभवाम इति भावः । विनय-भरेण दैन्याद् एव, वस्तुतस् तु ता अपि ह्लादिनी-शक्तित्वाद् आत्म-भूताः प्रेम्णा तं वशीचक्रुर् अपीति भावः ॥३९॥</p>
<hr>
<p><strong>॥ १०.८३.४० ॥</strong></p>
<p><strong>महिष्य ऊचुः&mdash;</strong></p>
<p>भौमं निहत्य स-गणं युधि तेन रुद्धा</p>
<p>ज्ञात्वाथ नः क्षिति-जये जित-राज-कन्याः ।</p>
<p>निर्मुच्य संसृति-विमोक्षम् अनुस्मरन्तीः</p>
<p>पादाम्बुजं परिणिनाय य आप्त-कामः ॥</p>
<p><strong>श्रीधर-स्वामी (भावार्थ-दीपिका) : क्षितिजये</strong> दिग्-विजये जितानां राज्ञां कन्या नोऽस्मांस् <strong>तेन</strong> <strong>रुद्धा</strong> ज्ञात्वा ततो <strong>निर्मुच्य</strong> संसृतेर् विमोक्षो यस्मात् तत्-पादाम्बुजम् अनुस्मरन्तीर् <strong>नः</strong> परिणायोदवहत् । <strong>आप्त</strong>-कामोऽपि यः ॥४०॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> महिष्यः शतोत्तर-षोडश-सहस्र-सङ्ख्याकाः । अथ भौम-मरणानन्तरम् । यः श्रुत्या **आप्त-**काम-पदेनोक्तः परमात्मा सो\ऽप्य् अस्मत्-पूर्व-पुण्य-सफलीकरणार्थं परिणीतवान् न कामुकत्वेनेति भावः ॥४०॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) : भौमं</strong> भूमेः पुत्रम् इत्य् अवध्यता सूचिता । तम् अपि <strong>युधि</strong> नितरां हत्वा । नि-शब्दार्थम् एवाभिव्यञ्जयति&mdash;सगणम् इति । यद् वा, नि-शब्देन पुनरावृत्ति-मोक्षोऽभिप्रेतः । पुनर् जन्माभावेन मरण-समाप्तेः । तद्-वधश् चास्माकम् उद्धारार्थम् एवेत्य् आहुः&mdash;तेनेति । अथ अस्माद् एव कारणान् <strong>निहत्य</strong>। यद् वा, अथानन्तरं सद्य एव निर्मुच्येत्य् अन्वयः । निःशेषेण मुक्त्वा श्री-द्वारकायां प्रस्थापनात् । ज्ञाने निर्मोके वा हेतुः&mdash;<strong>पादाम्बुजं</strong> तस्यानु निरन्तरं स्मरन्तीः । <strong>संसृति</strong>-<strong>विमोक्षम्</strong> इति संसार-महा-दुःखतोऽपि विशेषेण मोक्षयति । किं पुनस् तद्-रोधाद् इति भावः । <strong>आप्त</strong>-कामोऽपि परिणिनायेति परम-कारुण्यादिकम् उक्तम् । अन्यत् तैर् व्याख्यातम् । यद् वा, <strong>आप्त</strong>-कामोऽपि यः <strong>परिणिनाय</strong>, तं <strong>निर्मुच्य</strong>, अत एव न काम् अपि सम्पदम् इच्छामः ॥४०॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> भौमम् इति त्रिकम् । यो\ऽस्मान् <strong>परिणिनाय</strong> एतस्येति तृतीयेनान्वयः । <strong>भौमं</strong> भूमेः पुत्रम् इत्य् अवध्यता सूचिता तम् अपि <strong>युधि</strong> नितरां हत्वा शब्दार्थाम् एवाभि-व्यञ्जयन्ति-सगणम् इति ।</p>
<p>ननु भूमेः पुत्रं कुतो हतवान्? तत्राहुर्नो\ऽस्मान् <strong>तेन</strong> रुद्धाः ज्ञात्वेति कारणान्तरं तु गौणम् एवेति भावः । तत्र हेतुः&mdash;अथ भौमवधानन्तरम् एव <strong>निर्मुच्य</strong> रोधान्-निःशेषेण मुक्त्वा द्वारकायां प्रस्थानात् ज्ञानान्तरेभ्यो वैशिष्ट्यं दर्शयन्त्यो निर्मोकहेतुम् आहुः&mdash;<strong>पादाम्बुजं</strong> तस्यानु निरन्तरं स्मरन्तीः <strong>संसृति-विमोक्षम्</strong> इति संसार-महा-दुःखतो\ऽपि विशेषेण मोचयति किम्-पुनस् तद्-रोधाद् इत्य् अर्थः । आप्तकामो\ऽपि परिणिनायेति तत्रापि परम-कारुण्यादिकम् उक्तम् । अन्यत्-तैः । यद् वा, आप्तकामो\ऽपि यः</p>
<p><strong>परिणिनाय</strong> कुतः <strong>संसृति-विमोक्षम्</strong> अपि निर्मोक्षम् अपि <strong>निर्मुच्य</strong> किम् उतान्यम् आमुष्मिकम् ऐहिकं वा स्वार्थं <strong>निर्मुच्य</strong> पादाम्बुजम् एव स्मरतीः अत एव न काम् अपि सम्पदम् इच्छामः ॥४०॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) : क्षितिजये</strong> दिग्-विजये जितानां राज्ञां कन्या नोऽस्मान् <strong>रुद्धा</strong> ज्ञात्वा रोधान् <strong>निर्मुच्य</strong> मोचयित्वा <strong>आप्त</strong>-कामोऽपि यः <strong>परिणिनाय</strong> परिणीय स्व-भार्याश् चकार, एतस्य पाद-रजः कामयामहे इति तृतीयेणान्वयः । परिणये हेतुः&mdash;पादाम्बुजम् अनुस्मरन्ती संसृतेर् अपि विमोक्षो यस्मात् तद् इति रोधान् निर्मोचने हेतुः ॥४०॥</p>
<hr>
<p><strong>॥ १०.८३.४१-४३ ॥</strong></p>
<p>न वयं साध्वि साम्राज्यं स्वाराज्यं भौज्यम् अप्य् उत ।</p>
<p>वैराज्यं पारमेष्ठ्यं च आनन्त्यं वा हरेः पदम् ॥</p>
<p>कामयामह एतस्य श्रीमत्-पाद-रजः श्रियः ।</p>
<p>कुच-कुङ्कुम-गन्धाढ्यं मूर्ध्ना वोढुं गदा-भृतः ॥</p>
<p>व्रज-स्त्रियो यद् वाञ्छन्ति पुलिन्द्यस् तृण-वीरुधः ।</p>
<p>गावश् चारयतो गोपाः पाद-स्पर्शं महात्मनः ॥</p>
<p><strong>श्रीधर-स्वामी (भावार्थ-दीपिका) :</strong> न वयम् इति । <strong>साम्राज्यादि</strong> <strong>न कामयामहे,</strong> किन्तु <strong>एतस्य</strong> <strong>श्रीमत्</strong>-<strong>पाद-रजो</strong> <strong>मूर्ध्ना</strong> <strong>वोढुं</strong> <strong>कामयामह</strong> इति ।</p>
<p>ननु तस्य गृहिण्यो यूयं सर्व-सम्पद्-भाजः । किम् एवं कामयध्वं ? अत आह&mdash;हे <strong>साध्वि</strong>! <strong>साम्राज्यं</strong> सार्वभौम-<strong>पदम्</strong> । <strong>स्वाराज्यम्</strong> ऐन्द्रं पदम् । <strong>भौज्यं</strong> तद्-उभय-भोग-भाक्त्वम् । विविधं राजत इति विराट्, तस्य भावो <strong>वैराज्यम्</strong>, अणिमादि-सिद्धि-भाक्त्वम् इत्य् अर्थः । <strong>पारमेष्ठ्यं</strong> ब्रह्म-पदम् । <strong>आनन्त्यं</strong> मोक्षम् । <strong>हरेः</strong> <strong>पदं</strong> तत्-सालोक्यादि । न तु कामयामहे इति । यद् वा, बह्व्-ऋच-ब्राह्मणोक्त-क्रमेण प्राग्-आदि-दिक्-चतुष्टयाधिपत्यानि साम्राज्य-भौज्य-स्वाराज्य-वैराज्यानि व्याख्येयानि ॥४१॥</p>
<p>तत् किं तत्-पद-रज एव काम्यते ? अत आहुः&mdash;<strong>श्रियः</strong> <strong>कुच</strong>-<strong>कुङ्कुम</strong>-<strong>गन्धाढ्यम्</strong> इति ब्रह्मादि-सेव्यया लक्ष्म्यापि सेवितत्वाद् इति भावः ॥४२॥</p>
<p>ननु तर्ह्य् अतिदुर्लभत्वात् किं तद्-वाञ्छया ? अत आहुः&mdash;व्रज-स्त्रिय इति । यद् यथा । <strong>गावो</strong> गाः । <strong>महात्मनो</strong>ऽपि गाश् <strong>चारयतः</strong> <strong>। पाद</strong>-<strong>स्पर्शं</strong> च गोपा यथा <strong>वाञ्छन्ति,</strong> तद्वत् । तत्-पराणां सुलभ इति भावः ॥४३॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> वयम् अपि तत्-**पाद-**रजो-भजनम् अन्तरेण नान्यत्-**पदम्-**आशास्मह इत्य् आहुः&mdash;<strong>न</strong> वयम् इति । द्वयोर् अन्वयः । <strong>एतस्य</strong> श्री-कृष्णस्य । अत्राशङ्कते&mdash;<em>नन्व्</em> इति । <em>तद् उभय-भोग-भाक्त्वं</em> सार्वभौमेन्द्र-भोग-सेवित्व-रूपम् । <em>इत्य् अर्थ</em> इति&mdash;अणिमादि-सिद्धिम् । अत एव विविधं राजमानत्वाद् इति भावः । <em>तत्-सालोक्यादि</em> तत्-समान-लोक-वासादि । आदिना सामीप्यादि-ग्रहः । लोकाद् वेदो गरीयान् इति न्यायमाश्र् इत्य् आह&mdash;<em>यद् वा</em> इति ॥४१॥</p>
<p>किं कुतः ? <em>इति भाव</em> इति--या सर्व-सेव्या रमा तया तत् सेव्यते\ऽतो\ऽस्माकम् अपि तत्रैव रतिर् इत्य् आहुः-श्रिय इति ॥४२॥</p>
<p>अत्राशङ्क्य समाधत्ते&mdash;<em>नन्व्</em> इति । <em>इति भाव</em> इति&mdash;अन्यैः प्रबलैर् अपि यन् नाप्यते, तत् तद्-भक्तैर् दुर्बलैर् अपि प्राप्यते, भक्त-वात्सल्येन हरिर् निज-जनानाम् असुलभम् अपि सुलभं करोतीति तात्पर्यम् । पादैः स्पृश्यते इति <strong>पाद-स्पर्शं</strong> पाद-रज एव इत्य् अर्थः ॥४३॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) : न वयं</strong> साध्वीत्य्-आदि&mdash;अथ किं कामयध्वे तत्राह&mdash;<strong>कामयामह</strong> इत्य्-आदि । <strong>एतस्य</strong> <strong>श्री-मत्-पाद-रजः</strong> वोढुम् ॥४१-४२॥</p>
<p>तत् तु ऊह्यत एव, तत् किम् उच्यते? तत्राह&mdash;व्रज-स्त्रियो यद् वाञ्छन्तीत्य्-आदि । एताः पुरो-वर्तिन्यः श्री-<strong>व्रज-स्त्रियः</strong> यद् यथा <strong>वाञ्छन्ति</strong>, यत् अनिर्वचनीयं वा, एतास् तु तत्राधिकारिण्यः । एवं चेत् पुलिन्द्यो यद् वाञ्छन्ति, <strong>ताश्</strong> च तत्रानुरागिण्यः सौभाग्यवत्य एव । एवं चेत् <strong>तृण-वीरुधो</strong> यद् वाञ्छन्ति, तथा-भूता वयम् अपि वाञ्छामः । <strong>महात्मनः</strong> कीदृशस्य ? <strong>गावश्</strong> <strong>चारयत</strong> इत्य् अर्थः । यद् वा, गावो वृन्दावन-भूमयः । किम्-भूतस्य चारयतः ? अर्थात् गावः, गावः धेनव इति वा । <strong>व्रज</strong>-<strong>स्त्री-पुलिन्दी-तृण-वीरुधो</strong> यद् <strong>वाञ्छन्ति,</strong> तद् एव वाञ्छाम इत्य् अर्थः । एतत् तु श्री-वृन्दावन-विहरणम् एव । व्रज**-**स्त्री-प्रभृतयः कीदृश्यः? <strong>अगोपाः</strong> न विद्यते गोपो गोपनं यासां सर्वत्र प्रसिद्धाः । [एतेनासां] द्वारका-विलासां वृन्दावन-विलास एवाभिमत इति तात्पर्यम् ॥४३॥</p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> किन्तु केवलं तद्-दास्यम् एवेत्य् आहुः&mdash;नेति द्वाभ्याम् । हे साध्वीति पातिव्रत्य-निष्ठयैव तत् त्वया साधु बुध्यत एवेति भावाह् । <strong>उत</strong> अपि । वैराज्यम् अपि । <strong>हरेः</strong> सर्व-मनोहरस्येति तत्-पदस्यापि सर्वथा सर्व-मनोहरत्वम् अभिप्रेतम् । साम्राज्यादीनां यथोत्तरं श्रैष्ठ्यम् ॥४१॥</p>
<p><strong>एतस्य</strong> <strong>गदा-भृत</strong> इति नरक-वधार्थं गदया निर्बिभेदाद्रीन् [भा।पु। १०.५९.५] इति । प्राकारं गदया गुर्व्या निर्बिभेद गदाधरः इत्य् अनेन चोक्त-गदाधरत्वाभि-प्रायेण । यद् वा, गदं निजानुजम् आ सम्यग् बिभर्ति परिपालयतीति तथा तस्येति बन्धु-वात्सल्यादिकम् अभिप्रेतम् । श्री-ः सर्वा सम्पत्तिः, तद्वतः पादस्यैकस्य रज एकम् अपि । श्री-मद् इति रजसो विशेषणं वा । अतस् तत्-प्राप्त्या स्वत एव सर्व-सम्पत्-प्राप्तिः स्याद् इति । ततोऽन्यद् बाह्यं किं काम्यम् इति भावः । तद् एव प्रमाणयन्ति&mdash;श्रिय इति । भावस् तैर् व्यञ्जित एव । किं च, अनेन रजसो रस-विशेष-सम्बन्धेन माहात्म्य-विशेषस् तेन च भक्त-वर्ग-प्राप्याद् विशेषोऽप्य् अभिप्रेतः । <strong>मूर्ध्ना</strong> वोढुम् इति च परम-भक्त्या दासीत्वाभिप्रायेणैव । <strong>पुलिन्द्यस्</strong> तृणानि वीरुधश् च श्री-वृन्दावन-वर्तिन्यः । तत्र पुलिन्दीनां तद्-वाञ्छा, पूर्णाः पुलिन्द्यः [भा।पु। १०.२१.१७] इति प्राग् उक्तेः । <strong>तृण</strong>-वीरुधश् च&mdash;वन-लतास् तरवः [भा।पु। १०.३५.९] इत्य् आद्य् उक्तेर् अनुसाराद् <strong>व्रज</strong>-स्त्र्य्-आदीनां यथा-पूर्वं प्रेम्णा तद्-वाञ्छायां श्रैष्ठ्यम् । किं वक्तवयं ? <strong>व्रज</strong>-<strong>स्त्रियो</strong> वाञ्छन्तीति पुलिन्द्योऽपि वाञ्छन्तीत्य् एवं कैमुतिक-न्यायेन व्याख्येयम् । तत्र वीरुद्भ्योऽपि तृणानां श्रैष्ठ्यम् । गोचारणे तेषां तल्-लाभाधिक्यात् । अहो किं वक्तव्यं ! तास् तास् तद् वाञ्छन्तीति ।</p>
<p><strong>गोपाः</strong> संवाहनाद्य्-अर्थं <strong>पाद</strong>-स्पर्शम् अपि वाञ्छन्तीत्य् आहुः&mdash;गाव इति । प्रेम्णा तासां तेषां च तत् सिध्येद् एवेत्य् आशयेन तद्-धेतुतया तस्य मधुर-लीलाम् आहुः&mdash;महात्मन ऐश्वर्येण सर्व-व्यापकस्यापि गाश् चारयत इति । यद् वा, गो-चारणे हेतुः&mdash;महात्मनो महा-भगवत इति । अन्यत् तैर् व्याख्यातम् ।</p>
<p>तत्र च, ननु तस्य गृहिण्यो यूयम्, सर्व-सम्पद्-भाजः किम् एवं कामयध्व इत्य् अत्र तद् अन्यत्रेच्छा-राहित्य्-आद् इति । किं वा, सम्पदं काम् अपि नेच्छाम इति परिहारो द्रष्टव्यः । तत् किं तत्-<strong>पाद</strong>-रज एव काम्यत इति च तद्-एक-कामना-हेतु-व्याख्यार्थम् इत्य् एवं पौनरुक्त्यं समाधेयम् इति । अथवा, <strong>श्रियः</strong> श्री-रुक्मिण्या लक्ष्म्या एव वा, <strong>कुच</strong>-कुङ्कुमानां गन्धेनाढ्यम् अपि तया सह सापत्न्याङ्गीकारेणापि <strong>कामयामह</strong> इत्य् अर्थः । तत्र हेतुम् आहुः&mdash;व्रजेति । सदा प्राप्तुम् इच्छन्ति&mdash;नायं श्रियोऽङ्ग [भा।पु। १०.४७.६०] इत्य् आद्य् उद्धव-गीतानुसारेण लक्ष्मीतोऽप्य् अधिक-प्रसाद-भाजां श्री-गोपीनां वाञ्छया तन्-माहात्म्य-विशेषाद् इति भावः ।</p>
<p>ननु गाढ-प्रेम-माधुरी-विशेष-शालिन्यस् ता एव तद्-योग्याः । यूयं तु तद्-अभावात् कथं तद् वाञ्छथ ? तत्राहुः&mdash;पुलिन्द्य इत्य् आदि । पुलिन्द्य्-आदयो गोपाश् चेति दृष्टान्ततयैव तत्-कारुण्येन तद् घटेतापीति भावः । कारुण्यम् एवाहुः&mdash;महान् अपरिच्छिन्नः आत्मा कारुण्यादि-स्वभावो यस्य तस्य । अत एव गावो गाश् चारयत इति । सर्वस्व-प्रकटनं सूचितम् एव । श्री-द्रौपदी चान्ते सन्तोषिता । अन्यत् समानम् ।</p>
<p>अथवा, साम्राज्यादिकं न कामयामहे, यद् यस्माद् <strong>व्रज</strong>-<strong>स्त्रियो</strong> लक्ष्मीतोऽधिक-सौभाग्यवत्योऽप्य् <strong>एतस्य</strong> <strong>पाद</strong>-रज एव वाञ्छन्तीत्य् अन्वयः । अतो वृन्दावने गाश् चारयतः सत <strong>एतस्य</strong> ता इव <strong>पाद</strong>-स्पर्शम् एव <strong>कामयामह</strong> इत्य् अर्थः ।</p>
<p>ननु परम-दुर्लभेऽर्थे कामो नोचितः ? सत्यम् । दुर्लभम् अपि पुलिन्द्य्-आदय इव <strong>कामयामह</strong> इत्य् आहुः&mdash;पुलिन्द्य इति । यथाधुना श्री-वृन्दावन-स्थितानाम् अपि तासां गोपानां चैषां सुदुर्लभेऽपि वाञ्छा भवति, तद्वद् इत्य् अर्थः । विचारे सत्य् अपि तत्-कामोऽसौ सुदुर्निवार इति भावः ।</p>
<p>यद् वा, यद् यस्माद् <strong>एतस्य</strong> गाश् चारयतः सतः <strong>पाद</strong>-स्पर्शम् एव <strong>व्रज</strong>-<strong>स्त्रियो</strong> <strong>वाञ्छन्ति</strong> । अतः स्वाराज्यादिकं न कामयामहे, किन्तु <strong>गावश्</strong> चारयतः सतः <strong>पाद</strong>-रज एव कामयामहे । अन्यत् समानम् । विवाह--महा-सौभाग्य-भाजाम् अपि तासां भक्ति-विशेषेण विनय-विभूत्या पत्न्य्-अभिमान-त्यागेन नित्य-दासीत्व-मात्रापेक्षया तत्-तद्-उक्तिर् ज्ञेयेति दिक् ॥४३॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> किन्तु केवलं तद्-दास्यम् एवेत्य् आहुः&mdash;नेति द्वाभ्याम् । हे साध्वीति पातिव्रत्य-निष्ठयैतत् त्वया साधु बुध्यत एवेति भावः । <strong>भौज्यम्</strong> इति चतुर्थ-सन्ध्य्-अक्षर-मध्य एव पाठो गम्यते, भुनक्तीति भुक्, तस्य भावो भौज्यम् इत्य् अर्थात् । तथैव बह्व्-ऋच्-ब्राह्मण-पाठाच् च । अत अपि वैराग्यम् अपि <strong>साम्राज्यादीनां</strong> यथोत्तरं श्रैष्ठ्यम् <strong>एतस्य</strong> <strong>गदाभृत</strong> इति नरक-वधार्थं गदया निर्बिभेदाद्रीन् इति, प्राकार-गदया गुर्व्या-निर्बिभेद गदाधरः [भा।पु। १०.५९.४-५] इत्य् अनेन चोक्त**-**गदाधरत्वाभिप्रायेण । <strong>श्रीः</strong> सर्वा सम्पत्तिस् तद्-वृतः पादस्यैकस्य रज एकम् अपि । <strong>श्रीमद्</strong> इति रजसो\ऽपि विशेषणं वा तस्य सर्वोत्तमत्वं प्रमाणयन्ति&mdash;श्रिय इति ॥४१-४२॥</p>
<p>ननु श्रीः सर्व-स्त्री-जातितः श्रेष्ठा तत्-प्राप्यं कथं प्राप्स्यथ ? उच्यते&mdash;प्रेम-माहात्म्येनैव तत्-प्राप्तिः, न तु जात्यादि-माहात्म्येनेत्य् आहुः&mdash;<strong>पुलिन्द्य-तृण-वीरुधश्</strong> च श्री-वृन्दावन-वर्तिन्यः । तत्र पुलिन्दीनां तद्-वाञ्छा पूर्णाः पुलिन्द्य [१०.२१.१७] इति प्राग्-उक्तेः । <strong>तृण-वीरुधां</strong> च वन-लतास् तरव [१०.३५.९]<sup id="fnref:100"><a href="#fn:100" class="footnote-ref" role="doc-noteref">100</a></sup> इत्य्-आद्य्-उक्तेः । <strong>व्रज-स्त्र्य्</strong>-आदीनां यथा-पूर्वं प्रेम्णा तद्-वाञ्छायाः श्रैष्ठ्यम् इति वक्तव्यम् । व्रज-स्त्रियो वाञ्छन्तीति पुलिन्द्यो\ऽपि वाञ्छन्तीत्य् एवं कैमुतिक-न्यायेन व्याख्येयं । तत्र वीरुद्भ्यो हि तृणानां श्रैष्ठ्यं, तेषां तत्-त्वस्य लीला-भाधिक्यात् । अहो किं वक्तव्यं ? तास् तास् तद् वाञ्छन्तीति <strong>गोपाः</strong> संवाहनाद्य्-अर्थं <strong>पाद</strong>-स्पर्शं वाञ्छन्तीत्य् आहुः--गाव इति । <strong>महात्मन</strong> ऐश्वर्येण सर्व-व्यापकस्यापि <strong>गाश् चारयत</strong> इति तत्-कारुण्यम् एव तत्र हेतुर् इत्य् अर्थः । अन्यत् तैः ।</p>
<p>तत्र च, ननु तस्य गृहिण्यो यूयं सर्व-सम्पद्-भाजः । किम् एव कामयध्व इत्य् अत्र तद् अन्यत्रेच्छा-राहित्याद् इति परिहारो द्रष्टव्यः । तत् किं ? तत्-**पाद-**रज एव काम्यत इति यद्य् एवं किम् अपि न काम्यते तर्हि तद्-रजो\ऽपि किम् इति काम्यत इत्य् अर्थः । अथवा, <strong>आनन्त्यम्</strong> ते ये शतम् [तै।उ। २.८.३] इत्य्-आदि-श्रुति-रीत्या मनुष्यानन्दम् आरभ्य शत-शत-गुणितत्वेन प्राजापत्यानन्दस्य गणनायाः परां काष्ठां दर्शयित्वा पर-ब्रह्मणि तु यतो वाचो निवर्तन्ते [तै।उ। २.८] इत्य् अनेन यद् आनन्दस्यानन्त्यं दर्शितं तद् अपीत्य् अर्थः । किं बहुना ? <strong>हरेः</strong> श्री-पतेः पदं सामीप्यादिकम् अपि यत्, तद् एतत् सर्वम् अधीनम् अपि न कामयामहे नाधीनं कर्तुम् इच्छाम इत्य् अर्थः ।</p>
<p>किम् अधिकं लब्धुं कामयध्वे ? तत्राहुः&mdash;<strong>एतस्य</strong> अस्मत्-पतित्वेन सर्वत्र तस्य <strong>गदाभृतः</strong> <strong>श्रीमत्-पाद-रज</strong> एव तावन् <strong>मूर्ध्ना</strong> <strong>वोढुं</strong> <strong>कामयामहे</strong> । तत्रापि यत् <strong>श्रियः</strong> <strong>कुच-कुङ्कुम-गन्धेनाढ्यं,</strong> तद्-गन्धेन प्राप्त-सम्पद्-विशेषं तत् पुनर् अधिकं कामयामह इत्य् अर्थः ।</p>
<p>ननु श्री-पतेर् एव पदं श्री-कुच-कुङ्कुम-गन्धाढ्यं, तत् तु भवत्यस् त्यक्तवत्य एव यदि श्रीर् अत्र रुक्मिण्य् अभिप्रेयते, तर्हि तत् तु भवतीनां प्राप्तम् एव । तस्मात् तावद् विलक्षणाया एव श्रियः कुच-कुङ्कुम-गन्धाढ्यं, तस्माद् इति गम्यते । ततस् तद् अवबोधनाय पुनर् विशिष्यतां, तत्राहुः&mdash;**व्रज-**स्त्रिय इति&mdash;</p>
<blockquote>
<p>पूर्णाः पुलिन्द्य उरुगाय-पदाब्ज-राग- &gt;
श्री-कुङ्कुमेन दयिता-स्तन-मण्डितेन । &gt;
तद्-दर्शन-स्मर-रुजस् तृण-रुषितेन &gt;
लिम्पन्त्य आनन-कुचेषु जहुस् तदाधिम् ॥ [भा।पु। १०.२१.१७]</p></blockquote>
<p>इति स्व-वाक्याद्य्-अनुसारेण <strong>व्रज-स्त्रियो</strong> यद् <strong>वाञ्छन्ति</strong> तद्-वाञ्छुर् इत्य् अर्थः । वर्तमान-प्रयोगेण तत्-तद्-अविच्छेद उत्प्रेक्ष्यते । तत्र पुलिन्द्यादि-निर्देशस् तु स्वेषाम् अपि तत्-प्राप्ति-योग्यता-विवक्षया <strong>तृण</strong>-वीरुधो दुर्वाद्याः आसां वाञ्छा केवलेन हि भावेन गोप्यो गावो मृगाः [भा।पु। ११.२१.८] । इति-दृष्टेः गावो गाश् चरयतश् चारयन्तो गोपा इत्य् अन्ते निर्देशस् तु तेषां केषाञ्चित् प्रिय-सखादीनां तद्-अनुमोदन-कारित्वेऽपि पुरुषत्वात् तत्रायोग्यत्व-विवक्षया । अयं भावः&mdash;श्रीत्वेन प्रसिद्धायाः श्रियस् तत्र कामनैव श्रूयते, न तु सङ्गतिः&mdash;</p>
<blockquote>
<p>कस्यानुभावो\ऽस्य न देव विद्महे &gt;
तवाङ्घ्रि-रेणु-स्पर्शाधिकारः । &gt;
यद्-वाञ्छया श्रीर् ललनाचरत् तपो &gt;
विहाय कामान् सुचिरं धृत-व्रता ॥ [भा।पु। १०.१६.३६]</p></blockquote>
<p>इति नाग-पत्नीनाम् उक्तेः । न च रुक्मिणीत्वेन प्रसिद्धायाः श्रियस् तत्र सङ्गतिः । काल-देशयोर् अन्यतमत्वात्, न च व्रज-स्त्रीणां श्री-सम्बन्ध-लालसा युक्ता, नायं श्रियो\ऽङ्ग उ नितान्त-रतेः प्रसादः । [भा।पु। १०। ४७.६०] इत्य्-आदिना । ततो\ऽपि परमाधिक्य-श्रवणात् तस्मात्&mdash;</p>
<blockquote>
<p>रुक्मिणी द्वारवत्यां तु राधा वृन्दावने वने । [स्क।पु। ५.३.१९७.७६, &gt; मत्स्य।पु।, प।पु। ५.७७.३७] इति ।</p></blockquote>
<p>मात्स्य-स्कान्दादि निर्णीय&mdash;</p>
<blockquote>
<p>देवी कृष्णमयी प्रोक्ता राधिका पर-देवता । &gt;
सर्व-लक्ष्मीमयी सर्व-कान्तिः संमोहिनी परा ॥ इति ।</p></blockquote>
<p>बृहद्-गौतमीय-दृष्ट्या च या तासु राधात्वे प्रसिद्धा सर्वतो विलक्षणा श्रीर् विराजते, ताम् उद्दिश्यैव तासां तद् इदं वाक्यं यथा&mdash;</p>
<blockquote>
<p>अनयाराधितो नूनं भगवान् हरिर् ईश्वरः । &gt;
यन् नो विहाय गोविन्दः प्रीतो याम् अनयद् रहः ॥ [भा।पु। &gt; १०.३०.२८] इति ।</p></blockquote>
<p>अग्र्येणेत्य् उपगतः प्रिययेहेत्य्-आदि द्वयं च ततश् च तासां यथा तत्र स्पृहास्पदता तथास्माकं चेति तद् एवं तादृश-प्रेम-स्फूर्तिमयतद् गन्धाढ्य् अतायाः सम्प्रत्य् अस्मासु प्रकाशः स्याद् इति दर्शितम् । न केवलं तादृशं तद्रज एव <strong>वाञ्छन्ति</strong> अपि तु तादृशं <strong>पाद-स्पर्शं</strong> च <strong>वाञ्छन्ति</strong> ततो वयम् अपि तं च <strong>कामयामह</strong> इत्य् अर्थः । यद् वा, तद्-रजस एव विशेषणं **पाद-**स्पर्शम् इति तद् अव्यभिचारि-फलत्वात्-तद् अभिन्नम् एव इत्य् अर्थः । <strong>एतस्य</strong> तस्य कीदृशस्य महान् सर्वत्र स्याद् अपि स्वभावाद् उत्तम आत्मा सौन्दर्यादि-प्रकाशमयः स्वभावो यस्य तादृशस्य&mdash;तत्रापि शुशुभे ताभिर् भगवान् देवकीसुतः [भा।पु। १०.३३.६] इति शुकोक्तेः ॥४३॥</p>
<hr>
<p><strong>जीव-गोस्वामी (प्रीति-सन्दर्भः १०८) :</strong> तत्र स्वेभ्यः षोडश-सहस्र-सङ्ख्याभ्यः श्री-यदु-देवस्य पत्नीभ्यस् तथाष्टभ्यः पट्ट-महीषिभ्यश् च तासां माहात्म्यं वदन्त्यः परम-काष्ठापन्नतया श्री-राधिका-देव्या आहुः&mdash;<strong>न</strong> वयम् इति त्रिभिः ।</p>
<p>हे <strong>साध्वि</strong>, साम्राज्यादिकं न कामयामहे । तत्र <strong>साम्राज्यं</strong> सार्वभौमं <strong>पदम्</strong> । स्वाराज्यम् ऐन्द्रं <strong>पदम्</strong> । भोज्यं तद्-उभय-भोग-भाक्त्वम्, भुनक्तीति भुक् तस्य भाव इति । विविधं राजत इति विराट्, तस्य भावो वैराज्यम्, अणिमादि-सिद्धि-भाक्त्वम् इत्य् अर्थः । <strong>पारमेष्ठ्यं</strong> ब्रह्म-<strong>पदम्</strong> । <strong>आनन्त्यं</strong> ये ते शतं [तै।उ। २.८.२] इत्य् आदि-श्रुति-रीत्या मनुष्यानन्दम् आरभ्य शत-शत-गुणितत्वेन प्राजापत्यस्य गणनायाः परां काष्ठां दर्शयित्वा, पर-ब्रह्मणि तु यतो वाचो निवर्तन्ते [तै।उ। २.४.१] इत्य् अनेन यद् आनन्दस्यानन्त्यं दर्शितं, तद् अपीत्य् अर्थः । किं बहुना, <strong>हरेः</strong> श्री-पतेः पदं सामीप्यादिकम् अपि यत्, तद् एतद् अपि <strong>न</strong> कामयामहे । नाधीनं कर्तुम् इच्छाम इत्य् अर्थः ।</p>
<p>तर्हि किम् अधिकं लब्धुं कामयध्वे ? <strong>न</strong>, तत्राहुः&mdash;एतस्यास्मत्-पतित्वेन सर्व-विज्ञातस्य <strong>गदा</strong>-<strong>भृतः</strong> <strong>श्री-मत्</strong>-<strong>पाद</strong>-रज एव तावन् <strong>मूर्ध्ना</strong> <strong>वोढुं</strong> कामयामहे । तत्रापि यत् <strong>श्रियः</strong> <strong>कुच</strong>-<strong>कुङ्कुम</strong>-गन्धेनाढ्यं तद्-गन्धेन प्राप्त-सम्पद्-विशेषं तत् पुनर् अधिकं <strong>कामयामह</strong> इत्य् अर्थः ।</p>
<p>ननु, श्री-पतेर् एव पदं श्री-<strong>कुङ्कुम</strong>-<strong>गन्धाढ्यं</strong> तत्-सामीप्यादि-त्यागात् तत् तु भवत्यस् त्यक्तवत्य एव । यदि च श्री-र् अत्र रुकुम्ण्य् अभिप्रेयते तर्हि तत् तु भवतीनां प्राप्तम् एव । तस्मात् तत्-तद्-विलक्षणाया एव <strong>श्रियः</strong> <strong>कुच</strong>-<strong>कुङ्कुम</strong>-<strong>गन्धाढ्यं</strong> तत् स्याद् इति गम्यते । ततस् तद्-अवबोधनाय पुनर् विशिष्यताम् । तत्राहुः <strong>व्रज</strong>-स्त्रिय इति । पूर्णाः पुलिन्द्य उरुगाय [भा।पु। १०.२१.१७] इत्य् आदि स्व-वाक्याद्य्-अनुसारेण <strong>व्रज</strong>-स्त्र्य्-आदयो यद् <strong>वाञ्छन्ति</strong> ववाञ्छुर् इत्य् अर्थः । वर्तमान-प्रयोगेण तत्-तद्-अविच्छेद उत्प्रेक्ष्यते । अत्र पुलिन्द्य्-आदि-निर्देशस् तु स्वेषाम् अपि तत्-प्राप्ति-योग्यता-विवक्षया । <strong>तृण</strong>-वीरुधो दूर्वाद्याः । आसां तादृग्-अनुभवश् च तत्-<strong>कुच</strong>-<strong>कुङ्कुम</strong>-सौरभ-वासितत्वाविच्छिन्न-तत्-<strong>पाद</strong>-प्रभावाद् एवेति भावः । <strong>गावो</strong> गाः । <strong>चारयतश्</strong> चारयन्तः । गोपा इत्य् अन्ते निर्देशस् तु केषाञ्चित् प्रिय-नर्म-सखादीनां तद्-अनुमोदन-कारित्वेऽपि पुरुषत्वात् तत्रायोग्यता-विवक्षया । अयं भावः&mdash;श्री-त्वेन प्रसिद्धायाः श्रियस् तत्र कामनैव श्रूयते, <strong>न</strong> तु सङ्गतिः । यद्-वाञ्छया श्री-र् [भा।पु। १०.१६.३६] इति नाग-पत्नीनां, या वै श्रियार्चितं [भा।पु। १०.४७.६२] इत्य् उद्धवस्याप्य् उक्तेः ।</p>
<p><strong>न</strong> च रुक्मिणीत्वेन प्रसिद्धायाः श्रियस् तत्र सङ्गतिः । काल-देशयोर् अन्यतमत्वात् । <strong>न</strong> च <strong>व्रज</strong>-स्त्रीणां श्री-सम्बन्ध-लालसा युक्ता&mdash;नायं श्रियोऽङ्ग [भा।पु। १०.४७.६०] इत्य्-आदिना ततोऽपि परमाधिक्य-श्रवणात् । तस्माद् रुक्मिणी द्वारवत्यां तु राधा वृन्दावने वने [स्कन्दप् व्।३.१९७.७६, मत्स्यप्, पद्मप् ५.७७.३७] इति मात्स्यानुसारेण रुक्मिण्या सह पठिता । शास्त्र-दृष्ट्या तूपदेशो वाम-देववत् [वे।सू। १.१.३०] इति न्याय-रीत्या महेन्द्रेण परमेश्वर इव दुर्गयाप्य् अहङ्ग्रहोपासना-शास्त्र-दृष्ट्या स्वाभेदेनोपदिष्टा । श्री-राधा तु सर्वतः पूर्णा तल्-लक्ष्मीः ।</p>
<p>तथा देवी कृष्णमयी प्रोक्ता राधिका इत्य्-आदि-बृहद्-गौतमीयानुसारेण, राधया माधवो देवो माधवेनैव राधिका [र्क्-परिशिष्ट] कृष्णस् १८९ (प्११३-४); प्रीतिस् १०८; र्कद् ९२+, १२९; ब्स्च् ५.४ इत्य्-आदि-ऋक्-परिशिष्टानुसारेण <strong>च</strong>, तासु राधात्वेन प्रसिद्धा सर्वतो विलक्षणा या श्री-र् विराजते, ताम् उद्दिश्यैव तासां तद् इदं वाक्यम् । यथा <strong>च</strong>&mdash;अनयाराधितो नूनं भगवान् [भा।पु। १०.३०.२८] इत्य्-आदि, <strong>अप्य्</strong> एणपत्न्य्-उपगत [भा।पु। १०.३०.११] इत्य्-आदि-द्वयं च । ततश् च तासां यथा तत्र स्पृहा-स्पन्दता, तथास्माकं चेति ।</p>
<p>तद् एवं तादृश-प्रेम-स्फूर्तिमय-तद्-गन्धाढ्यतायाः सम्प्रत्य् <strong>अप्य्</strong> अस्मासु प्रकाशः स्याद् इति दर्शितम् । <strong>न</strong> केवलं तादृशं तद्-रज एव <strong>वाञ्छन्ति</strong>, अपि तु तादृश-<strong>पाद</strong>-<strong>स्पर्शं</strong> च । अतो वयम् अपि तं <strong>कामयामह</strong> इत्य् अर्थः । यद् वा तद्-रजस एव विशेषणं <strong>पाद</strong>-स्पर्शम् इति । तद्-अव्यभिचारि-फलत्वाद् अभिन्नम् एवेत्य् अर्थः</p>
<hr>
<p><strong>एतस्य</strong> तत्र कीदृशस्य ? महान् सर्वत्रत्याद् अपि स्वभावाद् उत्तम आत्मा सौन्दर्यादि-प्रकाश-मयः स्वभावो यस्य तादृशस्य तत्रातिशुशुभे ताभिर् भगवान् [भा।पु। १०.३३.६] इति श्री-शुकोक्तेः ॥४१-४३॥</p>
<hr>
<p><strong>जीव-गोस्वामी (क्रम-सन्दर्भः) :</strong> न वयम् इति द्वयम् ॥४१-४३॥</p>
<hr>
<p><strong>जीव-गोस्वामी (बृहत्-क्रम-सन्दर्भः) : न</strong> वयम् इत्य् आदि । हे <strong>साध्वि</strong> ! <strong>वयं</strong> षोडश-सहस्राणि, <strong>साम्राज्यं</strong> साम्राज्य-लक्ष्मी-भारम् । एवं स्वाराज्यम् अपि भोज्यादि च । किं बहुना ? <strong>आनन्त्यं</strong> <strong>हरेः</strong> पदं <strong>वा</strong> । तर्हि किं वाञ्छथेत्य् आहुः&mdash;<strong>कामयामह</strong> इत्य् आदि । <strong>एतस्य</strong> <strong>पाद</strong>-<strong>रजः</strong> कामयामहे । कीदृशं ? <strong>श्रियः</strong> <strong>कुच</strong>-<strong>कुङ्कुम</strong>-गन्धाढ्यम् । किं कर्तुं ? <strong>मूर्ध्ना</strong> वोढुम् ॥४१-४२॥</p>
<p>ननु, कथं नोह्यते ? तत् तु सुलभम् एव भवतीनाम्, तत् किं <strong>कामयामह</strong> इत्य् उच्यते ? तत्राह&mdash;<strong>व्रज</strong>-स्त्रिय इत्य् आदि । <strong>व्रज</strong>-<strong>स्त्रियो</strong> यद् <strong>वाञ्छन्ति</strong>, यथा <strong>व्रज</strong>-<strong>स्त्रियो</strong> महात्मनोऽस्य <strong>पाद</strong>-<strong>स्पर्शं</strong> <strong>वाञ्छन्ति</strong>, तथा वाञ्छाम इत्य् अर्थः ।</p>
<p>ननु, तासां सौभाग्यम् अन्यद् एव, तत् कथम् अन्यास्यां भवेद् इत्य् आशङ्क्याहुः&mdash;पुलिन्द्य इत्य् आदि । ननु, वृन्दावन-सम्बन्धात् ता अपि सौभाग्यवत्य इत्य् आहुः&mdash;<strong>तृण</strong>-<strong>वीरुधः</strong> । <strong>तृण</strong>-वीरुद्त्-सामान्येनापि तत्रापि भूत्वा तद् वाञ्छाम इत्य् अर्थः । <strong>महात्मनः</strong> कीदृशस्य ? <strong>गावश्</strong> चारयतः, गाः पालयतः । सर्वाः कीदृश्यः ? अ<strong>गोपाः</strong>&mdash;गोपनं गोपः, न विद्यते गोपो यासां, स्व-प्रसिद्धा इत्य् अर्थः । तेनासां द्वारका-विलासाद् वृन्दावन-विलसितम् एवातिप्रिय इति मन्तव्यम् ॥४३॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> यद्य् एवं तर्हि स्व-पादाम्बुज-भक्ताभ्यो भवतीभ्यः सर्वान् एव कामान् कृष्णो दास्यतीति ? तत्राहुः&mdash;<strong>न</strong> वयम् इति । <strong>साम्राज्यं</strong> सार्वभौमं पदं स्वः स्वर्गे राजतेइति स्वराट्, तस्य भावः स्वाराज्यम् ऐन्द्रं <strong>पदम्</strong> । भोज्यं भुङ्क्ते इति भुक् तस्य भावो भोज्यं यथेष्ट-सर्व-विषय-भोग-भाक्त्वं विविधं राजत इति विराट् तस्य भावो वैराज्यम् अणिमादि-सिद्धि-भाक्त्वम् इत्य् अर्थः । <strong>पारमेष्ठ्यं</strong> ब्रह्म-पदम्**,** <strong>आनन्त्यं</strong> मोक्षं, <strong>हरेः</strong> <strong>पदं</strong> सालोक्यादिकं <strong>न कामयामहे</strong> ।</p>
<p>तर्हि किं कामयध्वे ? <strong>एतस्य</strong> कृष्णस्य <strong>श्रीमत्</strong>-<strong>पाद</strong>-<strong>रज</strong> एव तत्रापि <strong>श्रियः</strong> <strong>कुच</strong>-<strong>कुङ्कुम</strong>-गन्धेनाढ्यम् । अत्र श्री-पदेन प्रसिद्धा नारायण-कान्ता लक्ष्मीर् न वचनीया । तस्याः खलु&mdash;यद्-वाञ्छया श्री-र् ललनाचरत् तपः [भा।पु। १०.१६.३६] इति नागपत्न्यादि-वाक्यात् कृष्णे कामेनैव श्रूयते, नायं श्रियोऽङ्ग उ नितान्त-रतेः प्रसाद [भा।पु। १०.४७.५८] इत्य् उद्धवोक्तेर् न तु प्राप्तिः ॥४१-४२॥</p>
<p>न श्री-पदेन रुक्मिण्य् उच्यत इति तत्राहुः&mdash;<strong>व्रज</strong>-<strong>स्त्रियो</strong> यद् वाञ्छन्तीति। कस्मात् कृष्ण इहायाति प्राप्त-राज्यो हताहितः । नरेन्द्र-कन्या उद्वाह्या [भा।पु। १०.४७.४५] इति व्रज-स्त्रीणाम् उक्तिः, तस्यां तासां सपत्नी-भावाद् असूयैव, न तु तत्-सम्बन्धवती तस्मिन् वाञ्छेति । तस्मात्&mdash;</p>
<blockquote>
<p>देवी कृष्ण-मयी प्रोक्ता राधिका पर-देवता । &gt;
सर्व-लक्ष्मी-मयी सर्व-कान्तिः सम्मोहिनी परा ॥ [बृ।गौ।तं।]</p></blockquote>
<p>इति बृहद्-गौतमीय-दृष्ट्या श्री-पदेन श्री-राधैवोच्यते तस्याः कुच-कुङ्कुमाढ्यं पाद-रजो व्रज-स्त्रियस् तत्-सख्यः सुहृदश् च वाञ्छन्त्य् एव तृण-वीरुधः सकाशात् पुलिन्द्यश् च वाञ्छन्ति । यद् उक्तं&mdash;पूर्णाः पुलिन्द्य [भा।पु। १०.२१.१७] इत्य् अत्र तृण-रूषितेन इति गावः गाश् चारयतो महात्मनः एतस्य गोपाः प्रिय-नर्म-सखाः केचित् सुबलादयश् च तत्-सखी-भाव-भावि-मतयश् च <strong>वाञ्छन्ति</strong> न केवलं तादृशं तद् एव वाञ्छन्ति, अपि तु तादृशं <strong>पाद</strong>-<strong>स्पर्शं</strong> च वाञ्छन्ति । अतो वयम् अपि तं च कामयामहे इत्य् अर्थः ।</p>
<p>यद् वा, रजस एव विशेषणं पाद-स्पर्शम् इति । अत्रासाम् ईदृशी कामना तद्-दिनम् आरभ्याभवत्, यस्मिन् दिने प्रेम-रस-प्रसङ्गत उद्धवः कृष्णस्य सन्निधौ रहसि स्त्री-जन-महा-सदसि श्री-राधाया रूप-गुण-प्रेम-सौभाग्य-माधुर्य-परमोत्कर्षं श्री-कृष्ण-वशीकारकम् अवर्णयत् । तत्राष्टानां रुक्मिण्य्-आदीनां स्वेषां सौभाग्योत्कर्षं मानयन्तीनां तत्र सा कमना नाभूत्, षोडश-सहस्र-स्त्रीणां तु ताभ्यो न्यून-सौभाग्यानाम् अभूद् इत्य् अतो मौषल्यान्ते षोडश-सहस्र-गोप-वेश-धरेण कृष्णेनैता अध्वन्य् अर्जुनाद् आच्छिद्य गोकुलम् आनेष्यन्ते इति केचिद् आहुः ॥४३॥</p>
<p>इति सारार्थ-दर्शिन्यां हर्षिण्यां भक्त-चेतसाम् ।</p>
<p>त्र्यशीतितम एषोऽत्र दशमेऽजनि सङ्गतः ॥*॥</p>
<hr>
<p>इति श्रीमद्-भागवते महा-पुराणे ब्रह्म-सूत्र-भाष्ये पारमहंस्यं संहितायां वैयासिक्यां दशम-स्कन्धे द्रौपदी-कृष्ण-महिषी-संवादो</p>
<p>नाम त्र्यशीतितमोऽध्यायः ।</p>
<p>॥८३॥</p>
<hr>
<p><strong>(१०.८४)</strong></p>
<h2 id="ऋष-गण-कत-भगवत-सतत-वसदव-यजञतसव-बनधन-परसथपनदक-च-">ऋषि-गण-कृता भगवत्-स्तुतिः, वसुदेव-यज्ञोत्सवः, बन्धूनां प्रस्थापनादिकं च ।</h2>
<p><strong>॥ १०.८४.१ ॥</strong></p>
<p><strong>श्री-शुक उवाच&mdash;</strong></p>
<p>श्रुत्वा पृथा सुबल-पुत्र्य् अथ याज्ञसेनी</p>
<p>माधव्य् अथ क्षितिप-पत्न्य उत स्व-गोप्यः ।</p>
<p>कृष्णेऽखिलात्मनि हरौ प्रणयानुबन्धं</p>
<p>सर्वा विसिस्म्युर् अलम् अश्रु-कलाकुलाक्ष्यः ॥</p>
<p><strong>श्रीधर-स्वामी (भावार्थ-दीपिका) :</strong></p>
<p>चतुर्भिर् अधिकाशीतितमे मुनि-समागमे ।</p>
<p>वसुदेव-मखोत्साह बन्धु-प्रस्थापनादिकम् ॥</p>
<p><strong>सुबल</strong>-<strong>पुत्री</strong> गान्धारी । <strong>माधवी</strong> सुभद्रा । <strong>क्षितिपानां</strong> रज्ञां <strong>पत्न्यः</strong> <strong>स्व</strong>-<strong>गोप्यः</strong> कृष्ण-भक्ता <strong>गो</strong><sup id="fnref:101"><a href="#fn:101" class="footnote-ref" role="doc-noteref">101</a></sup><strong>प्यः</strong> । <strong>विसिस्म्युर्</strong> विस्मयं चक्रुः ॥१॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> वसुदेव-मखोत्साहोत्तरं बन्धूनां नन्दादीनां प्रस्थापनादिकम् । आदिना स्व-प्रस्थानादि-ग्रहः । हरेर् ज्ञानि-प्रियत्वं यज्ञस्य तद् एक-विषयत्वं तत्-प्रीतेर् मुक्ति-साधनत्वं पुत्रादि-स्नेहस्य संसार-मूलत्वं चात्राध्याये कथयति । तत्र व्यासादि-मुनीनाम् आगमनं वक्तुं पृथादि-स्त्रीणां सन्तोषोद्रेकम् आह&mdash;श्रुत्वेति । स्व-शब्देन गोपीषु हरेः स्नेहोद्रेकं वक्ति मुनिः । <strong>प्रणयानुबन्धं</strong> कृष्ण-भार्याणाम् इति शेषः ॥१॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) : उत</strong> <strong>स्व-गोप्यः</strong> यथार्थं ज्ञात्वा । श्री-शुको वदति&mdash;स्वाः स्वकीयाः गोप्यस् तत्-तत्-कथा-श्रवणेनाति-विस्मिता बभूवुः ॥१॥</p>
<hr>
<p><strong>सनातन-गोस्वामी (बृहद्-वैष्णव-तोषणी) : अथ</strong>-शब्दद्वयं विस्मये अत्याश्चार्या । किं वा, चार्थे, उक्तसमुच्चये । <strong>उत</strong> अपि श्री-गोप्यो\ऽपि अनिर्वचनीय-प्रेमवत्यस् ता अपि विसिस्म्युः, किं नः पृथाद्या इत्य् आसां यथोत्तरं विस्मय-निवारके श्री-भगवत्-तत्त्वज्ञाने न्यूनतया विस्मये यथोत्तरम् आधिक्यं कैमुतिक-न्यायेन ख्याख्येयम् । तत्र च सर्वाभ्यः श्री-गोपीनां तत्त्वज्ञाने न्यूनता प्रेम-भरेण तद् आच्छादनाद् इति स्पष्टम् एव । कृष्णे सर्व-चित्ताकर्षकाशेष-भगवत्ता-सार-प्रकटनार्थम् अवतीर्णे साक्षाद्-भगवति, अतो\ऽखिलानाम् आत्मनि प्रियतमे <strong>हरौ</strong> सर्व-मनोहरे चेति सर्वेषाम् अपि तस्मिन् सामान्येन प्रणयः सम्भावितः । किं वा, तासाम् एव सर्वासाम् असौ सूचितः तथापि प्रणयस्यानुबन्धं प्रवृत्तिं दार्ढ्यं वा श्री-महिषीणां सर्वासां <strong>श्रुत्वा</strong> <strong>सर्वा</strong> एव ताः किं वा, अन्याश् च सर्वाः स्त्रियो\ऽलमत्य् अर्थं विसिस्म्युः । अश्रूणां कला बुद्धिर् धारा वा तयाकुलाक्ष्यः सत्यः अद्भुत-रसोदय-स्वभावात् प्रेमोद्रेकाद् वा ॥१॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> पूर्व-प्रसङ्ग संश्लाघ्यम् उपसंहरति-श्रुत्वेति । श्रुत्वेत्य् अनेन याज्ञसेनीत्य् अस्यैव मुख्यो\ऽन्वयः पूर्व-प्रकरणे तस्या एव प्रस्तावात् प्रश्न-कर्त्रीत्वाच् च <strong>सुबल</strong>-पुत्र्यादीनां तु गौणः तासां नाम-मात्र-ग्रहणात् ततस् तासां श्रवणं परम्परयैव ज्ञेयम्, न तु साक्षात्-तासाम् आग्रे तस्याः स्वातन्त्र्यस्य तादृश-विनोद-प्रस्तावस्य पट्ट-महिषीभिः स्वयं तादृश-कथनस्य चायोग्यत्वात् एवम् अपि प्रथमं पृथादीनाम् एवोपादानं गुरुत्वाद् एव याज्ञसेनीमाधवीत्य् अनयोर् उभयतो\ऽप्य् **अथ-**शब्द-निर्देशस् तयोस् तदानीं सहावस्थानं सूचयति पूर्व-परिच्छेद-सूचकत्वात् तद् अनन्तरं **क्षितिप-**पत्नीनाम् उपादानं यथा-सम्भवं तन्-निकटानिकटत्व-बोधनाय <strong>उत</strong> स्व-गोप्य इति सर्वतः पृथग् उपादानात्-तासां तु दूरत्वम् एव व्यज्यते । अतस् ताश् च परम्परयैव श्रुत्वेति ज्ञेयम् ।</p>
<p>तासु स्व-शब्द-व्यञ्जित-पूर्व-पूर्व-शतकृत्वः सङ्घुषित-महा-प्रेमवतीषु विद्यमानासु तासां कथाया एव परमाश्चर्यत्वेन प्रस्ताव्यत्वात् <strong>अथ</strong>-वा स्व-गोपी-शब्देन तत्-तत्-पालयित्र्यस् तत्-सख्यादय उच्यन्ते । अत एव स्वेति पृथग् उक्तिः तत्र <strong>पृथा-सुबल</strong>-पुत्र्योर् विस्मयः । पातिव्रत्यांशे याज्ञसेन्यास् तद् अंशे भावांशे च माधव्याः स्नेहांशे **क्षितिप-**पत्नीनां यथायोग्यं स्व-गोपीनां तु स्वीय-भाव-मर्म-स्पर्शि-भावत्वे प्रक्षान्तरे यथा स्वाश्रयं यतः प्रणयानुबन्ध-शब्दस्य तत्र तत्र तत्-तद् अंश-प्राधान्य-विवक्षा न केवलं विस्मयः कासाञ्चित् प्रेम-सामान्यांश-स्पर्शेन कासाञ्चित् सजातीय-तद्-विशेषांश-स्पर्शेन च श्री-भगवद्-विषयक-प्रीत्युल्लासश् च जात इत्य् आह&mdash;**अलम् अश्रु-**कलाव् इति । <strong>अलम्</strong> अत्य् अर्थाः अश्रूणां यः कला धारा वाहिनों\ऽशाः ताभिर् आकुलाक्ष्यः ननु भवतु कासाञ्चित् प्रीति-मतीनां तादृशत्वं कथम् अन्यासाम् अपीत्य् आशङ्ख्याहुः&mdash;कृष्णे कर्षाकर्षक-स्वभावे यतः अखिलानां प्राकृताप्राकृतानाम् आत्मनि मूल-स्वरूपे <strong>हरौ</strong> रूप-गुणादिभिश् च सर्व-मनोहरेति ॥१॥</p>
<hr>
<p><strong>जीव-गोस्वामी (क्रम-सन्दर्भः) :</strong> श्रुत्वेत्य् अनेन याज्ञ-सेनीत्यस्यैव मुख्यो\ऽन्वयः । पूर्व-पूर्व-प्रकरणे तस्या एव प्रस्तावात् **सुबल-**पुत्रीनां गौणः तासां नाम-मात्रा-ग्रहणात् ततस् तासां श्रवणं परम्परयैव ज्ञेयम् । न तु साक्षात् तासाम् अपि तस्याः स्वातन्त्र्यस्य तादृश-विनोद-प्रदस्य प्रस्तावस्य पट्ट-महिषीभिः स्वयं तादृश-कथनस्य योग्यत्वात् <strong>स्व-गोप्यः</strong> तासां स्व-स्वरूप गोप्य इत्य् अर्थः ॥१-११॥</p>
<hr>
<p><strong>जीव-गोस्वामी (बृहत्-क्रम-सन्दर्भः) :</strong> श्रुत्वेत्य्-आदि । <strong>उत</strong> स्व-गोप्य इति स्व-शब्दो बलराम-परिगृहीता गोप्यस् तदा तत्र नासन्न् इति मन्तव्यम् ॥१-१०॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong></p>
<p>चतुर्-युक्ताधिकाशीतितमे मुनि-कृष्ण-मिथः-स्तुतिः ॥</p>
<p>शौरेः प्रश्नो मखश् चातो नन्द-प्रस्थापनादिकम् ॥</p>
<p><strong>सुबल</strong>-पुत्री गान्धारी <strong>याज्ञसेनी</strong> द्रौपदी माधवी सुभद्रा श्रुत्वेति । पृथागान्धार्यादीनां परम्परयैव श्रवणं न साक्षात् । तासाम् अग्रे द्रौपद्याः पट्ट-महिषीणां च स्वातन्त्र्येण तादृश-विनोद-वार्ता-प्रश्नोत्तर-कौतुकस्यानौचित्यात् तस्मात् द्रौपदी-सुभद्रयोर् एव ताभिः सहवयस्यभावेन तत्-तद् औचित्यात् साक्षात् श्रवणं गोपीनां तु ताभिः साजात्याभावाद् एव सहावस्थानाभावाद् अतिपरम्परयैव अत एव तत्रोत-शब्दो</p>
<p>विप्र-कर्षार्थ-ज्ञापनाय प्रयुक्तः । स्व-शब्द-प्रयोगात्तास्व् एव कृष्णस्य स्वान्तरङ्ग-बुद्ध्या प्रतिनिशमन्यालक्षितं परिष्वङ्गादि-विलासोऽस्यात्र तु कुरुक्षेत्रे तस्मिन् महा-तीर्थे ब्रह्म-चर्यस्थिति-प्रथैवेति ज्ञेयम् । <strong>विसिस्म्युर्</strong> इति <strong>अश्रु</strong>-कलाकुलाक्ष्य इति गोपीनां विस्मयो\ऽश्रुकला</p>
<p>तासां किञ्चित् स्व-सजातीय-भाव-दर्शनात् कृष्णस्य तत्-तच्-चरित्र-श्रवणाच् च न तु पट्ट-महिषीषु च गोपीनां कश्चिद् अनुराग इति ज्ञेयम् ॥१॥</p>
<hr>
<p><strong>॥ १०.८४.२ ॥</strong></p>
<p>इति सम्भाषमाणासु स्त्रीभिः स्त्रीषु नृभिर् नृषु ।</p>
<p>आ<sup id="fnref:102"><a href="#fn:102" class="footnote-ref" role="doc-noteref">102</a></sup>ययुर् मुनयस् तत्र कृष्ण-राम-दिदृक्षया ॥</p>
<p><strong>श्रीधर-स्वामी (भावार्थ-दीपिका) :</strong> <em>न व्याख्यातम्।</em></p>
<hr>
<p><strong>वंशीधरः (भावार्थ-दीपिका-प्रकाशः) :</strong> इत्य् उक्तरीत्या । <strong>तत्र</strong> **राम-कृष्ण-**समीपे ॥२॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> इत्य् एवं श्री-भगवत्-प्रेमोदयेन सम्भाष्यमाणास्व् <strong>इति</strong> तथा नृभिः पुम्भिर् <strong>नृषु</strong> सम्भाष्यमाणेषु चेति परम-महोत्सवः सूचितः । अतस् तत्राजग्मुः । तत्रैव प्रयोजन-विशेषं चाह--कृष्णः सर्वथा सर्वचित्ताकर्षकः रामश् च</p>
<p>सर्व-लोक-रमणस् तयो<strong>र् दिदृक्षया</strong> साक्षाद्-दर्शनार्थम् ॥२॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> नाना-कौतुके चात्र कौतुकान्तरम् आपतितम् इत्य् आह&mdash;इतीति । एतद्-विचित्र-प्रकारेण आजग्मुर् इत्य् अत्राययुर् <strong>इति</strong> क्वचित्-पाठः ॥२॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) : नृषु</strong> सम्भाष्यमाणेषु च ॥२-७॥</p>
<hr>
<p><strong>॥ १०.८४.३ ॥</strong></p>
<p>द्वैपायनो नारदश् च च्यवनो देवलोऽसितः ।</p>
<p>विश्वामित्रः शतानन्दो भरद्वाजोऽथ गौतमः ॥</p>
<p><strong>श्रीधर-स्वामी (भावार्थ-दीपिका) :</strong> <em>न व्याख्यातम्।</em></p>
<hr>
<p><strong>वंशीधरः (भावार्थ-दीपिका-प्रकाशः) :</strong> अथ चार्थे ॥३-४॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> श्री-भगवत्-प्रियत्वादिनादौ निर्देश्यस्यापि श्री-नारदस्य श्री-द्वैपायनात् पश्चान्-निर्देशः श्री-शुकदेवस्य पितृत्वादिना तस्मिन् गौरवाधिक्याद् इति दिक् ॥३॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> मुनीन् एव गणयति-त्रिकेण-तत्र द्वैपायनस्य प्राङ् निर्देशः पितृत्वादिना गौरवाधिक्यात् मुन्यन्तराणां क्रमस् त्व् आगमन-क्रमाद् एवेति गम्यते । भगवान् इति रामस्य विशेषणं दशावतार-मध्य-पाठाद् आदराधिक्येन द्वितादीनां ब्रह्म-पुत्रा इति विशेषणं ब्रह्म-पुत्रोत्पत्तावनुक्तत्वात् । यद् वा, ब्रह्म-पुत्राः सनकादयः । ब्रह्म-पुत्र इति पाठः क्वचित् । आदि-शब्दात् पराशर-मैत्रेय-वैशम्पायनादयः ॥३-५॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः), विश्वनाथ-चक्रवर्ती (सारार्थ-दर्शिणी) :</strong> <em>न व्याख्यातम्।</em></p>
<hr>
<p><strong>॥ १०.८४.४ ॥</strong></p>
<p>रामः स-शिष्यो भगवान् वसिष्ठो गालवो भृगुः ।</p>
<p>पुलस्त्यः कश्यपोऽत्रिश् च मार्कण्डेयो बृहस्पतिः ॥</p>
<p><strong>श्रीधर-स्वामी (भावार्थ-दीपिका), वंशीधरः (भावार्थ-दीपिका-प्रकाशः) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) : भगवान्</strong> इति रामस्य भगवद् अवतारत्वात् द्वितादीनां ब्रह्मपुत्रा इति विशेषणं प्राक् श्री-ब्रह्म-पुत्रोत्पत्तावनुक्तत्वात् । यद् वा, ब्रह्म-पुत्राः सनकादयः तत्-हेत्यस्य परतो\ऽन्वयः । आदि-शब्दात् पराशर-मैत्रेय-पैल-वैशम्पायनादयः सर्व एव मुनयः सहसा सद्यः सम्भ्रमेण वा । प्रागासीना इति सहसोत्थाने योग्यतोक्ता । अतो नृपामात्यादयः केचिद् अनुपविष्टा एव स्थिता इति ज्ञेयम् । आदि-शब्दात् राज-पुरोहितादयश् च । अपि साक्षाज्-जगदीश्वरौ कृष्ण-रामाव् अपि प्रकर्षेण प्रक्तिविशेषेण दण्डवन्-निपातादिना नेमुः । यतो विश्वेन वन्दितान् ॥४-६॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (लघु-वैष्णव-तोषणी, क्रम-सन्दर्भः, बृहत्-क्रम-सन्दर्भः), विश्वनाथ-चक्रवर्ती (सारार्थ-दर्शिणी) :</strong> <em>न व्याख्यातम्।</em></p>
<hr>
<p><strong>॥ १०.८४.५ ॥</strong></p>
<p>द्वितस् त्रितश् चैकतश् च ब्र<sup id="fnref:103"><a href="#fn:103" class="footnote-ref" role="doc-noteref">103</a></sup>ह्म-पुत्रास् तथाङ्गिराः ।</p>
<p>अगस्त्यो याज्ञवल्क्यश् च वामदेवादयोऽपरे ॥</p>
<p><strong>श्रीधर-स्वामी (भावार्थ-दीपिका) :</strong> <em>न व्याख्यातम्।</em></p>
<hr>
<p><strong>वंशीधरः (भावार्थ-दीपिका-प्रकाशः) :</strong> द्वितत्रितैकताः सहोदराः । त्रितः कूपे\ऽवहितो देवान्हवत ऊतये इति श्रुतेः । तथा चार्थे । अपरे उक्तान्ये धौम्य-कृपादयः ॥५॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा), सनातन-गोस्वामी (बृहद्-वैष्णव-तोषणी),</strong></p>
<p><strong>जीव-गोस्वामी (लघु-वैष्णव-तोषणी),क्रम-सन्दर्भः, बृहत्-क्रम-सन्दर्भः), विश्वनाथ-चक्रवर्ती (सारार्थ-दर्शिणी) :</strong> <em>न व्याख्यातम्।</em></p>
<hr>
<p><strong>॥ १०.८४.६ ॥</strong></p>
<p>तान् दृष्ट्वा सहसोत्थाय प्राग् आसीना नृपादयः ।</p>
<p>पाण्डवाः कृष्ण-रामौ च प्रणेमुर् विश्व-वन्दितान् ॥</p>
<p><strong>श्रीधर-स्वामी (भावार्थ-दीपिका) :</strong> <em>न व्याख्यातम्।</em></p>
<hr>
<p><strong>वंशीधरः (भावार्थ-दीपिका-प्रकाशः) : तन्</strong> मुनीन् । <strong>प्राग्</strong> उत्थाय ॥६॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>जीव-गोस्वामी (लघु-वैष्णव-तोषणी) :</strong> सहसा अतर्कितं शीघ्रम् एव इत्य् अर्थः । प्राग् आसीना इति यदि ते एते तेषाम् आगमनम् अश्रोष्यन् तदा नाशिष्यन्तैव प्रत्युताग्रे गत्वा स्वयम् आनयिष्यन्त चेति भावः । आदि-शब्दात् श्री-नन्दादयः पुरोहितादयश् च यतो विश्वेन वन्दितान् श्री-भगवतापि मानितत्वात् ॥६॥</p>
<hr>
<p><strong>सनातन-गोस्वामी (बृहद्-वैष्णव-तोषणी), जीव-गोस्वामी (क्रम-सन्दर्भः, बृहत्-क्रम-सन्दर्भः), विश्वनाथ-चक्रवर्ती (सारार्थ-दर्शिणी) :</strong> <em>न व्याख्यातम्।</em></p>
<hr>
<p><strong>॥ १०.८४.७ ॥</strong></p>
<p>तान् आनर्चुर् यथा सर्वे सह-रामोऽच्युतोऽर्चयत् ।</p>
<p>स्वागतासन-माल्य-माल्य-धूपानुलेपनैः ॥</p>
<p><strong>श्रीधर-स्वामी (भावार्थ-दीपिका) : आनर्चुर्</strong> अर्चितवन्तः ।</p>
<hr>
<p><strong>वंशीधरः (भावार्थ-दीपिका-प्रकाशः) : यथा</strong>-विधि अर्चयत् । अड्-आगमाभाव आर्षः ॥७॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> यथान्ये <strong>सर्वे</strong> तथैव राम-सहितो\ऽच्युतः सर्वैश्वर्य-परिपूर्णो\ऽपि श्री-कृष्णः स्वागतादिभिर् एवार्चयन् सन् उवाचेति परेणान्वयः यतो भगवान् ब्रह्मण्यताद्य् अशेष-गुण-प्रकटनपर इत्य् अर्थः । यतो धर्म-गुप्तनुः धर्म-रक्षार्थम् अवतीर्ण इत्य् अर्थः । महतो\ऽपि यतवाचः । कुतः? अनुशृण्वतस् तत्-तद् उक्ति-श्रवणार्थम् इत्य् अर्थः । स्वागतादीनां भक्त्या सम्भ्रम-कृतत्वात् क्रमोल्लङ्घनं दीपादीनाम् अकरणं च ज्ञेयम् ।</p>
<p>यद् वा, भोजनापेक्ष्य-धूप-दीपादीनां भोजनाभावेन तद् अनुक्तिः । धूपस्त्व् अयं स्थानादि-सौरभ्यापेक्षयैव । एवं सर्वं सङ्गतम् एव ॥७-८॥</p>
<hr>
<p><strong>जीव-गोस्वामी (लघु-वैष्णव-तोषणी) : तान्</strong> राम-सहितो\ऽच्युतः सर्वैश्वर्य-परिपूर्णो\ऽपि श्री-कृष्णः स्वागतादिभिर् आर्चयत् <strong>यथा</strong> येनार्चन-प्रकारेणैव सर्वे\ऽपि <strong>तान्</strong> आनर्चुः तस्य सर्व-मूल-रूपत्वात्-तद् अर्चनेनैव तद् अर्चनं सिद्धम् इत्य् अर्थः । अर्चयन्न् इति पाठे युग्मकम् । स्वागतादीनां स्वागमानुसारेणार्थिक-क्रम एवात्र ज्ञेयः ।</p>
<p>यद् वा । अर्चेयं व्यवहार-क्रमः । तत्र प्रथमतः स्वागतम् उपद्रवे जाते तेषां लोक-पालानां प्रथमतस् तस्मै प्रति कार्यत्वात् स्वागते जात एवासनदानार्हत्वात् आसनानन्तरम् एव पाद्यं प्रत्येक-गण्डूष-प्रत्य् एक-प्रक्षालन-पात्राभ्यां ज्ञेयम् । एतद् उपलक्षणत्वेनाचमनीयं च ततः स्वास्थ्ये सत्यर्घादि सम्यग् अवैयग्र्य एव चानुलेपनं युक्तम् ॥७॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः), विश्वनाथ-चक्रवर्ती (सारार्थ-दर्शिणी) :</strong> <em>न व्याख्यातम्।</em></p>
<hr>
<p><strong>॥ १०.८४.८ ॥</strong></p>
<p>उवाच सुखम् आसीनान् भगवान् धर्म-गुप्-तनुः ।</p>
<p>सदसस् तस्य महतो यत-वाचोऽनुशृण्वतः ॥</p>
<p><strong>श्रीधर-स्वामी (भावार्थ-दीपिका) :</strong> धर्म-गोप्त्री तनुर् यस्य स धर्म-गुप्तनुः । यता नियता वाग्यस्य तस्य सदसः ॥८॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> तस्य सदसः विप्र-नृप-सभायाः ॥८॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>जीव-गोस्वामी (लघु-वैष्णव-तोषणी) :</strong> यतो धर्म-गुप्तनुः धर्म-रक्षार्थम् अवतीर्ण इत्य् अर्थः । महतो\ऽपि यत-वाचः कुतः अनुशृण्वतः तद् उक्ति-श्रवणार्थम् इत्य् अर्थः ॥८॥</p>
<hr>
<p><strong>सनातन-गोस्वामी (बृहद्-वैष्णव-तोषणी), जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> सदस इति सप्तम्य् अर्थे षष्ठी ॥८॥</p>
<hr>
<p><strong>॥ १०.८४.९ ॥</strong></p>
<p><strong>श्री-भगवान् उवाच&mdash;</strong></p>
<p>अहो वयं जन्म-भृतो लब्धं कार्त्स्न्येन तत्-फलम् ।</p>
<p>देवानाम् अपि दुष्प्रापं यद् योगेश्वर-दर्शनम् ॥</p>
<p><strong>श्रीधर-स्वामी (भावार्थ-दीपिका) : जन्म</strong>-भृतः स-फल-जन्मानः । <strong>तत्</strong> फलं <strong>जन्म</strong>-<strong>फलम्</strong> । किं <strong>तत्</strong> ? यद् <strong>योगेश्वर</strong>-<strong>दर्शनम्</strong> ॥९॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> योगेश्वराणां भक्ति-ज्ञान-योगाद्य् उपदेष्टृणां विप्राणां <strong>दर्शनम्</strong> ॥९॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) : अहो</strong> प्रहर्षे । <strong>वयं</strong> मनुष्याः । योगः समाधिः सायुज्यं वा । तदीश्वराणां <strong>दर्शनम्</strong> ॥९॥</p>
<hr>
<p><strong>जीव-गोस्वामी (लघु-वैष्णव-तोषणी) : अहो</strong> प्रहर्षे । <strong>वयं</strong> मनुष्याः योगेषु स्व-स्वानुष्ठितेषु कर्म-ज्ञान-भक्ति-लक्षणेषु ईश्वराणां सिद्धानां दातुं दूरीकर्तुं च समर्थानां वा दर्शनं परम-भागवतानाम् एव वा सर्वेष्व् एव तद् उक्तिश् छत्रि-न्यायेन सा च सर्वादरार्था ॥९॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p>**विश्वनाथ-चक्रवर्ती (सारार्थ-दर्शिणी) : जन्म-**भृतः सफल-जन्मानो भवामः <strong>देवानाम्</strong> <strong>अपि</strong> दृष्प्रापं किम्-पुनर् नृणाम् अत्रत्यानाम्॥९॥</p>
<hr>
<p><strong>॥ १०.८४.१० ॥</strong></p>
<p>किं स्वल्प-तपसां नॄणाम् अर्चायां देव-चक्षुषाम् ।</p>
<p>दर्शन-स्पर्शन-प्रश्न-प्रह्व-पादार्चनादिकम् ॥</p>
<p><strong>श्रीधर-स्वामी (भावार्थ-दीपिका) : किं</strong> च, युष्माकं दर्शनम् एव तावद् देवानाम् अपि दुष्प्रापम्, अस्माकं तु स्पर्शनादिकम् अपि कथं नु घटितम् ? इति विस्मयेनाह&mdash;किम् इति । <strong>स्वल्प</strong>-<strong>तपसां</strong> तीर्थ-स्नानादि-मात्रे तपो-बुद्धिर् येषां तथार्चायां प्रतिमायां <strong>देव</strong> इति चक्षुर् दृष्टिर् येषां, तेषां योगेश्वर-दर्शनादिकम् इदं किम् असम्भावितम् इत्य् अर्थः ॥१०॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> अति-दुर्लभलाभम् आह&mdash;किञ्चेति । इत्य् अर्थ इति-किमत्रासम्भावनायां व्याख्येयम् । अर्चा पूजाप्रतिमयोः इति हलायुधः ॥१०॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) : अर्चायां</strong> प्रतिमायाम् एव न च वैष्णवादिषु <strong>किं</strong> वा, योगेश्वरेषु देवः पूज्यत इति चक्षुर्येषां तेषाम् । प्रह्वः प्रणामः । पादयोर् अर्चनं प्रक्षालनादिकम् । आदि-शब्दाद् आसनार्पणादिः । अन्यत् तैर् व्याख्यातम् ।</p>
<p>यद् वा, वैकुण्ठ्यायाम् <strong>अर्चायां</strong> देवः साक्षाद्-भगवान् एवायम् इति चक्षुर् येषाम् इति चक्षुर् येषां तेषाम्, <strong>दर्शन</strong>-स्पर्शनादिकं <strong>स्वल्पतपसां</strong> <strong>किं</strong> स्यात्? अपि तु नैव । अतस् तथा-भूतानां सुदुर्लभानां युष्माकं दर्शनादिकं युष्मत्-कृपयैवास्माकम् अनधिकारिणाम् अपि सिद्धम् इति भावः ॥१०॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> एवं महा-<strong>तपसां</strong> देवानाम् अपि दुष्प्रापं चेत्तर्हि ततो\ऽपि क्षुद्र-<strong>तपसां</strong> तथार्चायां तेषां प्रतिमायाम् एव <strong>देव</strong>-चक्षुषां तद्-दर्शने\ऽपि तत्-स्वरूप-ज्ञाने\ऽपि वा भाग्य-हीनानाम् अस्माकं दर्शनं स्पर्शनादिकं च <strong>किं</strong> सम्भवति? नैव इत्य् अर्थः । अतो युष्मत्-कृपा-विलसितम् एवैतद् इति भावः ॥१०॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> धर्म-गुप्तनुरित्य् अनेन अहो वयम् इत्य्-आद्यास् तस्य वाचः केवलं धर्म-गोपनार्था इति ज्ञापयन्ति । <strong>अर्चायां</strong> प्रतिमायाम् एव <strong>देव</strong>-बुद्धीनां न तु युष्मासु तद् अपि युष्माकम् इदं युष्मत्-कृपा-विलसितम् एवेति भावः ॥१०-११॥</p>
<hr>
<p><strong>॥ १०.८४.११ ॥</strong></p>
<p>न<sup id="fnref:104"><a href="#fn:104" class="footnote-ref" role="doc-noteref">104</a></sup> ह्य् अम्-मयानि तीर्थानि न देवा मृच्-छिला-मयाः ।</p>
<p>ते पुनन्त्य् उरु-कालेन दर्शनाद् एव साधवः ॥</p>
<p><strong>श्रीधर-स्वामी (भावार्थ-दीपिका) :</strong> एतत् प्रपञ्चयति&mdash;<strong>न ह्य्</strong> अम्-मयानीति त्रिभिः ॥११॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> एतद् अर्चादिषु देवादि-बुद्धित्वम् । <strong>न</strong> हि बहिर् मुखानां तीर्थादिना जन्म-साफल्यं किन्तु सज्-जन-<strong>दर्शनाद्</strong> एवेत्य् आह&mdash;<strong>न</strong> हीति । तत्र तत्र सन्निहितास् तीर्थ-देवादयः <strong>उरुकालेन</strong> काल-पक्षं कृत्वैव न तु तदानीम् <strong>एव</strong> । तत्र किं कारणम् इत्य् अस्य देहली-दीपक-न्यायेनोरुकालेनेत्येवोत्तरम् । तथा हि-कलनं कालः ज्ञानम्, कल गतौ गत्य् अर्थकानां ज्ञानार्थतापीति वामनादयः । **उरु-**गुरु-शब्दौ पर्यायौ । उरुणा गुरुणा दत्तः कालः **उरु-**कालः । मध्यम-पद-लोपी समासस् तेन गुरू-पदिष्ट-ज्ञानेन तत्-तत्-स्वरूपं तत्-तन्-मन्त्रं तत्-तद् अङ्गाचरणादिकं ज्ञात्वा समुपास्य तत्-तद्-दर्शनं प्राप्य तत्-तद्-देवादि-प्रसादेनाघक्षये पावित्र्यम् अतो गुरूपदेशः कारणम् इत्य् अर्थः । प्रकृते किम् आगतम् इति चेदाह&mdash;<strong>दर्शनाद्</strong> एवेति । <strong>साधवः</strong> शास्त्रानुयायिनः शिष्टा इति यावत्, स्व-दर्शनान्यथा-ज्ञानम् अपगमयन्ति । <strong>एव</strong>-शब्दः गुरूपदेशं व्यवच्छिनत्ति ॥११॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> न ह्य् अस्मयानि तीर्थानीत्य्-आदि&mdash;अस्मयानि <strong>तीर्थानि</strong> <strong>तीर्थानि</strong> न भवन्ति? अपितु तीर्थान्येव, मृत्शिलामया <strong>देवा</strong> न देवाः? अपि तु <strong>देवा</strong> <strong>एव</strong>, किन्तु ते <strong>उरुकालेन</strong> पुनन्ति, साधवस्तु <strong>दर्शनाद् एव</strong> ॥११॥</p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> अतो\ऽशेष-तीर्थ-स्नानात् सर्व-देव-चार्चनाच्चाधिक-फलम् अस्माकं सम्पन्नम् इत्य् आशयेनाह&mdash;<strong>न</strong> हीति ॥११॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> यच् च तत्-तच्-छास्त्र-प्रमित-महिम्नां तीर्थानां देव-प्रतिमानां च सेवया नराणाम् अपि दोषहान्या ज्ञानं जायेतेति तत्-सत्यम् <strong>एव</strong> किन्तु तत्राप्य् अस्ति भवताम् अतिशय इत्य् आह&mdash;नहीति । काक्वा अम्मयानि जलावयव-रूपाणि नद्यादीनि <strong>तीर्थानि</strong> पावनानि न भवन्ति किं तथा <strong>मृच्छिलामयाः</strong> तद्-विकाराः प्रतिमादयो\ऽपि देवस् तद् अधिष्ठानत्वेन तत्-तद् आत्म्यापन्नतया पावना न भवन्ति किम्? किन्तु ते पुनन्तीत्य्-आदि ॥११॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः), विश्वनाथ-चक्रवर्ती (सारार्थ-दर्शिणी) :</strong> <em>न व्याख्यातम्।</em></p>
<hr>
<p>॥ १०.८४.१२ ॥</p>
<p>ना<sup id="fnref:105"><a href="#fn:105" class="footnote-ref" role="doc-noteref">105</a></sup>ग्निर् न सूर्यो न च चन्द्र-तारका</p>
<p>न भूर् जलं खं श्वसनोऽथ वाङ् मनः ।</p>
<p>उपासिता भेद-कृतो हरन्त्य् अघं</p>
<p>विपश्चितो घ्नन्ति मुहूर्त-सेवया ॥</p>
<p><strong>श्रीधर-स्वामी (भावार्थ-दीपिका) : वाङ्</strong>-मनसोर् अप्य् उपासना-विषयत्वम्, यो वाचं ब्रह्मेत्य् उपास्ते [छा।उ। ७.२.२] इति श्रुतेर् <strong>अघं</strong> तन्-मूलम् अज्ञानं न हरन्ति । अत्र हेतुः&mdash;<strong>भेद</strong>-<strong>कृतो</strong> <strong>भेद</strong>-कर्तारः । यद् वा, <strong>भेद</strong>-बुद्धिं कुर्वतः पुंसः । <strong>विपश्चितो</strong> निरस्त-भेदाः । ते तु <strong>मुहूर्त</strong>-मात्र-सेवयैवाघं घ्नन्तीति ॥१२॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> तन्-मूलम् अवमूलम् । अत्राज्ञानाहरणे देवानां <strong>भेद</strong>-कर्तृत्वं <strong>भेद</strong>-ज्ञानवत्-त्वेनात्म-स्वरूप-ज्ञानाभावात् । तद् उक्तं&mdash;</p>
<p>नैते स्वरूपं विदुर् आत्मनस् ते ह्य् अजादयो नात्मतया गृहीताः । [भा।पु। १०.४०.३] इत्य् उक्तेः ।</p>
<p>ब्रह्मादयस् तनुभृतो मिथुरर्द्यमानाः । [भा।पु। ११.६.१४] इत्य्-आद्य् उक्तेश् च ।</p>
<p>ब्रह्मादीनां शुद्ध-सात्त्विकत्वेन ज्ञान-दाने समर्थत्वेन तेषाम् अज्ञानित्वकल्पनम् अनुचितं मत्वाह&mdash;यद्वेति । ते कस्य पापं <strong>न</strong> हरन्तीति चेदाह&mdash;**भेद-**बुद्धिं कुर्वत इति । ते ज्ञानिनस् तु ज्ञानिसङ्गस्य सर्व-पुण्यावाप्ति-हेतुत्वात् । नातं तेन समस्त-तीर्थ-सलिलेत्य् आद्य् उक्तेः ॥१२॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> तद् एव विवृणोति-नेति । <strong>भेदकृतो</strong> भगवद् अधिष्ठानत्वेनाभिन्नेष्व् अप्य् एषु प्रत्येकम् ईश्वर-बुद्ध्या भेदं कुर्वत इत्य् अर्थः ॥१२॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> अस्तु तावत् तत्-प्रतिमायां तत-दृष्ट्योपासनं तत्-तन्-निर्मित-तीर्थ-सेवा वा साक्षात्-तत्-तद् उपासनम् अपि न्यूनं ततो भूप्रभृति जडोपासनं तु सुतराम् इति भवद्-विधोपासनम् एव सर्वोत्तमम् इत्य् आह&mdash;<strong>नाग्निर्</strong> इति । तारकास् तदाकार-विमानाः बृहस्पत्यादयः <strong>भेद-<strong>कर्तारः अहम् इन्द्रो\ऽयं वरुण इति ज्ञापयितारः न तु सर्वत्राभिन्नं परमेश्वरं ज्ञापयितारः । यद् वा, तादृश-परमेश्वरादर्शितेन सर्वत्र तत्-तद्</strong>-भेद</strong>-बुद्धिं कुर्वतः पुंस इति विपश्चितस् तु परमेश्वरैक-दर्शिनः तादृशं परमेश्वरम् एव ज्ञापयन्ति तस्मात्-तद् अज्ञान-मूलमघम् अपराधं <strong>मुहूर्त-सेवया</strong> घ्नन्तीति ॥१२॥</p>
<hr>
<p><strong>जीव-गोस्वामी (क्रम-सन्दर्भः) :</strong> रुक्मिणी द्वारवत्यां तु राधा वृन्दावने वने [स्कन्दप् व्।३.१९७.७६, मत्स्यप्, पद्मप् ५.७७.३७] इत्य् उपलक्षणाद् एवावक्ष्यमाणा अग्न्यादयः एवं भौम इज्यधीः इत्य् अत्रापि नज्ञः भगवत्-प्रतिमा-पूजकस् तु तादृशश् चेत् कनिष्ठ-भागवत एव । अर्चायाम् एव हरये [भा।पु। ११.२.४७] इत्य् एकादशात् <strong>भेद-कृतो</strong> <strong>भेद</strong>-कर्तार अयम् इन्द्रो\ऽयं वरुण इति ज्ञापयितारो ननु सर्वत्राभिन्नं परमेश्वरं ज्ञापयितारः ॥१२-२०॥</p>
<hr>
<p><strong>जीव-गोस्वामी (बृहत्-क्रम-सन्दर्भः) : न</strong> ह्य् अम्मयानि तीर्थानीत्य्-आदि । अम्मयानि तीर्थानि न भवन्ति अपि तु भवन्त्य् एव । एवं मृच्छिलामयाः देवा अपि किन्तु तानि उरुकालेनैव पुनन्ति साधवस्तु दर्शनाद् एव । अयम्-भावः । तीर्थानि यस्य हस्तौ च पादौ च इत्य्-आदि यथा-विधि <strong>सेवया</strong> देवताश् च यथा-विधि निरपराधनाद् एव पुनन्ति एते तु यादृच्छिकसङ्गेनापि ॥११-१२॥</p>
<hr>
<p>**विश्वनाथ-चक्रवर्ती (सारार्थ-दर्शिणी) : वाङ्-**मनसयोर् अप्य् उपासना-विषयत्वं यो वाचं ब्रह्मेत्य् उपास्ते यो मनो ब्रह्मेत्य् उपास्ते इति श्रुतेः । क्षुत्-पिपासादिभिः आदर-प्राप्त्य्-आदिभिश् चात्मपरयोः साम्ये\ऽपि भेदं करोतीति **भेद-**कृत् तस्य <strong>अघं</strong> भेदोत्थमवज्ञोपेक्षामात्सर्यादिकं <strong>घ्नन्ति</strong> ॥१२॥</p>
<hr>
<p>॥ १०.८४.१३ ॥</p>
<p>यस्यात्म-बुद्धिः कुणपे त्रि-धातुके</p>
<p>स्व-धीः कलत्रादिषु भौम इज्य-धीः ।</p>
<p>यत्-तीर्थ-बुद्धिः सलिले न कर्हिचिज्</p>
<p>जनेष्व् अभिज्ञेषु स एव गो-खरः ॥</p>
<p><strong>श्रीधर-स्वामी (भावार्थ-दीपिका) :</strong> अतः साधून् विहायान्यत्रात्मादि-बुद्ध्या सज्जमानोऽति-मन्द इत्य् आह&mdash;यस्येति । आत्म-बुद्धिर् अहम् इति <strong>बुद्धिः</strong> । त्रयो धातवो वात-पित्त-श्लेष्माणः प्रकृतयो यस्य, तस्मिन् <strong>कुण</strong><sup id="fnref:106"><a href="#fn:106" class="footnote-ref" role="doc-noteref">106</a></sup><strong>पे</strong> शरीरे <strong>स्व-धीः</strong> स्वीया इति <strong>बुद्धिः</strong> । भौमे भू-विकारे <strong>इज्य</strong>-धीर् देवता-<strong>बुद्धिः</strong> । यद् यस्य <strong>तीर्थ</strong>-बुद्धिस् तीर्थम् इति बुद्धिः । <strong>अभिज्ञेषु</strong> तत्त्व-वित्सु यस्य ता बुद्धयो न सन्ति, <strong>स एव</strong> गोष्व् अपि खरो दारुणोऽत्य्-अविवेकी । यद् वा, गवां तृणादि-भार-वाहः खरो गर्दभ इति ॥१३॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> यतः साधव <strong>एव</strong> सर्वोत्तमा अतो हेतोः । अन्यत्र देहादिषु । प्रकृतयो मूल-कारणं स्वभावा वा । <strong>कुणपे</strong> त्वद् अचेतने पूति-गन्धौ शवे चैव पुद्गले कुणपः स्मृतः इति मेदिन्य्-आदयः । ता बुद्धय आत्मादि-बुद्धयः । गोषु बलीवर्देषु <strong>खरः</strong> खरस् तीक्ष्णे च दारुणे इति धरणिः । बलीवर्दास्तु स्वभावत <strong>एव</strong> दारुणाः सन्तीति खर-पद-कृत-विशेषस्य तत्राभावादाह&mdash;यद्वेति । पशूनां पशुर् इत्य् अर्थः । यद् वा, गवि भूमौ खरो रास-भवद्-भारवाड् <strong>एव</strong> इत्य् अर्थः ॥१३॥</p>
<hr>
<p>क्द्- व्यतिरेक-भङ्ग्यापि प्रशंसन्ति&mdash;<strong>यस्य</strong> इति । <strong>कुणपं</strong> निर्जीवं शरीरम् । <strong>त्रिधातुकं</strong> तेजोऽवन्नात्मकत्वात्, वात-पित्त-कफवद्धत्वाद् वा । <strong>स्व-धीः</strong> आत्मीय-बुद्धिः । <strong>भौमे</strong> प्रतिमादौ <strong>इज्य-धीः</strong> पूज्य-बुद्धिः । <strong>यद्</strong> यस्य जले <strong>तीर्थ-बुद्धिः</strong> । न त्व् <strong>अभिज्ञेषु</strong> भक्तेषु । <strong>कर्हिचित्</strong> कदाचित् । <strong>गोखर</strong> इति अज्ञत्वे निन्द्यत्वे उक्ते । भगवान् कुरुक्षेत्रे मिलितान् मुनीन् ॥१३॥ [मु।फ। ४.१२]</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> । **यस्यात्म-**बुद्धिर् इत्य्-आदि&mdash;<strong>कुणपे</strong> शरीरे <strong>एव</strong> यस्य आत्म-बुद्धि नाभिज्ञेषु वैष्णवेषु, <strong>कलत्रादिषु-स्व-धीः</strong> स्वकीय-<strong>बुद्धिः</strong> नाभिज्ञेषु, भौमे मृन्मये शिव-लिङ्ग-दुर्गा-प्रतिमादौ <strong>इज्य</strong>-धीर् नाभिज्ञेषु, <strong>सलिले</strong> ऋषिजुष्टे जले **तीर्थ-**बुद्धिर् नाभिज्ञेसु, <strong>स एव</strong> गोखरः अतिमूर्खः ॥१३॥</p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> कुणपः शवः । तत्-तुल्याद्-देह [तत्-तुल्यद् एह] <strong>एव</strong> कुणपस् तस्मिन् घृणास्पदत्वेन कुणप-सादृश्यम् <strong>एव</strong> दर्शयति&mdash;त्रिधातुक इति । अनेनात्म-वैपरीत्येन तस्मिन्न् आत्म-वैपरीत्येन तस्मिन्न् आत्म-बुद्धेर् अयोग्यतोक्ता । तथापि तस्मिन्न् एवात्म-<strong>बुद्धिः</strong> एवम् अग्रे\ऽपि बोद्धव्यम् । तथा हि <strong>कलत्रादिषु</strong> वैराग्यादिना त्याज्येष्व् अपि आदि-शब्दात् पुत्र-वित्तादयः भौमे मृद्-दारु-शिलादि-भूमि-द्रव्य-मयाधिष्ठाने इति साक्षाद्-भगवद्-वुद्ध्या पूज्यमानं तद्-व्यावर्तितम् । <strong>अभिज्ञेषु</strong> वेदार्थ-तत्त्व-श्री-भगवत्-तद्-भक्तादि-माहात्म्य-वेदिषु । कर्हिचिद् इति कदाचिद् अपि तेषु तत्-तद्-बुद्ध्या सद्-बुद्धिर् <strong>एव</strong> इत्य् अर्थः । आत्म-बुद्ध्यादीना यथोत्तरं न्यूनत्वम् । मास्त्वात्म-<strong>बुद्धिः</strong> स्वधीर् अपि नास्तीत्य् एवं व्याख्येयम् । इति तासां कयाचिद् अपि बुद्ध्या साधु-बुद्धिर् <strong>एव</strong> । सर्व-बुद्धि-राहित्येन त्वत्यन्ताबुद्धिर् नीच एवेत्य् उक्तम् । गोखर इति । गो-र्वृषो\ऽन्यन्त-निर्बुद्धिः । असौ खरो गर्दभो महाधमश् च इत्य् अर्थः । यद् वा, यथा बृहस्पति-संहितायाम्&mdash;</p>
<blockquote>
<p>अज्ञात-भगवद्-धर्म-मन्त्र-विज्ञान-संविदः । &gt;
नरास्ते गोखरा ज्ञेया अपि भूपाल-वन्दिताः ॥ इति ॥१३॥</p></blockquote>
<hr>
<p><strong>जीव-गोस्वामी (लघु-वैष्णव-तोषणी) :</strong> कुणपः शवः स्वतस् तत् तुल्यत्वाद्-देह <strong>एव</strong> कुणपः तस्मिन् जीवद्वयोपदेशे\ऽपि <strong>त्रि-धातुके</strong> तन्-मूलक-सर्व-रोगाकुले अनेनात्म-वैपरीत्येन तस्मिन्न् आत्म-बुद्धेर् अयोग्यतोक्ता । <strong>अभिज्ञेषु</strong> । सर्व-परमात्म-श्री-भगवद्-विज्ञेषु तु योग्यता तेषां तादृश-श्री-भगवत्मयत्वात् तथापि तस्मिन्न् एवात्म-<strong>बुद्धिः</strong> <strong>न</strong> त्व् <strong>अभिज्ञेषु</strong> एवम् अग्रे\ऽपि तथा हि तादृश-देह-परिकरेषु <strong>कलत्रादिषु</strong> तादृशेष्व् अपि स्व**-धीः** न तु तादृश-भगवत्-परिकरेषु तेषु तादृशेषु तथा जले सामान्ये\ऽपि <strong>बुद्धिः</strong> स्नातः पवित्रो\ऽहम् इति न तु **तीर्थ-**पादाह्वय-श्री-भगवन्-मयेषु तेषु कर्हिचिद् इति कदाचिद् अपि-तासां बुद्धीनाम् एकतरास्तित्वे\ऽपि नास्ति दोषः सूचितः । सर्वदा सर्व-शहित्येन त्वतिनीचत्वम् एवेत्य् आह&mdash;<strong>स एव</strong> गोखर इति । गो\ऽत्यन्त-निर्बुद्धिश् चासौ स्वरो\ऽत्यन्ताधमश् च इत्य् अर्थः ।</p>
<p>सिन्धु-नद-तीरारण्ये गोखराख्यो गर्दभाकारो निष्प्रयोजन-पशु-विशेषो\ऽप्य् अस्ति । म्लेच्छ-पति-विशेषो\ऽपि । बृहस्पति-संहितायां त्ववैष्णवो\ऽपि । तथा निन्दितः</p>
<blockquote>
<p>अज्ञात-भगवद्-धर्म-मन्त्र-विज्ञान-संविदः । &gt;
नरास् ते गोखरा ज्ञेया अपि भू-पालवन्दिताः ॥ इति ।</p></blockquote>
<p>अतो भगवद् अर्चादि-सम्बन्धे तु तादृशस्यापि कनिष्ठ-भागवतत्वम् <strong>एव</strong> <strong>न</strong> तु गो-खर-शब्द-व्यपदेशत्वं यथैकादशे अर्चायाम् एवहरये [भा।पु। ११.२.४७] इत्य्-आदि । अतः पूर्व-पूर्वम् अपि साधारणाद् <strong>एव</strong> तत्-प्रतिमा-तत्-तीर्थान्य् <strong>एव</strong> दर्शितानि ॥१३॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>जीव-गोस्वामी (बृहत्-क्रम-सन्दर्भः) : यस्यात्म-बुद्धिः</strong> कुणपेत्य्-आदि । <strong>कुणपे</strong> मृत-प्राय-शरीर एवात्म-<strong>बुद्धिः</strong> । <strong>कलत्रादिषु</strong> <strong>स्व-धीः</strong> आत्मीय-<strong>बुद्धिः</strong> भौमे मृण्मये शिव-लिङ्ग-दुर्गा-प्रतिमादौ <strong>इज्यधीः</strong> <strong>सलिले</strong> जल <strong>एव</strong> <strong>बुद्धिः</strong> न तु <strong>अभिज्ञेषु</strong> जनेषु वैष्णवेषु आत्म-बुद्ध्यादयो यस्य <strong>स एव</strong> गो<strong>खरः</strong> पशु-सेवी पशुः ॥१३॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> अतः साधून् विहायान्यत्रात्मादि-बुद्ध्या सज्-जमानो\ऽतिमन्द इत्य् आह&mdash;यस्येति । कुणपः शवस् तत्-तुल्ये देहे त्रिधातुके वात-पित्त-कफम् अये यस्या आत्मा <strong>बुद्धिः</strong> आत्मा प्रेमास्पदं तद्**-बुद्धिः** <strong>स्व-धीः</strong> स्वीया इमे इति <strong>धीः</strong> भौमे पार्थिव-प्रतीमादौ <strong>इज्य-धीः</strong> पूज्यो\ऽयम् इति <strong>बुद्धिः</strong> <strong>यत्</strong> यस्य <strong>सलिले</strong> नद्यादि-जले तीर्थम् इदम् इति <strong>बुद्धिः</strong> कर्हिचित् कदाचिद् अपि <strong>अभिज्ञेषु</strong> भगवत्-तत्त्वज्ञेषु यस्य ता बुद्धयो <strong>न</strong> भवन्ति <strong>स</strong> <strong>एव</strong> गो<strong>खरः</strong> गोश् चासौ खरश् चेत्य् उभय-साधाद् उभय-शब्दवाच्य इत्य् अर्थः । यद् वा, गवाम् अपि तृणादि-भार-वाहको गर्दभः-बृहस्पति-संहितायां तु&mdash;</p>
<blockquote>
<p>अज्ञात-भगवद्-धर्म-मन्त्र-विज्ञान-संविदः । &gt;
नरास् ते गोखरा ज्ञेया अपि भूपाल-वन्दिताः ॥ इत्य् उक्तम् ।</p></blockquote>
<p>अत्र <strong>यस्यात्म-बुद्धिः</strong> कुणप <strong>एव</strong> न त्व् अभिज्ञेष्व् इत्य् उक्त्या उभयत्रात्म-बुद्धयो <strong>न</strong> गोखरा इत्य् आयातम् । अभिज्ञेष्व् एवात्मादि-बुद्धयस् त्व् अतिश्रेष्ठा एवेति भावः । अत्र भौमे भगवत्-प्रतिमा-भिन्ने इति व्याख्येयम्&mdash;</p>
<blockquote>
<p>अर्चायाम् <strong>एव</strong> हरये पूजां यः श्रद्धयेहते । &gt;
न तद्-भक्तेषु चान्येषु स भक्तः प्राकृतः स्मृतः ॥[भा।पु। &gt; ११.२.४७]</p></blockquote>
<p>इत्य् <strong>एव</strong> दशोक्तेर् अभिज्ञेष्व् **इज्य-**बुद्ध्य-भावे\ऽपि तत्-प्रतिमा-सेविनः कनिष्ठ-भक्तत्वोक्तेः । एवं सलिल इत्य् अत्रापि गङ्गायम् उनादि-भिन्ने इति व्याख्येयम् । तादृश-वचन-परः-सहस्रेभ्य इति ॥१३॥</p>
<hr>
<p><strong>॥ १०.८४.१४ ॥</strong></p>
<p><strong>श्री-शुक उवाच&mdash;</strong></p>
<p>निशम्येत्थं भगवतः कृष्णस्याकु<sup id="fnref:107"><a href="#fn:107" class="footnote-ref" role="doc-noteref">107</a></sup>ण्ठ-मेधसः ।</p>
<p>वचो दुरन्वयं विप्रास् तूष्णीम् आसन् भ्रमद्-धियः ॥</p>
<p><strong>श्रीधर-स्वामी (भावार्थ-दीपिका) :</strong> दुरन्वयम् अननुरूपम् । भ्रमन्त्य् अनवस्थिता बुद्धिर् येषां ते ॥१४॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> अकुण्ठ-मेधसो\ऽप्रति-हत-ज्ञानस्य । अननुरूपं दुर्ज्ञेयाभिप्रायम् ॥१४॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) : वचो</strong> <strong>दुरन्वयं</strong> दुर्ज्ञेयम् । किं स्तौति किं निन्दतीति भ्रमन्ती धीर् येषां ते भ्रमन्**-धियः** सन्तः <strong>तूष्णीमासन्</strong> । यदि वचसोऽर्थानज्ञास्यन्, तदा प्रत्य् उत्तरमदास्यन् ॥१४॥</p>
<hr>
<p><strong>सनातन-गोस्वामी (बृहद्-वैष्णव-तोषणी) : भगवतः</strong> साक्षात्-परमेश्वरस्य तत्रापि कृष्णस्याशेषैश्वर्य-प्रकटनपरस्य अतो\ऽकुण्ठ-मेधसो\ऽपरिच्छिन्न-बुद्धेर् अपि । इत्थम् ईदृशं कर्मासक्त-जीवस्य् एव <strong>वचो</strong> निशम्य विशेषेण प्रान्ति सर्व-वेदार्थ-तत्त्वोपदेशेन सर्वेषां ज्ञानं पूरयन्तीति विप्रा अपि <strong>भ्रम-द्धियः</strong> सन्तः । अन्यत् तैर् व्याख्यातम् ।</p>
<p>यद् वा, दुरन्वयम् असम्बद्धम् । परमेश्वरस्य कर्म-परजीव-साम्योक्तेर् असंलग्नत्वात् । अतस् तात्पर्यावधारणाशक्त्या भ्रमदियः संशयाकुलचित्ताः । अन्यत् समानम् ॥१४॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> भगवतस् तत्रापि कृष्णस्येति स्वयं भगवत इत्य् अर्थः । अतो <strong>अकुण्ठ-मेधसः</strong> अपरिच्छिन्न-ज्ञानस्यापि इत्थम् ईदृशं दुरन्वयम् असम्बद्धं कर्म-पर-जीव-सदृशोक्तेः । स्वयं च <strong>विप्रास्</strong> तन्-महिम-विद्वांसः अतस् तात्पर्यावधारणाशक्त्या <strong>भ्रम-द्धियः</strong> संशयाकुल-चित्ताः ॥१४॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>जीव-गोस्वामी (बृहत्-क्रम-सन्दर्भः) : वचो</strong> दुरन्वयम् इत्य्-आदि । <strong>दुरन्वयं</strong> दुर्बोधं किमस्मान् स्तौति किमुह सतीति सर्वेषां धीविभ्रमो जात इत्य् अर्थः । एवं च <strong>भ्रमद्धियः</strong> सन्तस् <strong>तूष्णीम् आसन्न्</strong> इति शेषः ॥१४-१७॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> वचः अहो वयं जन्म-भृत इत्य्-आदिकं <strong>दुरन्वयं</strong> तद् अननुरूपत्वाद्-दुर्गमम् ॥१४॥</p>
<hr>
<p><strong>॥ १०.८४.१५ ॥</strong></p>
<p>चिरं विमृश्य मुनय ईश्वरस्येशितव्यताम् ।</p>
<p>जन-सङ्ग्रह इत्य् ऊचुः स्मयन्तस् तं जगद्-गुरुम् ॥</p>
<p><strong>श्रीधर-स्वामी (भावार्थ-दीपिका) :</strong> ईशितव्यताम् अनीश्वरतां कर्माधिकारितां <strong>जन</strong>-<strong>सङ्ग्रह</strong>-मात्रम् एतद् <strong>इत्य्</strong> <strong>ऊचुः</strong> । स्मयन्तो हसन्तः ॥१५॥</p>
<hr>
<p><strong>वंशीधरः (भावार्थ-दीपिका-प्रकाशः) : तं</strong> श्री-कृष्णम् । ईशितव्यस्त्व् अनीशत्वे दास्ये च परिकीर्तितः इति । <strong>जगद्</strong>-गुरुं जगच्-छास्तारम् ॥१५॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> ईशितव्यतां <strong>चिरं</strong> <strong>विमृश्य</strong> विचार्य स्मयन्तः पश्चाद्-विज्ञाय तद्-वचन-भङ्ग्या स्मयमानाः सन्तः । **जन-**सङ्ग्रहो लोक-शिक्षणम् इतम् <strong>ऊचुः</strong> । <strong>जन</strong>-सङ्ग्रहे हेतुः&mdash;जगतां <strong>गुरुम्</strong> इति । अन्यत् तैर् व्याख्यातम्</p>
<hr>
<p>यद् वा, ईशितव्यतां जीवव्यवहारादिकम् इदं <strong>जन-सङ्ग्रह</strong> इति <strong>विमृश्य</strong> अतस् तद्वचस् तात्पर्य-ज्ञानेन किं वा, सर्व-सद्-गुण-निधेर् विनय-स्वभावाद् एवेति <strong>विमृश्य</strong> भक्त्य् एषद्धसन्तः&mdash;ईश्वरे साक्षाद् उच्चहासस्यायोग्यत्वात् । तम् ऊचुर् वक्ष्यमाणम् ॥१५॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> ईशितव्यतां <strong>चिरं</strong> <strong>विमृश्य</strong> नैश्वर्याभावान् न प्रतिष्ठालोभान्नाज्ञानाद् वा खल्व् इदं किन्तु परम-साद्गुण्येन नर-लीलोचितविनय एवेति विचार्य स्मयन्तः साश्चर्यं सलज्जं सानन्दं परस्परं वीक्ष्य स्मयमाना एव **जन-**सङ्ग्रहो लोक-शिक्षणम् इति जनानां भक्तानां <strong>सङ्ग्रह</strong> आकर्षणम् इति वा तम् <strong>ऊचुः</strong> **जन-**सङ्ग्रहे हेतुः जगतां गुरुं सर्व-साद्-गुण्य-प्रवर्तकम् इति ॥१५॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> ईश्वरस्य मुनिषु ईशितव्यत्वं <strong>चिरं-विमृश्य</strong> तत्रोपपत्तिम् अपश्यन्तो <strong>जन</strong>-सङ्ग्रहो धर्म-स्थापकस्य भगवतो लोक-शिक्षणार्थम् एवेदं वचनावरणादिकम् <strong>इत्य् ऊचुः</strong> । तत्र हेतुः&mdash;<strong>जगद्-गुरुम्</strong> इति ॥१५॥</p>
<hr>
<p><strong>॥ १०.८४.१६ ॥</strong></p>
<p><strong>श्री-मुनय ऊचुः&mdash;</strong></p>
<p>यन्-मायया तत्त्व-विद्-उत्तमा वयं</p>
<p>विमोहिता विश्व-सृजाम् अधीश्वराः ।</p>
<p>यद् ईशि<sup id="fnref:108"><a href="#fn:108" class="footnote-ref" role="doc-noteref">108</a></sup>तव्यायति गूठ ईहया</p>
<p>अहो विचित्रं भगवद्-विचेष्टितम् ॥</p>
<p><strong>श्रीधर-स्वामी (भावार्थ-दीपिका) :</strong> अ<sup id="fnref:109"><a href="#fn:109" class="footnote-ref" role="doc-noteref">109</a></sup>नन्<strong>वयं</strong> विवृण्वन्त आहुर् द्वाभ्याम्, <strong>यन्</strong> माययेति । <strong>तत्त्व</strong>-वित्सूत्तमा अपि वयम् । कासौ माया यया <strong>विमोहिता</strong> इति ताम् आहुः, यद् इति । यद् यस्माद् <strong>ईहया</strong> नर-चेष्टितेन गूढः सन्न् ईशितव्यायत्य् अनीश्वर-वद् आचरति भवान् । नन्व् अहम् ईश्वरश् चेत् किम् इत्य् एवम् आचरेयं तत्राहुः, <strong>अहो</strong> इति । भगवतस् तव विचेष्टितं विचित्रम् अतर्क्यम् ॥१६॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> तां मायाम् । अत्राशङ्कते&mdash;नन्व् इति । तत्राक्षेपे । विचेष्टितं लीला ॥१६॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> कथम् ऊचुस् तदाह&mdash;<strong>यन्</strong>-माययेति पञ्चभिः । यस्य <strong>मायया</strong> तस्य भगवतो <strong>विचेष्टितम्</strong> इत्य् अन्वयः । <strong>विश्व</strong>-सृजां मरीयादि-प्रजा-पतीनां मध्ये <strong>अधीश्वराः</strong> परम-श्रेष्ठा अपि विशेषेण मूर्ख-प्रजभ्यो\ऽप्य् आधिक्येन मोहिताः । तत्त्व-विदुत्तमत्वादि-महाभिमानात् । यद् वा, विमोहितत्वाद् एव <strong>विश्व-सृजाम्</strong> अधीश्वरा महा-प्रजा-पत्यभिमानिन इत्य् अर्थः । <strong>अहो</strong> आश्चर्ये । अन्यत् तैर् व्याख्यातम् ।</p>
<p>यद् वा, गूढो वेद-दुर्वेदो\ऽपि भगवान् <strong>ईहया</strong> विविधलीलया <strong>ईशितव्यायति</strong> जीव-वद् आचरति । अन्यथा <strong>ईहया</strong> बहु-व्यापारेण गूढ आच्छन्न-ज्ञानः सन् यस्य <strong>मायया</strong> ईशितव्यो भृत्यस् तद्-वद् आचरति च जनः सर्वो\ऽयम् । ननु किम् अर्थं मायां प्राप्नुयाम्? तत्राह&mdash;<strong>अहो</strong> इति खेदे । अन्यत् समानम् ॥१६॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> पुनश् चोचुर् इत्य् आह&mdash;श्री-मुनय ऊचुर् इति । कथम् ऊचुस् तत्राह&mdash;**यन्-**माययेति पञ्चभिः । तत्र दुरन्वयत्वं विवृण्वते द्वाभ्याम् । यस्य <strong>मायया</strong> अतर्क्य-शक्त्या <strong>वयं</strong> मोहिताः तस्य भगवतो <strong>विचेष्टितम्</strong> इत्य् अर्थः । तत्त्वेति विश्वेति । तत्-तद्-रूपत्वेन सर्वैर्ज्ञाता अपीत्य् अर्थः । अन्यत्-तैः । यद् वा, गूढः वेद-दुर्वेदो\ऽपि भगवान् <strong>ईहया</strong> विविध-लीलया <strong>ईशितव्यायति</strong> जीववद् आचरति । परस्मै-पदम् आर्षम् ॥१६॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> स्वयं परमेश्वरो\ऽपि भगवान् ईशितव्यायते <strong>ईहया</strong> नर-चेष्टया हेतुना गूढः दुर्लक्ष्यः सन् एतद् एव विचेष्टितं भगवत्-परम-यशस्करम् इत्य् अर्थः । भगं श्री-काम-माहात्म्य-वीर्य-यत्नार्ककीर्तिषु इत्य् अमरः ॥१६॥</p>
<hr>
<p><strong>॥ १०.८४.१७ ॥</strong></p>
<p>अनीह एतद् बहुधैक आत्मना</p>
<p>सृजत्य् अवत्य् अत्ति न<sup id="fnref:110"><a href="#fn:110" class="footnote-ref" role="doc-noteref">110</a></sup> बध्यते यथा ।</p>
<p>भौमैर् हि भूमिर् बहु-नाम-रूपिणी</p>
<p>अहो विभूम्नश् चरितं विडम्बनम् ॥</p>
<p><strong>श्रीधर-स्वामी (भावार्थ-दीपिका) :</strong> भगवत्त्वम् एवाहुः, <strong>अनीह</strong> इति । अनीहोऽक्रिय एव । <strong>आत्मना</strong> स्वरूप-मात्रेण । ब<sup id="fnref:111"><a href="#fn:111" class="footnote-ref" role="doc-noteref">111</a></sup>हुधेत्य् अत्र दृष्टान्तः, <strong>यथा</strong> <strong>भौमैर्</strong> इति । <strong>भौमैर्</strong> घटादि-विकारैर् उपलक्षिता, वाचारम्भणं विकारो <strong>नाम</strong>-धेयं मृत्तिकेत्य् एव सत्यम् इति श्रुतेः । ननु कथम् अहं जगत्-सृष्ट्य्-आदि-कर्ता वसुदेव-पुत्रत्वाद् इति तत्राहुः, <strong>अहो</strong> इति । विभूम्नः परिपूर्णस्य तद् एवं जन्मादि <strong>चरितं</strong> <strong>विडम्बनम्</strong> अनुकरण-मात्रं नतु तत्त्वम् इति ।</p>
<hr>
<p><strong>वंशीधरः (भावार्थ-दीपिका-प्रकाशः) :</strong> सृष्ट्यादि-कर्तृत्वम् आक्षिपति-नन्व् इति ॥१७॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> अनीहो घटादि-निर्माणे कुम्भकारादि-वद्-बाह्यचेष्टायुतः सन्-इच्छा-मात्रेणैव तत्-तत्-सिद्धेः । यद् वा, तच्-चात्मना स्वयम् एव अन्य-नैरपेक्ष्येण इत्य् अर्थः ।</p>
<p>तथापि न वध्यत तत्-तत्-कर्मभिः । हि निश्चितम् । <strong>अहो</strong> हर्षे । विभूम्नः परिपूर्णस्य ।</p>
<p>ननु पूर्णश्चेत् तर्हि कथं जरासन्धादितः पलायेः? तत्राह&mdash;विडम्बनं चरितम् । चरितेन तान् विडम्बयसीत्य् अर्थः । अन्यत् तैर् व्याख्यातम् ।</p>
<p>यद् वा, <strong>यथा</strong> यथावत् इत्य् अबन्धने सम्यक्तोक्ता। हि यतः भौमर् <strong>बहुनाम् अरूपिणी</strong> भूर् अपि तैर्न <strong>बध्यते</strong>, विक्रियां नापाद्यते । ननु सृष्ट्य्-आदिना मे किं <strong>नाम</strong> प्रयोजनम्? सर्व-जीव-हितार्थम् इत्य् आहुः-<strong>अहो</strong> इति । <strong>चरितं</strong> सृष्ट्यादिकम्, डलयोरेकत्वात् विलम्बनं-सर्व-जीवानाम् अवलम्बनम् इत्य् अर्थः । अन्यत्-समानम् ॥१७॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> नैवम् अधुनैव किन्तु सर्व-दैवेत्य् आहुः&mdash;स्वयम् एकः कर्त्रन्तर-सहाय-रहितः । तत्राप्य् <strong>आत्मना</strong> करणान्तर-सहाय-रहितेन स्वरूपेणैव तत्राप्य् अनीहः क्रिया-परिणामाभ्यां विकाररहितो भवान् <strong>एतद्</strong>-विश्वम् अपि सृजतीत्य्-आदि तत्रापि **बहु-**धेति तत्-तद्-ब्रह्माण्ड-भेदेन काल-भेदेन च विचित्रतय इत्य् अर्थः ।</p>
<p>तच् च स्वस्याज्ञान-विषयाश्रयत्वासम्भवात् परिणामेनैवेत्य् आहुः&mdash;<strong>यथा</strong> <strong>भौमैर्</strong> इति । अथ च न <strong>बध्यते</strong> तत्-तद्-दोषेण लिप्तो न भवति तस्माद् <strong>अहो</strong> विभूम्नः परम-पूर्णस्य तव <strong>चरितं</strong> <strong>विडम्बनम्</strong> अस्माद्-ऋशबुद्धि-तिरस्कारकम् इत्य् अर्थः</p>
<hr>
<p>श्रुतेस् तु शब्द-मूलत्वात् [ब्र।सू। २.१.२७] इति न्यायेनाचिन्त्य-शक्तित्वाद् इति भावः ॥१७॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> तवैश्वर्यम् अनैश्वर्यं च दुर्गमत्वाद् अपारम् इत्य् आहुः&mdash;<strong>अनीह</strong> इति । एतत् जगत् **बहु-**विधम् <strong>आत्मना</strong> स्वेनैव सृजति भगवान् एक एव <strong>बहुनाम</strong>-रूपं जगद्-भवतीत्य् अत्र दृष्टान्तः । <strong>यथा</strong> <strong>भूमिर्</strong> एकापि भौमैः घट-पटादिभिः <strong>अहो</strong> अद्भुतं विभूम्नः पूर्ण-परमेश्वरस्यापि तव चरित्रं विप्राराधनादि-लक्षणम् ईशितव्यत्व-गमकं <strong>विडम्बनम्</strong> ईशितव्यस्यानुकरणम् एव ॥१७॥</p>
<hr>
<p><strong>॥ १०.८४.१८ ॥</strong></p>
<p>अथा<sup id="fnref:112"><a href="#fn:112" class="footnote-ref" role="doc-noteref">112</a></sup>पि काले स्व-जनाभिगुप्तये</p>
<p>बिभर्षि सत्त्वं खल-निग्रहाय च ।</p>
<p>स्व-लीलया वेद-पथं सनातनं</p>
<p>वर्णाश्रमात्मा पुरुषः परो भवान् ॥</p>
<p><strong>श्रीधर-स्वामी (भावार्थ-दीपिका) :</strong> जन-सङ्ग्रहम् आहुः, अथापीति त्रिभिः । <strong>सत्त्वं</strong> शुद्ध-सत्त्वात्मकं रूपं बिभिर्षि । <strong>स्व-लीलया</strong> आचारेण <strong>वेद</strong>-<strong>पथं</strong> च <strong>बिभर्षि</strong> ॥१८॥</p>
<hr>
<p><strong>वंशीधरः (भावार्थ-दीपिका-प्रकाशः) : काले</strong> सज्जनोपप्लव-समये । वर्णाश्रमाणाम् आत्मा नियन्ता तत्-तद्-धर्म-प्रवर्तकः ॥१८॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> अथापीत्य्-आदि&mdash;<strong>सत्त्वं</strong> सपरात्परत्वं <strong>स्व</strong>-<strong>लीलया</strong> <strong>स्व-जनाभि-गुप्तये</strong> <strong>वेद-पथं</strong> विभर्षि <strong>वर्णाश्रमात्मा</strong> सन्, अतो <strong>भवान्</strong> परः <strong>पुरुषः</strong> पुरुषोत्तम एव ॥१८॥</p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> अथापीति यद्यपि सृष्ट्याद्य् अर्थं रज आदि-गुणत्रयं <strong>बिभर्षि</strong> । तथापि <strong>काले</strong> पालन-समये सत्त्वम् एव गुणं <strong>बिभर्षि</strong> पालयसीत्य् अर्थः । किम् अर्थम्? स्वजनाः साधवस् तेषाम् अभितः सद्-धर्म-प्रवर्तनादिना गुप्तये रक्षायै अत एव खलानां वधादिना <strong>निग्रहाय</strong> । <strong>सनातनं</strong> त्वद्-रूपम् । तथा चोक्तं षष्ठ-स्कन्धे यमदूतैः वेदो नारायणः साक्षात् [भा।पु ६.१.४०] इति । यद् वा, <strong>सनातनं</strong> सदा वर्तमानम् । इत्य् अवश्य-परिपाल्यतोक्ता । यद् वा, षणु दाने सनः सर्व-श्रेयोदानम् । तम् आतनोतीति तथा तम् । अतो वर्णाश्रमाणाम् आत्मा प्रवर्तको <strong>भवान्</strong> एव । यतः परः <strong>पुरुषः</strong> परमेश्वरः अन्तर्यामितया सर्वेन्द्रिय-प्रवर्तनेन विचित्रावतारैश् च पाषण्डादि-विघ्न-निरसनेनान्तर्बहिश् च पालकत्वम् उक्तम् । स्व-सर्व-जीव-हितार्थम् इत्य् एतत्-पक्षे । पक्षे <strong>च</strong>&mdash;अथ अतः । अपि एव । अत एव । <strong>काले</strong> यथाकालम् । <strong>सत्त्वं</strong> चित्तं <strong>बिभर्षि</strong> धत्से । किं वा, <strong>सत्त्वं</strong> सतां विद्यमानतां <strong>बिभर्षि</strong> । प्रत्यक्षो भवसीत्य् अर्थः । स्वजना भक्ताः । खलाः अभक्ताः । अत एव <strong>वेद-पथं</strong> च बिभर्षीति ॥१८॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> यद्यप्य् एवं दुस्तर्क-शक्तिरसि तथापि <strong>काले</strong> स्वजनोद्भव-समये <strong>स्व-जनाभिगुप्तये</strong> यः <strong>खल</strong>-निग्रहस् तस्मै <strong>सत्त्वं</strong> स्वयम् अपि प्राकट्यं <strong>बिभर्षि</strong> तत्र च <strong>स्व-लीलया</strong> वर्णाश्रमस्यात्मा प्रवर्तकः सन् <strong>सनातनं</strong> <strong>वेद-पथं</strong> <strong>बिभर्षि</strong> पुष्णासि । तद् एतद् अपि दुरन्वयम् इति भावः । तच् च किं विचार्यं यतः परः सर्व-बुद्धि-पद्धतिम् अतीतः पुरुषो <strong>भवान्</strong> ॥१८॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>जीव-गोस्वामी (बृहत्-क्रम-सन्दर्भः) :</strong> अथापीत्य्-आदि । सत्यम् इति स परापरत्वेन प्रसिद्धस् त्वं स्वया <strong>लीलया</strong> स्व-<strong>जनाभिगुप्तये</strong> <strong>वेद[पथं</strong> <strong>बिभर्षि</strong> <strong>वर्णाश्रमात्मा</strong> सन् वर्णः क्षत्रियः आश्रमो गृहस्थः तत्र तत्रात्मा यत्नो यस्य आत्मा यत्नो धृतिर् बुद्धिः स्वभावो ब्रह्म-विग्रहे । इत्य्-आदि अन्यथा स्वजनानां यादवानां भक्तानां च अभि-गुप्तिर् न स्यात् । वस्तुतस् तु <strong>भवान्</strong> परः <strong>पुरुषः</strong> ॥१८॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> तद् अनुकरणं च शिष्ट-पालन-दुष्ट-निग्रह-धर्म-स्थापनाद्य् अर्थम् इत्य् आहुः&mdash;त्रिभिः । <strong>अथापि</strong> पूर्ण-परमेश्वरत्वे\ऽपि <strong>सत्त्वं</strong> शुद्ध-सत्त्वात्मकं रूपं <strong>बिभर्षि</strong> <strong>स्व</strong>-<strong>लीलया</strong> स्वाचरणेन <strong>वेद-पथं</strong> च <strong>बिभर्षि</strong> । यतो वर्णाश्रमाणाम् आत्मा प्रवर्तकः भवांस् तु परः <strong>पुरुषः</strong> तादृशत्वत् स्वरूपेषु मध्ये मुख्यः ॥१८॥</p>
<hr>
<p><strong>॥ १०.८४.१९ ॥</strong></p>
<p>ब्रह्म ते हृदयं शुक्लं तपः-स्वाध्याय-संयमैः ।</p>
<p>यत्रोपलब्धं सद् व्यक्तम् अव्यक्तं च ततः परम् ॥</p>
<p><strong>श्रीधर-स्वामी (भावार्थ-दीपिका) :</strong> अत एव ब्राह्मणेषु बहुमानम् अपि करोषीति स-हेतुकम् आहुः, ब्रह्मेति । <strong>ब्रह्म</strong> वेदाख्यं <strong>शुक्लं</strong> शुद्धं <strong>ते</strong> हृदयम् अन्तरङ्गं रूपम् आकुत इत्य् अत आहुः, यत्रेति । यत्र ब्रह्मणि व्यक्तं कार्यम्, <strong>अव्यक्तं</strong> कारणं <strong>ततः</strong> परं सत् सन् मात्रं <strong>ब्रह्म</strong> च तप-आदिभिर् उपलब्धं तद् <strong>ब्रह्म</strong> ॥१९॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> अन्तरङ्ग-रूपं वेदो नारायणः साक्षात् [भा।पु। ६.१.४०] भग्स् ११६ इति स्मृतेः । अन्तरङ्ग-रूपत्वे हेतुम् आशङ्कते&mdash;कुत इति । ब्रह्मणि वेदे । <strong>ततः</strong> कार्यकारणात् । <strong>ब्रह्म</strong> परमात्मा । ब्राह्मणैर् इति शेषः । उपलब्धं साक्षाद्-दृष्टम् ॥१९॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> ब्रह्मणोऽपि परस्त्वेम् एवेत्य् आह&mdash;<strong>ब्रह्म</strong> <strong>ते</strong> हृदयम् अन्तः-करण-रूपं, हृत् अयते इति हृदयम् । <strong>ब्रह्म</strong> कीदृशं? <strong>शुक्लं</strong> शुद्धं यत्र ब्रह्मणि कार्यम् <strong>अव्यक्तं</strong> कारणञ् च तप आदिभिर् उपलब्धं सत् सन्मात्रं ततस् तस्मात् परं परमं पदम् एव तद् इत्य् अर्थः । यद् वा, व्यक्तं कार्यम् <strong>अव्यक्तं</strong> कारणं <strong>ततः</strong> परञ् च यत् सत् <strong>ब्रह्म</strong> <strong>तपः-स्वाध्याय</strong>-संयमैर् यत्र त्वयि उपलब्ध-मतस् तय्य् एव <strong>ब्रह्म</strong>, <strong>ततः</strong><sup id="fnref:113"><a href="#fn:113" class="footnote-ref" role="doc-noteref">113</a></sup> परं न भवति ॥१९॥</p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> सनातनत्वम् एव दर्शयन्तो विप्र-कुल-सम्मानने हेतुम् आहुः&mdash;ब्रह्मेति द्वाभ्याम् । <strong>तपः</strong> स्व-धर्मः स्वाध्यायो वेदाभ्यासः । संयमो व्रतादिः । तैः कृत्वा उपलब्धं ज्ञातं साधुभिः स्वाध्यायस्य तपो\ऽन्तर्-गतत्वे\ऽपि पृथग् उक्तिः प्रस्तावानुसारेण तद् आधिक्यापेक्षया । अन्यत् तैर् व्याख्यातम् ।</p>
<p>यद् वा, व्यक्तं स्वर्गादि । <strong>अव्यक्तं</strong> निर्वाणम् । <strong>ततः</strong> <strong>परम्</strong> उत्कृष्टं श्री-भगवद्-भक्त्यादि । तत्तत् साधनम् इत्य् अर्थः । यत्र यस्मिन् विषये उपलब्धं प्राप्तम्, आयुर् घृतम् इतिवत् अथवा तप आदिभिर् विशिष्टं <strong>ब्रह्म</strong> विप्रकुलम् । अन्यत् समानम् ॥१९॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> ननु गोपयान्य् एव तान् स्वजनान् वेद-पथपोषणेन किं तत्राहुः&mdash;<strong>ब्रह्म</strong> वेदाख्यं शास्त्रं तेन शुद्धं केवलानुग्रहमयं यद्-धृदयं तद्-रूपम् एव यत्र वेदाख्य-ब्रह्मणि <strong>तपः</strong> सर्वम् अनुष्ठानं स्वाध्यायस् तद् अर्था सर्वा शिक्षा संयमः अन्यतो मनो-निवर्तनं सह सत् परं <strong>ब्रह्म</strong> व्यक्तं जगत् <strong>अव्यक्तं</strong> प्रकृतिः तेभ्यः परं श्री-भगवद् आख्यतत्त्वं चोपलब्धम् इति तत्-पोषणेनैव स्व-जन-पोषणम् इत्य् अर्थः ॥१९॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>जीव-गोस्वामी (बृहत्-क्रम-सन्दर्भः) : ब्रह्म</strong> <strong>ते</strong> हृदयम् इत्य्-आदि । <strong>ब्रह्म</strong> वेदः तव <strong>हृदयं</strong> हृत् अयतीति तथा तव हृद्येव ब्रह्मास्ति त्वम् एव वेदवक्ता यत्र त्वयि व्यक्तं कार्यम् <strong>अव्यक्तं</strong> कारणं सत् वर्तमानं <strong>तपः-स्वाध्याय-संयमैः</strong> सह उपलब्धम् कीदृशम् <strong>अव्यक्तं</strong> <strong>शुक्लं</strong> शुद्धं <strong>ततः</strong> परं व्यक्ताव्यक्तयोः परं <strong>ब्रह्म</strong> त्वय्य् एवोपलब्धं त्वद्-भिन्नम् एतद् इत्य् अर्थः ॥१९॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> यतो वेदस् तव प्रियः इत्य् आहुः&mdash;<strong>ब्रह्म</strong> वेदाख्यं <strong>शुक्लं</strong> शुद्धं <strong>ते</strong> <strong>हृदयं</strong> यत्र ब्रह्मणि व्यक्तं कार्यम् <strong>अव्यक्तं</strong> कारणं <strong>ततः</strong> परं सन्मात्रं <strong>ब्रह्म</strong> च तप-आदिभिर् उपलब्धम् ॥१९॥</p>
<hr>
<p><strong>॥ १०.८४.२० ॥</strong></p>
<p>तस्माद् ब्रह्म-कुलं ब्रह्मन् शास्त्र-योनेस् त्वम् आत्मनः ।</p>
<p>सभाजयसि सद् धाम तद् ब्रह्मण्याग्रणीर् भवान् ॥</p>
<p><strong>श्रीधर-स्वामी (भावार्थ-दीपिका) : तस्माद्</strong> देद-हृदयत्वाद् वेद-प्रवर्तकं ब्राह्मण-<strong>कुलं शास्त्र</strong>-योनेर् वेद-प्रमाणकस्य तव सद्-<strong>धाम</strong> श्रेष्ठम् उपलब्धि-स्थानं <strong>सभाजयसि</strong> संपूजयसि तत् <strong>तस्माद्</strong> एव कारणात् त्वं ब्रह्मण्यानाम् अग्रणीर् मुख्यस् तत् प्रवर्तकः सन् कर्माचरसीत्य् अर्थः ॥२०॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> उपलब्धि-स्थानं ब्राह्मण-कुलम् । ब्राह्मण-कुले एव त्वं लभ्यसे\ऽन्येषाम् अपि तवोपलब्धिर् **ब्रह्म-**द्वारैव तस्यैवोपदेशाधिकारात् । ब्राह्मणस्यैवाधिकारो धर्म-मात्रोपदेशने इति संहितोक्तेः । तत्-**तस्माद्-**ब्राह्मण-कुलस-भाजनाद् एव । तत्-प्रवर्तको वेद-मार्ग-प्रवर्तकः । इत्य् अर्थ इति&mdash;</p>
<blockquote>
<p>यदि ह्य् अहं न वर्तेयं जातु कर्मण्यतन्द्रितः । &gt;
मम वर्त्मानुवर्तन्ते मनुष्याः पार्थ सर्वशः ॥</p></blockquote>
<p>इति श्री-मुखोक्तेर् इति भावः ॥२०॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> आत्मनस् तव सत् उत्कृष्टम् <strong>धाम</strong> अधिष्ठानम्। तत्र हेतुः&mdash;<strong>शास्त्र-<strong>योनेर् वेद-प्रवर्तकस्य वेद-प्रतिपाद्यस्य वा । किं च, । हे <strong>ब्रह्मन्न्</strong> इति वेदः साक्षात्</strong>-त्वम्</strong> एवेति भावः । ईदृश-वेदस्य धारणात् प्रवर्तनात् च <strong>सद्-धाम</strong> । अतः सभाजनं युक्तम् एवेति तात्पर्यम् ॥२०॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> ननु भवत्वेवम् अपि युष्मान् कथं पूजयामि तत्राहुः&mdash;<strong>तस्माद्</strong> इति । <strong>तद्</strong> एवं लोक-सङ्ग्रह इति यथोपक्रान्तं तथैवोपसंहृतम् इति भावः ॥२०॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p>**विश्वनाथ-चक्रवर्ती (सारार्थ-दर्शिणी) : शास्त्र-**योनेर् वेद-प्रमाणस्य <strong>आत्मनः</strong> स्वस्य <strong>सद्</strong>-<strong>धाम</strong> श्रेष्ठम् उपलब्धि-स्थानं <strong>ब्रह्म-कुलं सभाजयसि</strong> पूजयसि ॥२०॥</p>
<hr>
<p><strong>॥ १०.८४.२१ ॥</strong></p>
<p>अद्य नो जन्म-साफल्यं विद्यायास् तपसो दृशः ।</p>
<p>त्वया सङ्गम्य सद्-गत्या यद् अन्तः श्रेयसां परः ॥</p>
<p><strong>श्रीधर-स्वामी (भावार्थ-दीपिका) :</strong> तस्माद् ईश्वरस्य तवेदं जन-सङ्ग्रह-मात्रं, वयं तु तव सङ्गत्या कृतार्थी इत्य् आहुः&mdash;अद्येति षड्भिः । सतां <strong>गत्या</strong> <strong>त्वया</strong> <strong>सङ्गम्य</strong> सङ्गं प्राप्य । यद् यस्मात् त्वं <strong>श्रेयसां</strong> परोऽव<sup id="fnref:114"><a href="#fn:114" class="footnote-ref" role="doc-noteref">114</a></sup>धिः ॥२१॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> यतस् त्वं वेद-प्रवर्तकस् तस्माद् इत्य् अर्थः । <strong>गत्या</strong> प्राप्येन । न केवलं जन्मन एव <strong>साफल्यं</strong> किन्तु विद्यादेर् अपीत्य् आह&mdash;विद्याया इति ।</p>
<p>सा विद्या तन्-मतिर् यया [४.२९.४९],</p>
<p>तत् तपो यद् धरेः प्रियम् []</p>
<p>तद् एव यत् पश्यति तद् धि चक्षुः [१०.८०.४] इत्य्-आद्य् उक्तेः ।</p>
<p>साफल्यम् इति समासान्तर्-गतम् अप्य् अन्यत्रान्वेति भीष्म-द्रोण-प्रमुखतः सर्वेषां च महीक्षिताम् इतिवत् । <strong>श्रेयसां</strong> कल्याणानां श्रेयो मुक्तौ शुभे धर्मे\ऽतिप्रशस्ते च वाच्यवत् इति मेदिनी । परो\ऽवधिः । श्रेयसाम् इह सर्वेषाम् आत्मा ह्य् अवधिर् अर्थतः । इत्य् उक्तेः ॥२१॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> यद् <strong>अन्तः</strong> <strong>श्रेयसां</strong> <strong>परः</strong> परो भागः यतस् त्वेम् एव अन्तोऽवधिभूत इत्य् अर्थः ॥२१॥</p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> जन्मनः <strong>साफल्यं</strong> विद्यादीनां च <strong>साफल्यं</strong> वृत्तम् । यद् वा, अद्यैव जन्माभूत्, <strong>जन्म</strong>-फलोदयात् । अन्यथा जन्मनो वैयर्थ्येनाभावे पर्यवसानम् इति भवः । जन्मादीनां यथोत्तरं फलं च तत्र <strong>तपसो</strong> दृक्-फलकत्वम् । दृक्-फल-भगवत्-साक्षात्कार-सिद्ध्यैव सम्यक् तत्-फल-सिद्धेः । सतां भक्तानाम् एव <strong>गत्या</strong> प्राप्येण <strong>परः</strong> परमो\ऽन्तो\ऽवधिः । अन्यत् तैर् व्याख्यातम् ।</p>
<p>यद् वा, <strong>श्रेयसां</strong> फलानां मध्ये पर उत्कृष्टस् त्वत्-पादाब्ज-प्रेमा यद् अन्तो यन्-निष्ठः यत्-प्रसादाल्लभ्यत इत्य् अर्थः । अन्यत् समानम् ॥२१॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> भवत्व् एवं नाम किम् अस्माकम् अचिन्त्य-चिन्तनेन सम्प्रति स्वहृदयानन्दम् एव निवेदयाम् एत्य् आशयेनाहुः&mdash;अद्येति अद्येत्य् अजहल्-लक्षणया एतादृशे स्वयं भगवतो भवतः प्रकाशसमये अवतीर्णौ किलाद्य मे [भा।पु। १०.८५.३०] इति वक्ष्यमाण-श्री-देवकी-वचनात् एवम् अद्यैव नो\ऽस्माकं <strong>जन्म-साफल्यं</strong> वृत्तं तथास्माकं विद्यायाः वेदाद्य् अभ्यासस्य तपसस् ततो जातस्य परोक्ष-ज्ञानस्य दृशश् चापरोक्ष-ज्ञानस्य <strong>जन्म-साफल्यं</strong> जातं किं कृत्वा <strong>त्वया</strong> सतां विदुषां <strong>गत्या</strong> परमाश्रयेण सह सङ्गत्य मिलित्वा ।</p>
<p>ननु भवन्तो ब्रह्मानुभविनः विचित्रमद्-आविर्भावानां द्रष्टारश् च कथं ममैवाविर्भाव-समये जन्मादि-<strong>साफल्यं</strong> वर्णयथ तत्राहुः&mdash;यत् य एव <strong>श्रेयसां</strong> सर्व-पुरुषार्थानां परो\ऽतः परमावधिर् इति तथा च श्री-मद् उद्धव-वचनं यन्-मर्त्य-लीलौपयिकम् [भा।पु। ३.२.१२] इत्य्-आदि ॥२१॥</p>
<hr>
<p><strong>जीव-गोस्वामी (क्रम-सन्दर्भः) :</strong> अद्येति ॥२१॥</p>
<hr>
<p><strong>जीव-गोस्वामी (बृहत्-क्रम-सन्दर्भः) :</strong> यद् <strong>अन्तः-श्रेयसां</strong> पर इति <strong>श्रेयसां</strong> <strong>परः</strong> परो भाग्यो <strong>यदन्तः</strong> यः स्वयम् एव त्वत्-सङ्गो वा अन्तो\ऽवधिर् इत्य् अर्थः ॥२१-२९॥</p>
<p><strong>प्रीति-सन्दर्भ ७८-</strong> अथ श्री-कृष्णे स्वयं भगवत्य् एवाविर्भाव-पूर्णत्व-दर्शनेन तस्याः पूर्णत्वं दर्शयति&mdash;अद्येति । सतां त्वद्-एक-निष्ठानां तद्-विशेषाणां <strong>गत्या</strong> <strong>त्वया</strong> श्री-कृष्ण-आख्येन <strong>सङ्गम्य</strong> नोऽस्माकं वशिष्ठ-चतुः-सन-वामदेव-मार्कण्डेय-नारद-कृष्ण-द्वैपायनादीनां ब्रह्मानुभवतां भगवदीय-नाना-भक्ति-रस-विदां दृष्ट-नाना-भगवद्-आविर्भावानाम् अपि <strong>अद्य</strong> ईदृश-प्राकट्यावच्छिन्नेऽस्मिन्न् एवावसरे जन्मनः <strong>साफल्यं</strong> जातम् । यद् एव <strong>साफल्यं</strong> पूर्व-लब्धानां तत्-तद्-आविर्भाव-जात-तत्-तत्-साफल्य-रूपाणां <strong>श्रेयसां</strong> परम-पुरुषार्थानां परोऽन्तरः परमोऽवधिर् इति ॥२१॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) : त्वया</strong> <strong>सद्गत्या</strong> <strong>सद्-<strong>गति-स्वरूपेण सह <strong>सङ्गम्य</strong> सङ्गं प्राप्य वर्तमानानां नो\ऽस्माकं विद्यादि</strong>-साफल्यं</strong> यत् यस्मात् त्वं श्रेयेसां <strong>परः</strong> अन्तो\ऽवधिः सीमा ॥२१॥</p>
<hr>
<p><strong>॥ १०.८४.२२ ॥</strong></p>
<p>नमस् तस्मै भगवते कृष्णायाकुण्ठ-मेधसे ।</p>
<p>स्व-योगमाय<sup id="fnref:115"><a href="#fn:115" class="footnote-ref" role="doc-noteref">115</a></sup>याच्छन्न-महिम्ने परमात्मने ॥</p>
<p><strong>श्रीधर-स्वामी (भावार्थ-दीपिका) :</strong> तस्माद् ईश्वरस्य तवेदं जन-सङ्ग्रह-मात्रं, वयं तु तव सङ्गत्या कृतार्था इत्य् आहुः, अद्येति षड्भिः । सतां गत्या त्वया सङ्गम्य सङ्गं प्राप्य । यद् यस्मात् त्वं श्रेयसां परोऽवधिः ॥२२॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> महिमा स्वरूपम् ॥२२॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> एवम् आत्म-महा-धन्यताम् अननेन भक्त्य् उद्रेकात् प्रणमन्ति-नम इति । तुभ्यम् इति शेषः । साक्षात्-तद् अनुक्तिर् भक्ति-भरोदयाद् एव । स्वकीयया असाधारणया योग-माययापि न छन्नो नावृतो महिमा यस्य <strong>तस्मै</strong> । अशेषैश्वर्य-प्रकटनात् । स्वयोग-माययाच्छन्नो महिमा येनेति वा । यद् वा, स्वेन तया योगो भक्तानां संयोगो यया मायया कृपया कृत्वा अच्छन्न-<strong>महिम्ने</strong> । अत एव <strong>परमात्मने</strong> सर्वेषां परम-प्रियतमाय ॥२२॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> एवं तन्-माहात्म्यभर-चमत्कारेण भक्त्य् उद्रेकात्-प्रणमन्ति ननु इति । तुभ्यम् इति शेषः । साक्षात्-तद् अनुक्ति-भक्तिभरोदयाद् एव <strong>तस्मै</strong> सर्वागोचराय यतो <strong>भगवते</strong> कृष्णाय सर्वतो\ऽपराय इत्य् अर्थः । स्वयं त्व् अकुण्ठ-<strong>मेधसे</strong> सदा सर्वत्रानवच्छिन्न-ज्ञानाय एवं चेत्तर्हि कथम् अत्र नित्यम् एव न तिष्ठथ तत्राहुः&mdash;स्वयोगेति ।</p>
<p>नाहं प्रकाशः सर्वस्य योग-माया-समावृतः [गी। ७.२५] । इति न्यायेन यन्-मायया तत्त्व-विदुत्तमा वयं विमोहितः [भा।पु। १०.८४.१६] । इत्य् उक्तरीत्या च नैतादृशं ज्ञानं सदा तिष्ठतीति भावः । तर्ह्य् अधुना कथं जातं तत्राहुः&mdash;<strong>परमात्मने</strong> इति । तवैवानुग्रहमया प्रेरणयेति भावः ॥२२॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> तस्मात् त्वं लोक-सङ्ग्रहार्थम् अस्मान् स्तुहि प्रणम वा वयं तु त्वाम् इष्ट-देवं <strong>नमस्</strong> कुर्म एवेति प्रणमन्ति&mdash;नम इति ॥२२॥</p>
<hr>
<p><strong>॥ १०.८४.२३ ॥</strong></p>
<p>न यं<sup id="fnref:116"><a href="#fn:116" class="footnote-ref" role="doc-noteref">116</a></sup> विदन्त्य् अमी भूपा एकारामाश् च वृष्णयः ।</p>
<p>माया-जवनिकाच्छन्नम् आत्मानं कालम् ईश्वरम् ॥</p>
<p><strong>श्रीधर-स्वामी (भावार्थ-दीपिका) : एकस्मिन्न्</strong> एव स्थाने <strong>आरामो</strong><sup id="fnref:117"><a href="#fn:117" class="footnote-ref" role="doc-noteref">117</a></sup> येषां, तेऽपि । <strong>कालं</strong> सृष्ट्य्-आदि-कारणम् । <strong>ईश्वरं</strong> नियन्तारम् ॥२३॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> <em>आराम</em> आवासः, आरामो वास-निलये क्रीडायाश् च वने तथा इति कोशात् । <strong>यं</strong> कृष्णम् ॥२३॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> एवम् अत्रत्या एव ते\ऽस्मत्तो\ऽपि महा-धन्या इत्य् आशयेनाहुः&mdash;नेति । एकस्मिन् त्वय्य् एवारमन्तीति तथा-भूताः सन्तो <strong>यं</strong> त्वाम् <strong>आत्मानं</strong> सर्व-व्यापकं ब्रह्मेति <strong>कालं</strong> सर्व-संहारकत्वेन भयङ्करम् इति <strong>ईश्वरम्</strong> इति च न <strong>विदन्ति,</strong> किन्तु श्री-देवकी-नन्दनं सर्व-प्रतिपालकं परम-प्रियम् इति जानन्तीत्य् अर्थः । कुतः? एषु <strong>माया</strong>-<strong>यवनिकया अच्छन्नम्</strong> अनावृतम् । ईशेषाभगवत्ता-प्रकटनाद् इति भावः ॥२३॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> अहो दूरस्थाः ! के वयं यं श्री-कृष्णाख्यं स्वयं भगवन्तम् अमी निकटस्थाः <strong>भूपा</strong> अपि तथा <strong>एकारामाः</strong> <strong>वृष्णयो\ऽपि न विदन्ति</strong> यावन्-महिमा तावत्त्वेनानुभवितुं न शक्नुवन्ति । ननु सततं सर्व-महिमाश्रयस्य प्रकट-स्थाननुभवे किं कारणं ? तत्राहुः&mdash;<strong>मायेति</strong> । तादृश-महिमाश्रयत्वे किं प्रमाणं ? तत्राहुः&mdash;<strong>यवनिकेति</strong> । तद्वत्-त्वद् इच्छयान्तरङ्गीकृतानाम् अनुभवो\ऽपि भवत्य् एवेति भावः । महिमानम् एवाहुः&mdash;<strong>आत्मानं</strong> ब्रह्म-रूपं कलयतीति **कालम्-**अन्तर्यामि-रूपम् <strong>ईश्वरं</strong> स्वयं भगवत्-स्वरूपम् इति ॥२३॥</p>
<hr>
<p><strong>जीव-गोस्वामी (क्रम-सन्दर्भः) :</strong> अहो दूरस्था के वयं <strong>यं</strong> कृष्णाख्यं भगवन्तम् अमी निकटस्था भूपा अपि तथा एकारामा वृष्णयो\ऽपि न वदन्ति । यावत् महिमा, तावत् तेनानुभवितुं न शक्नुवन्ति ।</p>
<p>ननु सततं सर्व-महिमाश्रयस्य प्रकटस्य अननुभवे किं कारणं अत्राहुः&mdash;मायेति । तर्हि तादृश-महिमाश्रयत्वे किं प्रमाणं तत्राहुः&mdash;यवनिकेति । तद्वत् त्वद्-इच्छया अन्तरङ्गीकृतानाम् अनुभवो\ऽपि भवत्य् एवेति भावः ।</p>
<p>महिमानम् एवाहुः&mdash;<strong>आत्मानं</strong> ब्रह्म-स्वरूपम् । कलयतीति <strong>कालम्</strong> अन्तर्यामि-रूपम् ईश्वरं स्वयं भगवत्-स्वरूपम् इति ॥२३॥</p>
<hr>
<p><strong>जीव-गोस्वामी (बृहत्-क्रम-सन्दर्भः) :</strong> अन्यस् तु त्वां न वेदैवेत्य् आहुः&mdash;यथेति द्वाभ्याम् । नाम-मात्रेति विशेषेण मिथ्यात्वम् उक्तम् । यत इन्द्रियाभातम् । हे ब्रह्मन्न् इति सर्व-व्यापकम् अपीत्य् अर्थः । अन्यत्-तैर् व्याख्यातम् । अथवा यतः शयानो\ऽपि पुरुष एषां वृष्णीनां कश्चित् पुमान् <strong>आत्मानं</strong> त्वाम् एव यथा यथावत् वेद न तु रहितं तद्-व्यतिरिक्तं परमन्यत् । कुतः? गुणानां त्वत्-कारुण्यादीनां तत्त्वं सत्यत्व-नित्यत्वादिकं पश्यति साक्षाद् अनुभवतीति तथा सः । यथावत्त्वम् एवाहुः&mdash;नामसु सर्व-सञ्ज्ञासु मात्रासु विषयेषु इन्द्रियेषु चाभ्यतं स्वयम् एव परिस्फुरितम् इति । यद् वा, नाम श्री-कृष्णादि-सञ्ज्ञा मीयते दृश्यत इति मात्रा रूपम् । इन्द्रियाणि च तैर् आभातम् एव श्यामसुन्दरं वेद न तु तै रहितं ब्रह्म-रूपम् इत्य् अर्थः ॥२४॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> एतस्मिन् शय्यासनादावारमन्तीति ते <strong>वृष्णयः</strong> <strong>आत्मानं</strong> परम-प्रेमास्पदं <strong>यं</strong> त्वाम् ईश्वरं न विदन्ति <strong>अमी</strong> असाधवो भूपाः कालं स्वसंहर्तारं त्वाम् ईश्वरं न विदन्ति कुतः मायैव यवनिका तेषां ज्ञानस्यावरण-कारिका तया आच्छन्नं तत्र भूपेषु <strong>माया</strong> अविद्या वृष्णिषु योगमायेति विवेचनीयम् ॥२३॥</p>
<hr>
<p><strong>॥ १०.८४.२४ ॥</strong></p>
<p>यथा शयानः पुरुष आत्मानं गुण-तत्त्व-दृक् ।</p>
<p>नाम-मात्रेन्द्रियाभातं न वेद रहितं परम् ॥</p>
<p><strong>श्रीधर-स्वामी (भावार्थ-दीपिका) :</strong> एतत् सदृष्टान्तम् आहुः, यथेति । <strong>शयानः</strong> स्वप्नान् पश्यन् । <strong>गुण</strong>-<strong>तत्त्व</strong>-<strong>दृक्</strong> स्वप्न-विषयेषु <strong>तत्त्व</strong>-दृष्टिः । <strong>नाम</strong>-मात्रम् इन्द्रियेण मनसा आभातं सिंह-व्याध्रादि-रूपम् <strong>आत्मानं</strong> <strong>वेद</strong> तद् <strong>रहितं</strong> देव-दत्तादि-रूपम् <strong>आत्मानं</strong> <strong>न</strong> <strong>वेद</strong> <strong>यथा</strong> ॥२४॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> एतत् भगवत्-स्वरूपाज्ञानम् । तद्-<strong>रहितं</strong> सिंह-व्याघ्रादिभ्यो\ऽन्यम् ॥२४-२५॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> अन्यस्तु त्वां न वेदैवेत्य् आहुः&mdash;यथेति द्वाभ्याम् । नाम-मात्रेति विशेषेण मिथ्यात्वम् उक्तम्, यत इन्द्रियाभातम्, हे ब्रह्मन्न् इति सर्व-व्यापकम् अपीत्य् अर्थः । अन्यत् तैर् व्याख्यातम् ।</p>
<p>अथवा यतः शयानोऽपि पुरुष एषां वृष्णीनां कश्चित् पुमान् आत्मानं त्वाम् एव, यथा याथावत् वेद, न तु रहितं तद्-व्यतिरिक्तं परमन्यत् । कुतः ? गुणानाम् त्वत्-कारुण्यादिनां तत्त्वं सत्यत्व-नित्यत्वादिकं पश्यति साक्षाद् अनुभवतिति तथा सः । यथावत्त्वम् एवाहुः&mdash;नामसु सर्व-संज्ञासु मात्रासु विषयेषु इन्द्रियेषु चाभातं स्वयम् एव परिस्फुरितम् इति । यद् वा, नाम श्री-कृष्णादि-सञ्ज्ञा मीयते दृश्यत इति मात्रा रूपम्, इन्द्रियाणि च तैर् आभातम् एव श्यामसुन्द्रं वेद, न तु तै रहितं ब्रह्म-रूपम् इत्य् अर्थः ॥२४॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> अन्यस् त्व् अन्यथैव वेदेत्य् आहुः&mdash;यथेति युग्मकेन । तत् तु तैर् व्याख्यातम् । अथवायं व्याख्याक्रमः तादृशत्वे हेतुः स्वीयया असाधारणया योग-मायया आवरण-शक्त्यापि <strong>न</strong> छन्नो नावृतो महिमा यस्य तस्मै अशेषैश्वर्य-प्रकटनात् यद् वा, स्वेन भगवता योगः भक्तानां संयोगो यया तया मायया कृपया हेतुना अच्छन्न-महिम्ने अत एव परमात्मने सर्वेषां परम-प्रियतमाय एवम् अत्रत्या एते अस्मत्तो\ऽपि महा-धन्या इत्य् आहुः&mdash;यम् अमी सन्तत-समागमिनो भूयास् तथैकारामा वृष्णयश् च माया-यवनिकाच्छन्नं <strong>न</strong> विदनि <strong>न</strong> पश्यन्ति किन्तु प्रकट-स्व-स्वरूपत्वाद् अनाच्छन्नम् एव पश्यन्ति तद् अनाच्छन्नत्वम् अनुभूयापि <strong>आत्मानं</strong> निर्विशेष-ब्रह्म-स्वरूप-मात्रं <strong>न</strong> पश्यन्ति किन्तु तद् अतिक्रम्य सविशेष-तत्-स्वरूपम् अपि तादृशत्वम् अनुभूयापि कालम् अन्तर्यामि-स्वरूप-मात्रं <strong>न</strong> पश्यन्ति किन्तु तद् अतिक्रम्य तद् अंशि-श्री-भगवतः स्वरूपम् अपि तादृशत्वम् अनुभूयापि ईश्वरं परमेश्वर-स्वरूप-मात्रं न पश्यन्ति किन्तु सर्वं तत्-तद् अनुभवानन्दतिक्रमे तद् अप्य् अतिक्रम्य परम-स्निग्ध-बान्धव-कुलेश्वर-स्वरूपम् इति इत्थं सतां ब्रह्म-सुखानुभूत्या [भा।पु। १०.१२.११] इत्य्-आदि-न्यायेन राजन् पतिर् गुरुर् अलं भावतं यदूनाम् [भा।पु। ५.६.१८] इत्य्-आदि-न्यायेन च तत्र दृष्टान्तः <strong>यथा</strong> <strong>गुण-तत्त्व-दृक्</strong> विषयानुभविता जाग्रत्-स्वप्नावस्थः पुरुषः क्रमशस् तत्-तद् अनुभूयातिक्रम्य च <strong>शयानः</strong> सुषुप्तः सन् <strong>आत्मानं</strong> नाम्ना देवदत्तादिनाम-मात्राभिर् विषयानुभवैर् इन्द्रियैश् चाभातं न <strong>वेद</strong> किन्तु तत्-तद्-<strong>रहितं</strong> परं शुद्ध-सुख-स्वरूपं वेदेति । यस् तु मायया विभ्रम-चित्तः स त्वेवं न <strong>वेद</strong> माया-विभ्रमम् एवाहुः&mdash;**नाम-**मात्रेन्द्रियेहया । स्मृत्य् उपप्लवाद् इति अथवा शयानोऽपि पुरुषः वृष्णीनां मध्ये कश्चित्-पुमान् <strong>आत्मानं</strong> त्वां <strong>यथा</strong> **यथा-**वद्-वेद <strong>न</strong> तु <strong>रहितं</strong> तद्-व्यतिरिक्तं <strong>परम्</strong> अन्यत् कुतः गुणानां कारुण्यादीनां तत्त्वं सत्यत्व-नित्यत्वादिकं पश्यति साक्षाद् अनुभवतीति तथा सः यथावत्त्वम् एवाहुः&mdash;नामसु सर्व-सञ्ज्ञासु मात्रासु विषयेषु च आभातं स्वयम् एव परिस्फुरितम् इति एषां भगवत्-समाधिर् एव सुषप्तम् इति भावः । वक्ष्यते च शय्याशनाटनालाप [भा।पु। १०.९०.८६] इत्य्-आदि यद् वा, <strong>नाम</strong> श्री-कृष्णादि सञ्ज्ञ मीयते दृश्यत इति मात्रा-रूपम् इन्द्रियाणि च तैराभातम् एव श्याम-सुन्दरं <strong>वेद</strong> न तु तैः <strong>रहितं</strong> ब्रह्म-स्वरूपम् इत्य् अर्थः ॥२४॥</p>
<hr>
<p><strong>जीव-गोस्वामी (क्रम-सन्दर्भः) :</strong> अन्यस्त्वन्यथैव वेदेत्य् आह&mdash;यथेति युग्मकेन ॥२४-२६॥</p>
<hr>
<p><strong>जीव-गोस्वामी (बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> किञ्चानेक**-नाम**-रूपात्मकम् इदं जगत् त्वमेक एव ततः परो\ऽपि भवसीति लोको\ऽयं न वेदेति सदृष्टान्तम् आहुर् यथेति द्वाभ्याम् । <strong>यथा</strong> पुरुषो जीवः <strong>शयानः</strong> स्वप्नान् पश्यन् <strong>गुणतत्त्व-दृक्</strong> स्वप्न-विषयेषु <strong>तत्त्व</strong>-दृष्टिः <strong>नाम</strong> व्याघ्रादि मात्रा तद्-रूपादि इन्द्रियं तच्-छ्रोत्रादि तैर् अभातं व्याघ्र-सर्प-राजादिकम् अनेक-<strong>नाम</strong>-रूपं <strong>वेद</strong> <strong>न</strong> तु तत्-तद्-रूपी भगवन्तम् अप्य् <strong>आत्मानं</strong> स्वरूपेण तद्-<strong>रहितं</strong> ततो भिन्नं परं केवलम् एकं <strong>वेद</strong> एवम् एव त्वा त्वाम् अयम् अज्ञानी जनो नामानि देव-मनुष्यादीनि मात्रास् तद्-रूपादयः इन्द्रियाणि तच्छ्रोत्रादीनि ईहास् तच्-चेष्टाश् च यतस्तया मायया भ्रमच्-चित्तः सन् न <strong>वेद</strong> त्वां जगद्-रूपेण बहुनाम् अरूपम् अपि स्वरूपेण ततो भिन्नं न जानातीत्य् अर्थः । स्मृत्य् उपप्लवात् विवेक-ध्वंसात्</p>
<p>॥२४-२५॥</p>
<hr>
<p><strong>॥ १०.८४.२५ ॥</strong></p>
<p>ए<sup id="fnref:118"><a href="#fn:118" class="footnote-ref" role="doc-noteref">118</a></sup>वं त्वा नाम-मात्रेषु विषयेष्व् इन्द्रियेहया ।</p>
<p>मायया विभ्रमच्-चित्तो न वेद स्मृत्य्-उपप्लवात् ॥</p>
<p><strong>श्रीधर-स्वामी (भावार्थ-दीपिका) : एवं त्वा</strong> <strong>त्वा</strong>ं <strong>नाम</strong>-<strong>मात्रेषु</strong> स्वप्नादि-तुल्येषु <strong>विषयेष्व्</strong> इन्द्रियैर् या ईहा प्रवृत्तिः, सैव माया तया <strong>विभ्रमच्</strong>-<strong>चित्तो</strong> <strong>न</strong> <strong>वेद</strong> । स्मृतेर् विवेक-सोपप्लवान् नाशात् ॥२५॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>वंशीधरः (भावार्थ-दीपिका-प्रकाशः), श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> उपसंहरति-एवम् इति । <strong>त्वा</strong> त्वं प्रति अयं सर्वो\ऽपि जने वेदानां स्मृतीनां च धर्म-शास्त्राणाम् उपप्लवाद् अपि <strong>नाम</strong> प्राकाश्ये मात्रासु विषयेषु या इन्द्रियाणाम् ईहा प्रवृत्तिस्-तयापि <strong>मायया</strong> माया-रूपया <strong>विभ्रमच्-चित्तो</strong> <strong>न</strong> भवति, सदा त्वाम् अनुभवतीत्य् अर्थः ॥२५॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> उपसंहरति एवम् इति । <strong>त्वा</strong> त्वां प्रति अयं सर्वो\ऽपि जनः वेदानां स्मृतीनां धर्म-शास्त्राणां चोपप्लवाद् अपि <strong>नाम-मात्रेषु</strong> येषु केषुचित् विषयेषु या इन्द्रियाणाम् ईहा प्रवृत्तिस् तयापि मायाया माया-रूपया <strong>विभ्रमच्-चित्तो</strong> <strong>न</strong> भवति किन्तु <strong>वेद</strong> सदा त्वाम् अनुभवतीत्य् अर्थः । अत्र एकं <strong>त्वा</strong> <strong>नाम-मात्रेषु</strong> <strong>विषयेष्व् इन्द्रियेहया</strong> इति पाठो <strong>न</strong> स्वामि-सम्मतः स्वप्नादि-तुल्य-<strong>विषयेष्व्</strong> इति समस्तेन व्याख्यानात् किन्तु <strong>एवं</strong> त्वायं ब्रह्म-<strong>नाम</strong>-मात्रेन्द्रियेहया इत्य् एव तत्-सम्मत इति ज्ञेयम् ॥२५॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः), विश्वनाथ-चक्रवर्ती (सारार्थ-दर्शिणी) :</strong> <em>न व्याख्यातम्।</em></p>
<hr>
<p><strong>॥ १०.८४.२६ ॥</strong></p>
<p>तस्याद्य ते ददृशिमाङ्घ्रिम् अघौघ-मर्ष-</p>
<p>तीर्थास्पदं हृदि कृतं सुविपक्व-योगैः ।</p>
<p>उत्सिक्त-भक्त्य्-उपहताशय-जीव-कोशा</p>
<p>आपुर् भवद्-गतिम् अथानुगृहाण भक्तान् ॥</p>
<p><strong>श्रीधर-स्वामी (भावार्थ-दीपिका) :</strong> <strong>अघौघस्य</strong> <strong>मर्षं</strong> ना<sup id="fnref:119"><a href="#fn:119" class="footnote-ref" role="doc-noteref">119</a></sup>शं करोति यद् गङ्गाख्यं <strong>तीर्थं,</strong> तस्य <strong>आस्पदम्</strong> आश्रयं <strong>तेऽङ्घ्रिं सुविपक्व-योगैर्</strong> अपि <strong>हृदि कृतं</strong> केवलं, न तु दृष्टम् । तस्य तेऽङ्घ्रिं <strong>ददृशिम</strong> दृष्टवन्तो वयं बहुभिः पुण्यैः, अतोऽस्मान् <strong>भक्तान् अनुगृहाण</strong> । <strong>भक्तान्</strong> कृतानुग्रहं कुर्व् इत्य् अर्थः ।</p>
<p>ननु किं भक्त्या, यथा-पूर्वं तप एव तप्यताम् ? इति नेत्य् आहुः&mdash;<strong>उत्सिक्ता</strong> उद्रिक्ता या <strong>भक्तिः</strong>, तय <strong>उपहत</strong> **आशय-**लक्षणो <strong>जीव-कोशो</strong> येषां, त एव पूर्वे <strong>भवद्-गतिम् आपुः</strong>, नान्य इति ॥२६॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> यं मायया न वेद तस्य इत्य् अर्थः । यतो वयं त्वच्-चरण-दर्शनाद्-गत-पापा अथो अतो\ऽर्थे अतो हेतोः । <em>इत्य् अर्थ</em> इति&mdash;</p>
<blockquote>
<p>यदा यस्यानुगृह्णाति भगवान् आत्मनां गतिः । &gt;
भक्ति-योगं स लभते\ऽनेक-जन्मार्जितैः शुभैः ॥ [भा।पु। &gt; ४.२९.४६]</p></blockquote>
<p>इत्य्-आदि-पुराणात् भक्ति-दानम् एव भगवतः परमानुग्रह इति भावः । अत्राशङ्कते--<em>नन्व्</em> इति । आशय-लक्षणो **जीव-**कोशो\ऽहङ्कारः । जरयत्य् आशु या कोशं निगीर्णम् अनलो यथा [भा।पु। ३.२५.३३] इति कपिलोक्तेः ॥ विबुध्य भक्त्यैव कथोपनीतया प्रपेदिरे\ऽञ्जो\ऽच्युत ते गतिं [भा।पु। १०.१४.५] इति ब्रह्मोक्तेश् च ॥२६॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> अतो\ऽधुनास्मान् प्रत्य् अपीदृशीं कृपां कुर्व् इत्य् आहुः&mdash;तस्येति । इत्थं निजाशेष माहात्म्य-प्रकटन-परस्य <strong>आद्य</strong>! हे पुरुषोत्तम! यद् वा, <strong>अद्य</strong> व्रज-जन-समागम-महोत्सव-दिने <strong>ददृशिम</strong> । अथ अस्माद् धेतोर् <strong>अनुगृहाण</strong> । तव <strong>अङ्घ्रिस्</strong> तु परम-दुर्दर्श एवेत्य् आहुः&mdash;<strong>तीर्थानां</strong> सर्वेषाम् <strong>आस्पदम्</strong> । सर्व-तीर्थ-मय्या गङ्गायाः प्रभवत्वात्, स्वभावेन परम-पावनत्वाद् वा । गङ्गाप्य् अस्माकं दुर्लभा, तदास्पदं तु सुतरां दुर्लभम् एवेति भावः । किं च, हृदीत्य्-आदि <strong>सुविपक्व-योगैः</strong> श्री-सनकादिभिर् अपि <strong>हृद्य्</strong> एव <strong>कृतम्</strong> । आशयः विद्याद्य्-अभिमानः भगवद्-गतिं श्री-वैकुण्ठ-लोकम्</p>
<hr>
<p>ननु निरीश्वर-साङ्ख्य-मीमांसा-मायावादादि-प्रवर्तनेन युष्मद्-विधा अपराधिनः कथं तथानुग्राह्या इति चेत्, तत्राहुः--<strong>अघौघमर्ष</strong>! हे सर्वोपराध-क्षमा-करोति ॥२६॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> उपसंहरन्ति&mdash;<strong>तस्य</strong> एवम् अतिविरलानुभवस्य <strong>ते</strong> तव <strong>अङ्घ्रि</strong>-युग्मम् <strong>अद्य</strong> <strong>ददृशिम,</strong> तस्माद् एवाद्य नो जन्म-साफल्यम् इत्य् उपक्रान्तम् इत्य् अर्थः । यतः परम-साधन-साध्य-रूपम् इदम् इति क्रमात् विशेषण-द्वयेनाहुः&mdash;अघौघेति । त्वद्-भक्ति-विमुख-वृत्ति-लक्षणापराध-कुल-क्षमापक-गङ्गादि-महा-तीर्थानाम् उत्पत्ति-स्थानं <strong>सुपक्व-योगैर्</strong> आत्मारामैश् च <strong>हृदि</strong> <strong>कृतम्</strong> इति</p>
<hr>
<p>नन्व् आत्मरामत्वादिकम् अनादृत्य किं भक्तिम् एव श्लाघध्वे ? तत्राहुः&mdash;उत्सिक्तेति । &ldquo;अपहत-&rdquo; इत्य् अत्र &ldquo;अपहृत-&rdquo; इति पाठे\ऽपि स एवार्थः । तस्माद् <strong>भक्तान्</strong> कृत्वा <strong>अनुगृहाण</strong> यथैवं दर्शन-भाग्यं नित्यम् एव जायेतेति भावः ॥२६॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> एतादृश-ज्ञानं व्याचक्षाणा अपि वयं तु त्वद्-भक्ता एव भक्तिं विना एतादृशत्वद्-दर्शनानुपपत्तेर् इत्य् आहुः&mdash;तस्येति । अघौघस्य मार्षो यस्मात् तस्य तीर्थस्य गङ्गाख्यस्य आस्पदम् आश्रयं <strong>सुविपक्व</strong>-योगैर् अपि <strong>हृदि</strong> <strong>कृतं</strong> न तु दृष्टं वयं तु तवाङ्घ्रिं ददृशिम । ननु तद् अपि लिङ्ग-देह-ध्वंसनार्थं ज्ञानम् अवश्यापेक्ष्यम् इति तत्राहुः&mdash;उत्सिक्ता उद्रिक्ता या भक्तिस् तयैव उपहतः आशय-लक्षणो **जीव-**कोशो येषां ते एव पूर्वे भगवद्-<strong>गतिम्</strong> आपुः नान्ये अथो अत एव <strong>भक्तान्</strong> एवास्मान् ज्ञात्वा अनुगृहाण ॥२६-२७॥</p>
<hr>
<p><strong>॥ १०.८४.२७ ॥</strong></p>
<p><strong>श्री-शुक उवाच&mdash;</strong></p>
<p>इत्य् अनुज्ञाप्य दाशार्हं धृतराष्ट्रं युधिष्ठिरम् ।</p>
<p>राजर्षे स्वाश्रमान् गन्तुं मुनयो दधिरे मनः ॥</p>
<p><strong>श्रीधर-स्वामी (भावार्थ-दीपिका) :</strong> <em>न व्याख्यातम्।</em></p>
<hr>
<p><strong>वंशीधरः (भावार्थ-दीपिका-प्रकाशः) :</strong> इतीत्थम् ॥२७॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) : इत्य्</strong> एवम् <strong>अनुज्ञाप्य</strong> प्रस्थानार्थम् अनुज्ञां प्रार्थ्य । यद् वा, <strong>इत्य्</strong> एतद् <strong>अनुज्ञाप्य</strong> विज्ञाप्य दाशार्हम् अशेषैश्वर्य-प्रकटनार्थं यदुकुले\ऽवतीणं साक्षाद्-भगवन्तम्, सम्राट्त्वात् । स्व-स्वाश्रमजिगमिषा च तेषां तत्रस्थ-शिष्यादि-परिवारेषु भक्त्य् उपदेशायेति ज्ञेयम् । हे <strong>राजर्षे</strong> इति । ऋषीणां स्वभावो\ऽयं भवता ज्ञायत एवेति भावः ॥२७॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> इति विज्ञप्ति-प्रकार-विशेषेणानुज्ञाप्य प्रस्थानार्थम् अनुज्ञां प्रार्थ्य <strong>दाशार्हं</strong> तत्-कुले\ऽवतीर्णं स्वयं भगवन्तं <strong>धृतराष्ट्रं</strong> चेति तन्-मध्ये उपविष्टत्वाद् अन्धत्वात् श्री-व्यासात्मजत्वाच् छ्री-युधिष्ठिरानुबोधाच् च स्व-स्वाश्रम-जिगमिषां च तेषां श्री-भगवद् इच्छाम् अभिप्रेत्य तत्रस्थ-शिष्य-परिचारकेषु भक्त्य् उपदेशायेति ज्ञेयम् । अतो <strong>राजर्षे</strong> इति तत्-तद् अभिप्रायं जानास्येव् एति भावः ॥२७॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः), विश्वनाथ-चक्रवर्ती (सारार्थ-दर्शिणी) :</strong> <em>न व्याख्यातम्।</em></p>
<hr>
<p><strong>॥ १०.८४.२८ ॥</strong></p>
<p>तद् वीक्ष्य तान् उपव्रज्य वसुदेवो महा-यशाः ।</p>
<p>प्रणम्य चोपसङ्गृह्य ब<sup id="fnref:120"><a href="#fn:120" class="footnote-ref" role="doc-noteref">120</a></sup>भाषेदं सुयन्त्रितः ॥</p>
<p><strong>श्रीधर-स्वामी (भावार्थ-दीपिका) :</strong> उप-सङ्गृह्य चरणौ पाणिभ्यां धृत्वा । बभाषे इदम् इति सङ्धिर् आर्षः ॥२८॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> तत्-तेषां गमनम् । <strong>तान्</strong> मुनीन् ॥२८॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> तत्-तेषां मनो <strong>वीक्ष्य</strong> अभिप्रायं विज्ञाय इत्य् अर्थः । <strong>उपव्रज्य</strong> समीपे गत्वा श्री-भगवत्-पितृत्वेन <strong>महा</strong>-यशा अपि । यद्व । भावि-यशो-विशेषाभिप्रायेण <strong>सुयन्त्रितः</strong> परम-विनीतः सन् ॥२८॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> तत्-तेषां मनो <strong>वीक्ष्य</strong> अभिप्रायं विज्ञाय इत्य् अर्थः । <strong>तान् उपव्रज्य</strong> तेषां समीपे गत्वा श्री-भगवत्-पितृत्वेन <strong>महा-यशाः</strong> अतः श्री-भगवद्-वद् एव लौकिक-लीलाम् अनुसृत्य <strong>तद्</strong> उचित-स्व-यशसा तं च लोकांश्चानन्दयितुम् इति भावः । <strong>सु-यन्त्रितः</strong> परम-विनीतः सन् ॥२८॥</p>
<hr>
<p><strong>जीव-गोस्वामी (क्रम-सन्दर्भः) :</strong> धृतराष्ट्रं चेति तन्-मध्ये उपविष्टत्वेन श्री-युधिष्ठिरानुरोधात् । श्री-भगवत्-पितृत्वेन <strong>महा-यशाः</strong> । अतः श्री-भगवद्वद् एव लौकिक-लीलाम् अनुसृत्य <strong>तद्</strong> उचित-स्व-यशसा तं लोकांश् चानन्दयितुम् इति भावः ॥२८॥</p>
<hr>
<p><strong>जीव-गोस्वामी (बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> उपसङ्गृह्य पादौ धृत्वा बभाषे इदम् इति सन्धिर् आर्षः । एतावन्तो मुनयो हि निमन्त्र्याप्य् आनेतुम् अशक्याः एतैर् विना मम हृत्-संशयो\ऽपि दुश्छेद एव <strong>तद्</strong> अधुनैवाहं प्रष्टव्यं पृच्छामीति भावः ॥२८॥</p>
<hr>
<p><strong>॥ १०.८४.२९ ॥</strong></p>
<p><strong>श्री-वसुदेव उवाच&mdash;</strong></p>
<p>नमो वः सर्व-देवेभ्य ऋषयः श्रोतुम् अर्हथ ।</p>
<p>कर्मणा कर्म-निर्हारो यथा स्यान् नस् तद् उच्यताम् ॥</p>
<p><strong>श्रीधर-स्वामी (भावार्थ-दीपिका) : सर्वे देवा</strong> येषु, तेभ्यः, यावतीर् वै देवतास् ताः सर्वा वेद-विदि ब्राह्मणे वसन्ति इति श्रुतेः । येन <strong>कर्मणा</strong> <strong>यथा</strong>-कृतेन वा कर्मणां <strong>निर्हारो</strong> निरासो भवति <strong>तद्</strong> <strong>उच्यताम्</strong> ॥२९॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> <em>यावतीर्</em> यावत्यः, <em>तास्</em> तावत्यः । <em>इति श्रुति</em>-पदार्थः । इयम् एव श्रुति-विप्राणां तप्त-मुद्रा-धारणाभावं द्योतयति । श्रुतौ या वेदवित्त्वोक्तिः सा गायत्री वै सर्वम् इदम् इति श्रुतेर् <em>गायत्र्याः</em> सर्व-वेद-मूलत्वेन तन्-मात्र-विद्य् अपि वर्तत एव । एतद् अभिप्रेत्यैव भगीरथं प्रति बृहन्-नारदीये धर्म-राजेनोक्तं&mdash;</p>
<blockquote>
<p>ब्राह्मणस्य तनूज्ञैया सर्व-देव-समन्विता । &gt;
सा चेत् सन्तापिता राजन् किं वक्ष्यामि तद् एनसः ॥ &gt;
शङ्ख-चक्राद्य्-अङ्कनं च गीत-नृत्यादिकं तथा । &gt;
एक-जातेर् अयं धर्मो न जातु स्याद् द्विजन्मनः ॥ &gt;
शङ्ख-चक्रं मृदा यस् तु कुर्यात् तप्तायसेन वा । &gt;
स शूद्रवद् बहिः कार्यः सर्वस्माद् द्विज-कर्मणः ॥ इत्य् &gt; आश्वलायनेनाप्य् उक्तम् ।</p></blockquote>
<p>श्रुतौ ब्राह्मण-पदं द्विजाति-परम् एव । बृहन्-नारदीयादि-वाक्यस्य तद्**-**उपबृंहणत्वात्, तद्-धृति-विधायक-वाक्यानि द्विजेतर-पराण्य् एव । वैष्णवाभासैर् विप्र-परत्व-बोधकानि वाक्यानि कल्पयित्वा पुराणेष्व् आधुनिकैर् निक्षिप्तानि । याः श्रुतयस् तत्र प्रमाणत्वेन न्यस्ताः, ता वेद-भाष्य-कर्तृभिर् अन्य-परतया व्याख्याताः । स्मृतयश् च हारीताद्याः, तेषां प्रसिद्ध-स्मृतिभ्यो विरुद्धत्वात् कल्पिता एव । यदि प्राप्तौ सत्यां निषेध इति न्यायम् आश्रित्य ब्राह्मणं प्रति प्राप्तम् एवेति निषिध्यते । तत्रोत्तरं न हि ब्राह्मणं प्रकृत्या कुत्रापि सुरा-पानं विधि-निषेधस् तु सर्वत्रैवैवमत्राप्य् अप्राप्त-निषेधो\ऽयम् । किं च, तान्त्रिकैः प्रसिद्ध-वर्णाश्रमेभ्यः इतरे\ऽपि ब्राह्मणादि-वर्णा ब्रह्म-चर्याद्य् आश्रमाश् च</p>
<p>स्वीकृतास् तद्-विषयम् एव वैतद्-विधानम्, स्पष्टं चैतत्-सूत-संहितायाम्। वस्तुतस् तु तान्त्रिको\ऽयं विधिस् तत्र वैदिकानां नाधिकारस् तद् उक्तं&mdash;</p>
<blockquote>
<p>विष्ण्व् आगमादि-तन्त्रेषु दीक्षितानां विधीयते । &gt;
शङ्ख-चक्र-गदा-पद्मैर् अङ्कनं नान्य-देहिनाम् ॥ &gt;
श्रुति-पथ-गलितानां मानुषाणां तु तन्त्रं &gt;
गुरु-गुरु-खिलेशः सर्व-वित् प्राह शम्भुः । &gt;
श्रुति-पथ-निरतानाम् अस्ति नैवात्र किञ्चिद् &gt;
धित-करम् इह सर्वं पुष्कलं सत्यम् उक्तम् ॥</p></blockquote>
<p>इत्य् अलं प्रसक्तानुप्रसक्तेन । यद् वा, सर्वस्मिन् देशे काले शास्त्रे इतिहासे पुराणे वेदे आगमे च देवो देवनं प्रकाशनं येषां ते तेभ्यस् तथा । सर्व-लोक-पूज्येभ्य इत्य् अर्थः । निरासो मूल-च्छेदः । तत् तथा ॥२९॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) : नमो</strong> वो युष्मद् यम् इति प्राग् एव नतिर् विज्ञापनार्थं भक्ति-विशेषात् । हे <strong>ऋषयः</strong>! इति सर्वज्ञत्वं द्योतयति । अतः <strong>श्रोतुम् अर्हथ</strong> योग्या भवथ । मन्-निवेद्यम् इति शेषः । किं ? तद् आह&mdash;कर्मणेति । स्वयं तेन ज्ञायमानस्यापि तस्य तान् प्रति प्रश्नः । सत्-तीर्थे तस्मिन् नृप-मुनि-बन्धु-गण-समाजे यज्ञ-महोत्सवेच्छय तेषाम् एव मुनीनाम् उक्त्या तैस् तत्-प्रवर्तनार्थम् ॥२९॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> किं ? तद् आह&mdash;कर्मणेति । स्वयं ज्ञायमानस्यापि तान् प्रति प्रश्नस् तेषां तद्-उपदेशाधिकारिणां प्रमाणनेन मर्यादा-प्रतिपालनाय ॥२९॥</p>
<hr>
<p><strong>जीव-गोस्वामी (क्रम-सन्दर्भः) :</strong> नन्व् अहो अस्मन्-मनोरथ-दुष्प्राप-भागधेयः श्री-कृष्ण-पितासौ कथम् अन्यच् छ्रेयः पृच्छति चेत् तं त्यक्त्वा कथम् अन्यं पृच्छतीति विस्मित्य मुनयस् तूष्णीम् आसन् । श्री-नारदस् तु पूर्वोक्तं तद्-अभिप्रायं बुद्ध्वाप्य् असहमान एवम् अचिन्तयत् यथायं खलु <strong>सर्व</strong>-श्रेयः-पथ-प्रवीणः श्री-कृष्ण-महिमनिष्णातश् च । न तु</p>
<p>श्री-नन्दवत्**-**तदीयके वल-माधुरी-मग्नः तथापि यद् इदं पृच्छति तत्किल लौकिक-लीलायां स्व-द्वारा स्व-पुत्रस्य सात्त्विक-यशो-विस्तारयणायैव तच्-चातितुच्छम् एव । परम-काष्ठावरिष्ठस्य ततः स्वयं भगवान् वा कथञ्चित् आत्म-महिम-गोपनीं तत्-तल्-लीला प्रकाशयतु कथन्तरामयम् अपि <strong>तद्</strong> अनुवर्तते यदि च वयम् अप्य् एतद् अनुवर्तामहे तदा मुह्येद् एव लोकः तस्माद् एतद् उपालम्भ-वव्याजेन श्री-भगवन्-महिमैवास्माभिर् व्यञ्जयितुं योग्य इति ॥२९॥</p>
<hr>
<p><strong>जीव-गोस्वामी (बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) : सर्व-देवेभ्य</strong> इति । यावतीर् वै देवतास् ताः सर्वा वेद-विदि ब्राह्मणे वसन्ति इति श्रुतेः । कर्मणैव कर्मणां <strong>निर्हारो</strong> नाशो यथेति मम गृह-पुत्र-कलत्रादि-महा-सक्तस्य ज्ञान-भक्त्योर् अनधिकाराद् इति भावः ॥२९॥</p>
<hr>
<p><strong>॥ १०.८४.३० ॥</strong></p>
<p><strong>श्री-नारद उवाच&mdash;</strong></p>
<p>ना<sup id="fnref:121"><a href="#fn:121" class="footnote-ref" role="doc-noteref">121</a></sup>तिचित्रम् इदं विप्रा वसुदेवो बुभुत्सया ।</p>
<p>कृष्णं मत्वार्भकं यन् नः पृच्छति श्रेय आत्मनः ॥</p>
<p><strong>श्रीधर-स्वामी (भावार्थ-दीपिका) :</strong> श्री-<strong>कृष्णं</strong> हित्वास्मान् पृच्छतीति विस्मितान् प्रत्य् आह&mdash;नातीति । <strong>बुभुत्सया</strong> बोद्धुम् इच्छया ॥३०॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> यद् <strong>वसुदेवो</strong> <strong>नः</strong> <strong>पृच्छति,</strong> <strong>तन् नातिचित्रम्</strong> ॥३०॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> श्री-भगवति साक्षाद्-विराजमाने\ऽपि तस्य स्नेहभरेण तद् ऐश्वर्य-विस्मृत्या मुनीन् प्रति प्रश्नेन कांश्चिद्-विस्मितांस् तान् भगवद्-भक्ति-माहात्म्याभिज्ञः श्री-नारदः स्नेहभर-स्वभावम् आह&mdash;नेति । अपि एव नैव । चित्रम् अद्भुतम् । अतीति चित्सुखः । <strong>कृष्णं</strong> साक्षाद्-भगवन्तमि स्नेहभरेणार्भकं शिशुं मत्वा ॥३०॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> तत्र नन्व् अहो अस्मन्-मनोरथ-दुष्प्राप-भागधेयः श्री-कृष्ण-पितासौ कथम् अन्यच् छ्रेयः पृच्छति ? पृच्छति चेत्, तं त्यक्त्वा कथम् अन्यं पृच्छति ? विस्मित्य मुनयस् तूष्णीम् आसन् । श्री-नारदस् तु पूर्वोक्तं तद्-अभिप्रायं बुद्ध्वाप्य् असहमान एवम् अचिन्तयत् । यथायं खलु सर्व-श्रेयः-पथ-प्रवीणः श्री-कृष्ण-महिम-निष्णातश् च, न तु श्री-नन्दवत् तदीय-केवल-माधुरी-मग्नः, तथापि यद् इदं पृच्छति तत् किल लौकिक-लीलायां स्व-द्वारा स्व-पुत्रस्य तस्य सात्त्विक-यशो-विस्तारणायैव तच् चातितुच्छम् एव परम-महिम-काष्ठा-वरिष्ठस्य तस्य ततः स्वयं श्री-भगवान् वा कथञ्चिद् आत्म-महिम-गोपनी तत्-तल्-लीलां प्रकाशयति । कथम् अन्तरायम् अपि तद् अनुवर्तते । यदि वयम् अप्य् एतद् अनुवर्तामहे, तदा मुह्यद् एव लोकः तस्माद् एतद् उपालम्भ-व्याजेन श्री-भगवन्-महिमैवास्माभिर् व्यञ्जयितुं योग्य इति तथैवाह&mdash;नापीति चतुर्भिः । तत्र तद् उपालम्भः लोक-मोह-दोषः उत्तराभ्याम् अपीति शकटाख्यम् अतीति चित्-सुखः <strong>कृष्णं</strong> स्वयं भगवत्त्वेन सर्व-पुरुषार्थ-शिरोमणिम् अपि सर्वज्ञ-शिरोमणिम् अपीत्य् अर्थः । अर्भकं लौकिकापत्य् अतुल्यं मत्वा <strong>आत्मनः</strong> श्रेयः पुरुषार्थान्तर-साधनं <strong>पृच्छति</strong> तत्रापि तं समीपवर्तिनं परित्यज्यास्मान् पृच्छतीत्य् अर्थः ॥३०॥</p>
<hr>
<p><strong>जीव-गोस्वामी (क्रम-सन्दर्भः) :</strong> तथैवाह&mdash;नापीति चतुर्भिः । मर्त्यानाम् इति । मर्त्य-लीलाङ्गीकाराद् अस्यापि तादृशो भावो जात इति भावः ॥३०-३३॥</p>
<hr>
<p><strong>जीव-गोस्वामी (बृहत्-क्रम-सन्दर्भः) :</strong> ननु साक्षाद्-विराजमाने श्री-कृष्णे वसुदेवः कथम् अस्मान् पृच्छतीति मुनीनाम् आशङ्काम् उद्भाव्य नारदो वदति-नापि चित्रम् इत्य्-आदि । वसुदेवस्य वात्सल्य-रस-भक्तत्वात् कृष्णे नित्यम् अर्भक-बुद्धिर् एव नोपदेष्ट बुद्धिर् इति तम् अर्भकं मत्वा <strong>नः</strong> पृच्छतीति नापि चित्रम् ॥३०॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> अहो अयं भगवतः पिताप्य् आत्मानं संसारिणं मन्यते यदि वा परार्थं <strong>पृच्छति</strong> तद् अपि <strong>कृष्णं</strong> हित्वा कथम् अस्मान् पृच्छतीत्य् अतिविस्मितांस् तान् प्रत्य् आह&mdash;नापीति । अर्भकं स्व-पुत्रम् एव न त्व् ईश्वरम् अतः <strong>आत्मनः</strong> स्वस्यैव ॥३०॥</p>
<hr>
<p><strong>॥ १०.८४.३१ ॥</strong></p>
<p>सन्निकर्षोऽत्र<sup id="fnref:122"><a href="#fn:122" class="footnote-ref" role="doc-noteref">122</a></sup> मर्त्यानाम् अनादरण-कारणम् ।</p>
<p>गाङ्गं हित्वा यथान्याम्भस् तत्रत्यो याति शुद्धये ॥</p>
<p><sup id="fnref:123"><a href="#fn:123" class="footnote-ref" role="doc-noteref">123</a></sup></p>
<p><strong>श्रीधर-स्वामी (भावार्थ-दीपिका) : तत्रत्यो</strong> गङ्गा-तीर-वासी ॥३१॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> अन्याम्भस् तडागादि जलम् ॥३१॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> स्नेह-भरं चादरं ह्रासयन्तीति स-दृष्टान्तम् आह&mdash;सन्निकर्ष इति । स्नेह-भरेण सदातिसान्निध्यम् । यद् वा, सम्यक् सर्वतो नितरां च कर्षति आकर्षतीति <strong>सन्निकर्षः</strong> स्नेह-भरः । <strong>हि</strong> यतः । समासान्तर्गतस्याप्य् <strong>अम्भसो गाङ्गम्</strong> इत्य् अनेनाप्य् अन्वयः ॥३१॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> पूर्वत्र हेतुः&mdash;<strong>सन्निकर्षो हि</strong> इति । &ldquo;सन्निकर्षो\ऽत्र&rdquo; इति पाठः क्वचित्-पूर्वत्रैव दृष्टान्तः । गाङ्गम् इति <strong>मर्त्यानाम्</strong> इति मर्त्य-लीलाङ्गीकारादस्यापि तादृशो भावो जात इति भावः । गाङ्गम् अम्भ इति गम्यम् अन्याम्भस् तीर्थान्तरम् इत्य् अर्थः ॥३१॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>जीव-गोस्वामी (बृहत्-क्रम-सन्दर्भः) :</strong> ननु सन्निकर्षज एवास्मिन्न् अयम् अनादरः अनु वात्सल्येनेति पुनः शङ्कान्तरं निरस्यन्न् आह&mdash;सन्निकर्ष इत्य्-आदि । तत् तु <strong>मर्त्यानाम्</strong> एव, न तु मद्-विधानाम् । तत्र दृष्टान्तः--<strong>गाङ्गम्</strong> इत्य्-आदि ॥३१-४०॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> ननु कृष्णस्य जन्म-क्षणम् आरभ्यैव तम् ईश्वरत्वेनायं जानात्य् एव ? सत्यं, तद् अपि सन्निकर्ष एवानादर-हेतुर् इत्य् आह&mdash;सन्निकर्ष इति । अत्र श्री-वसुदेवस्य प्रेमाणम् एव तद्-ऐश्वर्याननुसन्धाने हेतुं नारदो जानात्य् एव । तद् अपि तस्मिन् महा-संसदि प्रेम-सिद्धान्तम् अतिरहस्यम् अविवृण्वन् लोक-रीत्यैव समादधौ । श्रावयित्वा वसुदेवस्य तस्य तद्-ऐश्वर्य-ज्ञानं च प्रोद्दीपयामासेति तत्त्वं ज्ञेयम् । अनादरो\ऽत्र गौरवम् अनाना-भावः ॥३१॥</p>
<hr>
<p><strong>॥ १०.८४.३२ ॥</strong></p>
<p>यस्यानुभूतिः कालेन लयोत्पत्त्य्-आदिनास्य वै ।</p>
<p>स्वतोऽन्यस्माच् च गुणतो न कुतश्चन रिष्यति ॥</p>
<p><strong>श्रीधर-स्वामी (भावार्थ-दीपिका) :</strong> श्री-कृष्णेऽर्भकत्वमानोऽविद्या-विजृम्भत इत्य् आह&mdash;यस्येति द्वाभ्याम् । अनुभूतिर् ज्ञानं कुतश्चिद् अपि न <strong>रिष्यति</strong> न नश्यति । तद् एवाह&mdash;<strong>कालेन</strong> कर्क-टिका-फल-वत् । अस्य विश्वस्य <strong>लयोत्पत्त्य्</strong>-आदिनापि । स्वतश् च विद्युद्-आदि-वत् । अन्यस्माच् च मुद्गरादेर् घटादि-वत् । <strong>गुणतो</strong> रूपाद्य्-अन्तरोत्पत्तेः पूर्व-रूपादिना देहादि-वत् ॥३२॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> अर्भकत्वमानो बालत्वाभिमानः तद् एवज्ञानानशनम् एव । <strong>रिष्यति</strong> रिष हिंसायाम् दिवादिर् लट् ॥३२॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) : न</strong> च मन्तव्यम् श्री-वसुदेवो\ऽयमस्य माहात्म्यं <strong>न</strong> वेत्तीति । यतः प्राकृत एव <strong>न</strong> जानातीत्य् आह&mdash;यस्येति द्वाभ्याम् । आदि-शब्दात् स्थितिः । <strong>वै</strong> अपि । तत्-तन्-महा-व्यापाराद् अपीत्य् अर्थः ॥३२॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> यस्येति युग्मकम् । यस्य कर्तुः कर्मणश् चानुभूतिर्-ज्ञान-लक्षणा प्रकाश-लक्षणा च <strong>न</strong> नश्यति अपि तु नित्यं विराजत एव इत्य् अर्थः अन्यत्-तैः । तत्रास्येत्य्-आदौ विश्वस्य **लयोत्पत्त्य्-**आदि-हेतुनापि कालेनेति योजनिकार्थः तथा घटादेर् नाश-सम्बन्धी यो मुद्गरादिस् तेनैव इत्य् अर्थः । तथाक <strong>गुणतो</strong> रूपाद्य् अन्तरोत्पत्तेर् हेतोः पूर्व-रूपादि-नाश-द्वारा यथा देहादिर् नश्यतीत्य् अर्थः । दृष्टान्ताश् चैते व्यतिरेकेण एव तथा अद्वितीयं श्री-कृष्णम् इति तस्यैव स्वयं भगवत्त्वाभिप्रायात् विशेषणानाम् एतेषां यथोत्तरं मनुष्य-मननायोग्यत्वे श्रैष्ठ्यम् । तथापि क्लेशादिभिः प्राणादिभिश् चोपगूढम् अन्यः साधारणो जनः निज-परिकरैः क्लेशादिभिः प्राणादिभिश् च हेतुभिर् मन्यते स्वयं क्लेशादि-युक्तः आत्मानुमानानुसारेण तम् अपि स्वसदृशं मन्येत इत्य् अर्थः । राहोरपि सूर्य-विभवत्वं सूर्यस्य ग्रह-राजत्वात् यद् वा, तं क्लेशादीनां तत्रात्य् अन्ताभाववत्त्वात्-तैर्-अव्याहतानुभवम् अत एवेश्वरं पराधीन-ज्ञानत्वात् परम-स्वतन्त्रं तथा सर्वस्य तद् एक-प्रकाश्यत्वाद्-अद्वितीयं श्री-कृष्णम् इमम् अन्यः पृथग्-जन एव स्व-विभवैः स्वरूप-विभव-रूपैर् अपि प्राणेन्द्रियैर् आदि-ग्रहणात्-तत्-तद् अवयवैश् चोपगूढं परिच्छिन्न-ज्ञानादिकं मन्येत मन्यत इति सम्भाव्यते तैः कम् इव मन्यते मेघादिभिः सूर्यम् इवेत्य् अन्वयः ।</p>
<p>अर्थश् चायम्&mdash;सूर्यस् तावन्-मेघादिभिर्-यत् परिच्छिन्न-प्रकाशादिको भवति तद्युक्तम् एव मेघस्य तद् अंशाकृष्ट-जलमय-धूमादि-परिणाम-रूपत्वात् हिमस्य तद् आकृष्ट-जल-परमाणुसङ्घ-रूपत्वात् उपराग-हेतुर् आहोस् तत्-प्रतियोगितमो-रूपत्वात् तस्यास्य चक्षुरादयस् तु <strong>न</strong> तद्-विधाः किन्तु स्वरूप-विभव-रूपाः तस्मात्-तैर् आच्छन्न-ज्ञानादिर् न भवति <strong>न</strong> हि सूर्यो मेघादिभिर् इव स्वरूप-विभवैः प्रकाशौष्ण्यादिभिर्-आच्छन्न-प्रकाशादिर् भवति प्रत्युत तैः प्रकाशत एव तस्मात्-स्वरूपस्य काल-देशाद्य् अपरिच्छिन्नत्वेन तद्-विभवानां चक्षुरादीनां तादृशत्वाद् अपरिच्छिन्न-ज्ञानादिर् एवायं स्यात् नीच एव तु जनो\ऽन्यथा मन्यत इति तद् उक्तं&mdash;<strong>न</strong> चान्तर्न बहिर् यस्य [भा।पु। १०.९.१३] इति नातः परं परम-यद्-भवतः स्वरूपम् इहाद्यन्ते येनादृतो नरक-भाग्भिर् असत्-प्रसङ्गैर् इति ये तु त्वदीयेत्य्-आदि [भा।पु। ३.९.३-५] ॥३२-३३॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> भो ब्रह्मज्ञ-पूज्य-पादाः । <strong>न</strong> केवलम् अत्रायं वसुदेव एवोपालभ्यः किं त्व् अत्रत्यः प्रायः सर्व एव लोकः कृष्णम् ईश्वरं <strong>न</strong> जानातीत्य् आह&mdash;यस्येति द्वाभ्याम् । यस्य अनुभूतिर् ज्ञानं कुतश्चिद् अपि न <strong>रिष्यति</strong> <strong>न</strong> नश्यति तं श्री-कृष्णं प्राणादिभि रुपगूढम् आच्छन्नम् अन्यः प्राकृतो\ऽयं लोकः स्वम् इवम् अन्यत इत्य् अन्वयः । तद् एवाह&mdash;<strong>कालेन</strong> कर्कटिका-फलवत् कीदृशेन अस्य विश्वस्य लयोत्पत्तिकारणेन स्वतश् च विद्युदादिवत् अन्यस्माच् च मुद्गरादेर् घटादिवत् गुणतस् तमोगुणेन ब्रह्माण्डवत् <strong>न</strong> <strong>रिष्यति</strong> ॥३२॥</p>
<hr>
<p><strong>॥ १०.८४.३३ ॥</strong></p>
<p>तं क्लेश-कर्म-परिपाक-गुण-प्रवाहैर्</p>
<p>अव्याहतानुभवम् ईश्वरम् अद्वितीयम् ।</p>
<p>प्राणादिभिः स्व-विभवैर् उपगूढम् अन्यो</p>
<p>मन्येत सूर्यम् इव मेघ-हिमोपरागैः ॥</p>
<p><strong>श्रीधर-स्वामी (भावार्थ-दीपिका) :</strong> तम् एव कुतश्चिद् अप्य् <strong>अव्याहतानुभवम्</strong> अत एवेश्वरम् । किं च, अद्वितीयं कृष्णम् अन्यः प्राकृत <strong>उपगूढम्</strong> आच्छन्नं मनुष्यो <strong>मन्येत</strong> । कैः ? <strong>क्लेश</strong>-कर्मादिभिः । तत्र क्लेशा रागादयश् च तत्-पूर्वकाणि कर्माणि च तत्-परिपाके सुख-दुःखे च सत्त्वादीनां गुणानां पुनः प्रवाहश् च तैः प्राणादिभिश् च स्वैर् विभवैः स्वकार्यैः । अत्र दृष्टान्तः, <strong>मेघ</strong>-हिमोपरागैर् अभ्र-तुषार-राहुभिः स्व-विभवैः <strong>सूर्यम्</strong> इवेति ॥३३॥</p>
<hr>
<p><strong>वंशीधरः (भावार्थ-दीपिका-प्रकाशः) : तं</strong> कृष्णम् । अत एवाहतज्ञानत्वाद् एव । सर्वथा विद्यमानैश्वर्यो\ऽप्य् अज्ञानाम् अनीश एव प्रतीयते इत्य् आह&mdash;किञ्चेति । तत्र तेषु क्लेशादिषु । तत्-पूर्वकाणि रागादि-पूर्वकाणि । तत्-परिपाके **कर्म-**फले । पुनः पुनः प्रवाहो मुहुर् मुहुः सृष्ट्यादि-रूपो वा शान्त-घोर-विमूढत्वादि-स्वभाव-वशाच्-छुक्लादि-**कर्म-**करणाविच्छेदः । अत्र कार्येण कारणावृत्तौ अभ्र-तुषारराहवो हि रवि-प्रकाश्यत्वेन रवि-कार्याण्येव तद्-धेतुत्वात्-प्रसिद्धेर् दृग्-रूपाभ्यां यथा रवेः [भा।पु। १०.५४.४६] इत्य्-आद्य् उक्तेः प्रकाश्य-प्रकाशकयोर् अपि कार्य-कारणभावो\ऽज्ञान-प्रपञ्चादिषु दृश्यत एवेति ॥३३॥</p>
<p><strong>श्रीनाथ-चक्रवर्ती (चैतन्य-मत-मञ्जुषा), जीव-गोस्वामी (लघु-वैष्णव-तोषणी) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) : अव्याहतानुभवम्</strong> अकुण्ठ-ज्ञानम् <strong>अद्वितीयम्</strong> असदृशम् । विशेषणानाम् एषां यथोत्तरं मनुष्यमननायोग्यत्वे श्रैष्ठ्यम् । तथापि क्लेशादिभिः प्राणादिभिश् चोपगूढम् । आदि-शब्दादीन्द्रियादयः । अन्यः श्री-वसुदेवेतरः । प्राकृतः <strong>स्व</strong>-<strong>विभवैर्</strong> निज-परिकरैः क्लेशादिभिश् च हेतुभिर् <strong>मन्येत</strong> । स्वयं क्लेशादियुक्त आत्मानुमानेन तम् अपि स्व-सदृशं <strong>मन्येत</strong> इत्य् अर्थः । अन्यत् तैर् व्याख्यातम् ।</p>
<p>यद् वा, क्लेशादिभिर् विशिष्टो\ऽन्वय उपगूढं मन्यते श्री-वसुदेवस्तु सर्वथा परम-प्रकटम् एव वेत्तीत्य् अर्थः । तथापि स्नेहभर-स्वभावेन तद्-विस्मृतिरित्य् उक्तम् एव । सा च श्री-भगवत्-कृपयैवेति पञ्च-चत्वारिंशाध्यायारम्भे पितराव् उपलब्धार्थौ [भा। १०.४५.१] इत्य् अत्र तैर् व्यञ्जितम् एव । अग्रे च व्यक्तं भावीति दिक् ॥३३॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> उक्त-पोष-न्यायेनेमम् अर्थं पुनर् आह&mdash;तम् इति । क्लेशा रागादयश् च कर्माणि **क्लेश-**हेतवश् च परिपाकाः तत्-कार्य-सुख-दुःखानि च गुणानां सत्त्वादीनां तैर् न व्याहतो\ऽनुभवो ज्ञानं यस्य <strong>तं</strong> <strong>प्राणादिभिः</strong> प्राण-मनोबुद्ध्यादिभिर् लिङ्ग-शरीर-घटकैः स्व-विभवैः स्वकार्यैर् एवाच्छन्नम् अत्र दृष्टान्तः मेघश् च हिमः कुहेडिका च उपरागो राहुश् च तैः स्व-विभवैः <strong>सूर्यम्</strong> <strong>इव</strong> मेघस्य सौर-ज्योतिर् जलात्मकत्वात् जलस्य ज्योतिः-कार्यत्वात् हिमस्य च जल-विशेषत्वात् राहोश् च दुष्ट-जीवाविष्टध्वान्तखण्डात्मकत्वात् ध्वान्तस्य च चक्षुर् ग्राह्यत्वेन पौराणिक-मते तैजसत्वात् मेघादीनां सूर्य-कार्यत्वम् ॥३३॥</p>
<hr>
<p><strong>॥ १०.८४.३४ ॥</strong></p>
<p>अथोचुर् मुनयो राजन्न् आभा<sup id="fnref:124"><a href="#fn:124" class="footnote-ref" role="doc-noteref">124</a></sup>ष्यानकदुन्दुभिम् ।</p>
<p>सर्वेषां शृण्वतां रा<sup id="fnref:125"><a href="#fn:125" class="footnote-ref" role="doc-noteref">125</a></sup>ज्ञां तथैवाच्युत-रामयोः ॥</p>
<p><strong>श्रीधर-स्वामी (भावार्थ-दीपिका) :</strong> <em>न व्याख्यातम्।</em></p>
<hr>
<p><strong>वंशीधरः (भावार्थ-दीपिका-प्रकाशः) :</strong> अथ नारद-वाक्यानन्तरम् ॥३४॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> अथ श्री-वसुदेव-माहात्म्य-श्रवणानन्तरम् आभाष्य भो महा-धन्य! हे जगत्-पूज्येत्य्-आदि सम्बोध्य हे <strong>राजन्न्</strong> इति श्री-वसुदेव-माहात्म्येन प्रहर्षोदयात् किं वा, तच्-छ्रवणेन राज्ञः प्रेम-विकारोदय-शोभा-दर्शनात् । सप्तम्य् अर्थे षष्ठ्यः । सर्वेषु राजसु शृण्वत्स्व् इति तान् प्रत्य् उपदेशार्थम् अच्युत-रामयोश् च शृण्वतोर् इति वक्ष्यमाणार्थस्य प्रामाण्यार्थम् ॥३४॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> अथानन्तरं श्री-वसुदेव-नारदयोर् अभिप्रायं बुद्ध्वोभय-समाधानार्थम् इत्य् अर्थः । तत्र श्री-नारद् असमाधानं तु वसुदेव भवान्नूनम् इति उत्तर-पद्येन ज्ञेयम् । आभाष्य भोः परम-कृतार्थ-शिरोमणे हे जगत्-पूज्येत्य्-आदि-सम्बोध्य सप्तम्य् अर्थे षष्ठ्यः । सर्वेषु राजसु शृण्वत्सु इति तान् प्रत्य् उपदेशार्थम् अच्युत-रामयोश् च शृण्वतोर् इति वक्ष्यमाणार्थः प्रामाण्यार्थः ॥३४॥</p>
<hr>
<p><strong>जीव-गोस्वामी (क्रम-सन्दर्भः) :</strong> अथ अनन्तरं श्री-वसुदेव-नारदयोर् अभिप्रायं बुद्ध्वो-भय-समाधानार्थम् इत्य् अर्थः । श्री-नारद-समाधानं त्वत्र वसुदेव भवान्नूनं इत्य् अन्तिम-पद्येन ज्ञेयम् ॥३४-३६॥</p>
<hr>
<p><strong>जीव-गोस्वामी (बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> सर्वेषाम् इत्य्-आदिषु सप्तम्य् अर्थे षष्ठ्यः ॥३४॥</p>
<hr>
<p><strong>॥ १०.८४.३५ ॥</strong></p>
<p>कर्मणा कर्म-निर्हार एष साधु-निरूपितः ।</p>
<p>यच् छ्रद्धया यजेद् विष्णुं सर्व-यज्ञेश्वरं मखैः ॥</p>
<p><strong>श्रीधर-स्वामी (भावार्थ-दीपिका) :</strong> <em>न व्याख्यातम्।</em></p>
<hr>
<p><strong>वंशीधरः (भावार्थ-दीपिका-प्रकाशः) :</strong> यद्**-यजेद्**-<strong>एष</strong> इत्य् अन्वयः ॥३५॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) : साधु</strong> यथा स्यात्-तथा निरूपितः शास्त्रज्ञैः । यद् वा, साधुभिर् निरूपितः श्रद्धया श्री-विष्णुयजने विश्वासेन भक्त्या वा <strong>विष्णुं</strong> स्वमहिम्ना विश्व-व्यापकं भगवन्तम् एवम् अन्यैः सर्वैर् <strong>यजेद्</strong> इति यत्-तस्यैव यजने व्यक्त-हेत्व् अन्तरं सर्वेषां यज्ञानाम् ईश्वरं फल-दातारम् । किं वा, स्वामिनं <strong>सर्व</strong> देवेश्वरत्वात् ॥३५॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> एष एव <strong>कर्मणा</strong> क्रियमाणेन कर्मणां कृतानां निहारः <strong>साधु</strong> यथा स्यात्-तथा निरूपितः शास्त्रज्ञैः । कः श्रद्धया विश्वासेन <strong>विष्णुं</strong> स्व-महिम्ना विश्व-व्यापकं स्वयं भगवन्तम् एव <strong>मखैः</strong> सर्वैर् <strong>यजेद्</strong> इति यत् स इत्य् अर्थः । तस्यैव यजने व्यक्तं हेत्व् अन्तरं सर्वेषां यज्ञादीनाम् ईश्वरं फल-दातारं <strong>सर्व-<strong>देवेश्वरत्वात् तद्-यजनं विना नैष्कर्म्यस्यापि हेयत्वम् उक्तम्&mdash;नैष्कर्म्यम् अप्</strong>य्</strong> अच्युत-भाव-वर्जितम् [भा।पु। १.५.१२] इत्य्-आदिना । एवं चेद्-भवद् अभीष्टं तथापि भवत्-पुत्र एवायं प्रकारान्तरेणाराधनीय इति भावः ॥३५॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) : कर्म</strong>-निर्हारो यथा स्याद् इति प्रकार-प्रश्नोत्रम् आहुः&mdash;**यच्-**छ्रद्धयेति । मखानां विष्ण्वाराधक-ज्ञानं विना <strong>कर्म</strong>-निर्हारो न भवेद् इति भावः ॥३५॥</p>
<hr>
<p><strong>॥ १०.८४.३६ ॥</strong></p>
<p>चित्तस्योपशमोऽयं वै कविभिः शास्त्र-चक्षुषा ।</p>
<p>दर्शितः सु-गमो योगो धर्मश् चात्म-मुद्-आवहः ॥</p>
<p><strong>श्रीधर-स्वामी (भावार्थ-दीपिका) :</strong> चित्तस्योपशम उपशम-हेतुः, <strong>योगो</strong> मोक्षोपायश् च । शनैर् आत्म-<strong>मुद्</strong>अम् आवहतीति तथा । सु-गमः प्रवृत्त्य्-आश्रयत्वात् । <strong>धर्मश्</strong> चावश्यकः । अन्यथा विहिताकरणेन मालिन्य्-अप्रसङ्गात् ॥३६॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> अयम् आत्मन ईशस्य <strong>मुदावहः</strong> प्रीतिकरः चित्त-शोधको वा । श्रद्धया विष्णु-यजन-लक्षणः । अन्यथा एतद् अनाचरणे ॥३६॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> तत्-फलं चाप्य् आहुः&mdash;चित्तस्येति । <strong>वै</strong> एव अयम् एव-शास्त्रम् एव चक्षुस् तेन शास्त्रार्थ-तत्त्व-विचारेण इत्य् अर्थः । <strong>दर्शितः</strong> प्रकटितः प्रवर्तित इत्य् अर्थः । <strong>योगो</strong> भगवद्-भक्त्य् उपायः <strong>धर्मश्</strong> च भक्ति-लक्षणः । अर्चनैक-प्रकारत्वात् । अत एवात्मनः कर्तुः आत्मनां वा सर्व-जीवानाम् एव <strong>मुदावहः</strong> । बहुधा तत्-सम्बन्धात् ॥३६॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> साधुत्वम् एवाहुः&mdash;चित्तस्येति । अयं <strong>वै</strong> पूर्वोक्त-प्रकारक-कर्म-निर्हार एव चित्तस्य उप आधिक्येन शमः शमो मन्-निष्ठताबुद्धेर् [भा।पु। ११.१९.३६] इति श्री-स्वयम्-भगवत्-सम्मतः शमः प्रापकत्वात् तत्रापि सुगमः सुकरो योग उपायः स्वतः-सिद्धानां मखानां सङ्कल्प-विशेषमात्रेण तादृशत्व-सिद्धेः न त्व् अष्टाङ्गादिवत् कष्ट-साध्यः तथा अयम् एव मुख्यो धर्मः भागवत-धर्म-प्रवेशेन सर्व-धर्माश्रयत्वात् तत्रापि सन्तत-श्री-भगवत्-स्फूर्ति-मयत्वेनात्म-मुदावहश् च न तु तत्-काम-स्फूर्ति-मय-धर्मवन्-मात्सर्यादि-दुःखावहः तस्माद् अयम् एव <strong>कविभिः</strong> शास्त्रज्ञैः <strong>शास्त्र-चक्षुषा</strong> **शास्त्र-**रूपं यच्-चक्षुर् अर्थप्रकाशकं तद्-दानेन <strong>दर्शितः</strong> प्रकाशित इत्य् अर्थः ॥३६॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> उपशमः उपशम-हेतुः सुगमः प्रवृत्त्याश्रयत्वात् योगः मोक्ष-प्राप्तौ उपायः आत्म-<strong>मुदावहः</strong> मनः-सुख-प्रदश् च ॥३६॥</p>
<hr>
<p><strong>॥ १०.८४.३७ ॥</strong></p>
<p>अयं स्वस्त्य्-अयनः पन्था द्वि-जातेर् गृह-मेधिनः ।</p>
<p>यच् छ्रद्धयाप्त-वित्तेन शु<sup id="fnref:126"><a href="#fn:126" class="footnote-ref" role="doc-noteref">126</a></sup>क्लेनेज्येत पूरुषः ॥</p>
<p><strong>श्रीधर-स्वामी (भावार्थ-दीपिका) :</strong> ननु, न कर्मणा न प्रजया धनेन त्यागेनैके अमृतत्वम् आनशुः [नारा १२.३]; ब्सोभ् ३.४.१९ इत्य्-आदिना त्यागस्यैव विहितत्वात् कथं कर्म मोक्षोपायः ? इत्य् आशङ्क्यादाव् एव त्यागस्याशक्यत्वाद् इत्य् आशयेनाहुः&mdash;अयम् इति सार्ध-चतुर्भिः । <strong>स्वस्त्य्</strong>-<strong>अयनः</strong> स्वस्ति क्षेमम् ईयतेऽनेनेति तथा । श्रद्धया निष्कामतया शुक्लेन शुद्धेनाप्तेन <strong>वित्तेन</strong> पुरुष ईश्वर इज्येतेति यद् एष पन्थाः ॥३७॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> अत्राशङ्कते&mdash;नन्व् इति । शुद्धेन न्यायार्जितेन ॥३७॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> ननु तर्हि मुख्य-श्रवणादि-भक्तिर् एव साक्षात्-कार्या, किं बहु-व्यापार-गौणाङ्ग-यज्ञैः? तत्राहुः&mdash;अयम् इति द्वाभ्याम् । <strong>स्वस्त्य्</strong> अयनो निर्विघ्न-भक्ति-प्रापक इत्य् अर्थः । द्विजोतः-त्रैवर्णिकस्य आप्तेन स्ववृत्त्या लब्धेन न्यायार्जितेन इत्य् अर्थः । अत एव शुक्लेन अविरक्तानां वित्तवतामादौ यज्ञैर् धनार्पणम् एवोचितम् इति भावः ॥३७॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> अत्राप्य् अयम् इत्य्-आदि-<strong>स्वस्त्ययनः</strong> गार्हस्थ्याश्रमस्य वित्तस्य भगवत्-समर्पण-रूपया प्रपत्त्या मत्-प्रसादात् <strong>द्वि</strong>ज्-<strong>आतेत्र्</strong> ऐवर्णिकस्य अन्यस्यान् अधिकारात् आप्तेन स्व-प्रवृत्त्या लब्धेन न्यायार्जितेन इत्य् अर्थः । अत एव शुक्लेन यथोक्तं श्री-विष्णु-धर्मोत्तरे&mdash;</p>
<blockquote>
<p>प्रतिग्रहेण यल्-लब्धं याज्यतः शिष्यतस् तथा । &gt;
गुणान्व् इतेभ्यो विप्रस्य शुक्लं तत्रिविधं स्मृतम् ॥ &gt;
युद्धोपलब्धं कारं च दण्डाच् च व्यवहारतः । &gt;
क्षत्रियस्य धनं शुक्लं त्रिविधं परिकीर्तितम् ॥ &gt;
कृषि-वाणिज्य-गो-रक्षाः कृत्वा शुक्लं तथा विशः । &gt;
द्विज-शुश्रूषया लब्धं शुक्लं शूद्रस्य कीर्तितम् ॥ &gt;
क्रमागतं प्रीति-दायं प्राप्तं च सह-भार्यया । &gt;
अविशेषेण सर्वेषां धनं शुक्ले प्रकीर्तितम् ॥ &gt;
शुक्लेन <strong>वित्तेन</strong> कृतं पुण्यं बहुफलं भवेत् ॥ इति ।</p></blockquote>
<p>ननु पुरुषेज्यैव चेत्-कर्तव्या तर्हि मुख्य-नव-विध-भक्त्य् अङ्गेन यज्ञादिना तत्राहुः&mdash;<strong>गृह-मेधिनः</strong> गार्हस्थ्य-धर्माग्रहवतः इत्य् अर्थः । तच् च सम्यक् श्रद्धत्वाभावात् लोक-सङ्ग्रहानद्व् एति ज्ञेयम् ॥३७॥</p>
<hr>
<p><strong>जीव-गोस्वामी (क्रम-सन्दर्भः) : गृहमेधिनः</strong> गार्हस्थ्य-धर्माग्रहवत इत्य् अर्थः । भगवद् अर्चादि श्रद्धावतां तुतद् एव परमश्रेय इति भावः ॥३७॥</p>
<hr>
<p><strong>जीव-गोस्वामी (बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) : द्वि</strong>-जातेस् त्रैवर्णिकस्य आप्त-<strong>वित्तेन</strong> न्याय-प्राप्त-धनेन शुद्धेन ॥३७॥</p>
<hr>
<p><strong>॥ १०.८४.३८ ॥</strong></p>
<p>वित्तैषणां यज्ञ-दानैर् गृहैर् दार-सुतेषणाम् ।</p>
<p>आत्म-लोकैषणां देव कालेन विसृजेद् बुधः ।</p>
<p>ग्रामे त्यक्तैषणाः सर्वे ययुर् धीरास् तपो-वनम् ॥</p>
<p><strong>श्रीधर-स्वामी (भावार्थ-दीपिका) :</strong> स्वस्त्य्-अयनम् आहुः, वित्तैषणाम् इति । वित्त-फल-भूतैर् यज्ञैर् दानैश् च <strong>वित्तैषणां</strong> वित्तेच्छां विसृजेत् । <strong>गृहैर्</strong> गृहोचितैर् मोगैर् <strong>दार</strong>-सुतैषणां विसृजेत् । तद् अनुभवेनैव तद् औत्सुक्य-निवृत्तेः । देहे मृते आत्मनः स्वर्गादि-<strong>लोकैषणां</strong> <strong>कालेन</strong> क्षयानुसन्धानेन विसृजेत् । <strong>देव</strong> हे वसुदेव । यद् वा, <strong>देव</strong>-<strong>कालेन</strong> देवानाम् अपि मृत्युना । मृत्यु<sup id="fnref:127"><a href="#fn:127" class="footnote-ref" role="doc-noteref">127</a></sup>-हेतु-भूतेनेत्य् अर्थः । अत्राचारं प्रमाणयति, ग्राम इति ॥३८॥</p>
<hr>
<p><strong>वंशीधरः (भावार्थ-दीपिका-प्रकाशः) : बुधः</strong> संसारासारज्ञः । <strong>वित्तैषणां</strong> धनेच्छाम् । तद् अनुभवेन **दार-**सुताद्य् अनुभवेन । तेष्व् औत्सुक्यस्योत्कण्ठायाः । **देव-**शब्देन वसुदेव-ग्रहणम् एकदेशि-न्यायापेक्ष-मत आह&mdash;यद्व् एति । अत्रैषणात्रयत्यागे । <strong>धीरास्</strong> त्याग-शक्तिमन्तः । <strong>ग्रामे</strong> गृहस्थाश्रमे । गृहस्थस्यैव ग्राम-स्थित्य् अधिकारात् तत्-स्थ्याताच्-छब्द्यम् इति न्यायेन ॥३८॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> तस्माद् एव वित्तैषणापि क्षीयते नान्यथेति । सदृष्टान्तम् आह&mdash;वित्तेति । <strong>गृहैर्</strong> इत्य्-आदिक-दृष्टान्ततया एवम् अग्रे\ऽपि बुधो विवेकी अन्यथा वित्तवतो गृहस्थस्य मनः-शुद्ध्य् अभावेन श्रवणादि-भक्तेर् एवासिद्धेर् इति भावः ।</p>
<p>ननु तर्हि केवल-श्रवणादि-परतासिद्धये धनादि-सहितं गृहम् एव त्याज्यम्, तत्राहुः&mdash;ग्राम इति । गृहाश्रमे धीरा बुद्धिमन्तः एषणाक्षयाभावेनाविरक्तस्य त्यागो नोपयुक्त इति भावः ॥३८॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> तस्मिंस् तत्-तद्-दर्पणात्-तत्-प्रसादेन तत्-तद्-एषणापि क्षीयत इत्य् आहुः&mdash;वित्तेति । **यज्ञ-**दानैः वित्त-व्ययमयतत्-तत्-कर्मभिः पूर्वोक्तरीत्या भवद्-इज्यार्थैः तथा गृहैस् तत्रत्य-**दार-**सुतादिभिः तद्-इज्यार्थैः ततो या चात्मैषणा <strong>आत्म</strong>-पक्ष-पात-रूपा या च लोकैषणा लोक-द्वय-वशीकरणेच्छा-रूपावशिष्टा तां च हे <strong>देव</strong>! <strong>कालेन</strong> सर्वेणैवावसरेण [पथि] तद्-इज्यैकानुसन्धानतया तद् अर्थीकृतेन देवस्य भगवतः <strong>कालेन</strong> तद्-इज्यैकानुसन्धान-मय-समय-गमनेन वा विसृजेत् त्यक्तुम् अर्हः स्यात् बुधो विवेकी एवं वित्तवतो गृहस्थस्य ततः पूर्व-विक्षिप्तमनस् त्वेन श्रवणादिकम् अपि सुष्ठु न सिद्ध्येद् इति भावः । अत एव [ग्राम इत्य् अर्धकम्] <strong>ग्रामे</strong> गृहाश्रमे एषणाक्षयाभावेनाविरक्तस्य हठात्-त्यागे\ऽपि श्रवण-मननादि-निष्ठत्वा-सिद्धेस् तद् अनन्तरम् एव त्याज्यम् इति भावः ॥३८॥</p>
<hr>
<p><strong>जीव-गोस्वामी (क्रम-सन्दर्भः) :</strong> वित्तैषणाम् इत्य्-आदिकं तादृश-भगवज्-जनाधिकारि-सम्पादनायोक्तम् ॥३८-६५॥</p>
<hr>
<p><strong>जीव-गोस्वामी (बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> निष्कामत्वं विना कर्म-निर्हारो न स्यात् निष्कामत्वं चानेन प्रकारेण भवेदित्य् आहुः&mdash;<strong>वित्तैषणां</strong> वित्ताकाङ्क्षां यज्ञैर् दानैश् च वित्त-फल-भूतैस् त्यजेत् । सम्पादितेषु यज्ञेषु दानेषु किम् अतः परं वित्तेन इति भावयेत् । <strong>गृहैर्</strong> गृहोचितैर् भोगैर् <strong>दार</strong>-सुतैषणां स्त्री-सम्भोग-वासनां पुत्र-वासनां च त्यजेत् । तद् अनुभवेनैव तद् औत्सुक्य-निवृत्तेः देहे मृते सत्य् आत्मनः स्व-र्गादि-<strong>लोकैषणां</strong> <strong>कालेन</strong> क्षयानुसन्धानेन विसृजेत् । <strong>देव</strong> हे वसुदेव! अत्राचारं प्रमाणयति-ग्राम इति ॥३८॥</p>
<hr>
<p><strong>॥ १०.८४.३९ ॥</strong></p>
<p>ऋणैस् त्रिभिर् द्विजो जातो देवर्षि-पितृणां प्रभो ।</p>
<p>यज्ञाध्ययन-पुत्रैस् तान्य् अनिस्तीर्य त्यजन् पतेत् ॥</p>
<p><strong>श्रीधर-स्वामी (भावार्थ-दीपिका) :</strong> किं च, ऋणैर् इति । तथा च श्रुतिः, जायमानो वै ब्राह्मणस् <strong>त्रिभिर्</strong> ऋणवा जायते ब्रह्मचर्येण ऋषिभ्यो यज्ञेन देवेभ्यः प्रजया पितृभ्यः इत्य्-आदि । <strong>तान्य् अनिस्तीर्य</strong> तेषाम् ऋणान्य् अनपाकृत्य । तथा च मनुः,</p>
<blockquote>
<p>ऋणानि त्रीण्य् अपाकृत्य मनो मोक्षे निवेशयेत् । &gt;
अनपाकृत्य मोक्षं तु सेवमानो व्रजत्य् अधः ॥ [मनु ६.३५] इति &gt; ॥३९॥</p></blockquote>
<hr>
<p><strong>वंशीधरः (भावार्थ-दीपिका-प्रकाशः) :</strong> अत्र सङ्गतार्थम् आह&mdash;किं चेति । अनृणः इति श्रुति-शेष-पदं ज्ञेयम् स्मृतिर् अप्य् अत्र प्रमाणं, तथा चेति । अपाकृत्य दूरीकृत्य । मोक्षे मोक्ष-मार्गे संन्यासादौ । अधो व्रजति देवादीनां कोपान् नरकं गच्छतीत्य् अर्थः ॥३९॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> किं च, ऋषि-पितॄणाम् अध्ययन-पुत्राभ्याम् इव यज्ञेन देवानाम् ऋण-शोधनम् अवश्य-कृत्यम् एवेत्य् आहुः&mdash;ऋणेर् इति । <strong>प्रभो</strong>! हे सर्व-र्णादि-मोचन-समर्थ ! इत्य् अशक्तस्य न तद्-दोषावहम् इति सूचितम् । पितृणाम् इति ह्रस्वत्वम् आर्षम् । <strong>तान्</strong> देवादीन् <strong>अनिस्तीर्य</strong> <strong>पतेद्</strong> यः । किं वा, पुनर् गृह-भोगादौ प्रविशेद् इत्य् अर्थः । पाठान्तरे\ऽपि स एवार्थः । इदं तेषाम् असम्मतं लक्ष्यते तेषाम् इति व्याख्यानात् ॥३९॥</p>
<hr>
<p><strong>जीव-गोस्वामी (लघु-वैष्णव-तोषणी) : प्रभो</strong>! हे सर्व-र्ण-मोचन-समर्थ! इत्य् अशक्तस्य न दोषावहम् इति सूचितम् । <strong>पितृणाम्</strong> इति ह्रस्वत्वम् आर्षम् । <strong>तान्</strong> देवादीन् <strong>अनिस्तीर्य,</strong> तान् इति पाठे स एवार्थः । देवादि-पदानाम् अपि तत्-तद्-ऋणे तात्पर्यात् <strong>पतेत्</strong> उभयतो भ्रश्येत् विघ्नाकुलो भवेद् इत्य् अर्थः । अत एव व्रजत्य् अध [मनु ६.३५] इति मनुः । अत्र भगवद्-आश्रयत्वं तु नोद्दिष्टम् इति तत्र न दोष इति भावः । <strong>देवर्षि</strong>-भूताप्त-नृणां पितृणाम् [भा।पु। ११.५.४१] इत्य्-आदेः ॥३९॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> किं च, ऋणैर् इति । तथा च श्रुतिः&mdash;जायमानो वै ब्राह्मणस् <strong>त्रिभिर्</strong> ऋणवान् जायते ब्रह्म-चर्येण ऋषिभ्यो यज्ञेन देवेभ्यः प्रजया पितृभ्यः इत्य्-आदिः । <strong>तान्य् अनिस्तीर्य</strong> तेषाम् ऋणान्य् अनपाकृत्य ॥३९॥</p>
<hr>
<p><strong>॥ १०.८४.४० ॥</strong></p>
<p>त्वं त्व् अद्य मुक्तो द्वाभ्यां वै ऋषि-पित्रोर् महा-मते ॥</p>
<p>यज्ञैर् देवर्णम् उन्मुच्य निरृणोऽशरणो भव</p>
<p><strong>श्रीधर-स्वामी (भावार्थ-दीपिका) :</strong> निरृणो निर्मुक्त-ऋणः । अशरणो <strong>भव</strong> गृहात् प्रव्रज ॥४०॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> शरणं गृहरक्षित्रोः इत्यमरः । न विद्यते शरणं यस्य सः । एतेनर्णापाकरणं विना गृहस्थत्वत्यागो\ऽनुचित इत्य् उक्तम् ॥४०॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> तु-शब्दो विशेषे तम् एवाहुः&mdash;<strong>वै</strong> एव द्वाभ्याम् ऋणाभ्यां मुक्त एव अद्योन्मुच्य उच्चैर्मुक्त्वा निरस्य निरृणः सन् अशरणः अकारो विष्णुः श्रवणादिना तद् एकाश्रयो <strong>भव</strong> ॥४०॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> तु-शब्दो विशेषे तम् एवाहुः-<strong>वै</strong> एव द्वाभ्याम् ऋणाभ्यां मुक्त एव । अद्योन्मुच्य उच्चैर् मुक्त्वा निरस्य निरृणः सन् अशरणो <strong>भव</strong> <strong>त्वं</strong> तु त्यागम् अपि विष्ण्व् अर्थं कुर्व् इत्य् अर्थः ॥४०॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> द्वाभ्याम् ऋणाभ्याम् अशरणो <strong>भव</strong> गृहात् प्रव्रज ॥४०॥</p>
<hr>
<p><strong>॥ १०.८४.४१ ॥</strong></p>
<p>व<sup id="fnref:128"><a href="#fn:128" class="footnote-ref" role="doc-noteref">128</a></sup>सुदेव भवान् नूनं भक्त्या परमया हरिम् ।</p>
<p>जगताम् ईश्वरं प्रार्चः स यद् वां पुत्रतां गतः ॥</p>
<p><strong>श्रीधर-स्वामी (भावार्थ-दीपिका) :</strong> किं च अविशुद्ध-चित्तानाम् अयं क्रमः, त्वं तु कृतार्थ एवेत्य् आहुः, वसुदेवेति । <strong>भवान्</strong> <strong>नूनं</strong> निश्चितं <strong>परमया</strong> प्रेम-लक्षणया <strong>भक्त्या</strong> <strong>हरिम्</strong> । प्रार्चोतवान् । यद् यस्मात् । <strong>वां</strong> युवयोः ॥४१॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> न त्वाम् उद्दिश्यैतद् उक्तम् इत्य् आह&mdash;किञ्चेति । <strong>प्रार्चः</strong> अर्चितवानसि । स हरिः । **यद्-**यतः । किम्-भूतस् त्वम्-भं कलत्रं तद् अस्यास्तीति <strong>भवान्</strong> सकलत्र इत्य् अर्थः । कलत्रोडुतेजसि स्याद्भं भो भ्रातरि भास्करे इति निरुक्तिः । वाम् इत्य् उक्तिर् अप्य् एवं सङ्गच्छते । प्रार्च इत्य् अनद्यतनातीतवाचिना लडा बहूनि जन्मानि सूचितानि । बहूनां जन्मनाम् अन्ते ज्ञानवान् मां प्रपद्यते [गीता। ७.१९] इति गीतोक्तेः ॥४१॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) : वसुदेव</strong> <strong>भवान्</strong> नूनम् इत्य्-आदि&mdash;यत् यो <strong>वां</strong> युवयोः <strong>पुत्रतां</strong> <strong>गतः</strong>, तं <strong>जगताम् ईश्वरं</strong> <strong>परमया</strong> <strong>भक्त्या</strong> प्राच्चः प्रकर्षेण अर्चितवान् ॥४१॥</p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> इयन्तु साधकानां रीतिरुक्ता । भवांस्तु प्रथमत एव परम-कृतार्थ इत्य् आहुः&mdash;वसुदेवेति । सत्त्वं विशुद्धं **वसुदेव-**शब्दितम् [भा।पु। ४.३.२३] इत्य्-आदि-श्री-महा-देवोक्तानुसारेण शुद्ध-सत्त्व-स्वरूपतया विशुद्ध-चित्तत्वादिकम् अभिप्रेतम् । यद् वा, वसु भगवद्-भक्ति-लक्षनं धनम्, तेन दीव्यतीति तथा, तत्-सम्बोधनम् । तद् एव दर्शयति&mdash;<strong>भवान्</strong> इति । <strong>नूनं</strong> निश्चये । हरी सर्व-दोष-दुःखहरम् । यतो जगतां देवादीनाम् <strong>ईश्वरं</strong> प्रकर्षेण पुत्रत्वेन स्ववश्यतापेक्षया आर्चः अतो <strong>भवान्</strong> अपास्त-समस्तर्णो मुक्त-वर्गार्च्य एवेति भावः ॥४१॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> इदं त्वजात-भक्ति-श्रद्धानं साधकानां रीतिर् उक्ता । भवांस् तु प्रथमत एव परम-कृतार्थः इत्य् आहुः&mdash;वसुदेवेति । वसु-भगवद्-भक्ति-लक्षणं धनं तेन दीव्यतीति तथा तत्-सम्बोधनं तद् एव दर्शयति <strong>भवान्</strong> इति । <strong>नूनं</strong> निश्चये हरिं सर्व-दोष-दुःख-हरं यतो जगतां देवादीनाम् <strong>ईश्वरं</strong> प्रकर्षेण पुत्रत्वेन स्व-वश्यतापेक्षया आर्चः अतो <strong>भवान्</strong> अपास्त-समस्तो मुक्त-भक्त-वर्गार्च्य एव । ततो\ऽभिप्रायान्तरेणैवायं तवोद्यम इति भावः । इदम् अपि लौकिक-लीलानुकरणानुसारेणैवोक्तम् । न तु नित्यत्वानुसारेण । तत् तु **वसुदेव-**शब्देन व्यञ्जितम् एव । शुद्ध-सत्त्वाख्य-श्री-भगवद् अन्तरङ्ग-शक्त्याविर्भाव-रूपत्वेन तन्-नामत्वात् । तद् उक्तं चतुर्थे&mdash;सत्त्वं विशुद्धं **वसुदेव-**शब्दितम् [भा।पु। ४.३.२३] इति । नवमे&mdash;वसुदेवं हरेः स्थानं वदन्त्य् आनकदुन्दुभिम् [भा।पु। ९.२४.३०] इति ॥४१॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>जीव-गोस्वामी (बृहत्-क्रम-सन्दर्भः) : वसुदेव-भवान्</strong> इत्य्-आदि । यत् यो <strong>वां</strong> <strong>पुत्रतां</strong> <strong>गतः</strong> तं <strong>जगताम्</strong> <strong>ईश्वरं</strong> <strong>परमया</strong> <strong>भक्त्या</strong> <strong>प्रार्चः</strong> प्रकर्षणार्चितवान् ॥४१-६८॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> लोकरीत्यैव त्वया कृतस्य प्रश्नस्यास्माभिर् अपि लोक-शास्त्ररीत्यैवोत्तरं दत्तम् । वस्तुतस् तु त्वयि भगवत्-पितरि नित्य-सिद्धे भगवतीव नैव लोक-शास्त्रे अधिकर्तुं प्रभूष्णू स्याताम् तद् अपि <strong>यद्</strong>इ त्वम् आत्मानं शास्त्रोक्त-धर्माणाम् अधिकारिणम् एव मन्यसे तत्राप्य् उत्तरं शृण्वित्य् आहुः&mdash;वसु धनं श्रेष्ठं भक्ति-योग एव । तत्र दीव्यसि इत्य् अत एव हे <strong>वसुदेव</strong>! <strong>भक्त्या</strong> तत्रापि <strong>परमया</strong> प्रकर्षेणैव आर्चः सर्वम् एव तत् कथम् अधुना ततो\ऽतिनिकृष्ट-कर्माधिकारे\ऽपि पतिष्यसीति भावः । चेद् अस्मद् उक्त-प्रमाणम् एवेत्य् आहुः&mdash;स यद्वाम् इति । तद् अपि त्वम् अतिदैन्येनात्मनि सांसारिकत्वम् आरोप्य <strong>यद्</strong>इ कर्म चिकीर्षसि तदा भगवानिव सङ्ग्रहार्थं कर्म कुर्व् इति भावः ॥४१-४४॥</p>
<hr>
<p><strong>॥ १०.८४.४२ ॥</strong></p>
<p><strong>श्री-शुक उवाच&mdash;</strong></p>
<p>इति तद्-वचनं श्रुत्वा वसुदेवो महा-मनाः ।</p>
<p>तान् ऋषीन् ऋत्विजो वव्रे मूर्ध्नानम्य प्रसाद्य च ॥</p>
<p><strong>श्रीधर-स्वामी (भावार्थ-दीपिका) :</strong> <em>न व्याख्यातम्।</em></p>
<hr>
<p><strong>वंशीधरः (भावार्थ-दीपिका-प्रकाशः) :</strong> इतीत्थम् । <strong>तद्-वचनं</strong> मुनि-कथनम् । <strong>तान्</strong> मुनीन् ॥४२॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> इत्य् एतत् कर्मणा कर्मनिर् हारः [३५श।श्लो।] ईत्य्-आदिकं तेषां <strong>वचनं</strong> <strong>श्रुत्वा</strong> <strong>वव्रे</strong> वृतवान् । **महा-**मना यज्ञ-दान-श्री-भगवत्-सन्दर्शनादिना सर्व-लोक-हितेच्छय इत्य् अर्थः । यद् वा, वासुदेवोत्पाद्यात्म-भाग्य-महिम-प्रतिपादकं **तद्-**वचः श्रुत्वापि <strong>वव्रे</strong> । <strong>महा</strong>-मना इत्य् अयं भावः&mdash;इमे मुनयो भक्तिं याचन्ते सा च मादृशत एव सिध्येद् <strong>इति</strong> यज्ञ-व्याजेनैतान् प्रति श्री-कृष्ण-प्रसादं प्रापयेयम् <strong>इति</strong> विचिन्त्येति । अत एव वक्ष्यते पीत-कौशेय-वाससः [४९श।श्लो।] <strong>इति</strong> । मूर्ध्ना भूमिस्पृशा अत एव आ सम्यङ्नत्वा स्तुत्यादिभिः धर्मेण न्यायेन विप्रैः क्षत्रियाणां याज्यत्वात् किं वा,-धर्मेण हेतुना धर्मार्थं वृता इत्य् अर्थः ॥४२॥</p>
<hr>
<p><strong>जीव-गोस्वामी (लघु-वैष्णव-तोषणी) : इति</strong> स्वस्यैवातिगूढाभिप्रायं तेषां वचः <strong>श्रुत्वा</strong> **महा-**मनास् तथैवावबुद्ध्य च इत्य् अर्थः ॥४२॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः), विश्वनाथ-चक्रवर्ती (सारार्थ-दर्शिणी) :</strong> <em>न व्याख्यातम्।</em></p>
<hr>
<p><strong>॥ १०.८४.४३ ॥</strong></p>
<p>त एनम् ऋषयो राजन् वृता धर्मेण धार्मिकम् ।</p>
<p>तस्मिन्न् अयाजयन् क्षेत्रे मखैर् उत्तम-कल्पकैः ॥</p>
<p><strong>श्रीधर-स्वामी (भावार्थ-दीपिका) :</strong> <em>न व्याख्यातम्।</em></p>
<hr>
<p><strong>वंशीधरः (भावार्थ-दीपिका-प्रकाशः) :</strong> तस्मिन् विनशने । <strong>मखैर्</strong> इति बहुत्वम् अङ्गेष्ट्य् अपेक्षम् । कल्प्यन्ते आभिर् इति कल्पकाः सामग्र्यः, उत्तमा राजसूयादयस् तेष्व् इव कल्पका येषु तैः । प्रकृति-विकृति-यागैर् इत्य् अर्थः । <strong>धर्मेण</strong> कल्पोक्तविधिना अहिंसा-विधि-पुण्येषु धर्मः इति कोशात् ॥४३॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> धार्मिकं भगवद्-धर्मपरम् **उत्तम-**कल्पकैर् मुख्य-कल्पैः सर्व-सामर्थ्य-सद्भावात् हे <strong>राजन्न्</strong> इति प्राग् उक्ताभिप्रायम् एव ॥४३॥</p>
<hr>
<p><strong>जीव-गोस्वामी (लघु-वैष्णव-तोषणी) : धर्मेण</strong> न्यायेन विप्रैः क्षत्रियाणां याज्यत्वात् किं वा, <strong>धर्मेण</strong> हेतुना धर्मार्थं <strong>वृता</strong> इत्य् अर्थः । <strong>धर्मेण</strong> धर्म-शास्त्रोक्त-विधिन इत्य् अर्थः । धार्मिकं भगवद्-धर्म-परम् <strong>उत्तम-कल्पकैः</strong> मुख्य-कल्पैः सर्व-सामर्थ्य-सद्भावात् ॥४३॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः), विश्वनाथ-चक्रवर्ती (सारार्थ-दर्शिणी) :</strong> <em>न व्याख्यातम्।</em></p>
<hr>
<p><strong>॥ १०.८४.४४ ॥</strong></p>
<p>तद्-दीक्षायां प्रवृत्तायां वृष्णयः पुष्कर-स्रजः ।</p>
<p>स्नाताः सु-वाससो राजन् राजानः सुष्ठ्व्-अलङ्कृताः ॥</p>
<p><strong>श्रीधर-स्वामी (भावार्थ-दीपिका) :</strong> <em>न व्याख्यातम्।</em></p>
<hr>
<p><strong>वंशीधरः (भावार्थ-दीपिका-प्रकाशः) : तद्-दीक्षायां</strong> यज्ञारम्भ-सङ्कल्प-रूपायां दीक्षा स्याव्रत-सङ्ग्रहः इति यादेवः <strong>पुष्कर-स्रजः</strong> कमल-बीज-मालावलम्बिकण्ठाः ॥४४॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> वृष्णयो राजानश् च दिक्षाशालाम् उपाजग्मुर् इति परेणान्वयः । यद् वा, वृष्णयो राजानश् च <strong>सुष्ठ्व्</strong> अलङ्कृता बभूवुर् इति शेषः । हे <strong>राजन्न्</strong> इत्य् अहो भाग्यं राज्ञाम् इति भावः । पुनः पुनस्तथैव सम्बोधनम् अत्यन्त-हर्षाद् एव ॥४४॥</p>
<hr>
<p><strong>जीव-गोस्वामी (लघु-वैष्णव-तोषणी) : तद्</strong> इति युग्मकम् । वृष्णयो राजानश् च हे <strong>राजन्</strong>! इत्य् अहो-भाग्यं राज्ञाम् इति भावः । पुनस् तथैव सम्बोधनम् अत्यन्त-हर्षाद् एव । तस्य श्री-वसुदेवस्य महिष्यः मुदिता इति च-शब्द-बलावृष्ण्य्-आदीना च विशेषणं द्रष्टव्यम् उप समीपे आजग्मुः ॥४४-४५॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः), विश्वनाथ-चक्रवर्ती (सारार्थ-दर्शिणी) :</strong> <em>न व्याख्यातम्।</em></p>
<hr>
<p><strong>॥ १०.८४.४५ ॥</strong></p>
<p>तन्-महिष्यश् च मुदिता निष्क-कण्ठ्यः सु-वाससः ।</p>
<p>दीक्षा-शालाम् उपाजग्मुर् आलिप्ता वस्तु-पाणयः ॥</p>
<p><strong>श्रीधर-स्वामी (भावार्थ-दीपिका) :</strong> आलिप्ताः कुङ्कुमादिभिः । <strong>वस्तु</strong>-पाणयो गृहीतार्हण-हस्ताः ॥४५॥</p>
<hr>
<p><strong>वंशीधरः (भावार्थ-दीपिका-प्रकाशः) : तन्</strong>-महिष्यो राज-पत्न्यः, वसुदेव-भार्या वा । गृहीतम् अर्हणं यैस्ते । गृहीतार्हणास्ते हस्ता यासां तास् तथा।</p>
<blockquote>
<p>हिरण्यं रजतं चापि गृहीत्वा क्रमुकं फलम् । &gt;
शालां विशेद्-यज्ञ-पत्नी शपेयुस् त्व् अन्यथा सुराः ॥ इत्य् उक्तेः॥</p></blockquote>
<p>यज्ञो\ऽस्यास्तीति यज्ञो यज्ञकर्ता तस्य पत्नीत्य् अर्थः ॥४५-४६॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> तस्य श्री-वसुदेवस्य महिष्यो <strong>मुदिता</strong> इति <strong>च</strong>-शब्द-बलाद्-वृष्ण्यादीनम् अपि विशेषणं द्रष्टव्यम् । उप समीपे आजग्मुर् <strong>दीक्षा-शालाम्</strong> इत्य् अनेन यज्ञे\ऽपेक्ष्य-मण्डपादीनि सद्य एव निर्मितानीति बोध्यते ॥४५॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (लघु-वैष्णव-तोषणी, क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) : वस्तु-पाणयः</strong> हस्त-गृहीतार्हण-द्रव्याः ॥४५-४६॥</p>
<hr>
<p><strong>॥ १०.८४.४६ ॥</strong></p>
<p>नेदुर् मृदङ्ग-पटह- शङ्ख-भेर्य्-आनकादयः ।</p>
<p>ननृतुर् नट-नर्तक्यस् तुष्टुवुः सूत-मागधाः ॥</p>
<p>जगु-सुकण्ठ्यो ग<sup id="fnref:129"><a href="#fn:129" class="footnote-ref" role="doc-noteref">129</a></sup>न्धर्व्यः सङ्गीतं सह-भतृकाः ।</p>
<p><strong>श्रीधर-स्वामी (भावार्थ-दीपिका), वंशीधरः (भावार्थ-दीपिका-प्रकाशः), श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> सुताश् च मागधाश् च गन्धर्व्यो गायकानां साक्षाद्-गन्धर्व-जातीनां वा स्त्रियः ॥४६॥</p>
<hr>
<p><strong>जीव-गोस्वामी (लघु-वैष्णव-तोषणी) : नेदुर्</strong> इति सार्धम् । सूताश् च मागधाश् च <strong>गन्धर्व्यः</strong> गायकानां गन्धर्व-जातीनां स्त्रियः ॥४६॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः), विश्वनाथ-चक्रवर्ती (सारार्थ-दर्शिणी) :</strong> <em>न व्याख्यातम्।</em></p>
<hr>
<p><strong>॥ १०.८४.४७ ॥</strong></p>
<p>तम् अभ्यषिञ्चन् विधि-वद् अक्तम् अभ्यक्तम् ऋत्विजः ।</p>
<p>पत्नीभिर् अष्टा-दशभिः सोम-राजम् इवोडुभिः ॥</p>
<p><strong>श्रीधर-स्वामी (भावार्थ-दीपिका) :</strong> अक्तं नेत्रयोर् अञ्जनेन । अभ्यक्तं सर्वाङ्गेषु नव-नीतेन ॥४७॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> तं वसुदेवम् । यज्ञारम्भे यज्ञ-कर्तुरञ्जनं नेत्रयोर् दत्त्वा गो-नवनीतेन तद्-वपुः सर्वतो मर्दयित्वा च तं स्नापयेद् इति श्रुत्या विहितम् ॥४७॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) : पत्नीभिर्</strong> इति । श्री-देवक्यादयो देव-ककन्याः सप्त रोहिण्यादयश् चान्या एकादशेत्य् एवम् <strong>अष्टादशभिः</strong> सहितम् । बहु-पत्नी-साहित्ये सुदृश्यत्वादौ च दृष्टान्तः&mdash;सोमेति सोमश् चासौ द्विजन्मादीनाम् इति तथा <strong>तम्</strong> । राज-शब्द-प्रयोगस् तद्-यज्ञ-माहात्म्य-बोधनार्थम् । तेनै-तद्-यज्ञस्यापि दिव्यत्वं सूचयति । श्री-वसुदेवस्य सुदृश्यता चोक्ता श्री-हरिवंशे तज्-जन्म-प्रसङ्गे&mdash;</p>
<blockquote>
<p>मनुष्य-लोके कृत्स्ने\ऽस्मिन् रूपेणाप्रतिमो भुवि । &gt;
यस्यासीत् पुरुषाग्र्य्यस्य कान्तिश् चन्द्रमसो यथाइति ॥ &gt; [हरि।प।३४.२०]॥४७॥</p></blockquote>
<hr>
<p><strong>जीव-गोस्वामी (लघु-वैष्णव-तोषणी) : सोम-राजम्</strong> इवेति । राज-शब्दात्-तस्य कृत-राजसूयावस्थत्वं स्मारयति । यज्ञस्य तादृशत्वं गमयति । यद् वा, यदि बहवः सोमा भवन्ति तन्-मध्ये च को\ऽपि भवति तदैव स उपमीयेत इत्य् अर्थः । अत एवोडुभी राज्ञीभिर् इत्य् अपि ज्ञापितम् अष्टादशभिर् इति । तादृश-सप्त-विंशतेर् अत्य् अन्तासम्भवाद् इति भावः । एवं श्री-हरिवंशे तु तज्-जन्म-प्रसङ्गे यद् इदं तस्य वर्णनम्&mdash;</p>
<blockquote>
<p>मनुष्य-लोके कृत्स्ने\ऽस्मिन् रूप्रेणाप्रतिमो भुवि । &gt;
यस्यासीत्-पुरुषाग्र्यस्य कान्तिश् चन्द्रमसो यथा ॥ इति ।</p></blockquote>
<p>अत्र तु तद् अपि न सोढम् ॥४७॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> अक्तं नेत्रयोर् अञ्जनेन अभ्यक्तं सर्वाङ्गेषु नवनीतेन <strong>सोम</strong>-राजं बहूनां सोमानां यदि वा कश्चिद् एको राजा भवति <strong>तम्</strong> इव इत्य् अर्थः ॥४७-४९॥</p>
<hr>
<p><strong>॥ १०.८४.४८ ॥</strong></p>
<p>ताभिर् दुकूल-वलयैर् हार-नूपुर-कुण्डलैः ।</p>
<p>स्व्-अलङ्कृताभिर् विबभौ दीक्षितोऽजिन-संवृतः ॥</p>
<p><strong>श्रीधर-स्वामी (भावार्थ-दीपिका) :</strong> ताभिः पत्नीभिः सहितो दीक्षितो विरेजे ।</p>
<hr>
<p><strong>वंशीधरः (भावार्थ-दीपिका-प्रकाशः) :</strong> विभवैर् भूषणाद्यैः स्वलङ्कृताभिः । अजिनमत्र मृग-चर्म ॥४८॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) : विबभौ</strong> विशेषेण पूर्वतो\ऽप्य् आधिक्येन बभौ अशोभत । यतो दीक्षितः तल्-लक्षणम्-अजिनेन संवृतो वेष्टित इति ॥४८॥</p>
<hr>
<p><strong>जीव-गोस्वामी (लघु-वैष्णव-तोषणी) : विबभौ</strong> विशेषेण रेजे ॥४८॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः), विश्वनाथ-चक्रवर्ती (सारार्थ-दर्शिणी) :</strong> <em>न व्याख्यातम्।</em></p>
<hr>
<p><strong>॥ १०.८४.४९ ॥</strong></p>
<p>तस्यर्त्विजो महा-राज र<sup id="fnref:130"><a href="#fn:130" class="footnote-ref" role="doc-noteref">130</a></sup>त्न-कौशेय-वाससः ।</p>
<p>स-सदस्या विरेजुस् ते यथा वृत्र-हणोऽध्वरे ॥</p>
<p><strong>श्रीधर-स्वामी (भावार्थ-दीपिका) :</strong> <em>न व्याख्यातम्।</em></p>
<hr>
<p><strong>वंशीधरः (भावार्थ-दीपिका-प्रकाशः) :</strong> तस्य वसुदेवस्य । होत्राद्याः षोडश । ते पूर्वं वृता ये इत्य् अर्थः । वृत्रहण इन्द्रस्य । कुत्वाभावालोपाभावावार्षौ ॥४९॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> पीत**-कौशेय-वाससः** [भा।पु। ३.२८.१४] इति श्री-भगवन्**-महा-**प्रसाद-वस्त्र-प्राप्तेः इति श्री-वसुदेवदयया तेषां प्रार्थित-भक्ति-सिद्धिश् च सूचिता । अत एव विशेषेण रेजुः । इति **महा-**हर्षोदयात् सम्बोधयति-<strong>महा</strong>-राजेति ॥४९॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> पीत**-कौशेय-**वासस इति श्री-भगवत्-परिधानीय-नव्य-दिव्य-वस्त्र-प्राप्तेः पाठान्तरे <strong>रत्न</strong>-श्रेणि-विलम्ब-युक्त-प्रान्त-भाग-**कौशेय-**वासस इति यथेत्यापात-मात्र-चमत्काराय ॥४९॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः), विश्वनाथ-चक्रवर्ती (सारार्थ-दर्शिणी) :</strong> <em>न व्याख्यातम्।</em></p>
<hr>
<p><strong>॥ १०.८४.५० ॥</strong></p>
<p>तदा रामश् च कृष्णश् च स्वैः स्वैर् बन्धुभिर् अन्वितौ ।</p>
<p>रेजतुः स्व-सुतैर् दारैर् जीवेशौ स्व-विभूतिभिः ॥</p>
<p><strong>श्रीधर-स्वामी (भावार्थ-दीपिका) :</strong> जीयेशौ सर्व-जीवानाम् ईशौ ॥५०॥</p>
<hr>
<p><strong>वंशीधरः (भावार्थ-दीपिका-प्रकाशः) : तदा</strong> यज्ञ-समये । स्वस्य विभूतिभिर् मूर्तिमद्भिर् अणिमाभिः । यद् वा, लुप्तोपमा बोध्या । <strong>जीवेशौ</strong> जीवात्म-परमात्मानौ <strong>स्वैर्</strong> विभूतिभिर् अहङ्कारादि-योग-मायादिभिः ॥५०॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) : स्वैः</strong> <strong>स्वैर् बन्धुभिर्</strong> निज-निज-प्रियैः श्री-गोपादिभिः । यद् वा, **स्वैर्-**ज्ञातिभिर् यादवैः **स्वैर्-**बन्धुभिश् च श्री-नन्दादिभिर् वेवान्वितौ । तत्र <strong>च</strong>-शब्दाभ्यां द्वयोर् अपि प्राधान्यं द्योत्यते । दारेषु स्व-शब्दाप्रयोगः स्वत एव तेषां स्वीयत्वात् जीवेशावपि कथम्-भूतैः? स्वादिभिः स्व-विभूतिभिर् निज-वैभवैः । यद् वा, स्व-विभूतिभिश् च कौस्तुभ-मकर-कुण्डलादि-निज-परिच्छदैः स्वादीनां यथोत्तरं नैकट्ये श्रेष्ठ्यम् ॥५०॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> जीवानामीशौ प्रजानां राज-युव-राजाव् इव नियन्तारौ स्व-विभूतिभिर् अन्तरङ्ग-वैभवै-<strong>रेजतुः</strong> । ता एवाह&mdash;<strong>स्वैः</strong> <strong>स्वैर् बन्धुभिर्</strong> मातुलेय-सम्बन्धि-मित्रादिभिः । <strong>स्वैः</strong> <strong>स्वैर्</strong> दाश्चेत्य् अन्वयः । तथापि सुतेषु पुनः स्व-शब्द-प्रयोगः आकारादिभिर् अभेद-प्रतीतेः स्वतायाः स्पष्ट-ज्ञानात् । यद् वा, जीवः स्वांशेन सर्व-समष्टि-जीवान्तर्यामी स्वयं सङ्कर्षणः यथोक्तम् एकादशे कालो मायामये जीवः [भा।पु। ११.२४.२७] इति ईशश् च ततः परः स्वयं भगवान् तौ समम् अन्यत् ॥५०॥</p>
<hr>
<p><strong>जीव-गोस्वामी (क्रम-सन्दर्भः) : जीवेशौ</strong> सर्व-जीवानामीशौ ॥५०॥</p>
<hr>
<p><strong>जीव-गोस्वामी (बृहत्-क्रम-सन्दर्भः), विश्वनाथ-चक्रवर्ती (सारार्थ-दर्शिणी) :</strong> <em>न व्याख्यातम्।</em></p>
<hr>
<p><strong>॥ १०.८४.५१ ॥</strong></p>
<p>ईजेऽनु<sup id="fnref:131"><a href="#fn:131" class="footnote-ref" role="doc-noteref">131</a></sup>-यज्ञं यज्ञं अग्नि-होत्रादि-लक्षणैः ।</p>
<p>प्राकृतैर् वैकृतैर् यज्ञैर् द्रव्य-ज्ञान-क्रियेश्वरम् ॥</p>
<p><strong>श्रीधर-स्वामी (भावार्थ-दीपिका) :</strong> अनु**-यज्ञं** प्रति-यज्ञम् । आम्नात-सर्वाङ्गाः प्राकृता ज्योटिष्टोम-दर्श-पूर्ण-मासादयस् तेभ्यश् चोदनालिङ्गादिभिर् अति-देश-प्राप्ताङ्गा वैकृताः सौर-सत्रादयस् तैः सर्वैः । द्रव्यं पुरोडाशादि, ज्ञानं मन्त्रः, क्रिया कर्म, तेषाम् ईश्वरम् ॥५१॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> तेभ्यः प्राकृतेभ्यो यागेभ्यश् चोदनालिङ्गादिभिर् विधि-लिङ्ग-प्रकरण-समाख्यादिभिः अतिदेशेन प्रकृतिवद्-विकृतिः कर्तव्या इति वाक्येन प्राप्तान्यङ्गानि येषु ते वैकृताः । ईश्वरं स्वामिनम् ॥५१॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> अनु**-यज्ञं** यो विधिस् तेन । विधिम् एवाह&mdash;अग्नीत्यादिना । द्रव्यादीनाम् ईश्वरं भगवन्तम् इति तस्यैवेज्यत्वाद् इति भावः ॥५१॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> अनु-<strong>यज्ञं</strong> यो विधस्तेन विधिम् एवाह&mdash;अग्नीत्य्-आदिना । द्रव्यादीनाम् ईश्वरं भगवन्तम् इति । तस्येवेज्यत्वाद् इति भावः ॥५१॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> अनु**-यज्ञं** प्रतियज्ञम् आम्नात-सर्वाङ्गाः प्राकृताः ज्योतिष्टोम-दर्श-पूर्णमासादयः तेभ्यश् चोदनालिङ्गादिभिर् इति देश-प्राप्ताः वैकृताः सौर्य-सत्रादयः तैः सर्वैर् एव द्रव्यं पुरोडाशादि ज्ञानं मन्त्रः क्रिया कर्म तेषाम् ईश्वरम् ॥५१॥</p>
<hr>
<p><strong>॥ १०.८४.५२ ॥</strong></p>
<p>अथर्त्विग्भ्योऽददात् काले यथाम्नातं स दक्षिणाः ।</p>
<p>स्व्-अलङ्कृतेभ्योऽलङ्कृत्य<sup id="fnref:132"><a href="#fn:132" class="footnote-ref" role="doc-noteref">132</a></sup> गो-भू-कन्या महा-धनाः ॥</p>
<p><strong>श्रीधर-स्वामी (भावार्थ-दीपिका) :</strong> <em>न व्याख्यातम्।</em></p>
<hr>
<p><strong>वंशीधरः (भावार्थ-दीपिका-प्रकाशः) :</strong> आम्नातानि कथितानि सर्वाण्यङ्गान्यारादुपकारकादीनि येषु ते आम्नात-सर्वाङ्गाः । अथ प्राकृत-वैकृत-यागोत्तरम्। <strong>काले</strong> यथोदितसमये । <strong>यथाम्नातं</strong> यथोदितम् । <strong>स</strong> वसुदेवः ॥५२॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> अथ यागानन्तरं तथाम्नातं शास्त्रोक्तानुसारेण इत्य् अर्थः । <strong>स</strong> श्री-वसुदेवः प्राक् तेनैव सुष्ठ्व् अलङ्कृतेभ्यो\ऽप्य् अलङ्कृत्य गवाद्या एव <strong>दक्षिणाः</strong> । कथम्-भूताः? <strong>महा</strong>-धना स्वर्ण-रत्नादीनि धनानि यासु ताः । यद् वा, <strong>महा</strong>-धना **महा-**मूल्याः ॥५२॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> अथ यागानन्तरं गवाद्या एव <strong>दक्षिणाः</strong> अलङ्कृत्यादात् । कथम्-भूताः? <strong>महा-धनाः</strong> महान्ति स्वर्ण-रत्नादीनि यासु ताः ॥५२॥</p>
<hr>
<p><strong>जीव-गोस्वामी (क्रम-सन्दर्भः) : स</strong> वसुदेवः <strong>दक्षिणाः</strong> कीदृशीः महान्ति स्वर्ण-रत्नादीनि धनानि यासु ताः ॥५२॥</p>
<hr>
<p><strong>जीव-गोस्वामी (बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> स वसुदेवः दक्षिणाः कीदृशीः महान्ति स्वर्ण-रत्नादीनि धनानि यासु ताः ॥५२॥</p>
<hr>
<p><strong>॥ १०.८४.५३ ॥</strong></p>
<p>पत्नी-संयाजावभृथ्यैश् च<sup id="fnref:133"><a href="#fn:133" class="footnote-ref" role="doc-noteref">133</a></sup>रित्वा ते महर्षयः ।</p>
<p>सस्नू राम-ह्रदे विप्रा यजमान-पुरः-सराः ॥</p>
<p><strong>श्रीधर-स्वामी (भावार्थ-दीपिका) :</strong> सस्नुः स्नानं चक्रुः ॥५३॥</p>
<hr>
<p>**वंशीधरः (भावार्थ-दीपिका-प्रकाशः) : पत्नी-**संयाजः पत्नीभिः क्रियमाणः, काश्चन देवता उद्दिश्य यजनम् । अभवृथः समाप्ति-कर्म-स्थानम् उभयत्रेष्टि-विशेषाश् च भवन्ति । तैश् चरित्वा तांश् च कृत्व इत्य् अर्थः ॥५३॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> सस्नुरवभृथस्नानं चक्रुः । विप्राश् चान्ये । ततः स्नानानन्तरम् अलङ्कृतः सन् अदात् तथा स्त्रियः स्त्रीश् च । यद् वा, स्त्रियस् तस्य महिष्यो\ऽप्यदुः । वर्णान् सर्वांश् चतुरः ॥५३-५४॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> सस्नुः अवभृथ-स्नानं चक्रुः । विप्राश् चान्ये ॥५३॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) : पत्नी</strong>-संयाजो यागविशेषः अवभृथ-सम्बन्धि-कृत्यानि च तैः चरित्वा तान्य् अनुष्ठाय इत्य् अर्थः ॥५३॥</p>
<hr>
<p><strong>॥ १०.८४.५४ ॥</strong></p>
<p>स्ना<sup id="fnref:134"><a href="#fn:134" class="footnote-ref" role="doc-noteref">134</a></sup>तोऽलङ्कार-वासांसि वन्दिभ्योऽदात् तथा स्त्रि<sup id="fnref:135"><a href="#fn:135" class="footnote-ref" role="doc-noteref">135</a></sup>यः ।</p>
<p>ततः स्व्-अलङ्कृतो वर्णान् आ-श्वभ्योऽन्नेन पूजयत् ॥</p>
<p><strong>श्रीधर-स्वामी (भावार्थ-दीपिका) :</strong> आ-श्वभ्यः शुनोऽभिव्याप्य । अन्नेन पूजयद् अपुजयत् ॥४५॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> यथा स ददौ <strong>तथा</strong> स्त्रियो\ऽपि ददुर् इत्य् अर्थः । <strong>ततः</strong> स्नानोत्तरम् ॥५४॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी), जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>जीव-गोस्वामी (लघु-वैष्णव-तोषणी) :</strong> नानेत्य् अर्धकम् । स्नात इति क्वचित्-<strong>तथा</strong> स्त्रियस् तस्य महिष्यो\ऽप्यदुः । <strong>ततः</strong> इति युग्मकम् । <strong>वर्णान्</strong>-अपूजयत् । अन्यांश् च श्वपच-पर्यन्तान् इत्य् अर्थः ॥५४॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> स्नातो वसुदेवः तस्य स्त्रियश् चादुः आश्वभ्यः शुनो\ऽभिव्याप्य अन्नेन <strong>पूजयत्</strong> अपूजयत् ॥५४॥</p>
<hr>
<p><strong>॥ १०.८४.५५ ॥</strong></p>
<p>बन्धून् स-दारान् स-सुतान् पारिबर्हेण भूयसा ।</p>
<p>विदर्भ-कोशल-कुरून् काशि-केकय-सृञ्जयान् ॥</p>
<p><strong>श्रीधर-स्वामी (भावार्थ-दीपिका) :</strong> बन्ध्वादि-चारणान्तान् <strong>पारिबर्हेण</strong> प्रीति-दानेन चापूजयत्, ते च सर्वे प्रययुः ॥५५॥</p>
<hr>
<p><strong>वंशीधरः (भावार्थ-दीपिका-प्रकाशः) : पारिबर्हेण</strong> पूजा-द्रव्येण बन्ध्वादींश् चापूजयद् इति शेषः ॥५५॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) : बन्धून्</strong> एवाह&mdash;विदर्भेति । यद् वा, <strong>बन्धून्</strong> यादवान् विदर्भादींश् च तत्-तद्-देश-नृपादीन् नरा अन्ये\ऽपि सर्वे मनुष्या भूतादयश् च तान् । तत्र भूताः प्रमथाः सुरगणानिति भूतादीन् इत्य् अनेन साक्षात्ते तत्रागता इति ज्ञेयम्। श्री-निकेतं श्री-कृष्णम् इति तद्-यज्ञे\ऽनायासेन सर्वाङ्ग-पूर्णतादिना सर्वेषां सन्तोषत्पत्तिः सूचिता ॥५५-५६॥</p>
<hr>
<p><strong>जीव-गोस्वामी (लघु-वैष्णव-तोषणी) : बन्धून्</strong> यादवादीन् विदर्भादींश् च तत्-तद्-देश-नृपादीन् ॥५५॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) : पारिबर्हेण</strong> प्रीति-दानेन च ॥५५॥</p>
<hr>
<p><strong>॥ १०.८४.५६ ॥</strong></p>
<p>सदस्यर्त्विक्-सुर-गणान् नृ-भूत-पितृ-चारणान् ।</p>
<p>श्री-निकेतम् अनुज्ञाप्य शंसन्तः प्रययुः क्रतुम् ॥</p>
<p><strong>श्रीधर-स्वामी (भावार्थ-दीपिका) :</strong> <em>न व्याख्यातम्।</em></p>
<hr>
<p><strong>वंशीधरः (भावार्थ-दीपिका-प्रकाशः) :</strong> ते च बन्ध्वादयः ॥५६-५७॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>जीव-गोस्वामी (लघु-वैष्णव-तोषणी) :</strong> नरो\ऽन्ये सर्वे मनुष्याः भूतादयश् च तान् तत्र भूताः प्रमथाः <strong>सुरगणान्</strong> इति भूतादीन् इत्य् अनेन साक्षात्ते तत्रागता इति ज्ञेयम् । श्री-त्य् अर्धकम् । <strong>श्री-निकेतम्</strong> इति । तद्-यज्ञेनानायासेन सर्वाङ्ग-पूर्णतादिना केवल-तत्-सौन्दर्यादिना च सर्वेषां सन्तोषोत्पत्तिः सूचिता ॥५६॥</p>
<hr>
<p><strong>सनातन-गोस्वामी (बृहद्-वैष्णव-तोषणी), जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> ते च सर्वे <strong>प्रययुः</strong> ॥५६॥</p>
<hr>
<p><strong>॥ १०.८४.५७ ॥</strong></p>
<p>धृतराष्ट्रोऽनुजः पार्था भीष्मो द्रोणः पृथा यमौ ।</p>
<p>नारदो भगवान् व्यासः सुहृत्-सम्बन्धि-बान्धवाः ॥</p>
<p><strong>श्रीधर-स्वामी (भावार्थ-दीपिका) :</strong> प्रयाणे केषाञ्चिद् विशेषम् आह&mdash;धृतराष्ट्र इति द्वाभ्याम् । अनुजो विदुरः । <strong>पार्था</strong> युधिष्ठिर-भीमार्जुनाः । <strong>यमौ</strong> नकुल-सहदेवौ ॥५७॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>वंशीधरः (भावार्थ-दीपिका-प्रकाशः), श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) : भगवान्</strong> इति । भगवद् अवतारत्वात् तच् च परम-गुरुत्वपि-तृत्वाभ्यां द्वयोर् अपि विशेषणम् । सुहृदादयो\ऽन्ये च । सौहृदाक्लिन्न-चेतस् त्वे हेतुः&mdash;बन्धून् इति । तत्रापि यदून् विरहाद्-यत् कृच्छ्रं दुःखं तेनैव ययुः, अपरे चोदासीनाः ॥५७-५८॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> धृतेति युअकम् । सुहृदादयो\ऽन्ये च । विरहात् यत्-कृच्छं दुःखं तेनैवोपलक्षिता ययुः । अपरे\ऽप्य् उदासीनाः ॥५७-५८॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> अनुजो विदुरः ॥५७-५८॥</p>
<hr>
<p><strong>॥ १०.८४.५८ ॥</strong></p>
<p>बन्धून् परिष्वज्य यदून् सौहृदाक्लिन्न-चेतसः ।</p>
<p>ययुर् विरह-कृच्छ्रेण स्व-देशांश् चापरे जनाः ॥</p>
<p><strong>श्रीधर-स्वामी (भावार्थ-दीपिका) :</strong> सौहृदेनाक्लिन्नानि चेतांसि येषां ते ॥५८॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> आक्लिन्नान्यार्द्राणि ॥५८॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा), सनातन-गोस्वामी (बृहद्-वैष्णव-तोषणी), जीव-गोस्वामी (लघु-वैष्णव-तोषणी, क्रम-सन्दर्भः, बृहत्-क्रम-सन्दर्भः), विश्वनाथ-चक्रवर्ती (सारार्थ-दर्शिणी) :</strong> <em>न व्याख्यातम्।</em></p>
<hr>
<p><strong>॥ १०.८४.५९ ॥</strong></p>
<p>नन्दस् तु सह गोपालैर् बृह<sup id="fnref:136"><a href="#fn:136" class="footnote-ref" role="doc-noteref">136</a></sup>त्या पूजयार्चितः ।</p>
<p>कृष्ण-रामोग्रसेनाद्यैर् न्यवात्सीद् बन्धु-वत्सलः ॥</p>
<p><strong>श्रीधर-स्वामी (भावार्थ-दीपिका) :</strong> <em>न व्याख्यातम्।</em></p>
<hr>
<p><strong>वंशीधरः (भावार्थ-दीपिका-प्रकाशः) :</strong> न्यवात्सीत् उवास ॥५९-६०॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> एवं तेषां सर्वेषां प्रस्थापनं व्रज-जनैः सहासङ्कोचेन चिरं तत्र स्थातुम् इति भगवद् अतिप्रायं सूचयन्न् आह&mdash;नन्द इति । तु-शब्दः सर्वतो विशेषात् । तम् एवाह--महत्य् एत्य्-आदिना [बृहतीत्य्-आदिना इति पाठान्तरम्] कृष्णादिभिर् अर्चितः तत्र चिरं **सह-**निवासार्थं सम्मानितः सन् । यद् वा, प्रस्थापनौचित्येनार्चितो\ऽपि नितरां दाढ्येनावात्सीत् । यतो बन्धुषु श्री-**कृष्ण-**रामादिषु । यद् वा, बन्धुभ्यः श्री-वसुदेवादिभ्योऽपि श्री-<strong>कृष्ण</strong>-रामयोर् <strong>वत्सलः</strong> कृष्णादीनां यथा-पूर्वम् अर्चने श्रेष्ठ्यम् आद्य-शब्दात् वसुदेवाक्रूरोद्धवादयः सर्वे यादवाः । तत्र श्री-नन्द-प्रिय-सखस्यापि श्री-वसुदेवस्य साक्षाद् अनुक्तिर् वक्ष्यमाणतत्-प्रणयोक्त्याग्रे तेन तत्-सम्माननस्याभिव्यक्तेर् भावित्वात् । यद् वा, सख्यविशेषेण तस्य तद् अर्चने तात्पर्याभावाद् इति ॥५९॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> एवं तेषां सर्वेषां श्री-भगवता प्रस्थापनं व्रज-जनैः सहासङ्कोचेन चिरं तत्र निवासाभिप्रायम् इति सूचयन्न् आह&mdash;नन्द इति । शब्दः सर्वतो विशेषात् । अत एव महत्या पूजया अर्चितश् च न्यवात्सीच् च । बृहत्येति क्वचित् यतः बन्धुभ्यः श्री-वसुदेवादिभ्योऽपि श्री-<strong>कृष्ण</strong>-रामयोर् <strong>वत्सलः</strong> आद्य-शब्दाद्-वसुदेवादयः तत्र श्री-वसुदेवस्य साक्षाद् अनुक्तिर् यज्ञाङ्गत्वेन पूर्वम् एव कृत-पूजा-विशेषत्वात् ॥५९॥</p>
<hr>
<p><strong>जीव-गोस्वामी (क्रम-सन्दर्भः) :</strong> तु-शब्देन सर्वतो\ऽपि विशेषतः पार्थादि-पूजातो\ऽपि <strong>बृहत्या</strong> पूजया तान् सर्वान् प्रस्थाप्यापि तस्य चिरम् अप्रस्थापनात् ॥५९॥</p>
<hr>
<p><strong>जीव-गोस्वामी (बृहत्-क्रम-सन्दर्भः), विश्वनाथ-चक्रवर्ती (सारार्थ-दर्शिणी) :</strong> <em>न व्याख्यातम्।</em></p>
<hr>
<p><strong>॥ १०.८४.६० ॥</strong></p>
<p>वसुदेवोऽञ्जसोत्तीर्य मनोरथ-महार्णवम् ।</p>
<p>सुहृद्-वृतः प्रीत-मना नन्दम् आह करे स्पृशन् ॥</p>
<p><strong>श्रीधर-स्वामी (भावार्थ-दीपिका) :</strong> मनो-रथो यज्ञ-विषयस् तम् एव महर्णवम् ॥६०॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>वंशीधरः (भावार्थ-दीपिका-प्रकाशः), श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> मनोरथः श्री-कृष्ण-राम-साहित्येन श्री-नन्दादिभिर् व्रज-जनैः सङ्गत्य क्वचित् संस्थाने सर्वेषां बन्धूनां नृपादीनां च साक्षान्-महोत्सव एकः क्रियेतेति तद्-विषयकः स एव महार्णवो दुर्घटत्वात् । तम् अञ्जसानायासेनोत्तीर्य प्रीतमनाः सन् सुहृद्भिर्तृत इति सर्वेषां यादवानां सम्मत्य इत्य् अर्थः । यद् वा, **सुहृद्-**वृतो\ऽपि श्री-नन्दापेक्षाया सुहृत्त्वेन तान् अनपेक्ष्येति <strong>करे</strong> <strong>स्पृशन्</strong> स्नेहेन श्री-नन्दकरं शनैर्गृहीत्व इत्य् अर्थः ॥६०॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> कंस-वधमारभ्य श्री-वसुदेवस्य मनोरथश् चायं श्री-कृष्ण-रामसाहित्येन श्री-नन्दादिभिर् व्रज-जनैः सङ्गत्य क्वचित्-स्थाने सर्वेषां बन्धूनां मुनीनां नृपादीनां च साक्षान्-महोत्सवः क्रियेतेति स एव महार्णवः दुर्घटत्वात् तम् अञ्जसा अनायासेनोत्तीर्य <strong>प्रीतमनाः</strong> सन् दिनान्तरे सुहृद्भिर् वृतिः सर्वैर्-भ्रातृ-पुत्रादिभिः सहितो भूत्वा तन्-निवासं गतः सन्न् इति <strong>करे</strong> <strong>स्पृशन्</strong> आभिमुख्येनैकासन उपविश्य स्नेहेन तत्-करं गृहीत्व इत्य् अर्थः । एषा च परिपाटी प्रायस् तस्य श्री-कृष्ण-वियोग-दुःख-सान्त्वनायेति ज्ञेयम् ॥६०॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> मनोरथो यज्ञ-विषयकस् तं <strong>महार्णवम्</strong> उत्तीर्य तत्-सर्व-सम्पूर्णता-लाभेनेति भावः ॥६०॥</p>
<hr>
<p><strong>॥ १०.८४.६१ ॥</strong></p>
<p><strong>श्री-वसुदेव उवाच&mdash;</strong></p>
<p>भ्रातर् ईश-कृतः पाशो नृणां यः स्नेह-सञ्ज्ञितः ।</p>
<p>तं दुस्त्यजम् अहं मन्ये शूराणाम् अपि योगिनाम् ॥</p>
<p><strong>श्रीधर-स्वामी (भावार्थ-दीपिका) :</strong> शूराणां बलेन योगिनां ज्ञानेनापीत्य् अर्थः ॥६१॥</p>
<hr>
<p><strong>वंशीधरः (भावार्थ-दीपिका-प्रकाशः) : तं</strong> **स्नेह-**पाशम् । इत्य् अर्थ इति-न हि बलेन ज्ञानेन च <strong>स्नेह</strong>-पाशश् छिद्यते, राम-चन्द्रादिषु तथा दर्शनाद् इति भावः ॥६१॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> हे प्रातर् इति स्नेहेन भ्रातृ-सख्योर् अभेदात् <strong>ईश</strong>-कृतत्वाद् एव <strong>दुस्त्यजम्</strong> ॥६१॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> अत एव सर्वे वयं त्वद् अधीना इति सूचयन्न् आह&mdash;चतुर्भिः अत एव प्रथमतो <strong>भ्रातर्</strong> इति सम्बोधनम् आवयोर् अपत्यादिषु भेद एव नस्तीति भावः । <strong>ईश</strong>-कृतत्वाद् एव <strong>दुस्त्यजम्</strong> ॥६१॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> बलेन <strong>शूराणाम्</strong> <strong>अपि</strong> दुर्भिदं ज्ञानेन <strong>योगिनाम्</strong> <strong>अपि</strong> <strong>दुस्त्यजम्</strong> इत्य् अर्थान्तर-न्यासेन मत्-पुत्रयोः <strong>स्नेह</strong>-पाशेन युवां रात्रि-न्दिवं दृढं बद्धाव् एव भवथ इति भावः ॥६१॥</p>
<hr>
<p><strong>॥ १०.८४.६२ ॥</strong></p>
<p>अस्मास्व् अप्रतिकल्पेयं यत् कृताज्ञेषु सत्तमैः ।</p>
<p>मैत्र्य् अर्पिताफला चापि न निवर्तेत कर्हिचित् ॥</p>
<p><strong>श्रीधर-स्वामी (भावार्थ-दीपिका) :</strong> तत् कुतस् तत्राह&mdash;अस्मास्व् इति । <strong>कृताज्ञेषु</strong> कृतम् उपकारम् अजानत्सु सत्तमैर् भवद्भिर् अप्रतिकल्पा अनुपमा मैत्रीयम् अर्पिता अफलापि प्रत्य् उपकार-शून्यापि कर्हिचिद् यद् यस्मान् <strong>न</strong> <strong>निवर्तेत</strong> । तस्माद् ईश्वर-कृतः पाशोऽयं भवताम् इति गम्यत इत्य् अर्थः ॥६२॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> अत्र प्रकारमाक्षिपति-तत्-कुत इति । तत्-स्नेह-पाशाकृन्तनम् । कुतः कथम् अवगतम् । तत्रात्र इत्य् अर्थः । यद्यतः कृता तस्माद्-धेतोः । इत्य् अर्थ इति-सर्वः स्वार्थं समीहते इति न्यायेन तं विना यज्ञेषु प्रतीकारासमर्थेषु जानतां मैत्रीकरणम् ईश-प्रेरणयैव सम्भवतीति भावः ॥६२॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> ननु कुतो मन्यसे\ऽकृतज्ञेष्व् अधमेष्व् अप्य् अस्मासु सत्तमानां भवतां निरूपाधि-महा-स्नेहानिवृत्तिमित्य् आह&mdash;अस्मास्व् इति । बहुत्वं श्री-कृष्ण-रामाद्य् अपेक्षया । किं वा, तादृशतत्-स्नेह-पात्रत्वेनात्मनो बहुमानात् सत्तमैर् इति विनयाद्-दैन्याद्वात्मनो\ऽधमता सूचितैव । <strong>कर्हिचित्</strong> कदाचिद् अपीति दूर-देशस्थित्य्-आदाव् अप्य् अपराधादौ सत्य् अपीत्य् अर्थः ॥६२॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> ईश-कृत-पाशत्वम् एव कुतः तत्र तम् एव दृष्टान्तयन् विवक्षितम् आह&mdash;अस्मास्व् इति । मत्-साबन्धेनान्य् एष्व् अपीत्य् अर्थः । <strong>कर्हिचित्</strong> कदाचिद् अपीति दूर-देशस्थित्य्-आदाव् अप्य् अपराचादौ सत्य् अपीत्य् अर्थः । अन्यत्-तैः यद् वा, तद् एवम् ईश-कृत-स्नेहस्य पारस्परिकत्वे सत्य् एव गवोर्-युगलतया बन्धनवत् पाशता युक्ता एतस्य तद् असंयोगेन्यतरस्य तत्-सङ्गे हि परस्पर-सम्बन्धाभाव-दर्शनात् मम संयोगाभावे\ऽपि तव तु तेन मयि बन्धः परम एवापूर्व इत्य् आह&mdash;अस्मास्व् इति कृताज्ञत्वात् स्नेहेन बन्धुम् अशक्येष्व् अप्य् अस्मासु <strong>सत्तमैः</strong> कृतज्ञैर् भवद्भिर् या मैत्री स्नेह-लक्षणार्पिता सा त्वम् उपमाप्य् अफला बन्धु-समर्थापि **कर्हिचित्-**कदाचिद् अपि <strong>न</strong> <strong>निवर्तेत</strong> निवर्तितुं सम्भाव्यापि न स्याद् इति ॥६२॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> कृष्ण-राम-विषयक-दृढ-स्नेह-रूप-महा-धन-वितरणेन सत्तमैर् भवद्भिर् अस्मासु <strong>यत्</strong> या मैत्री अर्पिता इयम् अप्रतिकल्पा निरुपमा अफला प्रत्य् उपकार-लिप्साशून्या कदापि <strong>न</strong> निवर्तिष्यते च एवार्थे अपि निश्चितम् एव अस्मासु कीदृशेषु <strong>कृताज्ञेषु</strong> कृतम् उपकारम् अजाननत्सु तेन वयम् असत्तमाः सत्तमान् युष्मान् प्रतीदं वक्तुम् अपि न त्रपामहे इति भावः ॥६२॥</p>
<hr>
<p><strong>॥ १०.८४.६३ ॥</strong></p>
<p>प्राग् अकल्पाच् च कुशलं भ्रातर् वो नाचराम हि ।</p>
<p>अधुना श्री-मदान्धाक्षा न पश्यामः पुरः सतः ॥</p>
<p><strong>श्रीधर-स्वामी (भावार्थ-दीपिका) :</strong> अफलत्वम् एवाह&mdash;<strong>प्राग्</strong> इति । हे भ्रातः, अक<sup id="fnref:137"><a href="#fn:137" class="footnote-ref" role="doc-noteref">137</a></sup>ल्पाद् असामर्थ्याद् वः <strong>कुशलं</strong> प्रियं <strong>न</strong> ह्य् आचराम <strong>न</strong> कृतवन्तो वयम् । श्री-मद् एनान्धान्य् अक्षीणि येषां ते ॥६३॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> अकल्पत्वं च कंसोपद्रुतत्वात् । <strong>पुरः</strong> <strong>सतः</strong> अग्रे स्थितान् ॥६३॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> प्राक् श्री-प्राप्तेः कंस-वधाद् वा पूर्वं <strong>कुशलं</strong> प्रणय-सङ्गति-महोत्सवं हि एव <strong>पुरः</strong> सतो\ऽग्रे वर्तमानान् अपि युष्मान् <strong>न</strong> <strong>पश्यामः</strong> सदा नावलोकयामः । तत्र हेतुः&mdash;श्री-मदेति । बहु-कुटुम्बादि [बहु-कनकादि] समृद्ध्या युष्मत्-त्यागेनान्य् अत्रापीदृक्-प्रवृत्तिर् इति भावः । यद् वा, <strong>सतः</strong> साधूनपि युष्मान् <strong>पुरः</strong> सर्वादौ <strong>न</strong> <strong>पश्यामः</strong> । प्रियाचरणादिना नावेक्षामहे यतः श्री-मदेनान्धाक्षा भ्रष्ट-ज्ञाना इत्य् अर्थः ॥६३॥</p>
<hr>
<p><strong>जीव-गोस्वामी (लघु-वैष्णव-तोषणी) : पुरः-सतः</strong> अग्रे-वर्तमानान् अपि युष्मान् <strong>न</strong> <strong>पश्यामः</strong> किं पुनर् दूरस्थान् ॥६३॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> स्वेषाम् अकृतज्ञत्वम् एवाह&mdash;प्राक् अकल्पात् कंस-पारतन्त्र्येणासाम्चर्थ्यात् युष्माकं प्रत्य् उपकारं <strong>नाचराम</strong> <strong>न</strong> त्रपामहे इति । कंस-वधानन्तरम् <strong>अधुना</strong> स्वातन्त्र्ये\ऽपि श्री-मद् एत्य्-आदि ॥६३॥</p>
<hr>
<p><strong>॥ १०.८४.६४ ॥</strong></p>
<p>मा राज्य-श्री-र् अभूत् पुंसः श्रेयस्-कामस्य मान-द ।</p>
<p>स्व-जनान् उत बन्धून् वा न पश्यति ययान्ध-दृक् ॥</p>
<p><strong>श्रीधर-स्वामी (भावार्थ-दीपिका) : राज्य</strong>-<strong>श्री-र्</strong> <strong>मा</strong> भूत् । छान्दसोऽडागमः ॥६४॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> अदर्शने हेतुम् आह&mdash;मेति । सुजनान् गुरु-<strong>जनान्</strong> । तपस्वि-बहुश्रुताचार्यादीन् अपि किं पुनर् अन्यान् । यया **राज्य-**श्रियान्ध-<strong>दृक्</strong> आवृत-चक्षुः ॥६४॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) : श्रेयस्</strong>-कामस्येति श्रिया लोक-द्वय-मङ्गलनाशाद् इति भावः । <strong>उत</strong> अपि स्व**-जनान्** ज्ञात्य्-आदीन् अपि वा अपि <strong>बन्धून्</strong> मित्राण्य् अपि वा-शब्दः स्वजनेभ्यो</p>
<p>बन्धूनाम् उत्कर्षापेक्षया हे मानदेति श्रियां सत्याम् अन्येभ्यो मानदानेन युष्माकम् एव सोचितेति भावः ॥६४॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> मानद् एति श्रियां सत्याम् अपि अन्येभ्यो <strong>मान</strong>-दातृणां युष्माकम् एव सोचितेति भावः ॥६४॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) : मा</strong> <strong>अभूत्</strong> मा भूयात् । अडागम आर्षः । एवं महा-दैन्य-विनय-सिन्धौ मज्जयन् स्वयम् एव निर्ममज्ज वसुदेव इति भावः ॥६४-६५॥</p>
<hr>
<p><strong>॥ १०.८४.६५ ॥</strong></p>
<p><strong>श्री-शुक उवाच&mdash;</strong></p>
<p>एवं सौहृ<sup id="fnref:138"><a href="#fn:138" class="footnote-ref" role="doc-noteref">138</a></sup>द-शैथिल्य-चित्त आनकदुन्दुभिः ।</p>
<p>रुरोद तत्-कृतां मैत्रीं स्मरन्न् अश्रु-विलोचनः ॥</p>
<p><strong>श्रीधर-स्वामी (भावार्थ-दीपिका) :</strong> <em>न व्याख्यातम्।</em></p>
<hr>
<p><strong>वंशीधरः (भावार्थ-दीपिका-प्रकाशः) :</strong> एवम् उक्तरीत्या । <strong>तत्-कृतां</strong> नन्द-कृताम् । मैत्री विपदि स्त्री-पुत्र-रक्षण-लक्षणाम् । प्रतिकर्तुम् असमर्थः केवलं रुरोदेति ॥६५॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> एवम् ईदृशं वदन्न् इति शेषः । यद् वा, अनेनोक्त-प्रकारेण मैत्री स्मरन् अतः सौहृदेन प्रेम्णा यच्-छैथिल्यम् आर्द्रता तद् युक्त**-चित्तः** सन् अत एवाश्रु-युक्ते विशिष्टे विशालायते लोचने यस्य तथा-भूतश् च सन् <strong>रुरोद</strong> । वि-शब्देनाश्रूणाम् आधिक्यं ध्वनितम् । यद् वा, स्वभावत एव <strong>सौहृद-शैथिल्य-चित्तः</strong> पुनश् चैवं स्मरन् समानम् अन्यत् । आनकदुन्दुभिर् इति तज्-जन्मोत्सवे देव-कृतस्यानकदुन्दुभीनां घोषस्य सूचनेन तन्-महा-भाग्य-स्मरणात्-तद्-योग्यतां सूचयति ॥६५॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> स्वभावत एव सौहृदेन शैथिल्यं यत्र तादृश**-चित्तः** पुनश् चैवं <strong>तत्-कृतां</strong> मैत्री स्मरन् ॥६५॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः), विश्वनाथ-चक्रवर्ती (सारार्थ-दर्शिणी) :</strong> <em>न व्याख्यातम्।</em></p>
<hr>
<p><strong>॥ १०.८४.६६ ॥</strong></p>
<p>नन्दस् तु सख्युः प्रिय-कृत् प्रेम्णा गोविन्द-रामयोः ।</p>
<p>अद्य श्व इति मासांस् त्रीन् यदुभिर् मानितोऽवसत् ॥</p>
<p><strong>श्रीधर-स्वामी (भावार्थ-दीपिका) : अद्य</strong> <strong>श्व</strong> <strong>इति</strong> । प्रातर् निर्गमेऽद्यैवापराह्णे गम्यताम् इत्य् अपराह्णे निर्गमे श्वो गम्यताम् <strong>इति</strong> पुनः पुनर् एवं मानितः ॥६६॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> सख्य्युर् वसुदेवस्य । निर्गमे गन्तुम् उद्यते ॥६६॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> तु-शब्देन श्री-वसुदेवस्य व्यवहाराद् अपि तस्य विशेषं बोधयति-तम् एवाह&mdash;सख्युर् इत्य्-आदिना । श्री-वसुदेवस्य <strong>प्रियकृत्</strong> प्रियं कुर्वन् सन् । किं च, गोविन्दे गोकुलेन्द्रे श्री-कृष्णे रामे च गोकुल-रमणे <strong>प्रेम्णा</strong> स्नेह-विशेषेण हेतुना च । <strong>त्रीन्</strong> <strong>मासांस्</strong> तत्रावसत् । कथम्? <strong>अद्य</strong> <strong>श्व</strong> <strong>इति</strong> यदुभिः श्री-वसुदेवादिभिर् मानितः सन् नित्यं तत्-प्रकारेण इत्य् अर्थः । यद् वा, किं च, <strong>यदुभिर्</strong> उग्र-सेनादिभिर् निवासार्थं मानितश् च । अन्यत् तैर् व्याख्यातम् ।</p>
<p>तत्र श्री-गोपेन्द्रस्य श्री-कृष्ण-त्यागेन व्रजागमनानिच्छाविर् भवेपि तादृश-व्याख्यानं स्वपुत्रस्य तत्रागत्या व्रजेश्वरस्य प्रणयकोपेनैव व्रजे गमनानुबन्धाद् <strong>इति</strong> ज्ञेयम् । अथ वा <strong>अद्य</strong> श्वो वा मत्-पुत्रो\ऽयमस्माभिः सह व्रजे तस्मिंश् चलिष्यतीत्येवं <strong>त्रीन्</strong> मासान् । अन्यत् समानम् ॥६६॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> अत्र श्री-नन्दस्याप्य् अप्रतिवचनं युक्तम् एव तस्य तद्-भावज्ञानात् श्री-कृष्णस्य स्यजातत्वे सन्देहाभावात् श्री-कृष्णस्य च ज्ञातीन् वो द्रष्टुम् एष्यामो विधाय सुहृदां सुखम् [भा।पु। १०.४५.२३] इत्य् अनुसारेण अन्तरीणाहार्द्रात् यथैव दर्शितं श्री-भक्ति-रसामृत-सिन्धौ&mdash;</p>
<blockquote>
<p>देवक्या विवृत-प्रसूचरितयाप्य् उन्मृज्य-मानानने &gt;
भूयोभिर् वसुदेव-नन्दनतयाप्य् उद्धष्यमाणे जनैः । &gt;
गोविन्दं मिहिर-ग्रहोत्सुकतया क्षेत्रे कुरोरागते &gt;
प्रेमावल्-लवनाथयोर् अतितराम् उल्लासम् एवाययौ ॥[भा।पु। &gt; १०.४५.२३]</p></blockquote>
<p>अथ श्री-नन्दो\ऽपि कथञ्चन चलितुम् अनुज्ञात इत्य् आशङ्क्याह&mdash;<strong>नन्दस् तु</strong> यदुभिः श्री-वसुदेवादिभिर् मानितः प्रत्यहं वर्द्धित-मानः सन् <strong>मासांस् त्रीन्</strong> अवसत् कथम् इव <strong>अद्य</strong> श्व <strong>इति</strong> मासत्रये जाते\ऽपि तथा रामे तद्वद् एव स्व-सुख-हेतुत्वेन धृतनाम्नि भ्रातृ-पुत्रे च यः प्रेमा तेन तु-शब्दश् च श्री-वसुदेवस्य तादृश-सद्-व्यवहाराद् अपि तस्य व्यवहारस्योत्कर्षं दर्शयति, तद् एवाह&mdash;सख्युस्तस्य **प्रिय-**कृद् एव सन्न् अवसत् । तत एव श्री-कृष्णे स्वात्मजत्वम् अव्यञ्जयन् स्वसङ्गे नेतुं साक्षाद् अनागृहंश् च इत्य् अर्थः ॥६६॥</p>
<hr>
<p><strong>जीव-गोस्वामी (क्रम-सन्दर्भः) : नन्दस्</strong> तु । कामैः श्री-कृष्णस्य गोकुलागमनमयैः तत्र श्री-कृष्णेन स्वागमप्रतिज्ञा तत्रैव नित्य-स्थितिमयी अन्यैस् तु गमनागमनमयीति भेदो ज्ञेयः ॥६६-७१॥</p>
<hr>
<p><strong>जीव-गोस्वामी (बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) : नन्दस्</strong> त्व् <strong>इति</strong> । तुर्भिन्नोपक्रमे । वसुदेवस्य य उपक्रमो\ऽभूत् स नन्दस्य नाभूद् इत्य् अर्थः । मत्-पुत्रे श्री-कृष्णे तव स्व-पुत्रत्वाभिमानं विध्वंसयन् अहम् इदानीं खलु स्व-पुत्रं गृहीत्वैव व्रजं यास्यामीत्य् अतिगाम्भीर्याद् एव यन्न प्रत्य् अवोचत् किन्तु तूष्णीम् एवातिष्ठत् तेनैव सख्युर् वसुदेवस्य प्रीय**-कृत्** अन्यथा त्व् अप्रिय-कृद् एव सो\ऽभविष्यद् <strong>इति</strong> भावः । <strong>अद्य</strong> श्व <strong>इति</strong> <strong>अद्य</strong> खल्वत्रासम् एव श्वः स्व-पुत्रं गृहीत्वा व्रजं यस्यामीति प्रतिरात्रि विचारयन्न् अपि <strong>गोविन्द-रामयोः</strong> <strong>प्रेम्णा</strong> तद् आश्रय-विषयक-प्रेमानन्देन <strong>त्रीन्</strong> अपि मासान् अवसत् ॥६६॥</p>
<hr>
<p><strong>॥ १०.८४.६७ ॥</strong></p>
<p>ततः कामैः पूर्यमाणः स-व्रजः सह-बान्धवः ।</p>
<p>परार्ध्याभरण-क्षौम-नानानर्घ्य-परिच्छदैः ॥</p>
<p><strong>श्रीधर-स्वामी (भावार्थ-दीपिका) :</strong> <em>न व्याख्यातम्।</em></p>
<hr>
<p><strong>वंशीधरः (भावार्थ-दीपिका-प्रकाशः) :</strong> ततो मासत्रय**-सह-**वासोत्तरम् । कामैर् नाना-द्रव्यैः । तदाह&mdash;परायेति ॥६७-६८॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> ततो मास-त्रयानन्तरं कामैर् विचित्रोपभोगैः तानेवाह&mdash;परार्ध्येति यद् वा, <strong>कामैः</strong> परार्ध्याभरणादिभिश् च कृत्वा यदुभिः । किं वा, वक्ष्यमाण-वसुदेवादिभि रेव <strong>पूर्यमाणः</strong> । आभरणानि किरीट-कुण्डलादीति क्षौमानि पट्ट-वस्त्राणि परिच्छदाः दोहन-भाजनाद्य् अर्थ-कांस्यादि-पात्रयानादयः सव्रजो व्रजस्थ-दास-दासी-पशुवर्गादिभिः सहितः तान् प्रत्यपि प्रत्येकं पृथक्-तत्-प्रेरणेन इत्य् अर्थः । स-<strong>बान्धवः</strong> सङ्गागताखिल-श्री-गोप-गोप्यादि-सहितश् च । यद् वा, <strong>कामैः</strong> श्री-व्रजेन्द्र-मनोरथैः श्री-भगवद्-व्रज-गमन-विषयकैः <strong>पूर्यमाणः</strong> श्री-द्वारकायां ज्ञातीन् सर्वानिमान्नीत्वाचिराद् एव साग्रजः कृष्णो\ऽयं व्रजे यास्यतीति बहु-शपथ-पूर्वक-तत्-काम-सिद्धि-प्रतिज्ञया पूर्ण-कामीक्रियमाण इत्य् अर्थः । ततश् च सव्रज-स्थांश् च प्रति तथैवान्यांश् च प्रति तथैवाश्वासनेन इत्य् अर्थः किं च, । बन्धु-व्यवहारेण परार्ध्याभरणादिभिश् च <strong>पूर्यमाणः</strong> कृष्णादिभिश् च यदुभिर् दत्तमादाय केवलं तेषां प्रीत्य् अर्थं स्वीकृत्य । आदि-</p>
<p>शब्दाद् अक्रूर-प्रद्युम्नादयः । यापित इति स्नेहेनानु-व्रज-नार्थं सम्माननार्थं वा । अन्यत् तैर् व्याख्यातम् ।</p>
<p>यद् वा, यदुभिस् तैर् एव वसुदेवादिभिर् यापितो दूरतो\ऽनुव्रजनेन । किं वा, विविध-शपथैः श्री-भगवद्-व्रजयानं प्रस्थाप्य प्रयत्नेन प्रस्थापितश् च सन् ॥६७-६८॥ ।</p>
<hr>
<p><strong>जीव-गोस्वामी (लघु-वैष्णव-तोषणी) :</strong> तत इति युग्मकम् । <strong>ततः</strong> मास-त्रयानन्तरं ययौ चलितवान् माथुर-देशं प्रति श्री-नन्द इति शेषः । तैः <strong>सह</strong> श्री-कृष्ण-लीलायाः तत्रैव तेषाञ्चाभीष्टत्वात् तस्य ततश् चलनं चावशिष्ट-शत्रु-पक्ष-क्षपणस्य श्री-कृष्णेनावश्यापेक्षित-व्यत्वाद् इति गम्यते ।</p>
<p>ननु कथम्-भूतः सन् ययौ, श्री-वसुदेवोग्र-सेनाभ्यां कृष्णोद्धव-बलादिभिर् अन्यैश् च यदुभिः प्रथमतस् तावत्-कामैर् अभिलाषैः <strong>पूर्यमाणः</strong> व्यक्तम् अनुक्तानाम् अप्य् अभिलाषाणां स्वयं सङ्कल्पेन दृढम् आश्वास्यमान इत्य् अर्थः । तत्र सामान्यतः सर्वैः सर्वेषां श्री-कृष्णस्य श्री-गोकुले सम्प्रत्यागमन-रूपस्य कामस्य पूरणं विशेषतस् तु केनचित् कस्मिंश् चित्-तत्-तद्-विशेषस-हितस्यापि अत एव कामैर् इति बहुत्वम् यद्-धामार्थ</p>
<p>[भा।पु। १०.१४.३५] इत्य्-आदिना कृष्णे कमल-पत्राक्षे संन्यस्ताखिल-राधसः [भा।पु। १०.६५.६] इत्य् अनेन च तेषम् तद् एक-कामत्वस्यान्यकामनात्यागस्य च श्रवणात् । किं च, वसुदेवोग्रसेनाभ्याम् इति प्रथमोपादानं कुल-श्रेष्ठत्व-राजत्वाभ्यां वैशिष्ट्यात् ताभ्यां काम-पूरणं चैव एतावन्तं कालं युद्धाद्य् उपद्रवेणागमनयोर् न वृत्तं सम्प्रति भविष्यत्य् एवेति श्री-बलदेव-सहितेन श्री-कृष्णेनैवं जातीन् वो द्रष्टुम् एष्यामः [भा।पु। १०.४५.२३] इति कंस-वधानन्तरं यन्-निवेदितं तस्य समयो\ऽयम् आगतः <strong>ततः</strong> शीघ्रम् एव केनापि मिषेणागत्य सदा तत्रैव निवत्स्याम इति श्री-मदुद्धवेन चैतद् अनुमोदनं ज्ञेयम् । अतस् तेन <strong>सह</strong> मन्त्रयित्वैव ताभ्यां तद् अङ्गी-कृतम् इति च अत एव मध्ये तस्य पाठः किन्तु तत्राप्य् एतौ सदा विहरिष्यतो द्वारकायाम् अपीति पारमैश्वर्य-ज्ञानात्-तन्-मनः-समाधानम् एवं यदुभिश् च यथायथं ज्ञेयम् । अत्र श्री-गोपीषु श्री-कृष्णस्य तद्-वैशिष्ट्यम् अप्य् अनुसन्धेयम् । अत्र च मर्यादा स्वयम् उक्ता&mdash;अपि स्मरथ नः सख्य [भा।पु। १०.८२.४१] इत्य्-आदौ शत्रु-पक्ष-क्षपण-चेतसः [भा।पु। १०.८२.४१] इत्य् अनेन दन्तवक्त्र-वध-पर्यन्तैव ज्ञेया सा च दर्शिता । किं च, श्री-वसुदेवादीनाम् अधुना श्री-कृष्णस्यात्रत्य दृढ-गार्हस्थ्य-विस्तारातिशय-ममता-दर्शनेन जात-विश्वासत्वात्-तथाङ्गीकारो ज्ञेयः । तथापरार्ध्याभरणादिभिश् च <strong>पूर्यमाणः</strong> आद्रियमाण इव पारिबर्हं परार्ध्याभरणादिकम् आदाय तत्-स्नेहेन स्वीकृत्य यापितः श्री-वसुदेवादिभिर् अनुव्रजित इति ॥६७-६८॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> ततो मास-त्रयानन्तरं भोः-प्राण-पदार्ध-निर्मन्थित-श्री-सुख-घर्म-बिन्दो! कृष्ण! साम्प्रतं चल व्रजमतः परं समयं गमयितुं न शक्नोमि । भो सखे वसुदेव! कृष्णं व्रजे प्रस्थापय भो राजन्नुग्रसेन! त्वम् अप्य् एवम् एव मत्-प्रिय-सखम् इमम् आज्ञापय नो चेद् अत्र पुण्य-क्षेत्रे रामह्रदे वयम् अधुनैव म्रियामहे । यूयं स्व-चक्षुभिः पश्यत वयं हि सूर्योपरागे पुण्य-जिघृक्षया नायाताः कृष्णम् अप्राप्य मर्तुं कृष्णं प्राप्य जीवितुम् इति व्रज-स्थानाम् अस्माकं सर्वेशम् एव दृढे निश्चय इत्य् उक्तवति श्री-व्रजराजे वसुदेवादिभिः कामैस्तस्य वाञ्छितैरथैः परार्ध्याभरणादिभिश्च स पूर्यमाणो ययावित्य् अन्वयः । तत्र वसुदेवेन देशकालपात्राभिज्ञेन स्वाप्त-बन्धुभिर् विचार्य श्री-नन्दस्य काम-पूरणं यथा भोः सखे! व्रजराज! सत्यं ब्रूषे भवादृशानां बन्धूनां जिघांसैव किं मे सम्मता तस्मात् सर्वथैव कृष्णं व्रजं प्रस्थापयिष्यामि किन्तु साम्प्रतम् अयम् अस्मान् बन्धु-ज्ञाति-सुहृदश् च बहूंश् च स्त्री-जनं द्वारकां प्रवेशयतु <strong>ततः</strong> परदिन एव शुभ-क्षणे निविरोधम् एव व्रजं प्रति यात्रां करोत्वित्य् अत्र परः-सहस्रान् शपथान् करोमि वयं खलु कृष्णेन सहैवागताः विनाकृष्णं कथं गृहं गन्तुं प्रभवामः । लोकाः किं वदिष्यन्ति । त्वं सकलार्थ-पण्डितो\ऽसि । क्षम् अस्व ममैतद्-विज्ञापनापराधेन मामाज्ञापयेति उग्रसेनेन यथा भोः व्रजेश्वर! अत्रार्थे अहम् एव प्रति-भूरभूवम् स-शपथं ब्रवीमि बलादेव कृष्ण-महं व्रजे प्रस्थापयिष्यामीति रामोद्धव-सहितेन रहः-प्रदेशे कृष्णेन यथा भोस्तात! यद्य् अहम् अद्य सन्त्यज्यैव खल्वेतान् व्रजं यामि तद्येते\ऽपि मद्-विरहेण मर्तुम् उद्यता भविष्यन्ति । केश्यरिष्टादिभ्यो\ऽपि महा-बलिनः परः-सहस्राः शत्रवः एवैतान् पार्थिवान् निहन्युः अवश्यं भवि स्व-वृत्तम् अपि सर्वज्ञत्वाद् अहं जानामि तद् अपि शृणु ब्रवीमि । इतो द्वारकां गत्वैव लब्ध-निमन्त्रणो युधिष्ठिर-राज-सूयार्थं यास्यामि तत्र चैद्यं हत्वा पुनर् आगत्य शाल्वं निहत्य दन्तवक्त्र-वधार्थं मथुरा-दक्षिण-द्वार-प्रदेशम् आसाद्य तत्रैव तं व्यापाद्य व्रजं प्रविश्य बन्धून् सन्दृश्य हृष्टन्मनाः युष्मद् उत्सङ्ग एव रङ्गेण खेलयन्न् एव जन्मेदं गमयिष्यामि । एतन्-मम ललाट-पत्रे विधात्रा लिखितम् एवावद्-दिन-पर्यन्तं युष्मल्-ललाटेवामद्विरह-दुःखं लिखितम् एतद्-द्वयं नैवान्यथा भवितुम् अर्हत्यत एव हठं त्यक्त्वा साम्प्रतं व्रजं प्रति प्रतिष्ठस्व । एतन्-मध्ये च भवन्तौ पितरौ मम प्रिय-सुहृदश् च मद्-विरह-दुःख-लिखितम् एतद्-द्वयं नैवान्यथा भवितुम् अर्हत्य् एवार्ता यदा यदा मां द्रष्टुं किम् अपि क्रीडयितुं भोजयितुम् ईहिष्यन्तेतदा भवद्भिश् चक्षूषि मुद्रयितव्यानि यथाहम् आविर्भूय सर्वान् एव दवथून् ख-पुष्पीकृत्य सर्वान् एव मनोरथान् सम्पादयिष्यामीति प्रतिजाने । किलाहम् अत्रार्थे मत्-प्रिय-सखा इषीकाटवीदावसन्तप्त-चरगात्राः प्रमाणीकर्तव्या इति ततश् च व्रजराजः स्व-पुत्र-सुख-तात्पर्य-पर्यालोचकचेताः</p>
<p>भद्रं भद्रम् इति सर्वान् वसुदेवादीन् उक्त्वा प्रबोधिता विरतरुदद्बन्धुकातस् तैर् दत्तं पारिबर्हमादाय यदुभिस् तत्-सङ्ग-प्रस्थापितया महा-सेनया यापितो ययौ । अत्र कामैर् इति पूर्यमाण इति पद-द्वयान्यथानुपपत्तेर् एव खल्व् एतावव्याख्यानं प्रपञ्चितम् । कृष्णो वसुदेव-देवक्योर् एव पुत्र इति ब्रह्मणापि सपुत्र-पौत्रेणापि सशपथम् उक्ते\ऽपि प्रतीतिलेशम् अप्य् अकुर्वतोः व्रजेश्वरयोः स्वाङ्गुलि-स्पृष्ट-मात्र-कृष्ण-चिबुक-लब्ध-</p>
<p>महा-सुख-सम्पत्ति-स्मृति-मात्रन्यक्कृत-प्राकृताप्राकृत-सर्व-सम्पदोस् तयोः किं वसुदेवादि-दत्तैः <strong>परार्ध्याभरण-क्षौमना-नानर्घ्य-परिच्छदैः</strong> काम-पूरणं सम्भवेत् यदि वा काम-पूरणं भवेद् एवेति प्रौढिस् तत्र स-<strong>व्रजः</strong> <strong>सह-बान्धवः</strong> इति विशेषण-द्वयोपन्यासान्न केवलं स-स्त्रीकस्य नन्दस्यैव अपि तु गोपीनां गोपानां सर्वेषां कृष्ण-प्रिय-सखानां च ततश् च कृष्णस्य पिता नन्दः प्रेयस्यो गोप्यश् च सखायो गोपाश् च</p>
<p>प्राप्तैर् बहुमूल्याभरण-वस्त्र-रत्नादिभिः पूर्ण-मनोरथीभूय व्रजं ययुर् इत्य् एवं व्याख्येयं तदा व्रजस्थानां सर्वेषां प्रेमवत्त्वम् अपगतम् एव-भक्ति-रसामृत-सिन्धु-धृत-प्रेम-लक्षणे अनन्य-ममतेत्य् उक्तेर् इत्य् अवधेयम् ॥६७-७१॥</p>
<hr>
<p><strong>॥ १०.८४.६८ ॥</strong></p>
<p>वसुदेवोग्रसेनाभ्यां कृष्णोद्धव-बलादिभिः ।</p>
<p>दत्तम् आदाय पारिबर्हं या<sup id="fnref:139"><a href="#fn:139" class="footnote-ref" role="doc-noteref">139</a></sup>पितो यदुभिर् य<sup id="fnref:140"><a href="#fn:140" class="footnote-ref" role="doc-noteref">140</a></sup>यौ ॥</p>
<p><strong>श्रीधर-स्वामी (भावार्थ-दीपिका) :</strong> यापितो महासैन्येन प्रस्थापितः ॥६८॥</p>
<hr>
<p><strong>वंशीधरः (भावार्थ-दीपिका-प्रकाशः), श्रीनाथ-चक्रवर्ती (चैतन्य-मत-मञ्जुषा), सनातन-गोस्वामी (बृहद्-वैष्णव-तोषणी), जीव-गोस्वामी (लघु-वैष्णव-तोषणी, क्रम-सन्दर्भः, बृहत्-क्रम-सन्दर्भः), विश्वनाथ-चक्रवर्ती (सारार्थ-दर्शिणी) :</strong> <em>न व्याख्यातम्।</em></p>
<hr>
<p><strong>॥ १०.८४.६९ ॥</strong></p>
<p>नन्दो गोपाश् च गोप्यश् च गोविन्द-चरणाम्बुजे ।</p>
<p>मनः क्षिप्तं पुनर् हर्तुम् अनीशा मथु<sup id="fnref:141"><a href="#fn:141" class="footnote-ref" role="doc-noteref">141</a></sup>रां ययुः ॥</p>
<p><strong>श्रीधर-स्वामी (भावार्थ-दीपिका) :</strong> <em>न व्याख्यातम्।</em></p>
<hr>
<p><strong>वंशीधरः (भावार्थ-दीपिका-प्रकाशः) : क्षिप्तं</strong> लग्नम् ॥६९॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) : नन्दो</strong> <strong>गोपाश्</strong> चेत्य्-आदि&mdash;<strong>गोविन्द</strong> <strong>चरणाम्बुजे</strong> <strong>क्षिप्तं</strong> <strong>मनः</strong> <strong>पुनर्हर्तुमनीशाः</strong> सन्तः माथुरान् <strong>ययुः</strong> । नन्दस्तत्र कथं न स्थितः? तत्राह&mdash;अगोप्यः अरक्षणीयः स्वतः स्वातन्त्र्यात् व्रजरूपनित्यस्थानाधिकारित्वं हि तस्य नित्यम् । गोपीजनस्तु तम् एव प्रापेति पूर्वम् एवोक्तम् ॥६९॥</p>
<hr>
<p><strong>सनातन-गोस्वामी (बृहद्-वैष्णव-तोषणी) : क्षिप्तं</strong> न्यस्तं, <strong>हर्तुम्</strong> आकष्टुम् <strong>अनीशा</strong> इति मनस् तस्मिन्न् एवातिष्ठत् । केवलं देहेनैव ययुर् इत्य् अर्थः । इति विचिन्तया मोहे पर्यवसानं गमयति-<strong>पुनर्</strong> इति । पूर्वं श्री-मधु-पुरीतः श्री-नन्दादीनां व्रजयाने । किं वा, श्री-कृष्णस्य मधु-पुरीतः श्री-नन्दादीनां व्रज-याने, किं वा, श्री-कृष्णस्य मधु-पुरीप्रयाणे यथा <strong>हर्तुमनीशा</strong> मोह-मलभन्त तथ इत्य् अर्थः । यद् वा, इदानीं कथञ्चित् प्रबोध्याह स्म । अधुना तु मिथः स्नेह-विवृद्ध्या <strong>हर्तुम्</strong> अनीश इत्य् अर्थः । <strong>च</strong>-काराभ्यां च सर्वेषाम् एव प्रत्येकं तादृश-याने प्राधान्यं बोध्यते । माथुरान् इति श्री-भगवताशेष-माथुर-देशाधिपत्यात् पाठन्तरे\ऽपि स एवार्थः ॥६९॥</p>
<hr>
<p><strong>जीव-गोस्वामी (लघु-वैष्णव-तोषणी) : क्षिप्तं</strong> न्यस्तं <strong>हर्तुम्</strong> आक्रष्टुम् <strong>अनीशा</strong> इति मनस् तस्मिन्न् एवातिष्ठत् केवलं ते देहेन ययुर् इत्य् अर्थः । इति केवलं झटिति निजागमन-प्रतिज्ञा-युक्त-श्री-भगवद् आग्रहेणैवेति बोधितम् अतः माथुरान् देशान् <strong>ययुः</strong> मथुराम् इति पाठे\ऽपि स एवार्थः <strong>पुनर्</strong> इति तद् अनन्तरं पुनः प्राप्ति-पर्यन्तं तथैवातिष्ठन्न् इत्य् अर्थः । **च-**काराभ्यां सर्वेषाम् एव तादृश-भावे प्राधान्यं बोधयति ॥६९॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः), विश्वनाथ-चक्रवर्ती (सारार्थ-दर्शिणी) :</strong> <em>न व्याख्यातम्।</em></p>
<hr>
<p><strong>॥ १०.८४.७० ॥</strong></p>
<p>बन्धुषु प्रतियातेषु वृष्णयः कृष्ण-देवताः ।</p>
<p>वीक्ष्य प्रावृषम् आसन्नाद् ययुर् द्वारवतीं पुनः ॥</p>
<p><strong>श्रीधर-स्वामी (भावार्थ-दीपिका) :</strong> <em>न व्याख्यातम्।</em></p>
<hr>
<p><strong>वंशीधरः (भावार्थ-दीपिका-प्रकाशः) :</strong> प्रावृषं वर्षर्तुम् ॥७०-७१॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) : बन्धुषु</strong> श्री-नन्दादिषु प्रति <strong>पुनः</strong> पुनर् निवृत्त्य दृढं यातेषु सत्स्व् इति तेषां स्मारके तत्-स्थाने विरह-दुःखोद्रेकेण स्थातुम् अशक्तेर् इति । किं वा, प्रतियातेष्व् एवेति अन्यथा तत्रैवास्थास्यन्न् इति भावः । यतः कृष्णः सर्व-चित्ताकर्षको भगवान् देवता इष्ट-देवो येषां ते । तद्-वयवहारैकानुसाराद् इति भावः ॥७०॥</p>
<hr>
<p><strong>जीव-गोस्वामी (लघु-वैष्णव-तोषणी) : बन्धुषु</strong> श्री-नन्दादिषु प्रति <strong>पुनः</strong> पुनर् निवृत्य दृढं यातेषु सत्स्व् इति तेषां स्मारके तत्-स्थाने विरहोद्रेकेण क्षणम् अपि स्थातुम् अशक्तैर् इति भावः । तथा प्रतियातेष्व् एवेति अन्यथा तत्रैवास्थास्यन्न् इति च तत्रे हेतुः&mdash;कृष्णो देवता येषां ते तद्-व्यवहारानुसाराद् इत्य् अर्थः । <strong>ययुर्</strong> द्वावतीं पुनर् इत्य् एव पाठः वृष्णय इति पूर्वेणान्वयः सुहृदः श्री-व्रज-वास्याद्याः ॥७०॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः), विश्वनाथ-चक्रवर्ती (सारार्थ-दर्शिणी) :</strong> <em>न व्याख्यातम्।</em></p>
<hr>
<p><strong>॥ १०.८४.७१ ॥</strong></p>
<p>जनेभ्यः कथयां चक्रुर् यदु-देव-महोत्सवम् ।</p>
<p>यद् आसीत् तीर्थ-यात्रायां सुहृत्-सन्दर्शनादिकम् ॥</p>
<p><strong>श्रीधर-स्वामी (भावार्थ-दीपिका) : यदु</strong>-देवस्य वसुदेवस्य महोत्सवं यज्ञादि-लक्षणं <strong>सुहृत्</strong>-सन्दर्शनादिकं चेति ॥७१॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> एतद् आख्यान-श्रुति-फलम् आह&mdash;य इति ॥७१॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) : जनेभ्यः</strong> श्री-द्वारका-स्थितेभ्यः पौरेभ्यः अन्येभ्यो\ऽपि सर्वेभ्यः वृष्णय किं वा, सर्व-<strong>जनेभ्यः</strong> । सर्वे जनाः कथयाञ्चक्रुः अकथयन् । आदि-शब्दान्-नृप-मुनि-गण-वर्णितं यदूनां श्री-भगवतश् च माहात्म्यं श्री-महिषीणां तस्मिन्न् अद्भुत-भक्तिभरं तथा श्री-नन्दादिषु तस्य स्नेह-विशेषं तेषां तेन तत्-सम्माननाश्वासनादिकं च ॥७१॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> इतः परं पूर्वोक्तानुसारेण साल्व-वधानन्तर-दन्तवक्त्र-वध-प्रसङ्गे श्री-भगवतः स्वयम् एव श्री-गोकुलागमनादिकं स्मर्तव्यं <strong>जनेभ्यः</strong> श्री-द्वारका-स्थितेभ्यः अन्येभ्यो\ऽपि सर्वेभ्यः वृष्णय एव किं वा, सर्व**-जनेभ्यः** सर्वे जनाः कथयाञ्चक्रुः अकथयन् । आदि-शब्दात् नृप-मुनि-गण-वर्णितं यदूनां श्री-भगवतश् च माहात्म्यं श्री-महिषीणां तस्मिन्न् अद्भुत-भक्ति-भरं तथा श्री-नन्दादिषु तस्य स्नेह-विशेषं तेषां तेन तत्-समानताश्वासनादिकं च तथा च&mdash;</p>
<blockquote>
<p>यो गोष्ठं विरहय्य कार्यवशतः पुर्यां चिराय स्थितो &gt;
व्यग्रस् तूद्धव-रौहिणेय-मुखतः शश्वत्-पुराश्वासयत् । &gt;
आगत्य स्वयम् एव यः कुरु-भुवि प्रत्याप्य भूयो झटित्य् &gt;
आगच्छत्-करुणः स एव शरणं श्री-कृष्ण-देवो मम ॥७१॥</p></blockquote>
<hr>
<p><strong>जीव-गोस्वामी (बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>जीव-गोस्वामी (बृहत्-क्रम-सन्दर्भः) :</strong> नन्दो गोपाश् च तत्र गोविन्द-चरणाम्बुजं क्षिप्तं मनः पुनर् हर्तुम् अनीशाः सन्तो माथुरान् ययुः नन्दः कथं तत्र न स्थित इत्य् आह&mdash;अगोप्यः न गोपयितुम् अर्हः स्वतः-सिद्धत्वात् व्रज-राजत्वाच् च । गोपी-जनस् तु तम् एव प्राप तमध्यगन्न् इति पूर्वोक्तेः स तु गोपी-जनो मुनि-रूप इति पूर्ववत् ॥६९-७१॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> <em>न व्याख्यातम्।</em></p>
<p>इति श्रीमद्-भागवते महा-पुराणे ब्रह्म-सूत्र-भाष्ये पारमहंस्यं</p>
<p>संहितायां वैयासिक्यां दशम-स्कन्धे तीर्थ-यात्रानुवर्णनं</p>
<p>नाम चतुरशीतितमोऽध्यायः ।</p>
<p>॥ ८४ ॥</p>
<hr>
<p><strong>(१०.८५)</strong></p>
<h3 id="वसदवम-उगवन-भगवत-तततव-परतपदन">वसुदेवम् उग्वेन भगवत्-तत्त्व-प्रतिपादनं</h3>
<h3 id="भगवत-दवक-पररथनय-तदय-मत-पतरणम-आनयन-च-">भगवता देवकी-प्रार्थनया तदीय-मृत-पुत्राणाम् आनयनं च ।</h3>
<p><strong>॥ १०.८५.१ ॥</strong></p>
<p><strong>श्री-बादरायणिर् उवाच&mdash;</strong></p>
<p>अथैकदात्मजौ प्राप्तौ कृत-पादाभिवन्दनौ ।</p>
<p>वसुदेवोऽभिनन्द्याह प्रीत्या सङ्कर्षणाच्युतौ ॥</p>
<p><strong>श्रीधर-स्वामी (भावार्थ-दीपिका) :</strong></p>
<p>पञ्चाशीतितमे राम-कृष्णौ संप्रार्थितौ सुतौ ।</p>
<p>पित्रे ज्ञानम् अथो मात्रे मृतान् पुत्रान् अयच्छताम् ॥</p>
<p>नन्दयित्वा कुरु-क्षेत्र यात्रायां सुहृदो बहून् ।</p>
<p>तत्त्व-ज्ञानं ततः पित्रोर् आदिशन् मृत-सूनुभिः ॥१॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> अथो पितृ-ज्ञान-दानानन्तरम् । अयच्छतां ददतुः । ततः सुहृदानन्द-दानोत्तरम् । पित्रोर्-माता-पितृभ्याम् । अथ तीर्थयात्रानन्तरम् अभिनन्द्य संश्लाघ्य ॥१॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> श्री-नन्दादीन् प्रति श्री-भगवतः प्रीति-विशेषम् उक्त्वा प्रसङ्गाच्-छ्री-वसुदेवदीन् प्रत्य् अपि तं वक्तुम् आरभते&mdash;अथेति । कुरुक्षेत्र-यात्रायाः पश्चात् माङ्गल्ये वा, पितरि स्नेह-भर-विस्तारात् <strong>प्राप्तौ</strong> नित्य-कृत्यत्वेन भक्त्या प्रातरागतौ यत आत्मजौ एकदा कस्मिंश्चिद्-विविक्तसमये यद् वा, शुभ-काल-विशेषे प्रसाद-विशेषार्थम् एव <strong>प्राप्तौ</strong> <strong>प्रीत्या</strong> अभिनन्द्य आशीर्भिः स्तुतिभिर् वा प्रशस्याभितो हर्षयित्वा वाह&mdash;यतः सङ्कर्षणः स्व-माहात्म्य-विस्तारणेन सर्व-चित्ताकर्षकः अच्युतः प्रकटाशेषेश्वर्य-परिपूर्णस्तौ ॥१॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> एवम् ऐश्वर्य-ज्ञान-पितृभाव-मिश्र-प्रेम्णा श्री-वसुदेवेन मुनि-वाक्योद्दीपितैश्वर्य-ज्ञानेन ताः सह श्री-भगवतस् तज्-ज्ञान-गोष्ठमयो कादाचित्को लीला-विशेषस् तम् अथ प्रस्तौति&mdash;अथेति । लब्धमन्य् उपदेश-विशेष-कुरुक्षेत्रयात्रान्तरम् एकदा क्वचित्-प्रातर्-नित्य-वन्दन-समये यत आत्मजौ ताभ्यां तेन च तथाप्य् अपरित्याज्य-तद्-भावो अतः कृतेति च अत एवाभिनन्द्य आशीर्भिः प्रीणयित्वाह तत्र प्रीत्येति साक्षात्-परमेश्वरयोर् अप्य् अनयोर् मत्-पुत्रत्वेनोदय इत्य् अन्तः-सन्तोषेण इत्य् अर्थः । अत एवाग्रे तत्-खण्डन-भङ्गिर् अपि तत्-सन्तोष-गर्भैव ज्ञेया सङ्कर्षणाच्युताव् इति तादृशैश्वर्ये तादृश-प्रीति-विधायित्वे चाविश्लिष्टौ ॥१॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> पञ्चाशीतितमे पित्रोर्हरेश् च ज्ञान-गीस्-स्तुतिः । मातुः पुत्रानानयन् स बलिना सबलः स्तुतः ॥ ॥१-२॥</p>
<hr>
<p><strong>॥ १०.८५.२ ॥</strong></p>
<p>मुनीनां स वचः श्रुत्वा पुत्रयोर् धाम-सूचकम् ।</p>
<p>तद्-वीर्यैर् जात-विश्रम्भः परिभाष्याभ्यभाषत ॥</p>
<p><strong>श्रीधर-स्वामी (भावार्थ-दीपिका) : धाम</strong> प्रभावस् तत् <strong>सूचकम्</strong> । <strong>जात</strong>-विश्रम्भ उत्पन्न-विश्वासः । परिभाष्य सम्बोध्य ॥२॥</p>
<hr>
<p><strong>वंशीधरः (भावार्थ-दीपिका-प्रकाशः) : तद्</strong>-वीर्यः श्री-कृष्ण-पराक्रमैः । उत्पन्न-विश्वासो\ऽङ्कुरित-निश्चयः ॥२॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> तद्-आनीं तादृशोक्तौ हेतु-विशेषम् उक्तपोषण्यायेनाह&mdash;मुनीनाम् इति । कुरुक्षेत्र-यात्रा-गतानां किं वा, सदैव मुहुः श्री-द्वारकाम् आगतानां सर्व-ज्ञानां धाम्नः <strong>सूचकम्</strong> ईषत्-प्रतिपादकम् आनन्त्येनाशेषोक्त्यशक्तेः सङ्केपोक्तेर् वा ।</p>
<p>ननु मुनयो भक्त्यापि कदाचित्-स्तुतिं कुर्युः तयोर् वीर्यः पराक्रमैर् अद्भुत-चरितैर् वा <strong>जात</strong>-विश्रम्भ इति स्वानुभवेन तेषां **वचः-**सत्यता-सिद्धेः परिभाव्य कृष्णेत्यादि-वक्ष्यमाणेन किं वा, हे परमेश्वरौ! हे भगवन्ताव् इत्य्-आदिना प्रकारेण सम्बोध्य ॥२॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> तदानीं त्व् ऐश्वर्य-ज्ञान-प्राबल्ये सूचितम् एव कारणं व्यञ्जयन् पुनर् उक्तपोषन्यायेनाह&mdash;मुनीनाम् इति । स्व इति विदितो\ऽपि भवान् साक्षात् [भा।पु। १०.३.१३] इत्य्-आदौ पूर्वत एव तादृश-ज्ञानः मुहुश् च तदीयैर् <strong>जात-विश्रम्भः</strong> सम्प्रति च <strong>मुनीनां</strong> वचस् तादृशं <strong>श्रुत्वा</strong> परिभाष्य कृष्णेत्यार्दिना सम्बोध्य ॥२॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः), विश्वनाथ-चक्रवर्ती (सारार्थ-दर्शिणी) :</strong> <em>न व्याख्यातम्।</em></p>
<hr>
<p><strong>॥ १०.८५.३ ॥</strong></p>
<p>कृष्ण कृष्ण महा-योगिन् सङ्कर्षण सनातन ।</p>
<p>जाने वाम् अस्य यत् साक्षात् प्रधान-पुरुषौ परौ ॥</p>
<p><strong>श्रीधर-स्वामी (भावार्थ-दीपिका) : अस्य</strong> विश्वस्य <strong>यत्</strong> <strong>साक्षात्</strong> स्वरूप-भूतं कारणं <strong>प्रधान</strong>-**पुरुषौ-**नाम <strong>परौ</strong> तयोर् अपि कारणत्वेनेश्वरौ च साक्षाद् <strong>वां</strong> युवाम् इति <strong>जाने</strong> ॥३॥</p>
<hr>
<p><strong>वंशीधरः (भावार्थ-दीपिका-प्रकाशः) : परौ</strong> विलक्षणत्वेनोत्तमौ । तयोर् अपि प्रकृति-पूरुषयोर् अपि । तन्-माया-फल-रूपेण-द्विधा समभवत् बृहत् [भा।पु। ११.२४.३] । इत्य्-आद्य् उक्तेः ॥३॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> श्री-नन्द-यशोदयोः स्व-पुत्रयोश् चान्योन्य-स्नेहभरं साक्षाद्-दृष्ट्वा स्वयम् अपि तादृशं किञ्चित्-प्रार्थयिष्यन्न् आदौ तद्-विषयकम् आत्मज्ञानं परिहरन् स्तौति&mdash;कृष्णेति । हे परब्रह्मन्! तत्रापि <strong>कृष्ण</strong>! हे निजाशेषैश्वर्य-प्रकटनेन सर्व-चित्ताकर्षक! अत एव <strong>महायोगिन्</strong>! हे परम-शक्ति-युक्त! यद् वा, <strong>कृष्ण</strong>! हे साक्षाद्-भगवन्! वीप्सा तन्-नाम्नो जिह्वाग्रहण-स्वभावात् अतो <strong>महा-योगिन्</strong>! अचिन्त्य-प्रभाव! <strong>सङ्कर्षण</strong>-स्नेहादिना कृष्णाद् अपृथग्-भूत! अत एव सनातन! हे द्वितीय-व्यूहत्वादिना सदा वर्तमान । यद् वा, सनः श्री-**कृष्ण-**विरहतो बहुधा व्रज-जनाभयदानं किं वा, श्री-यमुना-कर्षणादि-क्रीडया व्रज-जनाद्य् आनन्द-दानं तम् आतनोतीति तथा-तत्-सम्बोधनम् । एवं पृथक्-सम्बोधनं श्री-कृष्णात्-सङ्कर्षणस्य न्यूनताभिप्रायेण । यद् वा, तौ प्रत्य् एव तत्-तत् सर्वं तथापि कृष्णस्यादौ सम्बोधनं साक्षाद्-भगवत्त्वेन प्राधान्याद् इति । <strong>जाने</strong> अधुना ज्ञातवान् अस्मि । किं वा, सदैव जानन्न् अस्मीत्य् अर्थः । **प्रधान-**पुरुषाव् इत्य् अंशत्वेन तयोर् अभेदापेक्षया ईश्वरस्यैकत्वे\ऽपि पराव् इति द्वित्वं तयोर् वैक्याद् एव अन्यत् तैर् व्याख्यातम् ।</p>
<p>तत्र साक्षाद् इत्य् अस्योभयत्र योजनम् अर्थ-बलात् एवम् अग्रे\ऽपि । किं वा, पर इत्य् अत्र लेखक-भ्रमाद् इति अथवा <strong>प्रधान-पुरुषौ</strong> पुरुष-श्रेष्ठौ परमेश्वराव् इत्य् अर्थः । तत्रापि <strong>परौ</strong> अशेषैश्वर्य-प्रकटनेन सर्वोत्कृष्टौ श्री-कृष्णस्यैव तादृशत्वे\ऽपि श्री-बलदेवस्य तादृशी चोक्तिर् उक्त-न्यायात् ॥३॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> तथैवाह&mdash;<strong>कृष्ण</strong> हे स्वयं भगवन्! वीप्सा तद्-दार्ढाय अतो हे <strong>महा-योगिन्</strong>! सर्व-व्यापक! योग-माया-प्रभावन् इत्य् आश्रय तथा हे <strong>सङ्कर्षण</strong>! द्वितीय-निज-व्यूहत्वाच्-छ्री-कृष्णेन सङ्कृष्यते छायेवाप्रकटायां प्रकटायाम् अपि लीलायां निज-सहचरः क्रियते यः हे तथा-भूत! अत एव हे सनातन! तथैव नित्य-सिद्ध! <strong>वां</strong> युवां <strong>जाने</strong> निश्चित्य जानामि कीदृशं यथा स्यात्तथा जानीषे तत्राह&mdash;<strong>यत्</strong> युवाम् <strong>अस्य</strong> विश्वस्य यथाक्रमं <strong>प्रधान-पुरुषौ</strong> स्थः तत्र प्रधानं सर्वतः श्रेष्ठं प्रकृत्य् उपाध्यतीतं श्री-भगवद्-रूपं पुरुषश् च प्रकृती-क्षण-कर्ता तद् अंशः यथोक्तं तृतीये भगवान् एक आसेदम् अग्र आत्मनां विभुः [भा।पु। ३.२३.२६] इत्य् उपक्रम्य&mdash;</p>
<blockquote>
<p>कालवृत्त्या तु मायायां गुण-मय्याम् अधोक्षजः । &gt;
पुरुषेणात्म-भूतेन वीर्यम् आधत्त वीर्यवान् ॥</p></blockquote>
<p>तथा तत्रापि <strong>साक्षात्-परौ</strong> सर्व-मूल-स्वरूप-श्री-कृष्णादि-रूपत्वेन स्वयं भगवद्-आदि-रूपौ अन्यत्-तैः तत्र साक्षाद् इत्य् अस्योभयत्र योजनम् अर्थवशात् ॥३॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> अस्य विश्वस्य कारणीभूतौ यत् यो **प्रधान-**पुरुषेश्वरौ <strong>परौ</strong> तयोर् अपि श्रेष्ठौ परमेश्वरौ <strong>वाम्</strong> अहं <strong>जाने</strong> । यद् वा, प्रधानीभूतौ परमेश्वरौ <strong>पुरुषौ</strong> वासुदेव-सङ्कर्षणौ ॥३॥</p>
<hr>
<p><strong>॥ १०.८५.४ ॥</strong></p>
<p>यत्र येन यतो यस्य यस्मै यद् यद् यथा यदा ।</p>
<p>स्याद् इदं भगवान् साक्षात् प्रधान-पुरुषेश्वरः ॥</p>
<p><strong>श्रीधर-स्वामी (भावार्थ-दीपिका) :</strong> नन्व् <strong>इदं</strong> विश्वम् अनेकैः कारकैर् जायमानं कुतः <strong>प्रधान</strong>-पुरुषात्मकं, कुतस् तरां आमावयोस् तत् कारणत्वेनेश्वरत्वं तत्राह&mdash;यत्रेति । यत्राधिकरणे । <strong>येन</strong> कर्त्रा करणेन च । यतः अपादानात् । <strong>य</strong><sup id="fnref:142"><a href="#fn:142" class="footnote-ref" role="doc-noteref">142</a></sup><strong>स्य</strong> सम्बन्धेन । षष्ठ्य्-अर्थस्याकारकत्वेऽपि निमित्ततोक्ता । <strong>यस्मै</strong> संप्रदानाय । <strong>यद्</strong><sup id="fnref:143"><a href="#fn:143" class="footnote-ref" role="doc-noteref">143</a></sup> यद् इति प्रयोज्य-कर्तृ-कर्म-कारके दर्शिते ।</p>
<p>ननु तयोर् ना<sup id="fnref:144"><a href="#fn:144" class="footnote-ref" role="doc-noteref">144</a></sup>स्ति भेदः, यथोक्तम्,</p>
<blockquote>
<p>करोति क्रियमाणेन न कश्चित् कर्मणा विना । &gt;
भवत्य् अर्थस्य कर्ता च करोतेः कर्म जायते ॥</p></blockquote>
<p>तथा,</p>
<blockquote>
<p>करोत्य् अर्थस्य यः कर्ता भवितुः स प्रयोजकः । &gt;
भविता तम् अपेक्ष्याथ प्रयोज्यत्वं प्रपद्यते ॥</p></blockquote>
<p>इति च, सत्यम्, तथाप्य् अवस्था-भेदेन भेदो विवक्षितः । दृश्यते चावस्था-भेदः । त<sup id="fnref:145"><a href="#fn:145" class="footnote-ref" role="doc-noteref">145</a></sup>ण्डुलान् ओदनं पचति, मृदं घटं करोतीति । तद् एवं सप्त-विभक्त्य्-अर्था दर्शिताः । यथेति यदेति च क्रिया-विशेषण-भूतानाम् अन्येषां चाव्ययानाम् अर्थाः । <strong>स्याद्</strong> इति क्रिया-पदार्थोपलक्षणम् । एवं सर्वं प्रपञ्चम् अनूद्य तत् कारणस्य भगवद्-रूपतां विधत्ते, <strong>इदं</strong> साक्षाद् इति । प्रधानं भोग्यं पुरुषो भोक्ता तयोर् ईश्वरो भगवांस् त्वम् एव साक्षाद् इति तय्<sup id="fnref:146"><a href="#fn:146" class="footnote-ref" role="doc-noteref">146</a></sup>ओर् ऐक्यम् अभिप्रेत्यैक-वचनम् ॥४॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> तत्राक्षिपति-नन्व् इति । अकारकत्वे\ऽपि यद्यपि सम्बन्धस्य कारकत्वं नास्ति क्रिया-योगाभावात्-तथापि **साक्षात्-**क्रिया-गो-गाभावे\ऽपि साधोर्धनं तिष्ठतीत्य्-आदिषु धनादि-द्वारा तत्-सम्बन्धात्-कारक-निमितम् अस्त्य् एवेति । पुनर् आशङ्कते&mdash;नन्व् इति । तयोः प्रयोज्य-कर्तृ-कर्मणोः । प्रमाणम् आह&mdash;यथोक्तम् इति । क्रियामाणेन कर्मणा विना कश्चिन् न करोतीत्य् अन्वयः । भवत्य् अर्थस्य सत्तार्थकस्य धातोः भवतीत्य् अत्र धातु-निर्देशे शितप् । तथा हि-घटो भवतीह भत्यर्थस्य कर्ता घटः स करोतेः कर्म जायते कुलालो घटं करोतीतिवत् । क । अन्यद् आह&mdash;तथेति । करोत्य् अर्थस्य करणार्थस्य भवितुः सत्तार्थकस्य कर्तुः भविता सत्तार्थक-धातुकर्ता तं प्रयोजकम् अपेक्ष्य प्रयोज्यत्वं प्रवर्तते । <strong>यथा</strong> घटो भवति कुलालः प्रेरयतीत्य् अत्र करोत्य् अर्थकर्तुः कुलालस्य भवितुर्-घटस्य प्रयोजकत्वम्, भवत्य् अर्थकर्ता घटस् तु तं कुलालम् अपेक्ष्य प्रयोज्यत्वं प्राप्तः । <strong>यथा</strong> घटो भवति कुलालः प्रेरयति कुलालो घटं भावयतीति</p>
<blockquote>
<p>प्रेरणा-विषयो यस् तु प्रयोज्यः स विधीयते । &gt;
प्रयोजकः स विज्ञेयः प्रयुक्तो नापरैर् यदि ॥ &gt;
मुख्य-कर्तारम् आचष्टे प्रत्ययो\ऽनेक-कर्तृकः । &gt;
मुख्य-प्रयोजकस् स स्याद्-यो\ऽप्रयुक्तः परेण हि ॥ इत्य् अलम् ।</p></blockquote>
<p>इति च सत्यं यद्यप्य् एतत्-सत्यम् । तथापि दृश्यते चेति । <strong>यथा</strong> वस्तुतस् तण्डुलौदनयोर् अभेदे\ऽपि तण्डुलाव् अस्थात ओदनावस्था प्रयोज्य-कर्त्रवस्थातः प्रयोज्य-कर्त्रावस्थापि भिन्नैव् एति ज्ञेयम् ।</p>
<p>तद् एवम् इत्थं क्रिया-विशेषणता चेत्थं <strong>यदा</strong> भवतीति यत्-कालिकं भवनं <strong>यथा</strong> भवतीति यत्-प्रकारकं भवनम् इति च भवन-क्रिया विशेष्या । यद् एत्य्-आदि-विशेषणं च अन्येषां क्रिया-विशेषणताहीनानां चादीनां च । एवं च इत्थं च । सर्व-प्रपञ्चं षट्कारकादि-साध्यं तस्य प्रपञ्चस्य कारणम् अभिन्न-निमित्तोपादानं भगवांस् तद्-रूपतां भगवद्-रूपताम् । तयोर् भोक्तृ-भोग्ययोः । तीर्थस् तु-<strong>यत्र</strong> यस्मिंस् तिष्ठति । यस्मिन्न् <strong>इदं</strong> इति श्रुतेः । <strong>येन</strong> जातानि जीवन्ति [इषो।उ। १.१] इति श्रुतेः । <strong>यतो</strong> वा इमानि भूतानि [तै।उ। ३.१.१] इति च । <strong>यस्य</strong> ब्रह्म च क्षत्रं चोभे भवत ओदनम् । मृत्युर् यस्योपसेचनम् [क।उ। १.२.२५] इति काठक-श्रुतेः । यस्मा <strong>इदं</strong> क्रियते इति । सच् च त्यच्-चाभवत् [तै।उ। २.६] इति । **यथा-**स्थितं <strong>यदा</strong> काले <strong>इदं</strong> स्यात्-तथा तदास्मात् ब्रह्मैवेदं सर्वम् । इति श्रुतेः । <strong>इदं</strong> जगत् **साक्षात्-**स्पष्टं निर्विचारं <strong>प्रधान</strong>-पुरुषेश्वर-शब्द-वाच्यो <strong>भगवान्</strong> एव स्यात्-तत्-सत्ताया अपि तद् अधीनत्वादित्य् आह ॥४॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> इदम् इति प्रपञ्चस्य प्रत्यक्षत्वाद् <strong>इदं</strong> विश्वं **प्रधान-**पुरुषयोर् ईश्वरश् च <strong>भगवान्</strong> एव त्वम् इति वक्तव्ये <strong>भगवान्</strong> इति परमादरात् । स्वचक्षे च परत्वम् एव प्रतिपादयति-यत्रेति । <strong>इदं</strong> श्री-<strong>भगवान्</strong> श्री-नारायणः <strong>साक्षात्</strong> स्वयं त्वं च <strong>प्रधान</strong>-पुरुषात् पुरुषोत्तमाद् अपि तस्माद् ईश्वरः अशेषैश्वर्य-विस्तारणात् ॥४॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> सर्व-मूल-स्व-रूपत्वम् एव दर्शयन् सङ्कर्षणस्यापि श्री-कृष्णे\ऽन्तर्भावम् अभ्य् उपगच्छंस् तम् एव स्तौति त्रिभिः-यत्रेति <strong>इदं</strong> स्वरूपाख्य-तटस्थाख्य-बहिर् अङ्गाख्य-शक्तिमयं वैकुण्ठ-जीव-जगद् आख्यं वैभवं <strong>यत्र</strong> <strong>स्याद्येन</strong> <strong>स्याद्</strong> इत्य्-आदि योजयित्वा स <strong>भगवान्</strong> श्री-कृष्ण-लक्षणस् तम् एव <strong>साक्षात्</strong> स्वयम् अनन्याश्रयितया पूर्वोक्त-**प्रधान-**पुरुषयोर् अपि ईश्वरो मूल-स्वरूपत्वाद् आश्रय इति योज्यं यत्रेत्य्-आदिभिः स्वरूप-सिद्धाधार-शक्त्याद्य् अशेष-शक्ति-परमाश्रयत्व-व्यक्तेर् इति भावः । तत्र यस्येति इदन्तानिर्दिष्ट-वस्तुनैव सम्बन्धी विवक्षितः तत्-सम्बन्धं विना तस्य ख-पुष्पादि-तुल्यत्वं <strong>स्याद्</strong> इति निमित्तत्वं च क्रिया-निमित्तत्वाविवक्षया कारकत्वाभावश् च यस्मा इति तल्-लीलोपयोगित्वात् <strong>यद्</strong>यद् इत्य् उपादानोपादेय-शक्त्योस् तद् आत्मकत्वात्-तद् अभेदेन निर्देशः <strong>यथा</strong> यदेति प्रकारकाशक्त्योर् अपि येनैव प्रकार-रूपेण यस्मिन्न् एव काल-रूप इति अन्यत्-तैः । तत्र कारिकार्थः कर्मैव किं तत्राह&mdash;भवतीति भवतेर् अर्थस्य कर्ता यो मृद्धटादिः स एव करोतेः कर्म जायते मृदेव घटो जायते मृदेव घटो भवति तं भावयतीति णिजन्त-भवतेर् एक-पर्यायेण करोत्य् अर्थेन तद्-व्याप्तेः एवं <strong>यस्य</strong> कर्मत्वं साधितं तस्यैव प्रयोज्यत्वं साधयति तथेति भवितुर्-मृद्-घटादेः तथापीति पूर्वावस्थाया मृदादेः प्रयोज्यत्वम् उत्तरावस्थायाः घटादेः कर्मत्वम् इत्य् अर्थः ॥४।</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> कार्य-भूतम् <strong>इदं</strong> विश्वम् अपि त्वम् एव भवसीति द्वयोर् ऐक्याद् एक-वचन-प्रयोगेणाह&mdash;यत् घट-पटादिकं वस्तु <strong>यत्र</strong> देशे स्यात् <strong>येन</strong> कारणेन यतो\ऽपादानात् <strong>यस्य</strong> सम्बन्धे <strong>यस्मै</strong> देयं यत् देयं <strong>यथा</strong> <strong>येन</strong> प्रकारेण <strong>यदा</strong> यस्मिन् काले स्यात् तद् <strong>इदं</strong> सर्वं <strong>भगवान्</strong> एव भगवत्-कार्यम् इत्य् अर्थः । कीदृशः <strong>साक्षात्</strong> **प्रधान-**पुरुषयोर् अपीश्वरः ॥४॥</p>
<hr>
<p><strong>॥ १०.८५.५ ॥</strong></p>
<p>एतन् नाना-विधं विश्वम् आत्म-सृष्टम् अधोक्षज ।</p>
<p>आत्मनानुप्रविश्यात्मन् प्राणो जीवो बिभर्ष्य् अज ॥</p>
<p><strong>श्रीधर-स्वामी (भावार्थ-दीपिका) :</strong> किं च धारण-पोषण-कर्तापि त्वम् एवेत्य् आह&mdash;एतद्<sup id="fnref:147"><a href="#fn:147" class="footnote-ref" role="doc-noteref">147</a></sup> इति । हे आत्मन्, प्राणः क्रिया-शक्तिर् <strong>जीवो</strong> ज्ञान-शक्तिश् च संस् त्वम् एव बिभर्षि ॥५॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> अन्यद् आह&mdash;किञ्चेति । आत्मना जीवेन रूपेण तत्-सृष्ट्वा तद् एवानुप्राविशत् इति श्रुतेः ॥५॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> तच् च प्रत्यक्षम् एवेत्य् आह&mdash;एतद् इति । <strong>नानाविधं</strong> जरायुजादि-भेदेन महद् अल्प-भेदेन वा सात्त्विकादि-भेदेन वा आत्मना स्वयम् एव अनु सृष्टेर् अनन्तरं प्रविश्यात्मन् एव बिभर्षीति तत्र तत्रान्य् अनैर् अपेक्ष्यम् उक्तम् । तच् च युक्तम् एवेत्य् आह&mdash;आत्मना त्वयैव <strong>सृष्टम्</strong> इति । अन्तर्यामितय इत्य् अर्थः । तथापि न त्वं कथञ्चित् केनापि ज्ञातुं शक्यस इत्य् आह&mdash;<strong>अधोक्षज</strong>! हे इन्द्रियाज्ञानोगोचरेति । यतो\ऽजो नान्यवज्-जायसे किन्तु स्वयम् एव प्रकाशयस इत्य् अर्थः । अन्यत् तैर् व्याख्यातम् ।</p>
<p>यद् वा, आत्मन्! आत्मन्य् एव बिभर्षि विश्वस्याश्रयश् च त्वम् एवासीत्य् अर्थः । स्वपक्षे एवं बहिर्-विराजमानो\ऽपि त्वं सर्वेषाम् अन्तश् च प्रकाशस इत्य् आह&mdash;एतद् इति । हे अधोक्षजेति बाल्यलीलया शकटाधोवर्तमानो\ऽपि <strong>विश्वम्</strong> अनुप्रविश्य बिभर्षि यतः <strong>प्राणो</strong> विश्वस्य देह-धारकस् त्वम् एव प्राणदश् च त्वम् एवेत्य् आह&mdash;जीवयतीति जीव इति । अतो विश्वस्य प्रियतम इत्य् आह&mdash;आत्मन्! हे परम-प्रिय इत्य् अर्थः । अत एव प्रयत्नं विनापि स्वयम् एव त्वं प्रकाशस इत्य् आह&mdash;अज इति । अन्यत् समानम् ॥५॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> पूर्वार्थम् एव प्रतिपादयति-एतद् इति । तत्रात्मन् आत्मन् ईत्य् अनेन यत्रेति आत्मेत्य् अनेन येनेति <strong>आत्म-सृष्टम्</strong> इत्य् अनेन यत इति यस्येति यद्यद् इति सृष्ट्य् आदि-लीलत्वेन यस्मा इति <strong>प्राणो</strong> जीव इत्य् अनेन क्रियाज्ञन-शक्त्य् आश्रयता-सूचकेन यथेति तत्रैव क्रिया-शक्ति-विशेष-काल-शक्तित्व् असूचनेन यद्-एतद् इति च अधोक्षजेत्य् अनेन तत्रापि परमाश्रयत्वम् अज इत्य् अनेन स्वयं भगवत्त्वम् इति ज्ञेयम् ॥५॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> किञ्चास्य पोषण-कर्तापि त्वम् एवेत्य् आह&mdash;एतद् इति । आत्मना अन्तर्यामि-स्वरूपेणानुप्रविश्य हे आत्मन्! प्राणः क्रिया-शक्तिमय-सूत्रतत्त्व-रूपः <strong>जीवो</strong> ज्ञान-शक्तिमय-बुद्धितत्त्व-रूपश् च सन् त्वम् एव बिभर्षि प्राण-बुद्धि-कर्म-ज्ञानेन्द्रिय-रूपेण पुष्णासि ॥५॥</p>
<hr>
<p><strong>॥ १०.८५.६ ॥</strong></p>
<p>प्राणादीनां विश्व-सृजां शक्तयो याः परस्य ताः ।</p>
<p>पारतन्त्र्याद् वैसादृश्याद् द्वयोश् चेष्टैव चेष्टताम् ॥</p>
<p><strong>श्रीधर-स्वामी (भावार्थ-दीपिका) :</strong> ननु <strong>प्राणादीनां</strong> विचित्र-शक्तीनां कारणत्वावगमात् कथं परमेश्वरस्यैव कारणत्वेन सर्वात्मकत्वम् उच्यत इत्य् आशङ्क्य प्राणादि-<strong>शक्तयो</strong>ऽपि तस्यैवेत्य् आह&mdash;प्राणादीनाम् इति । प्राणः सूत्रं तद्-आदीनां <strong>विश्व</strong>-<strong>सृजां</strong> <strong>विश्व</strong>-कारणानां <strong>याः</strong> शक्तयस् <strong>ताः</strong> <strong>परस्य</strong> परम-कारणस्येश्वरस्यैव । कुतः ? पारतन्त्र्यात् । यथा वेध-शक्तिर् न बाणस्य, अपि तु पुरुषस्य तद्वद् इत्य् अर्थः ।</p>
<p>ननु भगवतः प्राणादि-वर्गस्य च स्वातन्त्र्यम् एव किं न स्याद् अत आह&mdash;<strong>वैसादृश्याद्</strong> वयोर् इति । चेतन-शेतनत्वेन विस-दृशत्वाद् द्वयोः । अचेतन-प्राणादि-वर्गस्य चेतन-पारतन्त्र्यम् एव युक्तम् इत्य् अर्थः । यद् वा, प्राणादिषु द्वयोर् द्वयोर् एव तावद् विस-दृशत्वं विरुद्ध-क्रिया-कारित्वात् किं पुनर् बहूनाम् । तस्माद् एकेन सर्व-ज्ञेन सर्व-शक्तिनाधिष्ठितानाम् एव विशिष्ट-कार्यारम्भकत्वं युक्तं न स्वतन्त्राणाम् इति । तथा चोक्तम्,</p>
<blockquote>
<p>यदैते संहता भावा भूतेन्द्रिय-मनो-गुणाः । &gt;
यदायतन-निर्माणे न शेकुर् ब्रह्म-वित्तम ॥ &gt;
तदा संहत्य चान्योन्यं भगवच्-छक्ति-चोदिताः । &gt;
सद्-असत्त्वम् उपादाय चोभयं ससृजुर् ह्य् अदः ॥ इति ।</p></blockquote>
<p>तथा, नानात्वात् स्व-क्रियानीशाः प्रोचुः प्राञ्जलयो विभुम् [भा।पु। ३.५.३७] इत्य्-आदि । ननु <strong>प्राणादीनां</strong> क्रिया-कारित्वं शक्त्य्-अभावे कुतः स्याद् अत आह&mdash;<strong>चेष्टैव</strong> <strong>चेष्टताम्</strong> इति । चेष्टमानानाम् एषां <strong>चेष्टैव</strong>, न तु शक्तिः । यथा वायोः शक्त्या तृणादीनां चलनम् । यथा वा पुरुषस्य शक्त्या शराणां वेग इति ॥६॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> कारणत्वे पुनर् आशङ्कते&mdash;नन्व् इति । कारणत्वावगमात्-कारणत्व-निश्चयात् । तस्यैव परमेशस्यैव । प्राणो वै सूत्रम् [बृ।आ।उ। ३.२.२] इति श्रुतेः । तदादीनां सूत्र-महत्-ततत्त्वाहङ्कारादीनाम् । प्राणादि-वर्गस्य पारतन्त्र्यात्-स्वातन्त्र्याभावात् । इत्य् अर्थ इति-तद्-वद्बाणे वेधन-शक्तिवद् ईशस्य तत्त्वम् एव तेषाम् इति भावः । पुनर् आशङ्कते&mdash;नन्व् इति । इत्य् अर्थ इति-अचेतनस्य चेतनाधीनतैव युक्तेति भावः । प्रणादीनां स्वातन्त्र्यावगमे सृष्ट्यादि-निरोध एव स्याद् इत्य् आह&mdash;यद्वेति । प्राणादिषु द्वयोर् एव प्राणापानयोर् एव । विरुद्ध-क्रिया प्राणस्योपरि गमन-रूपापानस्याधोगमन-रूपा । यद् वा, प्राणस्य सूत्रात्मनः क्रिया-शक्ति-रूपाहङ्कारस्याभिमति-रूपा । एवम् अन्यत्राप्य् ऊह्यम् । तस्माद् ऐकमत्याभावात् । अत्र च पूर्वोक्तं स्मारयति-तथा चोक्तम् इति । पुनर् आशङ्कते&mdash;नन्व् इति । एषां प्राणादीनाम् ॥६॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) : विश्व</strong>-सृजाम् इति । आदि-शब्दाद्-वक्ष्यमाणा महा-भूतादयः । पारतन्त्र्ये हेतुः&mdash;द्वयोर् <strong>वैसाद्-ऋश्याद्</strong> इति । अन्यत् तैर् व्याख्यानम् ।</p>
<p>तत्र पारतन्त्र्यम् इत्य् अधिकं लेखक-भ्रमाद् इति । स्व-पक्षे-अतस् त्वद्-भक्तिस् त्वत्-कृपा-प्रभावाद् एव सिध्येन्न त्व् अन्यथा । त्वच्-छक्त्यैव सर्वेषां सर्व-शक्तिर् इत्य् आह&mdash;प्राणेति । <strong>विश्व-सृजां</strong> श्री-ब्रह्मादीनाम् अपि ये प्राणादयस् तेषाम् । अन्यत् समानम् ॥६॥</p>
<hr>
<p><strong>जीव-गोस्वामी (लघु-वैष्णव-तोषणी) : विश्व</strong>-सृजाम् इति । आदि-शब्दात् वक्ष्यमाणा महा-भूतादयः । पारतन्त्र्ये हेतुः&mdash;द्वेषो <strong>वैसादृश्याद्</strong> इति । अन्यत्-तैर् व्याख्यातम् । अत्र पारतन्त्र्यम् इत्य् अधीकं लेखक-भ्रमाद् इति स्व-पक्षे अतस् तद्-भक्तिः तत्-कृपा-प्रभावाद् एव सिद्ध्येन्न त्व् अन्यथा । त्व् अच्छक्त्यैव सर्वेषां सर्व-शक्तेर् इत्य् आह&mdash;प्राणेति । <strong>विश्व-सृजां</strong> ब्रह्मादीनाम् अपि ये प्राणादयस् तेषाम् । अन्यत् समानम् ॥६॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> ननु प्राण-जीवावेत तत्-तद्-रूपौ विश्वोपदेष्टारौ प्रसिद्धौन त्व् अहं तत्-पोष्टा तत्राह&mdash;प्राणादीनाम् इति न केवलं तयोर् **विश्व-**पोष्टत्वम् एवापि तु **विश्व-**स्रष्टृत्वम् अपि प्रसिद्धम् इत्य् अर्थः । तेषां <strong>याः</strong> शक्तयस्ताः <strong>परस्य</strong> परमेश्वरस्यैव कुतः पारतन्त्र्यात् यथा वेध-शक्तिर् न बाणस्य अपि तु पुरुषस्य तद्वद् इत्य् अर्थः ।</p>
<p>ननु तयोः स्वाधिष्ठातृ-दैवत-पारतन्त्र्यम् अस्तु परमेश्वर-पारतन्त्र्यं कुतो\ऽवसितं तत्राह&mdash;वै निश्चितं सादृश्यात् तद् अदिष्ठातृ-देवतानाम् अपि तत्-तुल्यत्वात् यथैव प्राण-जीव-शब्द-वाच्यानि कर्म-ज्ञानेन्द्रियाणि जडानि तथैव तद् अधिष्ठातृ-दैवतान्य् अपि जडानीत्य् अर्थः । ततश् चश्वरस्यैवेत्य् अन्वयः ।</p>
<p>ननु <strong>प्राणादीनां</strong> शक्त्य् अभावे कुतः क्रिया-कारित्वं स्यादत आह--द्वयोः प्राण-जीवयोः तयोश् <strong>चेष्टैव</strong> चेष्टतां स्याद् इति यावत् चेष्टमानानां प्राण-बुद्धि-कर्मेन्द्रियाणां <strong>चेष्टैव</strong> केवलं न तु शक्तिर् यथा पुरुषस्य शक्त्या शरादीनां वेग इत्य् अर्थः ॥६॥</p>
<hr>
<p><strong>॥ १०.८५.७ ॥</strong></p>
<p>कान्तिस् तेजः प्रभा सत्ता चन्द्राग्न्य्-अर्कर्क्ष-विद्युताम् ।</p>
<p>यत् स्थैर्यं भूभृतां भूमेर् वृत्तिर् गन्धोऽर्थतो भवान् ॥</p>
<p><strong>श्रीधर-स्वामी (भावार्थ-दीपिका) :</strong> पार-तन्त्र्यम् एव प्रपञ्चयति&mdash;कान्तिर् इति पञ्चभिः । चन्द्रस्य कान्तिः । अग्नेस् <strong>तेजः</strong> । अर्कस्य <strong>प्रभा</strong> । ऋक्ष-विद्युतां <strong>सत्ता</strong> स्फुरण-मात्रेण सत्त्वम् । अर्थतो वस्तुतो <strong>भवान्</strong> । तथा च श्रुतिः&mdash;</p>
<blockquote>
<p>न तत्र सूर्यो भाति न चन्द्र-तारकं &gt;
नेमा विद्युतो भान्ति कुतोऽअयम् अग्निः । &gt;
तम् एव भान्तम् अनु भाति सर्वं &gt;
तस्य भासा सर्वम् इदं विभाति ॥ [क।उ। २.५.१५] इति ।</p></blockquote>
<p>स्मृतिश् च&mdash;</p>
<blockquote>
<p>यद् आदित्य-गतं तेजो जगद् भासयतेऽखिलम् । &gt;
यच् चन्द्रमसि यच् चाग्नौ तत् तेजो विद्धि मामकम् ॥ [गीता। १५.१२] &gt; इति ।</p></blockquote>
<p><strong>भूमेर्</strong> वृत्तिः प्राणिनाम् आधारत्वेन वर्तनं गन्धश् च <strong>भवान्</strong> । तवैव शक्तिर् इत्य् अर्थः ॥७॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> कान्तिः कमनीयता । पारतन्त्र्ये श्रुतिम् आह&mdash;तथा चेति । तत्रात्मनि । तम् एवात्मानम् एव ॥७॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> शक्तीर् आह&mdash;कान्तिर् इति पञ्चभिः । यद् इति लिङ्ग-व्यत्ययेन सर्वैर् अपि योज्यम् । याश् चन्द्रादीनां कान्त्य् आदयस् ताः सर्वा <strong>भवान्</strong> एवेत्य् अन्वयः । तत्र <strong>भवान्</strong> इत्य्-आदरात् अग्रे तु त्वम् इति भक्त्य् उद्रेकात्, पुनश् च भावान् इति तथैवेत्य् एतच् च भक्ति-भङ्ग्यैवेति ज्ञेयम् ।</p>
<p>एवं तेजस्विनां तच्-छक्ति-हेतुत्वेनादौ तेजसः शक्तिर् उक्ता, तृतीय-स्कन्धे किल-देवोक्तायाः पचनादि-तच्-छक्तेर् अप्य् अत्रैवान्तर्भावो ज्ञेयः । एवम् अन्यत्रापि, अधुना भूमेः शक्तिं वदन्नादौ भौमत्वेनाद्रीणाम् आह&mdash;<strong>स्थैर्यं</strong> धारणाशक्तिर् इत्य् अर्थः । अर्थतो <strong>भवान्</strong> इति शक्तिमतो कार्य-कारणयोश् चाभेदाभि-प्रायेण, तेषां तत्-तच्-छक्तिस् त्वच्-छक्त्यैव इत्य् अर्थः । एवम् अग्रे\ऽपि ॥७॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> शक्तीर् आह&mdash;कान्तिर् इति पञ्चभिः । यद् इति लिङ्ग-व्यत्ययेन सर्वैर् अपि योज्यं याश् चन्दादीनां कान्त्यादयः ताः सर्वाभावेनैवेत्य् अन्वयः । तत्र <strong>भवान्</strong> इत्य्-आदरात् अग्रे तु त्वम् इति भक्त्य् उद्रेकात् पुनश् च <strong>भवान्</strong> इति तथैवेत्य् एतच्-च भक्ति-भङ्ग्यैवेति ज्ञेयम् । एवं तेजस्विनां त्वच्-छक्ति-हेतुत्वेनादौ तेजसः शक्तिर् उक्ता तृतीय-स्कन्धे कपिल-देवोक्तायाः पचनादि-तच्-छक्तेर् अप्य् अत्रैव वीतभावो ज्ञेयः । एवम् अन्यत्रापि ।</p>
<p>अधुना भूमेः शक्तिं चरन्नादौ भौमत्वेनाद्रीणाम् आह&mdash;<strong>स्थैर्यं</strong> धारण-शक्तिर् इत्य् अर्थः । एवम् अन्यत्रापि अर्थ-लोभवान् इति शक्ति-मतोः कार्य-कारणयोर् अभेदाभिप्रायेण तेषां तत्-तच्-छक्तिस् त्वच्-छक्त्यैव इत्य् अर्थः । एवम् अग्रे\ऽपि ॥७॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> तस्मात् वस्तु-मात्राणां या याः शक्तयस् तवैवेति प्रदर्शयति-कान्तिर् इति । तत्र कान्तिः कमनीयता चन्द्रर्क्ष-विद्युतां प्रसिद्धैव अग्न्य् अर्कयोश् च शीत-काले अर्कस्योदयास्तसमये\ऽपि <strong>तेजः</strong> स्पर्शाशक्यत्व् अलक्षणं सर्वेषाम् एव <strong>प्रभा</strong> अति-दूरस्थः प्रकाशः <strong>सत्ता</strong> च चन्द्रादीनाम् अर्थतो वस्तुतो <strong>भवान्</strong> तथा च श्रुतिः&mdash;</p>
<blockquote>
<p>न तत्र सूर्यो भाति न चन्द्र-तारकं नेमा विदुतो भान्ति कुतो\ऽयम् &gt; अर्गनिः । &gt;
तम् एव भान्तम् अनुभान्ति सर्वे तस्य भासा सर्वम् इदं विभाति &gt; ॥[क।उ। २.५.१५] इति ।</p></blockquote>
<p>स्मृतिश् च&mdash;</p>
<blockquote>
<p>यद्-आदित्य् अगतं तेजो जगद्-भासयते\ऽखिलम् । &gt;
यच्-चन्द्रमसि यच्-चाग्नौ तत्तेजो विद्धि मामकम् ॥[गीता। १५.१२] &gt; इति ।</p></blockquote>
<p>यद् इति लिङ्ग-विपरिणामेन सर्वत्र योज्यं <strong>भूमेर्</strong> वृत्तिः प्राणानाम् आधारत्वेन वर्तनं गन्धश् च <strong>भवान्</strong> तथैव शक्तिर् इत्य् अर्थः ॥७॥</p>
<hr>
<p><strong>॥ १०.८५.८ ॥</strong></p>
<p>तर्पणं प्राणनम् अपां देव त्वं ताश् च तद्-रसः ।</p>
<p>ओ<sup id="fnref:148"><a href="#fn:148" class="footnote-ref" role="doc-noteref">148</a></sup>जः सहो बलं चेष्टा गतिर् वायोस् त<sup id="fnref:149"><a href="#fn:149" class="footnote-ref" role="doc-noteref">149</a></sup>वेश्वर ॥</p>
<p><strong>श्रीधर-स्वामी (भावार्थ-दीपिका) :</strong> किं च हे <strong>देव</strong>, <strong>अपां</strong> <strong>तर्पणं</strong> तृप्ति-जनकत्वं प्राणनं जीवन-हेतुत्वं ता आपश् च तासां रसश् च त्वम् एव । किं च वायोर् <strong>ओजः</strong>-सह-आदि तवैव शक्तिः ॥८॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> अन्यद् आह&mdash;किञ्चेति । इमं न्यायम् अन्यत्राप्य् अतिदिशति किञ्चेति ॥८॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> नन्व् एक एवाहं कथं तत्**-तद्-**बहुल-रूपः? तत्राह&mdash;हे देवेति । बहुधा त्वम् एव क्रीडसीत्य् अर्थः । एवम् ईश्वरेत्यापि ईश्वर-शक्तेर् दुर्वितयत्वाद् इति भावः । ओज-आदि-त्रयं क्रमेण मन-इन्द्रिय-देहानां शक्तिः । यद् वा, <strong>ओजः</strong>-पराक्रमः, सर्व-विजय-शक्तिः [सर्वेन्द्रिय-शक्तिः] सहः&mdash;बहिर्-अन्तर्-व्यापक-शक्तिः, बलम्&mdash;उत्पाटनादि-शक्तिः, चेष्ट-नयनादि-शक्तिः । गतिः&mdash;शीघ्रादिर् इति विवेचनीयम् । तथेत्य् उक्त-समुच्चये । अयम् एव पाठः सुसङ्गतः, प्राक् पश्चाच् च सर्वत्रैवाभेद-निर्देशत् ॥८॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> नन्व् एक एवाहं कथं तत्**-तद्**-बहु-रूपः तत्राह--देवेति । हे अनन्तधा-भासमान! एवम् ईश्वरे त्वयि तत्रैव विभूतयस् ता इति भावः । <strong>चेष्टा</strong> प्रयत्नः गति-चलन-मात्रम् अत्र तथेश्वरेति केवल-गौडीयः पाठः ॥८॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> किं बहुना, वस्तु-धर्मा वस्तूनि च त्वम् एवेत्य् आह&mdash;तर्पणम् इति चतुर्भिः । हे <strong>देव</strong>! <strong>अपां</strong> <strong>तर्पणं</strong> तृप्ति-जनकत्वं प्राणनं जीवन-हेतुत्वं ता आपश् च <strong>तद्</strong>-रसश् च त्वम् एव वायोर् ओजस्-सहआदिकं तवैव शक्तिः ॥८॥</p>
<hr>
<p><strong>॥ १०.८५.९ ॥</strong></p>
<p>दिशां त्वम् अवकाशोऽसि दिशः खं स्फोट आश्रयः ।</p>
<p>नादो वर्णस् त्वम् ॐ-कार आकृतीनां पृथक्-कृतिः ॥</p>
<p><strong>श्रीधर-स्वामी (भावार्थ-दीपिका) :</strong> दिशाम् उपाधिकृताकाश-प्रदेशानाम् अवकाशो दिशश् च <strong>त्वम्</strong> । <strong>खं</strong> सामान्याकाशस् तद् <strong>आश्रयः</strong> स्फोटश् च शब्द-तन्-मात्रं परावस्था वाग् इत्य् अर्थः । नादः पश्यन्ती । ओङ्कारी मध्यमा । वर्णश् चाकृतीनां पदार्थानां <strong>पृथक्</strong> <strong>कृतिः</strong> <strong>पृथक्</strong> करणम् अभिढाणं यस्मात् तत् पदम् । वर्ण-पदाद्य्-आत्मिका वैखरी च <strong>त्वम्</strong> इत्य् अर्थः ॥९॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> सामान्याकाश् <strong>आश्रयः</strong> । इत्य् अर्थ इति-अतीव-सूक्ष्मा पराख्या वाग् एव शब्द-तन्मात्रम् इति भावः । <strong>आकृतीनां</strong> घटाद्य् आकाराणाम् । इत्य् अर्थ इति-परापश्यन्ती-मध्यमा-वैखरी-रूपस् त्वम् एव । प्रपञ्चयिष्यते चैतद् एकादश-स्कन्धे । यद् वा, वैयकरणाभिमताष्ट-विध-**स्फोट-**रूपो\ऽपि <strong>त्वम्</strong> एव । ते चाष्टौ स्फोटाः&mdash;**वर्ण-स्फोट-**पद-**स्फोट-**वाक्य-स्फोटा इति त्रयो व्यक्ति-स्फोटाः । वर्णत्व-जातिर्-वाचिकेति पक्षे वर्ण-पद-वाक्य-भेदेन त्रयो जाति-स्फोटाः वर्ण-पद-<strong>स्फोट</strong>-वाक्य-पद-स्फोटौ चेत्यष्टौ सन्ति । यथा-राम इत्य् अत्र-र-काराकर-मकाराकारवर्णा वाचका इति **वर्णस्-**फोटः, राम इति पदम् एव वाचकम् इति पद-स्फोटः, राम ंआं पाहीति वाक्यम् एव वाचकम् इति वाक्य-स्फोटः, तत्र व्यक्ति-<strong>स्</strong>फोट-वाचकानां मते वर्ण-पद-वाक्य-व्यक्ति रेव वाचिका । जाति-**स्फोट-**वाचकानां मते तु वर्णत्व-पदत्व-वाक्यत्व-जातिर् एव वाचिका, केषाञ्चिन्-मते वर्णानां पदस्यापि राम इत्य् अत्र वाचकत्वं तत्र वर्ण-पद-स्फोटः, राम मां पाहीति वाक्ये पद-वाक्ययोर् उभयोर् वाचकत्वम् इति पद-वाचक्य-स्फोटः, स्फुटति प्रकटीभवत्य् अर्थे\ऽनेनेति स्फोटः । ध्वनि-विशेष-वच्-छिन्नं ब्रह्मैव **स्फोट-**पद-वाच्यम् इति सिद्धान्तः ॥९-११॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> आश्रय इति शब्दस्याकाश-शक्तिकत्वम् एव दृढयति । तत्र शब्दस्यैवावस्था-भेदेन भेदानाह&mdash;नाद इत्य् अर्धेन ॥९॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> आश्रयश् च <strong>त्वम्</strong> इत्य् अन्वयः । अयम् एव हेतुः सर्वत्र ॥९॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> दिशाम् उपाधिकृताकाश-प्रदेशानाम् अवकाशः दिशश् च त्वं <strong>खं</strong> च सामान्याकाशः तदाश्रयः स्फोटश् च शब्द-तन्-मात्रं वाकं परावस्थ इत्य् अर्थः । नादः पश्यन्ती मध्यमा च त्वं वर्णः ओङ्-कारश् च <strong>त्वम्</strong> <strong>आकृतीनां</strong> पदार्थानां <strong>पृथक्</strong> <strong>कृतिः</strong> <strong>पृथक्</strong>-करणम् अभिधानं यस्मात् स इति वैखरी च <strong>त्वम्</strong> इत्य् अर्थः । तथा च श्रुतिः</p>
<blockquote>
<p>चत्वारि वाक्-परिमिता पदानि तानि विदुर् ब्राह्मणा ये मनीषिणः । &gt;
गुहायां त्रीणि नेङ्गयन्ति तुरीयं वाचो मनुष्या वदन्ति ॥ इति &gt; ॥९॥</p></blockquote>
<hr>
<p><strong>॥ १०.८५.१० ॥</strong></p>
<p>इन्द्रियं त्व् इन्द्रियाणां त्वं देवाश् च तद्-अनुग्रहः ।</p>
<p>अवबोधो भवान् बुद्धेर् जीवस्यानुस्मृतिः सती ॥</p>
<p><strong>श्रीधर-स्वामी (भावार्थ-दीपिका) :</strong> इन्द्रियाणाम् <strong>इन्द्रियं</strong> विषय-प्रकाशन-शक्तिर् <strong>देवाश्</strong> चेन्द्रियाधिष्ठातारस् <strong>तद्</strong> अनुग्रहस् तेषाम् अधिष्ठान-शक्तिश् च त्वम् । <strong>अवबोधो</strong>ऽ<sup id="fnref:150"><a href="#fn:150" class="footnote-ref" role="doc-noteref">150</a></sup>ध्यवसाय-शक्तिः । अनु<sup id="fnref:151"><a href="#fn:151" class="footnote-ref" role="doc-noteref">151</a></sup>स्मृतिः प्रतिसन्धान-शक्तिः ॥१०॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>वंशीधरः (भावार्थ-दीपिका-प्रकाशः), श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> एवं पञ्च-महा-भूतानां शक्तिर् उक्ता । अधुनेन्द्रियादीनाम् आह&mdash;इन्द्रियम् इति । तु विशेषे । इन्द्रियादीनां प्रायश् चेतनत्वात् विविध-चेष्टा-कारित्वाद् वा मनस इन्द्रियेष्व् अन्तर्भावः । तस्य च सङ्कल्पादि-शक्ति-शक्तिर् ज्ञेया । <strong>सती</strong> सत्या निःसंशय इत्य् अर्थः । <strong>बुद्धेर्</strong> अनुस्मृति-शक्ति-सम्भवे\ऽपि जीवस्येति सर्वानुस्यूतस्य सदा वर्तमानस्य चैतन्यस्यैव स्वतस् तत्-सुसिद्धेः । यद् वा, जीवस्य जीवाधिष्ठानस्य चेत्तस्य श्री-भगवद् अनुस्मृतिः ॥१०॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> जीवस्य जीवाधिष्ठानस्य चित्तस्य यानुस्मृतिः साधारणी या च <strong>सती</strong> भगवन्-निष्ठा सापि ॥१०॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> इन्द्रियाम् <strong>इन्द्रियं</strong> विषय-प्रकाशन-शक्तिः <strong>देवाश्</strong> च <strong>तद्</strong> अधिष्ठातारः <strong>तद् अनुग्रहः</strong> तेषां विषय-ग्रहणानुकूल्यं च <strong>अवबोधो</strong> व्यवसाय-शक्तिः जीव-स्थान-स्मृतिः जीव-सम्बन्धिनी अनुस्मृतिः प्रतिसन्धान-शक्तिश् च ॥१०॥</p>
<hr>
<p><strong>॥ १०.८५.११ ॥</strong></p>
<p>भूतानाम् असि भूतादिर् इन्द्रियाणां च तैजसः ।</p>
<p>वैकारिको विकल्पानां प्रधानम् अनुशायिनम् ॥</p>
<p><strong>श्रीधर-स्वामी (भावार्थ-दीपिका) :</strong> भूतानां कारणं भूतादिस् तामसोऽहङ्कारस् त्वम् <strong>असि</strong> । <strong>इन्द्रियाणां</strong> कारणं तैजसो राजसोऽहङ्कारस् त्वम् । विविधम् अधिदैवाध्यात्माधिभूत-भेदेन विकल्प्यन्त इति विकल्पा देवास् तेषां कारणं वैकारिकः सात्त्विकोऽहङ्कारश् च त्वम् । अनुशायिनां जीवानां संसार-कारणं प्रधानं त्वम् ॥११॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>वंशीधरः (भावार्थ-दीपिका-प्रकाशः), श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> अधुना त्रि-विधाहङ्कारस्य शक्तीर् आह&mdash;<strong>भूतानाम्</strong> इति पाद-त्रयेण । सर्वेषाम् एषां मूलं <strong>प्रधानम्</strong> अपि तव शक्तिर् एवेत्य् आह&mdash;<strong>प्रधानम्</strong> इति । अनुशायिनां प्रकृतौ लयं प्राप्य स्थितानाम् इति मुक्ता व्यवच्छिन्नाः, तेषाम् एव भोगार्थं तत्-तत्-सृष्टेः ॥११॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> अनुशायिनां प्रकृतौ लयं प्राप्य स्थितानाम् इति मुक्त-व्यवच्छिन्नाः ॥११॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> भूतानां कारणं भूतादिस् ताम् असो\ऽहङ्कारस् त्वम् <strong>असि</strong> <strong>इन्द्रियाणां</strong> कारणं तैजस-राजसाहङ्कारश् च विविधं कल्प्यन्त इति विकल्पा देवास् तेषां कारणं वैकारिकः सात्त्विकाहङ्कारश् च त्वम् अनुशायिनां जीवानां संसार-कारणं प्रधानं च त्वम् ॥११॥</p>
<hr>
<p><strong>॥ १०.८५.१२ ॥</strong></p>
<p>नश्वरेष्व् इह भावेषु तद् असि त्वम् अनश्वरम् ।</p>
<p>यथा द्रव्य-विकारेषु द्रव्य-मात्रं निरूपितम् ॥</p>
<p><strong>श्रीधर-स्वामी (भावार्थ-दीपिका) :</strong> अपि च नश्वरेषु नाश-शीलेष्व् इहैतेषु <strong>भावेषु</strong> यद् <strong>अनश्वरम्</strong> अवशिष्यमाणं रूपं तत् <strong>त्वम्</strong> <strong>असि</strong> । <strong>द्रव्य</strong>-<strong>विकारेषु</strong> मृ-सु-वर्णादि-कार्येषु घट-कुण्डलादिषु अश्वरेषु च <strong>द्रव्य</strong>-<strong>मात्रं</strong> मृत्-सुवर्णादि-मात्रम् अनश्वरं <strong>यथा</strong> तद्वत् ॥१२॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> अन्यदाह&mdash;अपि चेति । <strong>भावेषु</strong> देहादिषु ॥१२॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> मुक्तानां मोक्ष-सुखानुभव-शक्तिर् अपि त्वत्त एवेत्य् आशयेनाह&mdash;नश्वरेति । <strong>भावेषु</strong> उक्तेषु जगत्-कारणेषु तेषु तत् चैतन्यं निरूपितं निश्चयेनोक्तं दृष्टं वा तत्त्वज्ञैः ॥१२॥</p>
<hr>
<p><strong>जीव-गोस्वामी (लघु-वैष्णव-तोषणी) : तद्</strong> इति तत्-तद्-उपादानम् इति तच्-छक्तिकं ब्रह्म इत्य् अर्थः ॥१२॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> नश-वरेषु <strong>भावेषु</strong> तत् अनश्वरं प्रधानं <strong>त्वमसि</strong> <strong>यथा</strong> <strong>द्रव्य-विकारेषु</strong> घट-कुण्डलादिषु नश्वरेषु <strong>द्रव्य-मात्रं</strong> मृत्-सुवर्णादि-मात्रम् अनश्वरं तद्वत् ॥१२॥</p>
<hr>
<p><strong>॥ १०.८५.१३ ॥</strong></p>
<p>सत्त्वं रजस् तम इति गुणास् तद्-वृत्तयश् च याः ।</p>
<p>त्वय्य् अद्धा ब्रह्मणि परे कल्पिता योग-मायया ॥</p>
<p><strong>श्रीधर-स्वामी (भावार्थ-दीपिका) :</strong> ननु त्रि-गुणात्मक-कार्य-रूपोऽपि त्वम् इत्य् उक्तत्वात् कथम् अनश्वरत्वं तत्राह&mdash;सत्त्वम् <strong>इति</strong> । <strong>तद्</strong> वृत्तयस् तत् परिणामाश् च महद्-आदयः । <strong>अद्धा</strong> साक्षात् त्वयि <strong>परे</strong> <strong>ब्रह्मणि</strong> कल्पिताः ॥१३॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> त्रि-गुणात्मकत्वे शङ्कते&mdash;नन्व् <strong>इति</strong> ॥१३॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> ननु तत्-तच्-छक्तीनाम् अपि कान्त्य्-आदीनां मच्-छक्तित्वे सति कथं नश्वरत्वम्? नश्वरत्वे च सति कथं वा ममानश्वरत्वम्? तत्राह&mdash;सत्त्वम् <strong>इति</strong> द्वाभ्याम् । यतः परब्रह्म-रूपे कल्पनातीते\ऽपि <strong>योग-मायया</strong> तवाचिन्त्य-शक्त्या <strong>अद्धा</strong> साक्षाद् एव कल्पिताः । यद् वा, <strong>परे</strong> परमेश्वरे\ऽपि त्वयि कल्पिताः, तत्र च तवैवैकस्मिन् ब्रह्म-रूपे, न तु साक्षाद् ईश्वर-रूपे त्वयीत्य् अर्थः । ईश्वरस्यैवैश्वर्येण तत्-सम्बन्धीनाम् अपि नित्यत्वापत्तेः ब्रह्मणश् च केवलत्वेन तदीयानाम् अन्येषां मिथ्यात्वस्यैवोपपत्तेर् <strong>इति</strong> भावः ॥१३॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> ननु, तत्-तच्-छक्ति-शाबल्ये तत्**-तद्**-दोषेणाहम् अपि दुष्येयं तत्राह&mdash;सत्त्वम् <strong>इति</strong> । <strong>योग-मायया</strong> स्वरूप-भूताचिन्त्य-शक्त्या कल्पिताः त्वयि तेषां सत्त्वे\ऽपि स्पर्शौ नास्तीत्य् एवम् एव योजिता इत्य् अर्थः <strong>तद्</strong> उक्तं श्री-गीतासु&mdash;</p>
<blockquote>
<p>मया ततम् इदं विश्वं जगद्-अव्यक्त-मूर्तिना । &gt;
मत्-स्थानि सर्व-भूतानि न चाहं तेष्व् अवस्थितः ॥ &gt;
न च मत्-स्थानि भूतानि पश्य मे योगम् ऐश्वरम् ॥ [गी। ९.४-५] &gt; इति ॥१३॥</p></blockquote>
<hr>
<p><strong>जीव-गोस्वामी (क्रम-सन्दर्भः) :</strong> ननु तत्-तच्-छक्ति-शाबल्ये तत्-<strong>तद्</strong>-दोषेणाहम् अपि दुष्येयं तत्राह&mdash;सत्त्वम् <strong>इति</strong> । <strong>योग-मायया</strong> स्वरूप-भूताचिन्त्य-शक्त्या तेषां सत्त्वे\ऽपि स्पर्शो नास्त्य् एवम् एव योजिता इत्य् अर्थः । तस्माद् यर्हि यदा प्रलय-समये कार्य-रूपा विकल्पिता अमी भावाः <strong>योग-मायया</strong> त्वत्तो वियोजितास् तदा न सन्ति न भवन्ति नश्यन्तीत्य् अर्थः । त्वं चामीषु विकारेषु कार्य-रूपेषु न भवसि नात्मसत्तां ददासीत्य् अर्थः अन्यदा तु सृष्टि-स्थित्य् ओस्तेषु व्यावहारिकः । **योग-**माययैवास्पृष्टो\ऽपि व्यवहार-सत्तासाधकतया वर्तस त्यर्थः ॥१३-१४॥</p>
<hr>
<p><strong>जीव-गोस्वामी (बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> ननु यदि प्रधानम् अहम् एवास्मि तर्हि जगत्-कारणस्य तस्य विकारित्वे ममैव विकारित्वं प्रसक्तम् अत आह&mdash;सत्त्वम् <strong>इति</strong> द्वाभ्याम् । <strong>गुणास्</strong> त्रयो ये प्रधान-सञ्ज्ञा याश् च <strong>तद्</strong>-वृत्तयस् तत् परिणामा महद्-आदयश् च ते सर्वे <strong>योगमा-यया</strong> त्वं स्वरूप-भूताचिन्त्य-शक्त्या त्वयि तेभ्यः <strong>परे</strong> ग्णातीतेऽपि कल्पिताः समर्थिताः अवर्तमाना अपि ते वर्तितास् त्वद्-दृष्टि-पथे योजिता इत्य् अर्थः ॥१३॥</p>
<hr>
<p><strong>॥ १०.८५.१४ ॥</strong></p>
<p>तस्मान् न सन्त्य् अमी भावा यर्हि त्वयि विकल्पिताः ।</p>
<p>त्वं चामीषु विकारेषु ह्य् अन्यदाव्यावहारिकः ॥</p>
<p><strong>श्रीधर-स्वामी (भावार्थ-दीपिका) : तस्मान्</strong> न सन्तीति । नन्व् असतां कथं प्रतीतिरत आह&mdash;यर्हीति । य<sup id="fnref:152"><a href="#fn:152" class="footnote-ref" role="doc-noteref">152</a></sup>दा विकल्पितास् तदैव प्रतीति मात्रेण <strong>त्वयि</strong> सन्ति, <strong>त्वं</strong> <strong>चामीषु</strong> तदैव कारणतयानुगतः । अन्य<sup id="fnref:153"><a href="#fn:153" class="footnote-ref" role="doc-noteref">153</a></sup>दा त्व-व्यावहारिको विकल्पकस् त्वम् एवावशिष्यस इत्य् अर्थः ॥१४॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> यतः कल्पितास् तस्माद् इत्य् अर्थः । तदैव विकल्प-समय एव । अमीषु भावेषु । अन्यदा ज्ञानावस्थायाम् । अन्यावहारिकः सर्व-व्यवहारातीतो\ऽविकल्पो जीवेश्वरादि-विकल्प-रहितः । इत्य् अर्थ इति&mdash;यो\ऽवशिष्येत सो\ऽस्म्य् अहम् [भा।पु। २.९.३२] इत्य् उक्तेस् तत्त्वज्ञानेनात्म-कल्पित-प्रपञ्चबाधे रज्जु-ज्ञानेन भुजङ्ग-बाधे रज्जुवत्त्वम् एवावशिष्यस इति भावः ॥१४॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p>**सनातन-गोस्वामी (बृहद्-वैष्णव-तोषणी) : तस्मान्-**न सन्ति विनश्वरा एव इत्य् अर्थः । असत्यादेश् चेत्य् आह&mdash;<strong>यर्हि</strong> विशेषेण प्रत्यक्षत्वादिना कल्पितास् तदैवामी भावाः अन्यदा च न सन्ति मिथ्यैव इत्य् अर्थः ।</p>
<p>ननु मत्-सम्बन्धेन सत्याः सन्तु तत्राह&mdash;त्वम् इति । च अपि, त्वम् अपि, <strong>विकारेषु</strong> मायिकत्वेन विकार-रूपेष्व् अपि तदैवासि अन्यदा कल्पनाभावे त्व् अव्याववहारिकस् तत्-सम्बन्धातीतः । अतः सदा त्वत्-सम्बन्धाभावेन ते किलासत्या एव, <strong>त्वं</strong> च सदा सत्यत्वेनानश्वर एवेति भावः ॥१४॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> तर्माद्-यर्हि यदा प्रलय-समये कार्य-रूपा <strong>अमी</strong> भावाः <strong>विकल्पिताः</strong> तद् इच्छा-मय्या योग-मायया त्वद्-दृष्टितो वियोजितास् तदा न सन्ति न भवन्ति <strong>त्वं</strong> <strong>चामीषु</strong> <strong>विकारेषु</strong> कार्य-रूपेषु न भवसि हि निश्चये । अन्यदा सृष्टि-स्थित्योस् तु तेषु व्यावहारिकः योग-माययैवास्पृष्टो\ऽपि व्यवहार-सत्ता-साधकतया वर्तस इत्य् अर्थः ॥१४॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> तस्मात् <strong>यर्हि</strong> महा-प्रलये <strong>अमी</strong> <strong>भावा</strong> <strong>विकल्पिताः</strong> त्वद् इच्छा-मय्या योग-मायया त्वद्-दृष्टितो वियोजितास् तदा <strong>त्वयि</strong> न सन्ति न भवन्ति <strong>त्वं</strong> च अमीषु <strong>विकारेषु</strong> कार्य-रूपेषु तदा न वर्तस अन्यदा सृष्टि-स्थित्योस् तु <strong>त्वं</strong> तेषु व्यावहारिकः व्यवहार-निर्वाहकः वर्तसे तेष्व् अवर्तमानो\ऽपि व्यवहार-सिद्ध्य् अर्थम् अन्तर्यामित्वाद्य् अंशम् आविष्कृत्य वर्तस इत्य् अर्थः । यद् उक्तं गीतासु&mdash;</p>
<blockquote>
<p>मया ततम् इदं सर्वं जगद् अव्यक्त-मूर्तिना । &gt;
मत्-स्थानि सर्व-भूतानि न चाहं तेष्व् अवस्थितः ॥ &gt;
न च मत्-स्थानि भूतानि सर्वाणीत्य् उपधारय ॥ [गीता। ९.४-५] इति &gt; ।</p></blockquote>
<p>तस्मात् <strong>त्वं</strong> स्वरूपेण गुण-मय-प्रधान-रूपो न भवसीति नास्ति ते विकार इति भावः ॥१४॥</p>
<hr>
<p><strong>॥ १०.८५.१५ ॥</strong></p>
<p>गुण-प्रवाह एतस्मिन्न् अबु<sup id="fnref:154"><a href="#fn:154" class="footnote-ref" role="doc-noteref">154</a></sup>धास् त्व् अखिलात्मनः ।</p>
<p>गतिं सूक्ष्माम् अबोधेन संसरन्तीह कर्मभिः ॥</p>
<p><strong>श्रीधर-स्वामी (भावार्थ-दीपिका) :</strong> एवं-रूपत्वाद् अज्ञान-निबन्धनश् च संसार इत्य् आह&mdash;<strong>गुण</strong>-<strong>प्रवाह</strong> इति । सूक्ष्मां निष्प्रपञ्चां गतिम् अबुधा अविद्वांसः । अबुद्ध्वेति वा पाठः । अतोऽबोधेन देहाभिमानेन कृतैः <strong>कर्मभिः</strong> संसरन्तीति ॥१५॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> एवं-रूपत्वाज्ञानं सर्व-बाधावधित्वाज्ञान-निबन्धनं कारणं यस्य स तथा । एतस्मिन् प्रत्यक्ष-सिद्धे । पूर्व-पाठापेक्षयाबुद्ध्वेति पाठस्य झटित्य् अर्थ-प्रत्यायकत्वात्-सम्यक्त्वम् । यतो न विदन्त्यतो हेतोः ॥१५॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> नन्व् एवं संसार-कारणानाम् एषां तत्त्वतो मिथ्यात्वेन संसारस्यापि मिथ्यात्वात् कथं विव्ध-संसार-दुःखानुभवः? आत्म-तत्त्वाज्ञानादि त्य् आह&mdash;<strong>गुण-प्रवाह</strong> इति । प्रपञ्च इत्य् अर्थः । अयम् एव हेतुः&mdash;प्रपञ्चस्याविच्छेदात् । तु शब्देन बुधा न संसरन्तीति बोधयति अखिलस्य सर्व-व्यापकत्वेनाखण्ड-चैतन्य-रूपस्याप्यात्मनः । यद् वा, अखिलेति पृथक् पदम्, हे संपूर्णैश्वर्य इत्य् अर्थः । अतस्-त्वद्-भक्तास् त्वत्-प्रभावेणाबुधा अपि न कथञ्चित् संसरन्तीति भावः । इह प्रपञ्चे इहेति संसरस्यानिवृत्तिः सूचिता । अन्यत्-तैर् व्याख्यातम् ।</p>
<p>यद् वा, त्वद् अज्ञानादित्य् आह&mdash;गुणैर् इति । एतस्मिन् कथञ्चिद् आश्रयण-मात्रेण साक्षात् सर्वैर् अनुभूयमाने\ऽपि गुणानां त्वत्-कारुण्यादीनां प्रवाहे परम्परायां सत्याम् अपि अखिलस्य सर्वस्यात्मनो जीवस्य <strong>गतिं</strong> शरणं त्वां प्रत्यबुधा अज्ञाः सन्तः त्वाम् अजानन्त इत्य् अर्थः । <strong>सूक्ष्माम्</strong> इति स्व-शक्त्या दुर्जेयत्वात् । यद् वा, अखिलानाम् आत्मनो\ऽन्तर्यामिणस् तव सूक्ष्मां भिन्नाभिन्नत्वादिना दुर्वितर्का <strong>गतिं</strong> तत्त्वम् । अन्यत् समानम् ॥१५॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> ईदृश-त्वद् अज्ञान-निबन्धनश् चायं जीवानां संसार इति तान् शोचति-गुणेति । तथा-चैकादशे भयं द्वितीयाभिनिवेशितः स्यात् [भा।पु। ११.२.३७] इत्य्-आदि । अन्यत्-तैः । यद् वा, एतस्मिन् कथञ्चिद् आश्रयण-मात्रेण साक्षात्-सर्वैर् अनुभूयमाने\ऽपि गुणानां</p>
<p>त्वात्-कारुण्यादीनां प्रवाहे परम्परायां सत्याम् अपि अखिलस्य सर्वस्यात्मनो जीवस्य <strong>गतिं</strong> शरणं त्वां प्रत्यबुधा अज्ञाः सन्तः त्वाम् अजानन्त इत्य् अर्थः । <strong>सूक्ष्माम्</strong> इति स्व-शक्त्या दुर्ज्ञेयत्वात् ॥१५॥</p>
<hr>
<p><strong>जीव-गोस्वामी (क्रम-सन्दर्भः) :</strong> ईदृशत्वद् अज्ञान-निबन्धनश् चायं जीवानां संसार इति तान् शोचति गुणेति ॥१५-१८॥</p>
<hr>
<p><strong>जीव-गोस्वामी (बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> अत एव एतस्मिन् गुणाप्रवाहे संसारे अखिलात्मनस् तव सूक्ष्मां गतिम् उक्त-लक्षणाम् अबुधा अजानन्तः <strong>अबोधेन</strong> तेनैव <strong>कर्मभिः</strong> संसरन्ति ॥१५॥</p>
<hr>
<p><strong>॥ १०.८५.१६ ॥</strong></p>
<p>यदृच्छया नृतां प्राप्य सु-कल्पाम् इह दुर्लभाम् ।</p>
<p>स्वार्थे प्रमत्तस्य वयो गतं त्वन्-माययेश्वर ॥</p>
<p><strong>श्रीधर-स्वामी (भावार्थ-दीपिका) :</strong> एवं तयोस् तत्त्वं निरूप्य तद् अप्राप्त्या शोचति, यदृच्छयेति । <strong>नृतां</strong> मनुष्यताम् । सुकल्पां पटुतरेन्द्रियाम् ॥१६॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> इत्थं तयो राम-कृष्णयोः । तद् अप्राप्त्या तत्त्वाप्राप्त्या । <strong>इह</strong> संसारे । <strong>स्वार्थे</strong> तत्त्वावाप्ति-रूपे । <strong>यद्-ऋच्छया</strong> प्रारब्ध-कर्मणा । ममेति शेषः ॥१६॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> अहो त्वदीयस्य बुधस्यापि मम <strong>त्वन्</strong>-मायया त्वद्-भक्त्य् अभावेनायुर् व्यर्थं गतम् इति शोचति-यदृच्छयेति । अयत्नेनैव <strong>प्राप्य</strong> पूर्व-कर्मणैव अधुनोपसादितत्वात् । सुकल्पां सुसमर्थाम् । पाठान्तरे&mdash;अति-नीरोगामतिदक्षां व इत्य् अर्थः । तथा च&mdash;कल्पं सज्जे प्रभाते च कल्पो निरोग-दक्षयोः इति । एवम् उभयथापि तेषां व्याख्या सङ्गतैव । पटुतरेन्द्रियाम् इति । स्वस्यार्थ पुरुषारार्थे त्वद्-भक्ति-लक्षणे, प्रमत्तस्यानवहितस्य मे । हे ईश्वरेति त्वदीयस्यापीति । यद् वा, ईश्वर-मायया दुर्लङ्घ्यत्वाद् इति भावः ॥१६॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> अथ सांसारिकेषु विशेषतो नरं शोचति यदृच्छयेति । अयत्नेनैव <strong>प्राप्य</strong> पूर्व-कर्मणैवाधुनोपसादितत्वात् सुकल्यां स्वार्थ-साधने योग्यां <strong>सु-कल्पाम्</strong> इति पाठे\ऽपि तथैवार्थः । स्वस्यार्थे पुरुषार्थे त्वयि प्रमत्तस्यान् अवहितस्य हे ईश्वरेति! ईश्वरमायया दुर्लङ्घ्यत्वाद् इति भावः ॥१६॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> एवम्-भूतं ज्ञानं त्वद्-भक्त्या नृजन्मनि सम्भवेत् तत् यस्य नाभूत् तं शोचति-यदृच्छयेति । सुकल्पां पटुतरेन्द्रियाम् ॥१६॥</p>
<hr>
<p><strong>॥ १०.८५.१७ ॥</strong></p>
<p>असाव् अहं ममैवैते देहे चास्यान्वयादिषु ।</p>
<p>स्नेह-पाशैर् निबध्नाति भवान् सर्वम् इदं जगत् ॥</p>
<p><strong>श्रीधर-स्वामी (भावार्थ-दीपिका) :</strong> अहो किम् इति प्रमत्तोऽसि, त्वया बहुभिः <strong>पाशैर्</strong> निबद्धत्वाद् इत्य् आह&mdash;<strong>असाव्</strong> अहम् इति । <strong>दे</strong><sup id="fnref:155"><a href="#fn:155" class="footnote-ref" role="doc-noteref">155</a></sup><strong>हे</strong> अस्य देहस्यान्वयादिषु पुत्रादिषु च ममैवैत इति ॥१७॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> भगवद् आक्षेपे स्वासामर्थ्यं द्योतयन् भगवतः सर्व-सामर्थ्यम् आह&mdash;अहो किम् इत्य्-आदिना । अन्वयादिषु इन्द्रिय-कलत्रादिषु । न केवलं माम् एव किन्तु <strong>सर्वम्</strong> इति ॥१७॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> ननु मदीयेषु माया न प्रभवेत्-तत्राह&mdash;<strong>असाव्</strong> इति । नितरां बध्नाति <strong>भवान्</strong> एव, अतो मादृशामि **स्नेह-**पाशमयी सा दुस्तरैवेति भावः ॥१७॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> तत्र सप्रणयरोषम् एवाह--<strong>असाव्</strong> इति ॥१७॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> किं कर्तव्यं यतस् त्वज्-ज्ञानं भवेत्-तस्यां त्वद्-भक्ताववकाशम् एव जनो न प्राप्नोतीत्य् आह&mdash;<strong>असाव्</strong> इति ॥१७॥</p>
<hr>
<p><strong>॥ १०.८५.१८ ॥</strong></p>
<p>युवां न नः सुतौ साक्षात् प्रधान-पुरुषेश्वरौ ।</p>
<p>भू-भार-क्षत्र-क्षपण अवतीर्णौ तथात्थ ह ॥</p>
<p><strong>श्रीधर-स्वामी (भावार्थ-दीपिका) :</strong> अहो त्वत्-पुत्रयोर् आवयोः किम् इदम् आरोप्यते अत आह&mdash;युवाम् इति । <strong>भू</strong>-<strong>भार</strong>-<strong>क्षत्र</strong>-क्षपणार्थम् <strong>अवतीर्णौ</strong> तथा ह निश्चितम् आत्थ कथयसि ॥१८॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> पुनर् आक्षिपति-अहो इत्य्-आदि । <strong>भू-भार-क्षत्र-क्षपण</strong> इति निमित्ते सप्तमी । एडः पदान्तादति इति पूर्व-रूप-रूप-सन्धिबाधस् त्व् आर्षः कथयसि</p>
<blockquote>
<p>संरक्षणाय साधूनां विनाशाय च दुष्कृताम् । &gt;
धर्म-संस्थापनार्थाय भविष्यामि युगे युगे ॥</p></blockquote>
<p>इति गीतोक्ति-रूपेण वदसीत्य् अर्थः ॥१८॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> नो\ऽस्माकं <strong>सुतौ</strong> न भवथः बहुत्वं स्व-पत्नी-वर्गाद्य् अपेक्षया, किन्तु <strong>साक्षात्</strong> <strong>प्रधान</strong>-पुरुषेश्वराव् एव । ननु तर्हि किम् अर्थम् अत्रागतौ? । तत्राह&mdash;<strong>भू</strong>-भारेति । तत्र च त्वद्-वच एव प्रमाणम् इत्य् आह&mdash;तथेति । तादृशं त्वम् एवात्थ, जन्म-समये साक्षाच्-छ्री-मुखेन श्री-नारदादि-द्वारा वा, सुताव् इत्य्-आदि-द्वित्वं व्यवहारापेक्षया तत्त्वतस् त्वैक्येन पुनर् अप्य् अग्रे तथैव निर्देशः । अन्यत् तैर् व्याख्यातम् ।</p>
<p>यद् वा, अहो पितर्मयि मदीयेषु च स्नेहो नितराम् अपेक्ष्य एव । सत्यम्, किन्त्व् ईश्वरे पुत्रत्व-दृष्टेर् अयोग्यत्वेन महा-धार्ष्ट्यं स्याद् इत्य् आशयेनेश्वरत्वम् आह&mdash;युवाम् इति । अर्थः स एव । यद् वा, भो भगवन्! पुत्रत्वेन तवास्मासु स्नेह एवोचित इति पुत्रत्वं द्रढयति-युवाम् इति । <strong>प्रधान</strong>-पुरुषेश्वराव् अपि साक्षान्-नः <strong>सुतौ</strong> न भवतः किम्? काक्वा, अपि तु भवथ एव इत्य् अर्थः । कुतः? <strong>भूभार</strong>-रूप-क्षत्रिय-क्षपणार्थं मद्वृहे पुत्रतया साक्षाद् <strong>अवतीर्णौ</strong> । अन्यत् समानम् ॥१८॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> नो\ऽस्माकम् इति अस्मदो द्वयोश् च [पा। १.२.५९] इति बहु-वचनम् आत्थ जन्म-समये कथितवानसीत्य् अर्थः ॥१८॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> तत्रावाम् एव प्रमाणं यद् आवयोर् देह-पुत्रादिष्व् अहन्ताममते वर्तेते एवेत्य् आह&mdash;युवाम् इति । <strong>नः</strong> आवयोर्न <strong>सुतौ</strong> तद् अपि सुत-बुद्ध्या युवयोर् ममता वर्तत एवेति भावः । **क्षत्र-**क्षपणे <strong>भूभार</strong>-रूप-क्षत्रिय-क्षयाय तथैव आत्थ स्व-जन्म-समये कथितवानसि ॥१८॥</p>
<hr>
<p><strong>॥ १०.८५.१९ ॥</strong></p>
<p>तत् ते गतोऽस्म्य् अरणम् अद्य पदारविन्दम्</p>
<p>आपन्न-संसृति-भयापहम् आर्त-बन्धो ।</p>
<p>एतावतालम् अलम् इन्द्रिय-लालसेन</p>
<p>मर्त्यात्म-दृक् त्वयि परे यद् अपत्य-बुद्धिः ॥</p>
<p><strong>श्रीधर-स्वामी (भावार्थ-दीपिका) : तत्</strong> तस्माद् <strong>अरणं</strong> शरणम् <strong>आपन्नानां संसृति-भयम् अपहन्तीति</strong> तथा <strong>तत्</strong> । ननु त्वम् अति-सुखी, वृथा किं निर्विद्यसेऽत आह&mdash;एतावतेति । <strong>इन्द्रिय</strong>-<strong>लालसेन</strong> इन्द्रियार्थ-तृष्णया । यद् येन <strong>इन्द्रिय</strong>-<strong>लालसेन</strong> <strong>मर्त्ये</strong> शरीरे <strong>आत्म-दृग्</strong> आत्म-बुद्धिर् अहं <strong>त्वयि</strong> च <strong>परे</strong> परमेश्वरेऽ<strong>पत्य-बुद्धिर्</strong> अस्मि तेन <strong>अलम्</strong>, अलं पर्याप्तम् इति ॥१९॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> यतस् त्वम् ईशस् <strong>तत्-<strong>तस्मात् । <strong>आर्तबन्धो</strong> इति संसृतिभीतानां त्वम् एव रक्षक इत्य् आह&mdash;आक्षिप्य समाधत्ते-नन्व् इत्य्-आदि । एतावता इयत्-प्रमाण-केनाद्य् अपर्यन्तेनेति यावत् । मर्त्ये मृत्यु-शिरस्के । अहम् इति बुद्धिर् अहं पदार्थः । तेनेन्द्रिय</strong>-लालसेन</strong> ॥१९॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) : तत्</strong>-तस्मात् साक्षाद् ईश्वरत्वात् त्वन्-मायामोहितत्वाद् वा । अद्येति त्वत्-कृपया विवेकोदये सतीत्य् अर्थः । शरण-यान-प्रयोजनं सूचयति&mdash;आपन्नानां शरणागतानां <strong>संसृति-भयापहम्</strong> इति । निर्विघ्न-त्वद्-भक्ति-सम्पत्तये संसार-दुःख-निवृत्त्य् अर्थम् इत्य् अर्थः । नन्व् अस्मत्-पितुर्-भक्त-वर्ग-पूज्यस्य कुतस् ते संसार-भयम् इति चेत, अहो बत, शरणागति-योग्यतापि मम नास्ति, कुतस् त्वत्-पितृत्वादि-योग्यता? किन्तु केवलम् इति दीनो\ऽस्मीति शरणं यामीत्य् अभिप्रायेण महार्त्त्य् आह&mdash;हे <strong>आर्तबन्धो</strong> इति । <strong>अलमलम्</strong> इति वीप्सात्यन्त-तद् उपेक्षया । न पतति निरये\ऽस्माद् इत्य् अपत्यम् इतीदृश्य् एव, न तु परम-पुरुषार्थो\ऽयम् इति बुद्धिर् इत्य् अर्थः&mdash;</p>
<blockquote>
<p>युवां मां पुत्र-भावेन ब्रह्म-भावेन वासकृत् । &gt;
चिन्तयन्तौ कृत-स्नेहौ यास्येथे मद्गतिं पराम् ॥[भा।पु। &gt; १०.३.४५] इति ।</p></blockquote>
<p>पूर्व-जन्म-समये भगवता साक्षाद् उक्ते\ऽपीदृश्य् उक्तिः स्नेह-विशेष-सम्पत्तय इति दिक् । अन्यत् तैर् व्याख्यातम् ।</p>
<p>यद् वा, इन्द्रियाणां <strong>लालसेन</strong> विषय-भोग-सुखपरतय इत्य् अर्थः । पुत्रता-दृढीकरण-स्व-पक्षे-**तत्-**तस्मात् मद्-गृहे\ऽवतीर्णत्वात्, <strong>अद्य</strong> एतज्-जन्मन्य् अपि ते तव पदारविन्दं प्राप्तो\ऽस्मि । कथम्-भूतम्? अरणं सर्व-लोकैक-शरणं विशेषतश् चापन्नाम् आपद्गतानां <strong>संसृतिभयापहम्</strong> ।</p>
<p>कुतः? हे <strong>आर्तबन्धो</strong>! दिन-वात्सल्याद् इति भावः । यद् वा, पदं श्री-मथुराख्यं स्थानं तद् एवारविन्दम्, मण्डलाकारत्वात् सन्ताप-हरत्वाच् च, <strong>अरणम्</strong> आश्रयं लब्धो\ऽस्मि । अन्यत् समानम् ।</p>
<p>ततो विविधा-पद्गणं प्राप्तस्य माहार्त्तस्य मे सर्वं भक्ति-विघ्नादिभयं निरस्य निरन्तरं <strong>त्वयि</strong> स्नेहभरं विवर्धयेति भावः । न च मोक्षाद्य् अर्थं त्वाम् इच्छामीत्य् अभिप्रायेणाह&mdash;एतावतेति । ईदृशेन इन्द्रियस्य मनसो <strong>लालसेन</strong> मोक्षादि-तृष्णया औत्सुक्येन वा, <strong>अलम्</strong> अलं किञ्चित् प्रयोजनं मे नास्तीत्य् अर्थः । **यद्-**यस्मात् <strong>परे</strong> पुत्र-श्रेष्ठे\ऽपि <strong>त्वयि</strong> मर्त्यानां देहानामात्मेति <strong>दृक्</strong> दृष्टिस् तथापत्य-<strong>बुद्धिः</strong>-पतिरीश्वर इत्य् अबुद्धिः पत्य-<strong>बुद्धिः</strong>, न पत्य-बुद्धिर् <strong>अपत्य-बुद्धिः</strong>, द्वौ नौ प्रकृत्य् अर्थं गमयतः, पति-बुद्धिश् च स्याद् इत्य् अर्थः ॥१९॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> एवं यस्माद्-भवान् एव माया-मयैः स्नेह-पाशैर् जीवानां बन्धकस् तत्-तस्मात्-तेषां तन्-निवृत्त्य् अर्थम् अद्य त्वत्-कृपया विवेकोदये सति ते तव पदारवीन्दं शरणागतो\ऽस्मि ननु यो बन्धको भवति स कथं मोक्षे प्रवर्तेत तत्राह&mdash;आपन्नेति । आपन्नाः शरणागताः ननु न ते शरणागताः त्वम् एव तद् अर्थं प्रार्थयसे तत्राह हे <strong>आर्तबन्धो</strong>! सहज-करुणस्य न तद् अपेक्षेति तथा तेषां सर्वत आर्तिविधानं पुरुषार्थ-शिरोमणि-स्व-सम्मुखी-करणायेति च भावः । एवं संसारिकाणां निवेदनं कृत्वा दैन्येन मर्त्य-लीलमप्य् आत्मानं मत्वा निज-वेदनम् आह&mdash;एतावतेति । <strong>इन्द्रिय-लालसेन</strong> परमेश्वरे पुत्रे सति मम सम्पत्ति-विशेषः स्याद् इति तृप्तयैव न तु श्री-व्रजेश्वरवत् त्वत्-प्रेम-मात्रेणेति भावः । अन्यत्-तैः ॥१९॥</p>
<hr>
<p><strong>जीव-गोस्वामी (क्रम-सन्दर्भः) :</strong> अथात्मानम् अपि दैन्येन मर्त्य-धर्माणं मत्वा निज-निवेदनम् आह&mdash;एतेति । <strong>इन्द्रिय-लालसेन</strong> परमेश्वरे पुत्रे सति मम सम्पत्ति-विशेषः स्याद् इति कृष्णयैव न तु श्री-व्रजेश्वरवत् त्वत्-प्रेममात्रेणेति भावः ॥१९॥</p>
<hr>
<p><strong>जीव-गोस्वामी (बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> ननु भोगांस् तावद्-धक्ष्व कुतस्ते संसार इत्यत आह&mdash;एतावतैव **इन्द्रिय-**लालसेनालं यत् येन मर्त्ये देहे आत्म-दृक् आत्म-बुद्धिर् अहं <strong>त्वयि</strong> च <strong>परे</strong> परमेश्वरे **अपत्य-**बुद्धिर् अस्मीत्यतो\ऽज्ञान-मूलः संसारो मम नास्त्य् एवेति भावः ॥१९॥</p>
<hr>
<p><strong>॥ १०.८५.२० ॥</strong></p>
<p>सूती-गृहे ननु जगाद भवान् अजो नौ</p>
<p>सञ्जज्ञ इत्य् अनु-युगं निज<sup id="fnref:156"><a href="#fn:156" class="footnote-ref" role="doc-noteref">156</a></sup>-धर्म-गुप्त्यै ।</p>
<p>नाना-तनूर् गगन-वद् विदधज् जहासि</p>
<p>को वेद भूम्न उरु-गाय विभूति-मायाम् ॥</p>
<p><strong>श्रीधर-स्वामी (भावार्थ-दीपिका) :</strong> ननु कुत एतद् अहं परमेश्वर इति तत्राह&mdash;सूती-गृहे इति । नौ आवयोः । अनुयुगं प्रतियुग्मम् । यदा सुतपाः पृश्निर् इति युग्मम् । यदा कश्यपोऽदितिश् चेति युग्मम् । अधुना वसुदेवो देवकीति युग्मम् । एवं हि प्रतियुग्मम् अज एवाहं सञ्जज्ञेऽवतीर्ण इति भवान् नूनं जगाद । नन्व् अन्योऽसौ चतुर्-भुजो देव इति तत्राह&mdash;नाना तनूर् इति । गगन-वद् असङ्ग एव त्वम् । भूम्नः सर्व-गतस्य विभूति-रूपां मायां को वेदेति ॥२०॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> पुनर् आक्षिपति&mdash;नन्व् इति । एतत् इदं कुतो\ऽवगतम् इत्य् अर्थः । तत्राक्षेपे । अजः शुक्रशोणित-सम्पर्क-जन्य-शरीर-रहितः । ननु निश्चयेन । पुनर् आशङ्कते&mdash;नन्व् इति । असौ सूती-गृहगः । उरुगायेति नाना-रूपताम् आह । न को\ऽपीत्य् अर्थः ॥२०॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> ननु भो देव! निश्चतम् इति वा, अजो\ऽपि सम्यक् सर्वैश्वर्य-पूर्णतादिना उत्तम-पुत्रत्वेन वा जज्ञे । निज-धर्मस् तस्य गुप्त्यै गगनवच्-छ्यामसुन्दरीर् विशेषेन दधात् जहासि, प्रकटयस्यन्तर्-धापयसि च इत्य् अर्थः । तच् च केन प्रकारेणेति न केनापि ज्ञातुं शक्यत इत्य् आह&mdash;क इति । भूम्नः सर्वैश्वर्य-पूर्णस्य तव विभुतिमायां शक्ति-विशेषम् इत्य् अर्थः । तेन च तव महिमैव वर्धत इत्य् आशयेनाह&mdash;उरुगाय! हे महा-कीर्ते! इति । अन्यत् तैर् व्याख्यातम् ।</p>
<p>स्व-पक्षे न त्व् अस्मिन्न् एव जन्मन्य् अस्मत्-पुत्रस् त्वं किन्तु बहून्य् एवेत्य् अत्र त्वद्-वच एव प्रमाणम् इत्य् आह&mdash;सूतीति । निजानां मादृशानां धर्मस् त्वद्-भक्ति-लक्षणस्तस्य गुप्त्यै ।</p>
<p>ननु तर्हि कुतो वलपसि? तत्राह&mdash;नानेति । गगनवद्-व्यापिकाः क्वाप्य् अनासाश् च तनूर् विदधत् स्वार्थाय प्रकटयन् जहासि, समन्ताद् अन्तर्धापयसि । ममान्तर्धानाद् एते दुःखं प्राप्स्यन्तीति तव काप्य् अपेक्षा नास्तीत्य् अर्थः ।</p>
<p>ननु भक्तेषु कदाचिद् अपि स्नेहं न त्यजामीति चेत्-तत्राह&mdash;को वेदेति । महा-मायाविनि त्वयि न खलु विश्वसितुं शक्नुम इत्य् अर्थः । श्री-भगवद्-वचः&mdash;प्रामाण्यादिना सर्वथा कृतार्थत्वे\ऽपीदृशी दैन्योक्तिर् भक्त्य् उद्रेकस्य स्वभावेन स्नेह-विशेष-वृद्ध्य् अर्थम् एवेति ॥२०॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> ननु मयि तव् आपत्य-बुद्धिः कल्पिता न किन्तु वास्तवी यतः स्व-प्रति-श्रुत-सत्यत्वाय साक्षाद्-युवाभ्यां जातस् सन् युवाभ्याम् एव पूर्व-पूर्वम् अपि जन्म स्वयम् एवाहम् उक्तवान् तद् अङ्गीकृत्य परिहरति-सूतीति । किं जगादाहं तत्राह&mdash;अज इति । अजो\ऽपि जन्म-रहितो\ऽपि नौ आवयोः सम्यक् साक्षाद् एव जज्ञे आविर्भाव-मात्रत्वे\ऽपि जन्म-प्रकारं स्वीकृतवान् तत्राप्य् अनुयुगं तत्र कैमुत्येन कारणम् अपि दर्शयति-निजानां भक्तानां धर्मो भवन-लक्षणस् तस्य गुप्त्यै पालनाय वक्तव्यम् आवयोस् तत्-पालनायेति यद् वा, निजस् त्वदीयो यो धर्मः स्वभावः भक्त-मनो-रथ-परिपूरण-रूपस् तस्य पालनायेति नन्व् एवं चेत् मत्-कृपामयी तर्हि वास्वती च तर्हि कथं मय्य् अपत्य-बुद्धिर् आक्षिप्यते तत्राह&mdash;गगनवत्-तत्-तद्-दोषा-स्पृष्ट एव त्वं नानातनूह् प्राकृत-नरादि-जीव-जाति-रूपाः विधिवत् तादृश-प्राकृत-स्वतन्वाविर्भाव-द्वारा विशेषेण दधत् स्वीकुर्वन् जहासि तत्-तन्-निजाविर्भावास्पद-नित्य-धाम-गमनेन त्यजसि तस्मात्-तन्-मध्य-पातिनावावाम् अपि तादृशाव् इति नात्यन्तीनत्वाद् अपत्य-बुद्धिर् न युक्तैवेति भावः ।</p>
<p>ननु नित्याव् एव युवां प्राप्स्येथे मद्-गतिं परामित्य् उक्तम् एव तर्हि कथम् एतावद्-दैन्यं कुरुषे तत्राह&mdash;हे उरुगाय! वेद-गान-मात्र-प्रसिद्ध! भूम्नः अनन्त-वैभव-परिपूर्णस्य तव परम-गत्याख्यां विभूति-रूपां मायां स्वरूप-शक्तिं को वेद जानात्य् अपि तस्मात् तत्-परामर्शोनास्माकं किम् इति भावः ।</p>
<p>अथवा ननु यद्य् एवम् अपत्यबुद्धिम् आक्षिपसि तर्हि कथं तां कुरुषे तत्राह&mdash;सुतीत्य् अर्धेन । यद्य् अप्य् एवम् अघटमानं त्वयपत्यत्वं तथापि त्वद्-वाक्य-प्राण्येनैवाहं तत्र प्रवर्त इति भावः ।</p>
<p>नन्व् अहं युष्मद्-देह-प्रवेश-मात्रापेक्षया तथोपदिष्टवान् न तु तेनाहम् अपत्यं स्यां श्रुतौ मम व्यष्टि-समष्टि-जीव-देह-मात्र-प्रवेश-श्रवणेनातिव्याप्ति-प्रसङ्गात् तत्-सृष्ट्वा तद् एवानुप्राविशत् [तै।उ। २.६.२] इत्य्-आदौ तत्राह&mdash;गगनवद् असङ्ग एव त्वं जीवानां नानातनूर् अन्तर्यामि-रूपेण प्रविश्याङ्गीकुर्वन् जहासि यत् तां तव क्षुद्रैश्वर्य-रूपां को वेद बहुमन्यत इत्य् अर्थः । अयन्तु तवावयोः प्रवेशो विद्वद्भिर् अपि स्तूयते तस्माद्-विद्वद् आदयो\ऽपि ममास्ति प्रमाणं किन्त्व् आत्मा योग्यतया मम तत्राप्य् असम्भावना ज्ञायत इति भावः ॥२०॥</p>
<hr>
<p><strong>जीव-गोस्वामी (क्रम-सन्दर्भः) :</strong> सूती-गृहे अस्यानन्तर-प्रघट्टके दृश्यं श्री-कृष्णस् तु तत्र निज-महिम-व्यक्तौ सौशील्येन सङ्कुचित इत्य् अर्थः ॥२०॥</p>
<hr>
<p><strong>जीव-गोस्वामी (बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> नन्व् अहं परमेश्वर एव तस्य पुत्रो\ऽभूवं यस्य तव कथं संसार इति तत्राह&mdash;सूती-गृहे सूतिका-गारे ननु भोः भवान् एव नौ आवयोर् अनुयुगं प्रतियुगं [ग्मं] यदा सुतपाः पृश्निर् इति युग्मं यदा च कश्यपो दितिश्चेति युग्मम् अधुना वसुदेवो देवकी तस्मात् सर्वस्माद् एव आवयोर् युग्मात् सञ्जज्ञे अवतीर्ण इति जगाद अत एव आवयोर् नानातनूः सुतपः-पृश्न्यादिनाम्-नीविदधत् सृजन् गगनवद् अलिप्त एवावयोः प्रति-जन्मापि पुत्रो भवन्न् अप्य् अनासक्त एव जहास आवां त्यजसि संसारं च न निवर्तयसि अतस्त् अव भूम्नः परमेश्वरस्य विभूति-रूपां मायां को देव ॥२०॥</p>
<hr>
<p><strong>॥ १०.८५.२१ ॥</strong></p>
<p><strong>श्री-शुक उवाच&mdash;</strong></p>
<p>आकर्ण्येत्थं पितुर् वाक्यं भगवान् सात्वतर्षभः ।</p>
<p>प्रत्य् आह प्रश्रयानम्रः प्रहसन् श्लक्ष्णया गिरा ॥</p>
<p><strong>श्रीधर-स्वामी (भावार्थ-दीपिका) :</strong> <em>न व्याख्यातम्।</em></p>
<hr>
<p><strong>वंशीधरः (भावार्थ-दीपिका-प्रकाशः) :</strong> ब्रह्माद्य् अन्यतमम् अन्तरेण भगवता साक्षात्-संलापो वसुदेवं विनान्यस्य दुर्लभ इति भावेन कृष्णस्य प्रतिवचन-प्रकारम् <strong>आह</strong>&mdash;आकर्ण्येत्य्-आदि । प्रश्रयेण प्रणयेनेषन्नम्रः । प्रकृष्ट-सेव्ये विनये प्रश्रयः प्रणये\ऽपि च । इति निरुक्तिः ॥२१॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> इत्थम् ईदृशम्, प्रश्रये विनयेन, आनम्रः सम्यङ्-नतशिराः सन्, <strong>श्लक्ष्णया</strong> मधुरया <strong>गिरा</strong>, <strong>प्रत्य्</strong> <strong>आह</strong> उत्तरं ददौ । यतो <strong>भगवान्</strong> परम-दयालुर् इत्य् अर्थः । विशेषतश् च सात्वतानां भक्तानाम् ऋषभः परिपालक इत्य् अर्थः । यद् वा, तत्रापि सात्वतानां यादवानाम् ऋषभो निजाशेषैश्वर्य-प्रकटनार्थं यदुकुले\ऽवतीर्य तत्-परिपालकत्वेन श्रैष्ठ्यं गत इत्य् अर्थः । अतः <strong>प्रहसन्</strong> कृतार्थस्यापि <strong>पितुर्</strong> दैन्योक्त्या उच्चैर्-हसन्, तच् च तस्य शोक-लाघवार्थम् इति ज्ञेयम् । किं वा, <strong>पितुर्</strong> एव <strong>श्लक्ष्णया</strong> <strong>गिरा</strong> हर्षेण <strong>प्रहसन्</strong> स्मयमानः ॥२१॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> श्री-कृष्णस् तु तत्र निज-महिम-व्यक्तौ सौशील्येन सङ्कुचित इत्य् <strong>आह</strong>&mdash;आकर्येति । सात्वतानाम् ऋषभः तद्-रूपत्वेन तस्मिन् कुत-जन्म-लीलः अत एव <strong>पितुर्</strong> इति तादृश-व्यवहारे हेतुः&mdash;<strong>प्रहसन्न्</strong> इति । तथा तद्-वचनानौचित्याभिप्रायेण प्रहासं व्यक्तीकृत्य तेनैव मोहनेन प्रवसितेन पूर्व-सिद्धं तस्य निजैश्वर्य-ज्ञानं तत्-प्रतिपादक-वचनं च तेनाननुसंहितं कुर्वन्न् इत्य् अर्थः । अस्यायं भावः मयायं ब्रमादि-मनो-रथागोचरेण पितृत्वेन सदाङ्गीकृतः साधारणमुन्यादि-सुलभम्-ऐश्वर्य-ज्ञान-मात्रं नार्हति मां सङ्कोचयति च तत् एतद् अर्थम् एव मया कंस-वधान्ते शुद्ध-पितृ-भाव-मय-प्रेमैवानयोर् वर्द्धितः तथाप्य् अहो मुनि-वाक्येन तज्-ज्ञानांशः पुनर् उदित इति ॥२१॥</p>
<hr>
<p><strong>जीव-गोस्वामी (क्रम-सन्दर्भः) :</strong> आकर्येति । <strong>प्रहसन्न्</strong> इत्य् अत्र प्रेति प्रारम्भे स्मयन्न् इत्य् अर्थः । अस्यायं भावः । मयायं ब्रह्मादि-मनो-रथा-गोचरेण पितृत्वेन सदाङ्गीकृत्य इत्य् ऐश्वर्य-ज्ञानं नार्हति मां सङ्कोचयति च तत् एतद् अर्थम् एव मया कंस-वधान्ते शुद्ध-पितृ-भावमय-प्रेमैवानयोः वर्धितः ॥२१॥।</p>
<hr>
<p><strong>जीव-गोस्वामी (बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> प्रश्रयेण आनम्रः <strong>प्रहसन्न्</strong> इति वन्दमानावावां पुत्राव् अपि <strong>प्रत्य्</strong> एवं त्वद्-वाक्यस्य रसाभासाभावार्थं प्रतिभय् **आह&mdash;**मस्य तात्पर्यम् अन्यथा प्रति-पादयामीति द्योतकः प्रहासः ॥२१॥</p>
<hr>
<p><strong>॥ १०.८५.२२ ॥</strong></p>
<p><strong>श्री-भगवान् उवाच&mdash;</strong></p>
<p>वचो वः समवेतार्थं तातैतद् उपमन्महे ।</p>
<p>यन् नः पुत्रान् समुद्दिश्य तत्त्व-ग्राम उदाहृतः ॥</p>
<p><strong>श्रीधर-स्वामी (भावार्थ-दीपिका) : उपमन्महे</strong> उपमन्यामहे । <strong>समुद्दिश्य</strong> विषयी-कृत्य । <strong>तत्त्व-ग्रामस्</strong> <strong>तत्त्व</strong>-समूहः । <strong>उदाहृतः</strong> सम्यङ् निरूपितः ॥२२॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> एतत् त्वद्-उक्तम् । <strong>समवेतार्थं</strong> श्रुत्य्-स्मृत्य्-उपपन्नार्थं प्रसिद्धार्थं वा । यद् वचः ॥२२॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) : वो</strong> युष्माकं बहुत्वम् इति गौरवात् । <strong>समवेतार्थं</strong> सुसङ्गतार्थम् । हे <strong>तात</strong> परम-पूज्यस्य तवैतद् युक्तम् एवेति भावः । यथा वा, किं बुद्धिं निरस्य पुत्र-बुद्धिं द्रढयति&mdash;<strong>पुत्रान्</strong> इति । बहुत्वं विनय-भरेणात्मनः साधारण्यापादनार्थं श्री-बलदेवाद्य्-अपेक्षया ॥२२॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> तस्माद् आत्मनि पुत्र-भावम् एव दृढी-कर्तुम् ऐश्वर्यम् अपलपन्न् आह&mdash;वच इति । <strong>नो</strong>ऽस्मान् अवाङ्गदादींश् च <strong>पुत्रान्</strong> <strong>समुद्दिश्य</strong> सहज-विनयादि-गुणत्वात् स्तुति-व्याजेन, तत् त्वम् असि श्वेत-केतो [छा।उ। ६.८.७] इत्य्-आदिवद् उपदेशास्पदीकृत्य । <strong>तत्त्व-ग्रामः</strong> परमेश्वर-वैभव-रूपः ॥२२॥</p>
<hr>
<p><strong>जीव-गोस्वामी (क्रम-सन्दर्भः) :</strong> तथाप्य् अहो मुनि-वाक्येन तज्-ज्ञानांशः पुनर् उदित इति तथैवाह&mdash;वच इति । <strong>समुद्दिश्य</strong> सहज-विनयादि-गुणत्वात् श्रुति-व्याजेनोपदेशास्पदीकृत्य <strong>तत्त्व</strong>-ग्रामः परमेश्वरस्य वैभव-रूपः । यथा वयं पुत्राः कृपया विभाव्यन्ते, यथा यत् सर्वे जीवा विभाविताः ॥२२॥</p>
<hr>
<p><strong>जीव-गोस्वामी (बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) : समवेतार्थं</strong> युक्तार्थम् । <strong>उपमन्महे</strong> आधिक्येन मन्यामहे । <strong>समुद्दिश्य</strong> शिक्षणार्थं, तत् त्वम् असि श्वेतकेतो [छा।उ। ६.८.७] इत्य्-आदिवद् उपदेशास्पदीकृत्य ॥२२॥</p>
<hr>
<p><strong>॥ १०.८५.२३ ॥</strong></p>
<p>अहं यूयम् असाव् आर्य इमे च द्वारकौकसः ।</p>
<p>सर्वेऽप्य् एवं यदु-श्रेष्ठ विमृ<sup id="fnref:157"><a href="#fn:157" class="footnote-ref" role="doc-noteref">157</a></sup>ग्याः स-चराचरम् ॥</p>
<p><strong>श्रीधर-स्वामी (भावार्थ-दीपिका) :</strong> इमाम् एव दृष्टिं सर्वत्र विधत्स्वेत्य् आह&mdash;अहम् इति । <strong>एवं</strong> <strong>विमृग्याः</strong> ब्रह्मत्वेनैवान्वेषणीयाः । किं <strong>च</strong>, <strong>स-चराचरं</strong> जगद् अपि ॥२३॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> न केवलम् इम एवापि । तु सर्वम् एवेत्य् आह&mdash;किं च इति । अन्वेषणीया द्रष्टव्याः, सर्वं खल्व् इदं ब्रह्म [छा।उ। ३.१४.१] इति श्रुतेः ॥२३॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> तद् उक्त्वाभिनन्दनेन तं सन्तोष्य सर्व-सद्-गुण-निधिर् विनय-भरेणैवाह&mdash;अहम् इति । <strong>यूयम्</strong> इति गौरवाद् एव, श्री-देवक्य्-आद्य्-अपेक्षया वा । <strong>असौ</strong> ईश्वरत्वेन स्तूयमानोऽयम् अर्थोऽग्रजश् च <strong>इमे सर्वेऽपि</strong> जीवतया बन्धुत्वादिना वा ज्ञायमानाः । हे <strong>यदु-श्रेष्ठ</strong> इति महत्तमस्य ते लघुष्व् अपि विनयाद् ईदृशी दृष्टिर् युक्तैवेति भावः ॥२३॥</p>
<hr>
<p><strong>जीव-गोस्वामी (लघु-वैष्णव-तोषणी) : एवं</strong> परमेश्वराद् एव सर्वस्य भासमानत्वेन तद्-अन्यतया यथा नां विभावितौ भवता तथा सर्वैर् एव तज्-ज्ञानिभिः सर्वे विभाव्या इति भवद्-उपदेशेनैव सर्वं खल्व् इदं ब्रह्म [छा।उ। ३.१४.१] इतिवत् ज्ञातम् इत्य् आह&mdash;अहम् इति । <strong>स-चराचरम्</strong> इति साकल्येऽव्ययीभावः । <strong>यदु</strong>-श्रेष्ठेति तव तु तद् युक्तम् एवेति । तथा तद्-विधानां प्राकट्यं चैतादृश-ज्ञान-प्रकाशेन संसार-निस्तारणार्थम् एवेति च भावः ।</p>
<p>अथवा, यथा वयं पुत्राः कृपया विभाव्यन्ते, तथा तत् सर्वे जीवा विभावितास् तच् च युक्तम् एवेत्य् आह&mdash;अहम् इति । <strong>एवं</strong> कृपा-विषयत्वेन कृपालुभिर् <strong>विमृग्याः</strong> अनुसन्धेयाः । विमृश्या इति पाठोऽपि स एवार्थः । ततः संसारिणोऽपि निस्तरिष्यन्तीति भावः ॥२३॥</p>
<hr>
<p><strong>जीव-गोस्वामी (कृष्ण-सन्दर्भ ११७) :</strong> तत्र यादवादीनां तत्-पार्षदत्वं योजयति&mdash;<strong>अहं</strong> <strong>यूयम्</strong> इति। <strong>यूयं</strong> श्री-मद्-आनकदुन्दुभ्य्-आदयो <strong>विमृग्याः</strong> परमार्थ-रूपत्वाद् अन्वेषणीयाः। तथान्यद् अपि <strong>द्वारकौको</strong> जङ्गम-स्थावर-सहितं यत् किञ्चित्, तद् अन्वेष्यम् । <strong>अहं</strong> श्री-कृष्ण इति दृष्टान्तत्वेनोपन्यस्तम् । ततश् च नराकार-ब्रह्मणि स्वस्मिन्न् इव तन्-नित्य-परिकरे सर्वत्रैव परम-पुरुषार्थत्वम् इति भावः ।</p>
<p>तस्माद् यथा पूर्वं सत्त्वं रजस् तमः [१०.८५.१३] इत्य्-आदिना सत्त्वादि-गुणानां तद्-वृत्तीनां च ब्रह्मणि त्रैकालिक-स्पर्श-सम्भवान् माययैव तद्-अध्यासो भवता वर्णितः, तथा दृष्टिर् अत्र तु न कार्येति तात्पर्यम् ॥२३॥</p>
<hr>
<p><strong>जीव-गोस्वामी (क्रम-सन्दर्भः) :</strong> तच् च युक्तम् एवेत्य् आह&mdash;अहम् इति । <strong>एवं</strong> कृपा-विषयत्वेन कृपालुभिर् विमृग्या अनुसन्धेयाः । ततः संसारिणोऽपि निस्तरिष्यन्तीति भावः ॥२३॥</p>
<hr>
<p><strong>जीव-गोस्वामी (बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> न केवलं पुत्रा एवास्मद्-आदय <strong>एवं</strong> परमात्मत्वेन द्रष्टव्याः, अपि तु सर्वे एवेत्य् आह&mdash;अहम् इति । <strong>एवं</strong> <strong>विमृग्याः</strong> परमात्मत्वेनैवान्वेषणीयाः । विमृश्या इति पाठो द्रष्टव्यः । <strong>एवं</strong> च प्राप्त-युष्मच्-छिक्षितैर् अस्मद्-आद्यैर् अपि प्रद्युम्नादिष्व् अपि सर्वत्रात्म-दृष्टिर् एव कर्तव्येति भावः ॥२३॥</p>
<hr>
<p><strong>॥ १०.८५.२४-२५ ॥</strong></p>
<p>आत्मा ह्य् एकः स्वयं-ज्योतिर् नित्योऽन्यो निर्गुणो गुणैः ।</p>
<p>आत्म-सृष्टैस् तत्-कृतेषु भूतेषु बहुधेयते ॥</p>
<p>खं वायुर् ज्योतिर् आपो भूस् तत्-कृतेषु यथाशयम् ।</p>
<p>आविस्-तिरो-ऽल्प-भूर्य् एको नानात्वं यात्य् असाव् अपि ॥</p>
<p><strong>श्रीधर-स्वामी (भावार्थ-दीपिका) :</strong> ननु नाना-विकारवतां कुतो ब्रह्मत्वम् ? इति चेत्, न, ब्रह्मण एवोपाधि-धर्मैर् बहुधा प्रतीतेर् इति स-दृष्टान्तम् आह द्वाभ्याम्&mdash;<strong>आत्मा</strong> हीति । यथा <strong>खादि</strong>-भूतानि <strong>तत्-कृतेषु</strong> घटादिष्व् <strong>आविस्-तिरो</strong>-भावादि यान्ति, एवम् <strong>असाव्</strong> <strong>आत्मा</strong> <strong>अप्य्</strong> <strong>आत्म-सृष्टैर्</strong> <strong>गुणैः</strong> कृत्वा <strong>तत्-कृतेषु</strong> देहेषु <strong>बहुधा ईयते,</strong> पुनश् च <strong>यथाशयं</strong> यथोपाध्य्-आविर्भाव-तिरोभावादि-रूपेण प्रतीयते, न वस्तुतः । कुतः ? <strong>एको</strong> बहुधा, <strong>स्वयं-ज्योतिर्</strong> दृश्यत्वेन, नित्योऽनित्यत्वेन, अनन्योऽन्यत्वेन, <strong>निर्गुणः</strong> सगुणत्वेनेत्य्-आदि बहुधात्वं प्रपञ्चनीयम् ॥२४-२५॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> अत्राशङ्कते ननु इति । <strong>तत्</strong>-<strong>कृतेषु</strong> पञ्चीकृत-<strong>भूतेषु</strong> । आदिना अल्पादि-ग्रहः। <strong>आत्म</strong>-सृष्टैः प्रकृतिं द्वारीकृत्य । <strong>तत्</strong>-<strong>कृतेषु</strong> गुन-<strong>कृतेषु</strong> । पुनश् च बहुधात्वेऽपि कुतः ? नाना-विकारवतां कुतः ? कथं बहुधात्वे तद् आह&mdash;एक इति। सर्वम् इदम् औपाधिकम् इति भावः ॥२४-२५॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> ननु ईश्वरे जीवेषु सम-दृष्टिः कथं युक्ता ? सत्यम्, जीवानाम् ईश्वरांशत्वेन तद्-अभेदाद् इति चेत् तर्हि कथं बहु-विधास् ते नाम दृश्यन्ते ? इत्य् अपेक्षायाम् आह&mdash;आत्मेति द्वाभ्याम् ।</p>
<p>हि <strong>अपि</strong> <strong>एको</strong>ऽपि । एवं हि-शब्दस्य यथापेक्षम् अन्यैर् अप्य् अन्वयः । अन्यो देहाद् भिन्नोऽसङ्ग इत्य् अर्थः । एक इत्य्-आदि-विशेषणानां यथा-पूर्वं बहुधा प्रतीत्य्-असम्भवे श्रैष्ठ्यम् । आत्मना सृष्टैर् इति गुणानाम् आत्माधीनत्वं मायिकत्वं चोक्तम् । तैर् <strong>गुणैः</strong> <strong>कृतेषु</strong> खम् इत्य्-आदिकं दृष्टान्तयोक्तम् इति <strong>यात्य्</strong> आ<strong>यात्य्</strong> एव, अतस् तैर् <strong>अपि</strong> व्याख्यातम्&mdash;यथा खादि-भूतानि इति । <strong>यथाशयम्</strong> इति चान्यत्रैव योजितम् । तत्र च खम् इत्य्-आदेर् एकत्वेन सङ्गतेऽपि यातीत्य् अस्यायोजनाद् इति <strong>आविर्</strong> इत्य्-आदीनां द्वन्द्वेन निरुद्धत्वं स्पष्टम् एव । तत्र च यथोत्तरं तेषां श्रैष्ठ्यम् । <strong>यथाशयम्</strong> इत्य् अस्य दृष्टान्तेनापि सम्बन्धः । घटाद्य्-आश्रय-मृद्-आदि-भेदेनैव तेषाम् <strong>अपि</strong> तादृशत्वात् । अन्यत् तैर् व्याख्यातम् ।</p>
<p>अथवा, समवेतार्थम् उपमन्महे किम् ? काक्वा, <strong>अपि</strong> तु नैव । तत्र हेतुः&mdash;यद् इति । पुत्रेषु स्नेह एव कार्यः, न तु तत्त्व-दृष्टिः, तस्यां सत्यां स्नेह-माहात्म्योक्तेस् तद् एवात्राभिप्रेतम् । अतो निजाभीष्ट-स्नेह-विशेष-सिद्धये मयीव मदीयेषु सर्वेषु जीवेषु त्वया स्नेह एव कार्य इत्य् आशयेनाह&mdash;अहम् इति । यूयं युष्मद्-विधाः स्व-भ्रात्र्-आदयः सर्वेऽन्येऽपि मत्-सम्बन्धिनः । एवं स्नेह-विषयत्वेन ।</p>
<p>ननु इमे आर्यादयस् त्वदीया एव, अन्ये चोच्चावचाः सर्वे कथं त्वदीयाः ? जीवानां मद्-अम्शत्वेन सर्वेषाम् एव तत्त्वतो मदीयत्वाद् इति चेत् तर्हि कथं तेषां नाना-विधत्वम् इत्य् अत आह&mdash;आत्मेति । आत्मना ईश्वरेण सृष्टैर् गुणैर् हेतुभिर् बहुधा सात्त्विकादि-भेदेनेयते । किं च खादीनि च <strong>यथाशयम्</strong> <strong>आविस्</strong>-तिरो-भावादिकं च प्राप्नोति । अन्यत् समानम् ॥२४-२५॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> तथा विमृग्यतायां हेतुत्वे युग्मकम्&mdash;आत्मेति । तैर् व्याख्यातम् । <strong>आत्मा</strong> परमात्मा । अयं चान्वयः&mdash;<strong>हि</strong> यस्मात् <strong>आत्मा</strong> परमात्मा एव इत्य्-आदि-रूपो जीव-भेद-रूपैस् तटस्थांशैर् <strong>बहुधा प्रतीयते</strong>, तत्रापि <strong>आत्म-सृष्टैः</strong> <strong>आत्म</strong>-शक्तेर् माया <strong>तद्</strong>-उद्भूतैः सत्त्वादिभिर् गुणैर् एव <strong>कृतेषु</strong> देहेषु बहुधा देव-मनुष्यादि-रूपैः प्रतीयते ॥२४॥</p>
<p>तद् एव स-दृष्टान्तं दर्शयति&mdash;खम् इति । <strong>अपि</strong>-शब्देन समक्रियत्व-द्योतनाय यथोपमां द्योतयति&mdash;यथा खादिकं याति, तथा <strong>असाव्</strong> <strong>आत्मा</strong> स्व-कार्येषु वाय्व्-आदिषु घटान्तेषु यथाशयं कार्याविर्भावाद्य्-अनुरूपम् आविर्भावादिकं याति, तथा <strong>असाव्</strong> <strong>आत्मा</strong> स्व-कार्येषु तद्-अनुरूपत्वं <strong>तत्</strong> तद् <strong>यातीति</strong> ततश् चिच्-छक्त्यैक-विलासेषु द्वारका-वैभवेषु किम् उतेति, तथा दृष्टिस् त्व् अत्र सुतराम् एव कर्तव्या, यत एव <strong>अहं यूयम् असाव् आर्य</strong> इति मया साम्यम् एव दर्शितम् । तत्र सति तव यदु-श्रेष्ठस्य कृपयापि तेषां संसारिणाम् <strong>अपि</strong> दैन्यं न सम्भवति, तव तु दैन्यम् अयुक्तम् एवेति वास्तवो भावः ॥२५॥</p>
<hr>
<p><strong>जीव-गोस्वामी (कृष्ण-सन्दर्भः ११८) :</strong> लौकिकाध्य् आत्म-गोष्ठीत्य् एवम् एवेत्य् आह द्वयेन । तत्र प्रथमेन यथा&mdash; <strong>आत्मा</strong> <strong>ह्य्</strong> एक इति । अत्रानुगतार्थान्तरं च दृश्यते । द्वारकायाम् इति प्रकरणेन लभ्यते । <strong>हि</strong> यस्माद् <strong>एक एव</strong> <strong>आत्मा</strong> भगवत्त्वम् <strong>आत्म-सृष्टैः</strong> स्वरूपाद् एवोल्लसितैर् <strong>गुणैः</strong> स्वरूप-शक्ति-वृत्ति-विशेषैः कर्तृभिस् <strong>तत्-कृतेषु</strong> तस्मिन् स्वरूपे एव प्रादुर्भावितेषु <strong>भूतेषु</strong> परमार्थ-सत्येषु द्वारकान्तर्वर्ति-वस्तुषु <strong>बहुधा</strong> <strong>तत्</strong>-तद्-रूपेण <strong>ईयते</strong> प्रकाशते । सहस्र-नाम-भाष्ये लोकनाथं महद्-भूतम् [म।भा। १३.१३५.७] इत्य् अत्र च भूतं परमार्थ-सत्यम् इति व्याख्यातम् । तथा तथा च प्रकाशः स्वरूप-गुणापरित्यागेनैवेत्य् आह&mdash;<strong>स्वयं ज्योतिः</strong> स्व-प्रकाश एव सन्, <strong>नित्य</strong> एव सन्, <strong>अन्यः</strong> प्रपञ्चेऽभिव्यक्तोऽपि तद्-विलक्षण एव सन्, <strong>निर्गुणः</strong> प्राकृत-गुण-रहित एव च सन्न् इति ॥२४॥</p>
<hr>
<p><strong>जीव-गोस्वामी (कृष्ण-सन्दर्भः ११९) :</strong> तर्हि कथं भवत आत्यन्तिकं समम् एवात्र सर्वम् ? इत्य् आशङ्क्य, तथापि मय्य् अस्ति वैशिष्ट्यम् इत्य् आह&mdash;खम् इत्य्-आदि। सत्-कार्य-वादाभ्य् उपगमात् तस्य कारणानन्यत्वाभ्य् उपगमाच् च । यथा <strong>खादीनि</strong> भूतानि <strong>तत्-कृतेषु</strong> <strong>तत्</strong>-स्वरूपेणैव विकासितेषु वाय्व्-आदि-घटान्तेषु <strong>यथाशयं</strong> वाय्व्-आद्य्-आविर्भावाद्य्-अनुरूपम् एवाविर्भावादिकं यान्ति न तु तेष्व् अधिकम् । अत्र यावान् <strong>वायुर्</strong> गृह्यते तावान् एव तत्राकाश-धर्मः शब्दोऽपि गृह्यते । यावज् ज्योतिस् तावान् एव वायु-धर्मः स्पर्शोऽपीत्य् आदिकं ज्ञेयम् । तथा स्वरूपेणैव विकासितेषु द्वारका-वस्तुषु असौ भगवद्-आख्य आत्मापि । तस्माद् अहं तु <strong>तत्</strong>-सर्व-मयः सर्वस्मात् पृथक् परिपूर्णश् चेत्य् अस्ति वैशिष्ट्यम् इति भावः । अनेन दृष्टान्तेन मत्त एवोल्लसिता मद्-धर्मा एव ते भवितुम् अर्हन्ति न त्व् आकाशे धूसरत्वादिवन् मयि केवल-मध्य-स्था इति च ज्ञापितम् । अत्र यथा तथेति व्याख्यानम् <strong>अपि</strong> शब्देन द्योत्यते ॥२५॥</p>
<hr>
<p><strong>जीव-गोस्वामी (क्रम-सन्दर्भः) :</strong> तथा विमृग्यतायां हेतुत्वे युग्मकं&mdash;आत्मेति । <strong>आत्मा</strong> परमात्मा अस्यार्थान्तरम् ॥२४-२५॥</p>
<hr>
<p><strong>जीव-गोस्वामी (बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> ननु नाना-विकारवन्तो बहव एते कुतः परमात्म-रूपाः मन्तुं शक्याः सत्यं परमात्म-सृष्टानाम् उपाधीनां धर्मैर् एव परमात्मा तथा तथा प्रतीतो भवतीति स-दृष्टान्तम् आह&mdash;<strong>आत्मा</strong> हीति द्वाभ्याम् ।</p>
<p><strong>आत्मा</strong> परमात्मा <strong>आत्म-सृष्टैः</strong> स्व-सृष्टैर् <strong>गुणैर् बहुधा ईयते</strong> प्रतीयते । कुत्र ? <strong>तत्-कृतेषु भूतेषु</strong> देहेषु <strong>स्वयं-ज्योतिर्</strong> <strong>अपि</strong> दृश्यत्वेन, नित्योऽप्य् अनित्यत्वेन, अन्योऽप्य् अनन्यत्वेन, <strong>निर्गुणो</strong>ऽपि सगुणत्वेन, यथा <strong>खादि</strong>-भूतानि <strong>तत्-कृतेषु</strong> घटादिषु <strong>आविस्-तिरो</strong>-भावादिकं <strong>यथाशयम्</strong> आशयम् अनतिक्रम्य <strong>याति,</strong> तथैवासाव् <strong>एकः</strong> परमात्मापि याति सर्वदैक-रसोऽपि आविर्भावं तिरोभावं च व्यापकोऽपि अल्पत्वं भूरित्वं च <strong>एको</strong>ऽपि नानात्वम् ॥२४-२५॥</p>
<hr>
<p><strong>॥ १०.८५.२६ ॥</strong></p>
<p><strong>श्री-शुक उवाच&mdash;</strong></p>
<p>एवं भगवता राजन् वसुदेव उदाहृतः ।</p>
<p>श्रुत्वा विनष्ट-नाना-धीस् तूष्णीं प्रीत-मना अभूत् ॥</p>
<p><strong>श्रीधर-स्वामी (भावार्थ-दीपिका) :</strong> <em>न व्याख्यातम्।</em></p>
<hr>
<p><strong>वंशीधरः (भावार्थ-दीपिका-प्रकाशः) :</strong> एवम् इत्थम् ॥२६॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) : भगवता</strong> अद्भुतानन्तशक्तिना परम-दयालुना श्री-कृष्णेनोदाहृतम्, विनष्टा जीव-विषयिका नानाधीः शत्रु-मित्रादि-बुद्धिस् तामसादि-बुद्धिर् वा यस्य तथा-भूतः सन् सर्वेषाम् एव भगवदीयत्व-ज्ञानात्, अतः प्रीतमनाः सन् तूष्णीम् <strong>अभूत्</strong>, श्री-भगवति पुत्रया सहज-स्नेह-सद्-भावना-जात-प्रीत्य् उद्रेकेण बाष्प-रुद्ध-कण्ठत्वात् । यद् वा, विनष्टा <strong>नाना</strong>-विधेषु जीवेषु धीर्मतिर् यस्य सः, श्री-भगवद् आदिष्टेप्रकारेण तस्मिन् स्नेहोद्रेकेणान्याशेष-विस्तारणात्, अतः प्रीतमनाः प्रहर्ष-पूरितस्-तूष्णीम् <strong>अभूत्</strong> । <strong>एवं</strong> प्रहर्षोदयात् सम्बोधयति-हे <strong>राजन्न्</strong> इति । यद् वा, प्रीतमनस् त्वेन राजमानः ॥२६॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> एवम् आत्मैश्वर्य-गोपन-पूर्वक-स्व-विषयक-पुत्र-भावना-रक्षणाभिसन्धि-प्रकारेण भगवतोदाहृतं <strong>श्रुत्वा</strong> विनष्टा **नाना-**धीर् मुन्याद्य् उपदिष्टैश्वस्यादि-ज्ञानं यस्मात्-तथा-भूतः प्रीतमनास् तस्मिन् सप्रेम-चित्त-स्तूष्णीम् एवाभूद् इति ॥२६॥</p>
<hr>
<p><strong>जीव-गोस्वामी (क्रम सन्दर्भः) :</strong> अमात्मैश्वर्य-गोपन-पूर्वक-स्वविषयक-पुत्र-भावना-रक्षणाभिसन्धि-प्रकारेण भगवतोदाहृतं <strong>श्रुत्वा</strong> विनष्टा **नाना-**धीर् मुन्याद्य् उपदिष्टैश्वर्यादि-ज्ञानं यस्मात्-तथा-भूतः प्रीतमनास् तस्मिन् सप्रेम-चित्तस् तूष्णीम् एवाभूद् इति ॥२६॥</p>
<hr>
<p><strong>जीव-गोस्वामी (बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> विनष्ट-नानाधीः सत्यम् एव सर्वं जगद् एवैकं ब्रह्मैव किं पुनरेतौ मत्-पुत्राव् इत्य् एतत्-प्रकारक-ज्ञानवान् बभूव इत्य् अर्थः ॥२६-२९॥</p>
<hr>
<p><strong>॥ १०.८५.२७ ॥</strong></p>
<p>अथ तत्र कुरु-श्रेष्ठ देवकी सर्व-देवता ।</p>
<p>श्रुत्वानीतं गुरोः पुत्रम् आत्मजाभ्यां सु-विस्मिता ॥</p>
<p><strong>श्रीधर-स्वामी (भावार्थ-दीपिका) : सु-विस्मिता</strong> सती ॥२७॥</p>
<hr>
<p><strong>वंशीधरः (भावार्थ-दीपिका-प्रकाशः) : अथ</strong> मङ्गलारम्भे । <strong>तत्र</strong> तदा ॥२७॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> एवं पितुर् मनोरथं परिपूर्य मातुर् अप्य् अपूरयद् इति तत्- प्रसङ्गम् आरभते&mdash;<strong>अथ</strong> इत्य्-आदिना । श्री-वसुदेवस्य तथा तूष्णीम्-भावानन्तरं तत्रैव स्थिता सर्वेषां <strong>देवता</strong> पूज्या श्री-भगवन्-मातृत्वात्, यमालयाद् आनीतं श्रुत्वा <strong>सुविस्मिता</strong> प्राग् एव जातातिविस्मया । आत्मजाभ्याम् इति स्व-पुत्रतया तयोर् ज्ञानेनेश्वर-ज्ञान-हान्या महा-विस्मयोपपत्तेर् इति भावः । <strong>तत्र</strong> श्री-बलदेवस्य तद्-आत्मजता श्री-वसुदेव-पुत्रत्वात् प्राक् तया गर्भे धारणाद् वा ॥२७॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> एवं पितुः स्वस्मिन् पुत्रभावस्य विरोधकम् ऐश्वर्य-ज्ञानं शमयित्वा मातुर् अप्य् अन्यत्र पुत्र-भावमशमयद् इति तत्-प्रसङ्गम् आरभते अथेत्य्-आदिना । तत्राथेति युग्मकं <strong>गुरोः</strong> <strong>पुत्रम् आत्मजाभ्यां</strong> श्री-कृष्ण-रामाभ्याम् आनीतं श्रुत्वा पूर्ववत् एव सुष्ठु विस्मितत्वेन स्थितापि तद्वत् स्वाभीष्ट-लाभार्थं श्री-वसुदेव-सहित-तादृश-प्रेम-संवाद-मय-विशेष-लाभानन्तरम् एव प्राहेत्य्-आदि रामस्यात्नजत्व-निर्देशो गर्भ-सङ्कर्षणस्यापि तया श्रवणात् सर्वेषां देवतेति श्री-भगवन्-मातृत्व-लील-शुद्ध-सत्त्व-लील-शुद्ध-सत्त्व-सम्पत्ति-रूपत्वात्-अत एवास्या इयं बहिरङ्गा चेष्टा भगवतो लीला-कौतुकार्थम् एव लील-शक्त्या सम्पादितेति ज्ञेयं वक्ष्यते च मोहिता मायया विष्णोः [भा।पु। १०.८५.५४] इति ॥२७-२८॥</p>
<hr>
<p><strong>जीव-गोस्वामी (क्रम सन्दर्भः) :</strong> एवं पितुः तस्मिन् पुत्रभावस्य विरोधकम् ऐश्वर्य-ज्ञानं शमयित्वा मातुर् अप्य् अन्यत्र पुत्र-भावम् अशमयद् इति तत्-प्रसङ्ग-मारभते । तथेत्य् आदिना सर्वेषां देवतेति । श्री-भगवन्-मातृ-ललितत्व-शुद्ध-सत्त्व-सम्पत्ति-रूपत्वात् । अत एवास्या इयं बहिरङ्गा चेष्टा भगवतो लीला-कौतुकार्थम् एव । लीला-शक्ति-सम्पादितेति ज्ञेयम् । वक्ष्यते च मोहिता मायया विष्णोः [भा।पु। १०.८५.५४] इति ॥२७-४१॥</p>
<hr>
<p><strong>जीव-गोस्वामी (बृहत्-क्रम-सन्दर्भः), विश्वनाथ-चक्रवर्ती (सारार्थ-दर्शिणी) :</strong> <em>न व्याख्यातम्।</em></p>
<hr>
<p><strong>॥ १०.८५.२८ ॥</strong></p>
<p>कृष्ण-रामौ समाश्राव्य पुत्रान् कंस-विहिंसितान् ।</p>
<p>स्मरन्ती कृपणं प्राह वैक्लव्याद् अश्रु-लोचना ॥</p>
<p><strong>श्रीधर-स्वामी (भावार्थ-दीपिका) : समाश्राव्य</strong> सम्बोध्य ॥२८॥</p>
<hr>
<p><strong>वंशीधरः (भावार्थ-दीपिका-प्रकाशः) : कृपणं</strong> दीनम् ॥२८॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा), जीव-गोस्वामी (लघु-वैष्णव-तोषणी) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> सम्यग् आश्राव्य सम्बोध्य, तत्-प्रकाराश् च रामेत्य्-आदिना वक्ष्यमाणः । यद् वा, कंसेन विहिसितान् इति <strong>पुत्रान्</strong> तौ सम्यग् आर्त्या श्रावयित्वा तानेव <strong>स्मरन्ती</strong> दुष्टेन हतानां तेषां का गतिर् अभूद् इति चिन्तयन्तीत्य् अर्थः । अतो वैकलव्यात् पुत्र-स्नेह-वैवश्याद् <strong>अश्रु</strong>-युक्त-<strong>लोचना</strong> सती <strong>कृपणं</strong> सदैन्यं यथा स्यात्-तथा प्रकर्षेण स्तुत्यादिना प्रणयेन वाह । कृष्णस्यादौ निर्देशस्तस्मिन् स्नेहाधिक्येन समाश्रावणे तस्यैव प्राधान्यात्, अग्रे च व्यवहारापेक्षया स्नेहभर-भङ्ग्यैव वा यथा-क्रमं सम्बोधनम् । श्री-बादरायणः श्री-<strong>कृष्ण</strong> एव भक्ति-विशेषाद् इति दिक् ॥२८॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः), विश्वनाथ-चक्रवर्ती (सारार्थ-दर्शिणी) :</strong> <em>न व्याख्यातम्।</em></p>
<hr>
<p><strong>॥ १०.८५.२९ ॥</strong></p>
<p><strong>श्री-देवक्य् उवाच&mdash;</strong></p>
<p>राम रामाप्रमेयात्मन् कृष्ण योगेश्वरेश्वर ।</p>
<p>वेदाहं वां विश्व-सृजाम् ईश्वराव् आदि-पूरुषौ ॥</p>
<p><strong>श्रीधर-स्वामी (भावार्थ-दीपिका) :</strong> <em>न व्याख्यातम्।</em></p>
<hr>
<p><strong>वंशीधरः (भावार्थ-दीपिका-प्रकाशः) : वां</strong> युवाम् ॥२९॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> अप्रमेयात्मन्! हे अपरिच्छिन्न-बुद्धे! <strong>योगेश्वरेश्वर</strong>! हे अचिन्त्य-महा-प्रभाव! ईदृश-सम्बोधनं गुरु-पुत्रानयन-सामर्थ्याभिप्रायेण, किं वा, निज-प्रार्थ्य-परिपूरण-योग्यतापेक्षया । तत्र च रामं प्रति द्विः-सम्बोधनं ज्येष्ठत्वादिनाधिकादरात्, यतो <strong>विश्व</strong>-सृजां श्री-ब्रह्मादीनां पुरुषादीनां वा ईश्वरौ, यत **आदि-**पुरुषौ ॥२९॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> रामेति युग्मकम् । रामस्यादौ सम्बोधनं ज्येष्ठत्वेन सपत्नीपुत्रत्वांशेन चादरात् अत एव वीप्सा अप्रमेयात्मन् प्रमाणागोचर-स्वभाव! <strong>योगेश्वरेश्वर</strong> योगेश्वराणां सनकादीनाम् अप्य् अचिन्त्य-महा-प्रभाव! यतो <strong>विश्व</strong>-सृजां ब्रह्मादीनाम् ईश्वरौ अत **आदि-**पुरुषौ ॥२९॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः), विश्वनाथ-चक्रवर्ती (सारार्थ-दर्शिणी) :</strong> <em>न व्याख्यातम्।</em></p>
<hr>
<p><strong>॥ १०.८५.३० ॥</strong></p>
<p>काल-विध्वस्त-सत्त्वानां राज्ञाम् उच्छास्त्र-वर्तिनाम् ।</p>
<p>भूमेर् भारायमाणानाम् अवतीर्णौ किलाद्य मे ॥</p>
<p><strong>श्रीधर-स्वामी (भावार्थ-दीपिका) : भूमेर्</strong> भारायमाणानां <strong>राज्ञाम्</strong> अर्थे तेषां निधनार्थं <strong>मे</strong> मयि किलावतीर्णौ ॥३०॥</p>
<hr>
<p><strong>वंशीधरः (भावार्थ-दीपिका-प्रकाशः) : मे</strong> मयि, सप्तम्य् एक-वचने\ऽपि <strong>मे</strong> आदेशो विपरीत-ग्रहात्-सूत्रे अर्थे इति शेषः ॥३०॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> कालेन कल्-इप्रभृतिना विशेषतो ध्वस्तं सत्त्वं सत्त्व-गुणः साधुत्वं वा येषां तेषाम्, अत **उच्छास्त्र-**वर्तिनां शास्त्रोक्त-वर्त्मातिक्रम्य सदा वर्तमानानाम्, अत एव <strong>भूमेर्</strong> भारायमाणानां दुष्टानां तद् अधार्यत्वात्, किल वितर्के निश्चये वा, आद्य हे सर्वेश्वरेति । तव तद्-युक्तम् एवेति भावः । यद् वा, अद्याधुना द्वापरान्त इत्य् अर्थः ॥३०॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> कालेन कलि-प्रभृतिना [द्वापरादिना] विशेषतो ध्वस्तं सत्त्वं सत्त्व-गुणः साधुत्वं वा येषां तेषाम् अत एव उच्छास्त्रं शास्त्राति-क्रमः तेन वर्तितुं शीलं येषाम् अत एव <strong>भूमेर्</strong> इति अद्याधुना द्वापरान्त इत्य् अर्थः ॥३०॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> विध्वस् तं सत्त्वं सत्त्व-गुणः साधुत्वं वा येषां तेषां संहाराय <strong>मे</strong> मय्य् <strong>अवतीर्णौ</strong> ॥३०॥</p>
<hr>
<p><strong>॥ १०.८५.३१ ॥</strong></p>
<p>यस्यांशांशांश-भागेन विश्वोत्पत्ति-लयोदयाः ।</p>
<p>भवन्ति किल विश्वात्मंस् तं त्वाद्याहं गतिं गता ॥</p>
<p><strong>श्रीधर-स्वामी (भावार्थ-दीपिका) :</strong> हे आद्य ! यस्यांशः पुरुषः, तस्यांशो माया, तस्या अंशा गुणाः, तेषां <strong>भागेन</strong> परमाणु-मात्र-लेशेन विश्वोत्पत्त्य्-आदयो <strong>भवन्ति</strong>, <strong>तं</strong> त्वा त्वां <strong>गतिं</strong> शरणं गतास्मि ॥३१॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> शरणे\ऽपि गतिः स्मृता इति कोषात् ॥३१॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> एवं स्तुत्वा स्व-प्रार्थ्य-पूरण-सामर्थ्यं सूचयन्ती तद् अर्थम् आर्त्या शरणं याति-यस्येति । किलेति प्रसिद्धम् एवेदम् इत्य् अर्थः । विश्वात्म ! हे सर्वान्तर्यामिन् ! एवम्-उभयथा महा-शक्ति-मत्त्वम् उक्तम्, अतो <strong>गतिं</strong> गतास्मि ।</p>
<p>ननु त्वम् अस्मन्-माता किम् इदं वदसि? तत्राह&mdash;हे आद्येति । महा-पुरुषत्वाद् इति भावः । यद् वा, एतावन्तं कालं न कथञ्चित् त्वाम् एवं प्रपन्नास्मि, अधुना च किञ्चित् प्रार्थयितुं शरणं यामीत्य् आशयेनाह&mdash;आद्येति ॥३१॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> एवं तौ पृथक् स्तुत्वा पुनर् ऐकमत्यार्थम् एकत्वेनैव शरणं याति-यस्येति । किलेति प्रसिद्धम् एवेदम् इत्य् अर्थः । विश्वात्मन् सर्व-मूल-स्वरूप! एतावन्तं कालं नैवं त्वां प्रार्थितवत्य् अस्मि अधुना च किञ्चित्-प्रार्थयितुं शरणं यामीत्य् आशयेनाह&mdash;अद्येति ॥३१॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> यस्यांशो महा-वैकुण्ठ-नाथस् तस्यांशो महा-पुरुषस् तस्यांशः प्रकृतिस् तस्या <strong>भागेन</strong> रजआदिना ॥३१॥</p>
<hr>
<p><strong>॥ १०.८५.३२-३३ ॥</strong></p>
<p>चिरान् मृत-सुतादाने गुरुणा किल चोदितौ ।</p>
<p>आनिन्यथुः पितृ-स्थानाद् गुरवे गुरु-द<sup id="fnref:158"><a href="#fn:158" class="footnote-ref" role="doc-noteref">158</a></sup>क्षिणाम् ॥</p>
<p>तथा मे कुरुतं कामं युवां योगेश्वरेश्वरौ ।</p>
<p>भोज-राज-हतान् पुत्रान् कामये द्रष्टुम् आहृतान् ॥</p>
<p><strong>श्रीधर-स्वामी (भावार्थ-दीपिका) :</strong> आनिन्यथुर् आनीतवन्तौ । <strong>पितृ</strong>-<strong>स्थानाद्</strong> यम-सदनात् ॥३२॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> यम-सदनात् यम-लोकात् ॥३२॥</p>
<p>यथा <strong>गुरु-कामं</strong> कृतवन्तौ <strong>तथा</strong> <strong>मे</strong>\ऽपीत्य् अर्थः । योगेश्वरेश्वरावित्यक्लिष्टकारित्वमाह। <strong>आहृतान्</strong> आनीतान् ॥३३॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> अतो गुरोर् इव ममाप्य् अभीष्टं परिपूरयतम् इत्य् आह&mdash;चिराद् इति द्वाभ्याम् । चिराकालं मृतस्यापि पुत्रस्य आदाने यमालयाद्-ग्रहणे आनयन इत्य् अर्थः । <strong>गुरवे</strong> गुर्वर्थं **गुरु-**दक्षिणा-रूपं तत्-सुतं यथानिन्यथुस् <strong>तथा</strong> कुरुतम् । यद् वा, <strong>तथा</strong> अपि <strong>मे</strong>\ऽपि <strong>कामं</strong> कुरुतम् । तत्-सम्पादनं च युवयः सुकरम् एवेत्या-योगेति । यद् वा, भो मातः! जातमात्रा हतास्ते\ऽधुनानीता अपि कथं त्वया चिरेण परिचेतुं शक्त्याः, आवाभ्यां वा ज्ञेयाः? तत्राह&mdash;योगेति । अचिन्त्यानन्त-युष्मन्-महा-प्रभावाद् इति भावः । एवं स्व-कामस्य गौरवं मत्वा प्रकृत-मनभि-व्यज्य सामान्यतः प्रार्थ्याधुनार्त्यानिर्दिशति-**भोज-**राजेति । अनेन तेषां हननेन तस्य शक्तिर् अपि सूचिता । <strong>आहृतान्</strong> युवाभ्यां यमालयादानीतान् सतः । कीदृशीम् अवस्थां प्राप्ताः सन्तीति द्रष्टुं <strong>कामये</strong> ॥३२-३३॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> अतो गुरोर् इव ममाप्य् अभिष्टं परिपूरयतम् इत्य् आह&mdash;चिराद् इति युग्मकेन । चिरकालं मृतस्यापि सुतस्यादाने यमालयाद्-ग्रहणे आनयन इत्य् अर्थः <strong>गुरवे</strong> गुर्वर्थं **गुरु-**दक्षणा-रूपं तत्-सुतं यथा [आनिन्युथुः] तद् आकृतिवय आदि-सद्-भाव-प्रकारेण <strong>आनिन्यथुः</strong> <strong>तथा</strong> कुरुतम् ॥३२॥</p>
<p>एवं स्वकामस्य गौरवं मत्वा प्राक् स्पष्टमनिर्दिश्य पुनरुत्कण्ठया स्पष्टम् एव निर्दिशति-**भोज-**राजेति । <strong>आहृतान्</strong> युवाभ्यां यमालयात् आनीतान् सतः ॥३३॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p>**विश्वनाथ-चक्रवर्ती (सारार्थ-दर्शिणी) : पितृ-**स्थानात् यमसदनात् <strong>पितृ</strong>-दक्षिणां **गुरु-**दक्षिणारूपं **गुरु-**पुत्रम्</p>
<p><strong>आनिन्यथुः</strong> ॥३२-३४॥</p>
<hr>
<p><strong>॥ १०.८५.३४ ॥</strong></p>
<p><strong>ऋषिर् उवाच&mdash;</strong></p>
<p>एवं स<sup id="fnref:159"><a href="#fn:159" class="footnote-ref" role="doc-noteref">159</a></sup>ञ्चोदितौ मात्रा रामः कृष्णश् च भारत ।</p>
<p>सुतलं संविविशतुर् योग-मायाम् उपाश्रितौ ॥</p>
<p><strong>श्रीधर-स्वामी (भावार्थ-दीपिका) :</strong> <em>न व्याख्यातम्।</em></p>
<hr>
<p><strong>वंशीधरः (भावार्थ-दीपिका-प्रकाशः) :</strong> एवम् उक्तरीत्या । <strong>सुतलं</strong> तृतीयं विवरम् ॥३४॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> सम्यक् स्तुत्यादिना दृढं चोदितः सन्, सम्यक् सद्य एव सुखम् अन्तर्-विविशतुः प्रविष्टौ । तत्र हेतु&mdash;यगेति । अचिन्त्यानन्त-महा-शक्तिकत्वाद् इत्य् अर्थः । हे भारतेति महा-वंशजेन त्वया भगवन्-माहात्म्यं प्रतीयत एवेति भावः ॥३४।</p>
<hr>
<p><strong>जीव-गोस्वामी (लघु-वैष्णव-तोषणी) :</strong> सञ्चोदित इति । सञ्चोदिताव् इति च क्वचित् हे <strong>भारत</strong> भरत-कुल-श्रेष्ठेत्य् आश्चर्यान्तर-स्मरणोल्लासेन तं श्लाघते ॥३४॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः), विश्वनाथ-चक्रवर्ती (सारार्थ-दर्शिणी) :</strong> <em>न व्याख्यातम्।</em></p>
<hr>
<p><strong>॥ १०.८५.३५ ॥</strong></p>
<p>तस्मिन् प्रविष्टाव् उपलभ्य दैत्य-राड्</p>
<p>विश्वात्म-दैवं सुतरां तथात्मनः ।</p>
<p>तद्-दर्शनाह्लाद-परिप्लुताशयः</p>
<p>सद्यः समुत्थाय ननाम सान्वयः ॥</p>
<p><strong>श्रीधर-स्वामी (भावार्थ-दीपिका) : दैत्य</strong>-<strong>राड्</strong> बलिः । कथं भूतौ । विश्वस्यात्म-भूतं दैवम् । <strong>सान्वयः</strong> स-परिवरः ॥३५॥</p>
<hr>
<p><strong>वंशीधरः (भावार्थ-दीपिका-प्रकाशः) : तस्मिन्</strong> सुतले । तयो राम-कृष्णयोर् दर्शनेन य आह्लादस् तेन परिप्लुतो व्याप्त आशयो\ऽन्तः-करणं यस्य स तथा ॥३५॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) : उपलभ्य</strong> भृत्यादि-द्वारा स्वज्ञान-शक्त्या वा ज्ञात्वैव । यद् वा, चिरम् अभीप्सितौ समीप एव लब्ध्वा । तस्य चालभ्यलाभो\ऽभूद् इत्य् अभिप्रायेण विशिनष्टि-विश्वस्य आत्मदैवम्, इष्टद्-एवताम्, एकत्वं तयोर् एक्यापेक्षया, त्व् अर्थे तथा । आत्मनस्तु सुतराम् अतिशयेनात्मदैवम्, कुल-देवत्वात् स्वयं <strong>तस्मिन्</strong> सर्वार्पणाच् च । अतस् <strong>तद्</strong>-दर्शनेन य आह्लाद आनन्द-महोदधिस् <strong>तस्मिन्</strong> परितः प्लुतो मग्न आशयो\ऽन्तः-करणं यस्य सः अनेन पुरा श्री-वामन-देवस्य सदा द्वारवर्ति-श्री-भगवतो\ऽपि दर्शनाद् एतयोर्-दर्शन-माहात्म्यं सूचितम्, अधुनाशेष-भगवत्ता-प्रकटनात्, अत एव सर्वांशैः परिपूर्णतयात्रावतीर्णत्वात्-तदानीं <strong>तद्</strong>-द्वारे\ऽपि भगवतः स्थितिर्-ज्ञेया । अतः सम्यक् साञ्जलित्वादिनोत्थाय, **दैत्य-**राटीति परमादरात् । यद् वा, दैत्यानाम् अन्येषाम् अपि तादृश-भावं सूचयति, अत एव <strong>सान्वयः</strong> ॥३५॥</p>
<hr>
<p><strong>जीव-गोस्वामी (लघु-वैष्णव-तोषणी) : उपलभ्य</strong> चिरम् अभीप्सितौ समीप एव लब्ध्वा तस्य चालभ्य-लाभो\ऽभूद् इत्य् अभिप्रायेण तौ विशिनष्टि-विश्वस्यात्मा च दैवम् आराध्याश् च एकत्वम् द्वयोर् ऐक्यापेक्षया त्वर्थे तथा-शब्दः आत्मनस् तु सुतराम् अतिशयेनात्म**-दैवं** वामन-रूपे <strong>तस्मिन्</strong> स्वयं सर्वार्पणात्-कुल-देवत्वाच् च तस्य ततश् च सम्यक् साञ्जलित्वादिना उत्थाय <strong>दैत्यराड्</strong> इति परमादरात् यद् वा, दैत्यानाम् अन्येषाम् अपि तादृश-भावं सूचयति अत एव <strong>सान्वयः</strong> ॥३५॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p>**विश्वनाथ-चक्रवर्ती (सारार्थ-दर्शिणी) : दैत्य-**राट् बलिः विश्वस्यात्मा च दैवम् आराध्यश् च एकत्वम् ईश्वरत्वेन द्वयोर् ऐक्यात् ॥३५॥</p>
<hr>
<p><strong>॥ १०.८५.३६ ॥</strong></p>
<p>त<sup id="fnref:160"><a href="#fn:160" class="footnote-ref" role="doc-noteref">160</a></sup>योः समानीय वरासनं मुदा</p>
<p>निविष्टयोस् तत्र महात्मनोस् तयोः ।</p>
<p>दधार पादाव् अवनिज्य तज् जलं</p>
<p>स-वृन्द आ-ब्रह्म पुनद् यद् अम्बु ह ॥</p>
<p><strong>श्रीधर-स्वामी (भावार्थ-दीपिका) :</strong> स-वृन्दः स-परिजनः । कथं भूतौ <strong>पादाव्</strong> <strong>अवनिज्य</strong> । यद् <strong>अम्बु</strong> ययोर् अवनेजन-उदकम् <strong>आ ब्रह्म</strong> ब्रह्माणम् अभिव्याप्य जगत् <strong>पुनत्</strong> पवित्रयद् वर्तते तौ ॥३६॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> तयो राम-कृष्णयोः । <strong>तत्र</strong> वरासने । <strong>तज्-जलं</strong> पादोदकम् । ययो राम-कृष्णयोः । वृष्णिषु प्राप्य जन्मनी इत्य् उक्तेर् वस्तुतो बलदेवो\ऽपि विष्णुर् एवेति । ततश् च यद् अम्ब्व् इति समञ्जसम् । पुनत्-पुनातेः शत्रन्तः । तौ राम-कृष्णौ ॥३६॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) : मुदा</strong> सम्यक् स्व-शिरो-निधानादिनानीय अतस् तस्मिन्-<strong>मुदा</strong> निविष्टयोर् आसीनयोः सतोः, एवं मुदेत्यस्योभयतो\ऽप्य् अन्वयः । तथा तयोर् इत्य् अस्यापि स्थान-द्वये\ऽन्वयेनापैनर् उक्त्यम् । पाठान्तरं स्पष्टम् । तत्**-पादाव्** अनेजन-सम्बन्धि <strong>जलं</strong> सर्वं सवृन्दो बभार, शिरसि ऊर्ध्वं सर्वाङ्गेषु वा धृतवान्, यतो महात्मनोः साक्षात् परमेश्वरयोः । हे स्फुटम् ॥३६॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> तयोस् ताभ्यां <strong>मुदा</strong> सम्यक् स्व-शिरो-निधानादिना द्वयोस् तत्त्वैक्येन स्नेहेन चाभेद-दृष्ट्या वरासनम् एकम् एवानीय अतस् तस्मिन् <strong>मुदा</strong> निविष्टयोर् आसीनयोः सतोः तयोर् इति पुनर् उक्ति-भक्ति-भरेण तद् एति पाठः क्वचित् बभार शिरसि दधारेति क्वचित् ॥३६॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> स-वृन्दः स-परिवारः <strong>यदम्बु</strong> <strong>आ-ब्रह्म</strong> । ब्रह्माणम् अभिव्याप्य पुनत् पवित्र <strong>यद्</strong> भवति ॥३६-३७॥</p>
<hr>
<p><strong>॥ १०.८५.३७ ॥</strong></p>
<p>समर्हयाम् आस स<sup id="fnref:161"><a href="#fn:161" class="footnote-ref" role="doc-noteref">161</a></sup> तौ विभूतिभिर्</p>
<p>महार्ह-वस्त्राभरणानुलेपनैः ।</p>
<p>ताम्बूल-दीपामृत-भक्षणादिभिः</p>
<p>स्व-गोत्र-वित्तात्म-समर्पणेन च ॥</p>
<p><strong>श्रीधर-स्वामी (भावार्थ-दीपिका) :</strong> <em>न व्याख्यातम्।</em></p>
<hr>
<p><strong>वंशीधरः (भावार्थ-दीपिका-प्रकाशः) :</strong> स बलिः । <strong>तौ</strong> राम-कृष्णौ । अमृत-भक्षणं रसायन-भोजनम् ।</p>
<blockquote>
<p>अमृतं व्योम्नि देवान्ने यज्ञ-शेषे रसायने । &gt;
अयाचिते जले जग्धौ मोक्षणे हेम्नि गोरसे ॥ &gt;
क्लीबे ना त्व् अमरे स्त्री तु गुडूच्यां मद्य-भिक्षयोः । इति यादवः ।</p></blockquote>
<p>तच् च बल-पुष्ट्यादि-सम्पाद-कौषधी-विशेषः । गोत्रं कुलम्, वित्तं धनम्, आत्मा देहस् तेषां <strong>समर्पणेन</strong> गोत्रं नाम्नि कुले बले, आत्माकि देहे धृतौ जीवे इति यादवः ॥३७॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) : सम्यग् अर्हयामास</strong>, सम्यक्ता-साधनान्य् आह&mdash;महा-<strong>विभूतिभिर्</strong> इत्य्-आदिना । महा-विभूतीर् एवाह&mdash;महार्हेत्य्-आदि । यद् वा, महा-विभूतिभिश् छत्र-चामरादि-निज-महा-वैभवैः । अमृतवद् भक्षणं भक्ष्यत इति तथा तत्, महा-मिष्टान्न-पानादिकम् इत्य् अर्थः । अमृतं भक्षणं च फलादिकं ताम्-बूलादिकं वा, आदि-शब्दाद्-रत्न-पर्यङ्कादयः, स्वस्य गोत्रं कुलं पुत्र-कलत्रादि-वित्तं च तयोर् आत्मनश् च देहस्य देहिनो वा सम्यक् तद् एकाधीनतादिनार्पणेन, तदीयतया निवेदनेन ॥३७॥</p>
<hr>
<p><strong>जीव-गोस्वामी (लघु-वैष्णव-तोषणी) : सम्यग् अर्हयामास</strong> सम्यक्ता-साधनान्य् आह&mdash;महा-विभूतिर् इत्य्-आदिना । स-<strong>तौ</strong> विभूतिर् इति क्वचित् । ता एवाह&mdash;महार्ह- इत्य्-आदिना । अमृतवत् भक्षत इति तथा तत् महा-मिष्टान्न-पानादिकम् इति यद् वा, अमृतं सुधां भक्षणञ् च फलादिकं ताम्बूलादिकं वा आदि-शब्दाद् रत्न-पर्यङ्कादयः पुनर् आत्म-पर्यन्त-<strong>समर्पणं</strong> च सर्वं सागर-स्थानीयाय वामन-रूपाय सम्प्रति तु समुद्र-स्थानीयाय स्वयं भगवते श्री-कृष्णायेत्य् अविशेष एव विशेषान् न दोषाय तद् एवं व्यवहारात् तदानीं तद्-द्वार-देश-विराजमान-वासस्य श्री-वामनस्य च तद् अवतार-समये तत्रैव प्रवेशो गम्यते ॥३७॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः), विश्वनाथ-चक्रवर्ती (सारार्थ-दर्शिणी) :</strong> <em>न व्याख्यातम्।</em></p>
<hr>
<p><strong>॥ १०.८५.३८ ॥</strong></p>
<p>स इन्द्रसेनो भगवत्-पदाम्बुजं</p>
<p>बिभ्रन् मुहुः प्रेम-विभिन्नया धिया ।</p>
<p>उवाच हानन्द-जलाकुलेक्षणः</p>
<p>प्रहृष्ट-रोमा नृप गद्गदाक्षरम् ॥</p>
<p><strong>श्रीधर-स्वामी (भावार्थ-दीपिका) : इन्द्रसेनो</strong> बलिः । <strong>प्रेम</strong>-<strong>विभिन्नया</strong> प्रेमार्द्रया <strong>धिया</strong> । बिभ्रद् धारयन् ॥३८॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> स प्रकृतः । हा शुभमति स्मरन् हा विषाद-शुभार्तिषु इति । यद् वा,-ह स्फुटम् ॥३८॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> इन्द्रस्य सेनेव सेना यस्य सः, दैत्यानाम् अपि वैष्णवत्वेन देव-रूपाद्-भगवतः श्री-कृष्णस्य, भगवतोर् वा द्वयोः पादाम्बुजम्, एकत्वे\ऽपि द्वित्वं बहुत्वं च सिध्येद् इति प्रागुक्तम् एव मुहुर्बिभ्रत्, अतृप्त्या पुनः पुनः शिरसि वक्षसि च धारयन् । यद् वा, मुहुर्षत् <strong>प्रेम</strong> तेन <strong>विभिन्नया</strong>, यत्नेन संव्रियमाणस्यापि [सङ्ध्रिमनस्यापि ।] प्रेम्णः पुनः पुनर् आविर्भावात् । ह हर्षे, हा खेदे वा, तत्-स्मरणेनात्मनस् तादृशत्वाभावेन वा, श्री-बादरायणेर् अतृप्त्या प्रेमाभ्युदयात् [प्रेमार्णवोदयात् ।] इत्थम् एव सम्बोधयति-नृपेति । **प्रेम-**लक्षणम् आह&mdash;आनन्देत्य् आदि-विशेषणैस् त्रिभिः । एषां यथोत्तरं तत्र श्रैष्ठ्यं, तत्रानन्देति पदं समस्तम् अपि तृतीयान्ततयाग्रे द्वयोर् अपि योज्यम् ॥३८॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> इन्द्रस्य सेनेव सेना यस्य सः प्रायः समान-चतुरङ्गत्वात् भगवतो युगपत् द्वयोर् अपि पदाम्बुजम् अभेदेन भवनाद् एकत्वं मुहुर् बिभ्रत् अतृप्त्या पुनः पुनः शिरसि वक्षसि च धारयन् यद् वा, उत्तरोत्तरोद्भूतत्वान्मुहुर्यत्-<strong>प्रेम</strong> तेन विभिन्या ह हर्षे इत्थम् एव सम्बोधयति नृपेति <strong>प्रेम</strong>-लक्षणम् आह&mdash;आनन्देत्य्-आदिना तत्रानन्देति तृतीयायाश् छान्दसो लुक् तस्मात्-प्रहृष्टेत्य् अत्र गद्गदेत्य् अत्र योज्यं गद्गदाक्षरं यथा स्यात् पाठान्तरे तु गद्देत्य् अक्षरं वर्णोच्चारो यस्य सः ॥३८॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) : इन्द्रसेनो</strong> बलिः ॥३८॥</p>
<hr>
<p><strong>॥ १०.८५.३९ ॥</strong></p>
<p><strong>बलिर् उवाच&mdash;</strong></p>
<p>नमोऽनन्ताय बृहते नमः कृष्णाय वेधसे ।</p>
<p>साङ्ख्य-योग-वितानाय ब्रह्मणे परमात्मने ॥</p>
<p><strong>श्रीधर-स्वामी (भावार्थ-दीपिका) :</strong> अनन्ताय शेषाय । <strong>बृहते</strong> फणैक-देशे विश्रधारणाद् बृहत् तस्मै । <strong>कृष्णाय</strong> सदानन्द-रूपाय च । <strong>वेधसे</strong> जगद्-विधात्रे । <strong>साङ्ख्य</strong>-<strong>योग</strong>-वितानायेत्य्-आदि-पद-त्रयम् ऐक्य-विवक्ष<sup id="fnref:162"><a href="#fn:162" class="footnote-ref" role="doc-noteref">162</a></sup>या ॥३९॥</p>
<hr>
<p><strong>वंशीधरः (भावार्थ-दीपिका-प्रकाशः) : साङ्ख्य</strong>-योगयोर् ज्ञान-कर्मणोवितानो विस्तारो येन तस्मै <strong>साङ्ख्य</strong>-शास्त्र-कारिणे वा । अनीश्वर-कपिल-व्यावृत्तये ब्रह्मण इति । कथम् अनेन व्यावृत्तिर् अत्राह&mdash;<strong>परमात्मने</strong> इति । ऐक्य-विवक्षया समाहार-द्वन्द्व-विवक्षया । तथा च ज्ञान-भक्ति-कर्म-**योग-**स्वरूपाय इत्य् अर्थः ॥३९॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>जीव-गोस्वामी (लघु-वैष्णव-तोषणी) :</strong> अनन्ताय श्री-कृष्ण-द्वितीय-व्यूह-रूपाय व्रज-गमनन्त-सख इति गोपिका-विलापे तन्-नामत्वेन तत्-प्रसिद्धेः तत्र शेषाद्य् अन्तर्भावार्थम् आह&mdash;बृहत इति । <strong>कृष्णाय</strong> च स्वयं भगवत्त्वेन प्रसिद्धाय यतो <strong>वेधसे</strong> सर्व-कर्त्रे ननु ज्ञान-शास्त्रे मुख्यतया ब्रह्म प्रतिपाद्यते **योग-**शास्त्रे पुरम् आत्मा तयोः का गतिस् तत्राह&mdash;साङ्ख्येति । **साङ्ख्य-**योगयोः ज्ञानाष्टाङ्ग-शास्त्रयोर् वितानो यस्मिन् तद् एकनिष्ठो विस्तर इत्य् अर्थः ।</p>
<p>तत्-तद् आख्यतद् एक-देशाविर्भाव-निरूपण-द्वारा स एव ताभ्याम् उद्दिश्य इति विवक्षितं यथोक्तं श्री-कपिल-देवेन&mdash;</p>
<blockquote>
<p>ज्ञान**-**योगश् च मन्निष्ठो नैर्गुण्यो भक्ति-लक्षणः । &gt;
द्वयोर् अप्य् एक एवार्थो भगवच्-छब्द-लक्षणः ॥ &gt;
यथेन्द्रियैः पृथग्-द्वारैर् अर्थो बहुगुणाश्रयः । &gt;
एको नानेयते तद्-भगवान् शास्त्र-वर्त्मभिः ॥ [भा।पु। &gt; ३.३२.३२-३३] इति ।</p></blockquote>
<p>अत एव <strong>ब्रह्मणे</strong> <strong>परमात्मने</strong> च तुभ्यम् एव ॥३९॥</p>
<hr>
<p><strong>सनातन-गोस्वामी (बृहद्-वैष्णव-तोषणी) : कृष्णाय</strong> साक्षाद्-भगवते, साङ्ख्यं ज्ञानम्, योगः समाधिस् तयोस् तच्-छास्त्र-द्वयस्य वा वितानो विस्तारो यस्मात्-तस्मै, तत्-तत्-प्रवर्तकाय इत्य् अर्थः । यद् वा, यस्मिन् तस्मै तस्मिन्न् एव तयोस् तात्पर्यात्, यतो <strong>ब्रह्मणे</strong> सर्व-जीवैक-तत्त्वाय । न केवलं तद्-रूपायैव, तस्माद्-भिन्नत्वेनापि वर्तमानायेत्य् आह&mdash;परमात्मन इति । यद् वा, <strong>ब्रह्मणे</strong> सर्व-व्यापकाय । कथम् इत्य् अपेक्षायाम् आह&mdash;परमेति । अन्तर्यामितय इत्य् अर्थः । विशेषणानामेषां यथोत्तरं श्रेष्ठ्यम् । अन्यत् तैर् व्याख्यातम् ।</p>
<p>यद् वा, कृष्णत्वम् एव दर्शयन् तम् एव विशिनष्टि-वेधस इत्य्-आदिना ॥३९॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) : बृहते</strong> \ऽनन्ताय अनन्तस्याप्य् अन्तर्विशते\ऽशिने श्री-बलेदेवाय <strong>नमः</strong> । <strong>वेधसे</strong> विधात्रे सर्व-कारण-स्वरूपाय <strong>कृष्णाय</strong> <strong>नमः</strong> । <strong>साङ्ख्य-वितानाय</strong> ज्ञान-शास्त्र-विस्तारकाय <strong>ब्रह्मणे</strong> <strong>नमः</strong> । <strong>योग-वितानाय</strong> **योग-**शास्त्र-विस्तारकाय <strong>परमात्मने</strong> <strong>नमः</strong> ॥३९॥</p>
<hr>
<p><strong>॥ १०.८५.४० ॥</strong></p>
<p>दर्शनं वां हि भूतानां दुष्प्रापं चाप्य् अदुर्लभम् ।</p>
<p>रजस्-तमः-स्वभावानां यन् नः प्राप्तौ यदृच्छया ॥</p>
<p><strong>श्रीधर-स्वामी (भावार्थ-दीपिका) :</strong> योगेश्वराणाम् अपि दुर्दर्शौ युवाम् अस्माभिर् दृष्टाव् इत्य् एतन् नाति-चित्रम् इत्य् आह&mdash;दर्शनम् इति । दुष्प्रापम् अपि युष्मत् कृपया केषाञ्चिद् अदुर्लभं सुलभम् अपि भवति तद् आह&mdash;<strong>रजस्</strong>-<strong>तमः</strong>-स्वभावानाम् इति । नो <strong>दर्शनं</strong> <strong>प्राप्तौ</strong> ॥४०॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> इत्य् एतत् भवद्-दर्शनम् । तत् दुर्लभ-सौलभ्यम् । यद्-ऋच्छयेति देवयोर् युवयोर् इच्छया देवेच्छापि यदृच्छा स्यात् इति हलधरः ॥४०॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) : हि</strong> निश्चितम् । च अपि दृष्प्रापम् अपि । अपि-शब्दस्यादुर्लभम् इत्य् अनेन परेण वान्वयः । <strong>यदृच्छया</strong> स्वयम् एव इत्य् अर्थः । अन्यत् तैर् व्याख्यातम् ।</p>
<p>यद् वा, प्राग्-दुष्प्रापम् अप्य् अधुना सुलभं निजाशेषैश्वर्य-प्रकटनेन पूर्वतो\ऽप्य् अधिक-कारुण्य-विस्तारणात् ॥४०॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (लघु-वैष्णव-तोषणी) : हि</strong> निश्चितं च अपि दुष्प्रापम् अपि अपि-शब्दस्य <strong>अदुर्लभम्</strong> इत्य् अनेनान्यः <strong>अदुर्लभम्</strong> अपि <strong>यदृच्छया</strong> तवैव स्वैरितय इत्य् अर्थः । अन्यत् तैः । तत्र नो <strong>दर्शनं</strong> प्राप्ताविति अस्मत्-कर्तृकं <strong>दर्शनं</strong> युवां प्राप्तावङ्गीकृतवन्ताव् इत्य् अर्थः ॥४०॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) : भूतानां</strong> दुष्प्रापम् अपि अतिदुर्लभं सुप्रापं केषां <strong>रजस्</strong> तमस् स्वभावानाम् अप्य् असुराणाम् इत्य् अर्थः । यत् यतः यदृच्छयैव <strong>प्राप्तौ</strong> ॥४०॥</p>
<hr>
<p><strong>॥ १०.८५.४१ ॥</strong></p>
<p>दैत्य-दानव-गन्धर्वाः सिद्ध-विद्याध्र-चारणाः ।</p>
<p>यक्ष-रक्षः-पिशाचाश् च भूत-प्रमथ-नायकाः ॥</p>
<p><strong>श्रीधर-स्वामी (भावार्थ-दीपिका) :</strong> अहो विद्-विषो वयं सात्त्विक-भक्तेभ्योऽपि स-भाग्य इत्य् आह&mdash;दैत्येत्य्-आदि-त्रिभिः ॥४१॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> निज-भाग्यं श्लाघयन्न् आह&mdash;अहो इत्य्-आदि । शास्त्रं वेदादि-ग्रन्थ एव शरीरं प्रतिमा यस्य तस्मिन् शास्त्रं ग्रन्थ-निदेशयोः इति यादवः । अत एव श्री-भगवतं प्रकृत्य स्कान्दम् उक्तम्&mdash;तेनेयं वाङ्मयी मूर्तिः कृष्णस्य जगदीशितुः । इति । वेदो नारायणः साक्षात् [भा।पु। ६.१.४०] इति च <strong>।</strong> ते वयं चान्ये राक्षसादयश् च तादृशा निबद्ध-वैराः । एतेनास्मासु न कापि भगवद्-दर्शन-योग्यतेति ॥४१-४२॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> दैत्य्-आदयस् त्वयि नितरां बद्धवैरा अपि । कुतः? विशेषतः शुद्धं रज-आद्य-मिश्रं यत् सत्त्वं तत् धामाश्रयो यस्य तस्मिन् तद् अधिष्ठातरीत्य् अर्थः । शास्त्रस्य शरीरिणि आत्मनि वेद-मार्ग-प्रवर्तक इत्य् अर्थः । दैत्य्-आदीनां रजस् तमः-स्वभावत्वेनोन्मार्गे प्रवृत्त्या स्व-प्रतिकूलैः साधुभिः सह द्वेषेण तत्-परिपालके त्वयि स्वत एव द्वेषोत्पत्तेर् इति भावः । तत्र गन्धर्वादीनां चतुर्-जातीनां वैर-प्रसिद्ध्य् अभावे\ऽपि तद् उक्तिर् दैत्यानुगानां केषाञ्चित्-तेषां रजस् तमः-स्वभावापेक्षया यक्षादयश् च त्रयस् तामसाः सर्वे दैत्यानुवर्तिन एव भूतादयस्तु शैवाभिमानिनः एवम्-भूता दैत्य्-आदयो ये ते वयम् इत्य् अन्वयः । यद् वा, ते दुष्टत्वेन प्रसिद्धा दैत्य्-आदयो वयम् अन्ये च केचिन्-मनुष्यास् तादृशा दैत्य्-आदि-सदृशाः यथा कंसादयः चकार-द्वयम् उभयेषाम् अपि तुल्यत्वेन प्राधान्यात् ॥४१-४२॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> दैत्येति त्रिकम् । दैत्य्-आदयस्त्वयि नितरां बद्धवैरा अपि वैरं कुतः तत्राह&mdash;विशेषतः शुद्धं रज आद्यमिश्रितं यत् सत्त्वं तत् धाम आशयो यस्य तस्मिन् तद् अधिष्ठातरीत्य् अर्थः । अतः शास्त्रस्य शरीरिणि आत्मनि वेद-मार्ग-प्रवर्तक इत्य् अर्थः । दैत्य्-आदीनां रजस् तमः-स्वभावत्वेनोन्-मार्ग-प्रवृत्त्या स्व-प्रतिकूलत्वेन मतैः साधुभिः सह द्वेषेण-तत्-परिपालके त्वयि स्वत एव द्वेषोत्तपत्तेर् इति भावः । तत्र गन्धर्वादीनां चतुर्णां वैर-प्रसिद्ध्य् अभावे\ऽपि तद् उक्तिः दैत्यानुगानां केषाञ्चिद्-रजस् तमः स्वभावापेक्षया यक्षादयश् च वयं तामसाः सर्वे दैत्यानुगा एव ते दुष्टत्वेन प्रसिद्धाः । दैत्य्-आदयो वयम् अस्मद्-आदय इत्य् अर्थः । ममापि तत्-पक्षपातित्वान्-निबद्ध-वैरत्वम् एवेति भावः । अन्ये च केचिन्-मनुष्यास् तादृशा दैत्य्-आदि-सदृशाः यथा कंसादयः चकारद्-धयस् तूभयेषाम् अपि प्राधान्यात् तेष्वेव केचित् केवल-तमः-स्वभावाः पौण्ड्रकादयः उच्चैर् बद्धेन वैरेण तत्-कृत-मनोभिनिवेशेन इत्य् अर्थः । सन्निकृष्टा मुक्ति-पदं प्राप्ताः केचित् तु मद्विधा रजोमिश्राः कामतो यशआदि-वाञ्छया या भक्तिस् त्रैलोक्यदानं तया सन्निकृष्टाः सुरादयस्तु न तथा सन्निकृष्टा इति ॥४१-४३॥</p>
<hr>
<p><strong>जीव-गोस्वामी (क्रम-सन्दर्भः) :</strong> शास्त्रस्य शरीरिणि आत्मानं प्रतिप्रवर्तक इत्य् अर्थः । गन्धर्वादीनां चतुर्णां केषाञ्चिद्-दैत्यानुगत्वाद् वैरं यक्षादीनां तामसत्वात् सुतरां वयम् इति । ममापि तत्-पक्षपातित्वान्-निबद्धवैरम् एवेति भावः ॥४१-४२॥</p>
<hr>
<p><strong>जीव-गोस्वामी (बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> सात्त्विकेभ्यो भक्तेभ्योऽपि रजस् तमस्-स्वभावा वयं भाग्यवन्त इत्य् आह&mdash;दैत्येत्य्-आदित्रिभिः ॥४१॥</p>
<hr>
<p><strong>॥ १०.८५.४२ ॥</strong></p>
<p>विशुद्ध-सत्त्व-धा<sup id="fnref:163"><a href="#fn:163" class="footnote-ref" role="doc-noteref">163</a></sup>म्न्य् अद्धा त्वयि शास्त्र-शरीरिणि ।</p>
<p>नित्यं निबद्ध-वैरास् ते वयं चा<sup id="fnref:164"><a href="#fn:164" class="footnote-ref" role="doc-noteref">164</a></sup>न्ये च तादृशाः ॥</p>
<p><strong>श्रीधर-स्वामी (भावार्थ-दीपिका), वंशीधरः (भावार्थ-दीपिका-प्रकाशः), श्रीनाथ-चक्रवर्ती (चैतन्य-मत-मञ्जुषा), सनातन-गोस्वामी (बृहद्-वैष्णव-तोषणी), जीव-गोस्वामी (लघु-वैष्णव-तोषणी),</strong> <strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) : विशुद्ध</strong>-सत्त्वम् अप्राकृत-सत्त्वं तद् आत्मकं धाम मूर्तिर् यस्य तस्मिन् शास्त्रं वेदः शरीरं स्वरूप-गुणादि-धारकं प्रतिपादकं यस्य तस्मिन् ॥४२॥</p>
<hr>
<p><strong>॥ १०.८५.४३ ॥</strong></p>
<p>केचनोद्बद्ध-वैरेण भक्त्या केचन कामतः ।</p>
<p>न तथा सत्त्व-संरब्धाः सन्निकृष्टाः सुरादयः ॥</p>
<p><strong>श्रीधर-स्वामी (भावार्थ-दीपिका) :</strong> उद्बद्ध-<strong>वैरेण</strong> या भक्तिस् तय । केचनेति चैद्यादयः । कामतो <strong>भक्त्या</strong> गोप्य्-आदयो यथा सन्निकृष्टास् त्वद्-आत्मतां प्राप्ताः । <strong>तथा</strong> च <strong>सत्त्व</strong>-<strong>संरब्धाः</strong> सत्त्वाविष्टा अपि सूरादयो <strong>न</strong> सन्निकृष्टा इति ॥४३॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> ननु नित्यानुसन्धान-लक्षणान्तः-करण-गुणेनाविर्भूत-ज्ञान-गुणो\ऽस्तीति माशङ्कीर् इति चेद् अयं सुरादीनाम् अपि नास्ति कुतो\ऽस्माकम् इत्य् अभिप्रेत्य् आह&mdash;केचनेति ॥४३॥</p>
<p><strong>श्रीनाथ-चक्रवर्ती (चैतन्य-मत-मञ्जुषा), जीव-गोस्वामी (लघु-वैष्णव-तोषणी) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> तेष्वेव <strong>केचन</strong> पौण्ड्रादयः उच्चैर् बद्धेन <strong>वैरेण</strong> <strong>भक्त्या</strong> स्मरण-लक्षणया एवं तमः-स्वभावानुक्त्वा रजस्-स्वभावानाह&mdash;<strong>केचन</strong> गया-<strong>सुरादयः</strong> <strong>कामतः</strong> स्व-र्गादि-वाञ्छया, किं वा, श्री-मोहिन्यवतारे तद्-रूप-दर्शनेन स्मरतः । सुरादयो न तथेति तेषां बहुल-भोगाद्य् आसक्त्या त्वत्-स्मरणासिद्धेः । आदि-शब्दाद्-ऋष्यादयः तेषां च कर्माद्य् आसक्तेर् इति तव योग-मायाम् ऐश्वर्य-विशेषम् इत्य् अर्थः । योगेशाः श्री-सनकादयो\ऽपि</p>
<p><strong>न</strong> विदन्ति <strong>न</strong> ज्ञातुं शक्नुवन्ति । तत्र हेतुः&mdash;हे योगेश्वरेश्वरेति । अचिन्त्यानन्त-महैश्वर्याद् इत्य् अर्थः । प्राय इति भक्तानां केषाञ्चिद्-वेद्यत्वात् । अन्यत् तैर् व्याख्यातम् ।</p>
<p>यद् वा, भक्त्येति दृष्टान्ततया यथा <strong>भक्त्या</strong> सन्निकृष्टा नैकट्यं लब्धाः किं वा, दर्शनं प्राप्ता इति प्रसङ्गाद् अध्याहार्यम् ततश् च <strong>सन्निकृष्टाः</strong> सात्त्विकत्वेन त्वन्नैकट्य-योग्या अपीत्य् अर्थः । अथवा देवादय एव त्वद्-दर्शनम् अर्हन्ति न तु वयम् इत्य् आह&mdash;दैत्येति त्रिभिः । दैत्य्-आदयो वयं निबद्धवैराः । तादृशत्वे हेतुः&mdash;केचनेति । उद्बद्ध-<strong>वैरेण</strong> विशिष्टाः <strong>केचन</strong> कामतो <strong>भक्त्या</strong> विशिष्टाः न <strong>तथा</strong> त तादृशाः सुरादयो यतः <strong>सत्त्व-संरब्धाः</strong> अत एव <strong>सन्निकृष्टाः</strong> साक्षाद्-दर्शनादिना त्वत्-सन्निकर्ष-योग्या इत्य् अर्थः । तथाप्य् अस्माभिर् यद् अर्शनं तव तत्र चावतारिणः तत्राप्य् अशेषैश्वर्य-प्रकटनपरस्य साग्रजस्य प्राप्तं तद्-धेतुः केन ज्ञेय इत्य् आह--इदम् इति । अर्थः स एव । निजैश्वर्य-प्रकटनेन तव कृपा-विशेष-विस्तारणाद् एवेत्य् अभिप्रायेण कृपाम् एव स्तौति-इदम् इति । योग ऐश्वर्य-विशेषस् तद्-रूपा या माया कृपा ताम् इदम् इत्थम् इति ईदृशी अनेन प्रकारेण हेतुना च स्याद् इति योगेशा अपि <strong>न</strong> विदन्ति । अपरिच्छिन्नत्वाहेतुकत्वाद् अनन्त माहात्म्यात् । तत्रैव हेतुः&mdash;योगेति । अन्यत् समानम् ॥४३-४४॥</p>
<hr>
<p><strong>जीव-गोस्वामी (क्रम-सन्दर्भः) :</strong> केचित्-केवल-तमस्-स्वभावाः पौण्ड्रादयः उच्चैर् बद्धेन <strong>वैरेण</strong> तत्-कृत-मनोभिनिवेशेन इत्य् अर्थः । <strong>सन्निकृष्टाः</strong> मुक्ति-पदं प्राप्ताः केचित् मद्-विधा रजो-मिश्राः कामतो यश आदि-वाञ्छया या भक्तिः त्रैलोक्यादि-दानं तया <strong>सन्निकृष्टाः</strong> शुद्ध-भक्त-पदं प्राप्ताः सत्त्वाविष्टाः सुरादयस्तु स <strong>तथा</strong> <strong>सन्निकृष्टाः</strong> ॥४३-४४॥</p>
<hr>
<p><strong>जीव-गोस्वामी (बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) : केचन</strong> तमस्-स्वभावाः चैद्यादयः उद्बद्ध-<strong>वैरेण</strong> या भक्तिस् तया <strong>केचन</strong> रजस्-स्वभावा अस्मद् आदयः <strong>कामतः</strong> धार्मिकत्वादिख्यापन-सङ्कल्पेन या भक्तिस् तया यथा <strong>सन्निकृष्टाः</strong> श्री-भगवता सङ्गताः <strong>तथा</strong> <strong>सत्त्व-संरब्धाः</strong> **सत्त्व-**गुणे भगवति <strong>संरब्धाः</strong> । तत्पराः सुरादयो न सन्निकृष्टा इत्य् अन्वयः ॥४३॥</p>
<hr>
<p><strong>॥ १०.८५.४४ ॥</strong></p>
<p>इदम् इत्थम् इति प्रायस् तव योगेश्वरेश्वर ।</p>
<p>न विदन्त्य् अपि योगेशा योगमायां कुतो वयम् ॥</p>
<p><strong>श्रीधर-स्वामी (भावार्थ-दीपिका) :</strong> ननु सात्त्विकेभ्योऽपि राजसादयः सन्निकृष्टा <strong>इति</strong> चित्रं तद् आह&mdash;<strong>इदम्</strong> <strong>इत्थम्</strong> <strong>इति</strong> । <strong>इदम्</strong> <strong>इति</strong> स्वरूपतः <strong>इत्थम्</strong> <strong>इति</strong> विशेषतश् च ॥४४॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> पुनर् आशङ्कते&mdash;नन्व् <strong>इति</strong> । तत्राक्षेपे । <strong>योगेशा</strong> ज्ञानिश्रेष्ठा नारदादयः । <strong>योग-मायां</strong> जगत्स् ऋष्ट्याद्य् अनुसंहित-स्वरूप-माहात्म्यम् ॥४४॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>जीव-गोस्वामी (लघु-वैष्णव-तोषणी) : तव</strong> योग-मायाम् ऐश्वर्य-विशेषम् इत्य् अर्थः । योगेशाः श्री-सनकादयो\ऽपि <strong>न</strong> विदन्ति ज्ञातुं <strong>न</strong> शक्नुवन्ति तत्र हेतुः&mdash;हे योगेश्वरेति अचित्यानन्त-महैश्वर्याद् इत्य् अर्थः । प्राय <strong>इति</strong> भक्तानां केषाञ्चिद्-वेधत्वात् । अन्यत्-तैः । अथवा देवादय एव त्वद्-दर्शनम् अर्हन्ति <strong>न</strong> तु <strong>वयम्</strong> इत्य् आह--दैत्येति त्रिभिः । यतो दैत्य्-आदयो वयं निबद्ध-वैराः तादृशत्वे हेतुः केचनेति उद्बद्धवैरेण विशिष्टाः केचन कामतः स्वर्थ-साधनायैव भक्त्या विशिष्टाः जात्या तु निबद्ध-वैरा एव इत्य् अर्थः । सुरादयो <strong>न</strong> तथा <strong>न</strong> तादृशाः तत्र हेतुः यतः सत्त्व-संरब्धाः अतस् <strong>तव</strong> सन्निकृष्टाः साक्षाद्-दर्शनादिना त्वत्-सन्निकर्ष-योग्या इत्य् अर्थः । तथाप्य् अस्माभिर् यद्-दर्शनं <strong>तव</strong> तत्र च स्वयं भगवद्-रूपेणैवाविर्भूतस्य साग्रजस्य प्राप्तं तद्-धेतुः केन ज्ञेय इत्य् आह&mdash;<strong>इदम्</strong> <strong>इति</strong> । अर्थः स एव । यद् वा, निजैश्वर्य-प्रकटनेन <strong>तव</strong> कृपा-विशेष-विस्तारणाद् एवेत्य् अभिप्रायेण कृपाम् एव स्तौति-<strong>इदम्</strong> <strong>इति</strong> । योगः ऐश्वर्य-विशेषः तद्-रूपा या माया कृपा तां <strong>इदम् इत्थम्</strong> <strong>इति</strong> ईदृशी अनेन प्रकारेण हेतुना च स्याद् <strong>इति</strong> <strong>योगेशा</strong> <strong>अपि</strong> न विदन्ति अपरिच्छिन्नत्व-हेतुकाद्य् अनन्त-माहात्म्यात् तत्रैव च हेतुर्-योगेति अन्यत् समानम् ॥४४॥</p>
<hr>
<p><strong>सनातन-गोस्वामी (बृहद्-वैष्णव-तोषणी), जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> स्व-दैन्यं द्योतयितुं कैमुतिक-न्यायेन स्वस्य ज्ञान-भक्ति-हीनत्वं वदन् यद्यपि रजस् तमः-प्रकृतयो\ऽपि स्व-स्व-विशेषेण त्वां प्राप्नुवन्ति तथा हि सात्त्विक-मार्गे ज्ञान-भक्ति-साधन-भूते संस्थापयेति प्रार्थयते-<strong>इदम्</strong> <strong>इति</strong> द्वाभ्यां । <strong>इदम्</strong> <strong>इति</strong> स्वरूपतः <strong>इत्थम्</strong> इत्य् असाधारण-धर्मतः <strong>तव</strong> योग-मायाख्यां शक्तिं <strong>योगेशा</strong> न विदन्ति त्वां <strong>न</strong> विदन्तीति किमु वक्तव्यम् । एवं सति वयं रजस् तमः-स्वभावास् <strong>तव</strong> <strong>योग-मायां</strong> त्वां च <strong>न</strong> जानीम <strong>इति</strong> कुतस् तरां वक्तव्यम् एवं ज्ञानाभावे भक्त्य् अभावो\ऽपि सिद्धः ॥४४॥</p>
<hr>
<p><strong>॥ १०.८५.४५ ॥</strong></p>
<p>तन् नः प्रसीद निरपेक्ष-विमृग्य-युष्मत्-</p>
<p>पादारविन्द-धिष<sup id="fnref:165"><a href="#fn:165" class="footnote-ref" role="doc-noteref">165</a></sup>णान्य-गृहान्ध-कूपात् ।</p>
<p>निष्क्रम्य विश्व-शरणाङ्घ्र्य्-उपलब्ध-वृत्तिः</p>
<p>शान्तो यथैक उत सर्व-सखैश् चरामि ॥</p>
<p><strong>श्रीधर-स्वामी (भावार्थ-दीपिका) :</strong> तद् एवं यद्य् अपि वैर-भावेन त्वत्-प्राप्तिर् भवेत् तथापि मां सात्त्विकं कुर्व् इति प्रार्थयते, तद् इति । तत् तथा <strong>नः</strong> <strong>प्रसीद</strong> । यथा निरपेक्षैर् आप्त-कामैर् अपि विमृग्यं <strong>युष्मत्</strong>-पादारविन्दं तद् एव धिषणम् आश्रयस् तस्माद् अन्यद् गृहं तद् एवान्ध-कूपस् तस्मान् <strong>निष्क्रम्य</strong> निर्गत्य विश्वस्य शरणं रक्षितारो वृक्षास् तेषाम् अङ्घ्रि-मूलेषु स्वत एव गलितैः फलादिभिर् <strong>उपलब्ध</strong> प्राप्ता वृत्तिर् जीविका येन सोऽहं शान्तः सन्न् एक एव <strong>चरामि</strong> । <strong>उत</strong> अथव सर्वेषां सखायो महान्तस् तैः सह यथा चरा<sup id="fnref:166"><a href="#fn:166" class="footnote-ref" role="doc-noteref">166</a></sup>मीति ॥४५॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> स्वाशयम् आह&mdash;तदित्य्-आदिना । तद् एवम् इत्थम् । तस्मात् पादारविन्दधिषणात् सर्वः स्थाणुः इति सहस्र-नामसु **सर्व-**शब्दो विष्णु-वाचको\ऽपि । सर्वो विष्णुः सखा येषां ते <strong>सर्व</strong>-सखायो हरि-जनास्तौर् इति वा ॥४५॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> तत्-तस्मात् स्व-दर्शन-दानाद्-धेतोः नो\ऽस्मान् प्रति बहुत्वं निज-परिवारापेक्षया निरपेक्षैर् मुक्तैर् अपि विशेषेण । मोक्षाद्य् उपेक्षया प्रयत्नेन मृग्यम् एव न तु लभ्यम्, यद्-युवयोर् युष्माकं वा भक्त-जनापेक्षया गौरवेण वा बहुत्वम् । पाद एवारविन्दं <strong>सर्व</strong>-सन्ताप-हरणामृत-रस-स्रावादिना अतस्-तद् एव धिषणं तद् अन्य-गृहं चान्धकूप एव विविध-दुःखावहत्वाद् अबुद्धिभिर् अलक्ष्यत्वाच् च तस्मान्**-निष्क्रम्य** <strong>विश्व-<strong>शरणत्वेन तरूणां निरुपाधि-परोपकार-शीलतादिकम् उक्तम् । अत एव तद् अङ्घ्रिषु तत्रापि उप स्वसमीप एव लब्ध</strong>-वृत्तिः</strong> इति तत्र स्व-प्रयासो निरस्तः । सुपक्व-फलादीनां स्वयम् एव सर्वत्र पतनात् कदाचित् क्वचित्-तत्र भावे\ऽपि । किं वा, शीतोष्णादाव् अपि शान्तो\ऽनुद्विग्न-चित्तः यद् वा, रागद्वेषादिर् अहितः सन्नेको निरन्तर-स्मरण-कीर्तन-विशेष-सम्पत्तये एकाकी उताथवा त्वद्-भक्ति-रसास्वादनार्थं <strong>सर्व-सखैश् चरामि</strong>, सुखम् इतस् ततो भ्रमामि । **सर्व-**सखैर् इति महतां परम-दयालुत्वेनात्मनस् तत्-सङ्ग-योग्यता सूचिता । अन्यत् तैर् व्याख्यातम् ।</p>
<p>यद् वा, **निरपेक्ष-**विमृग्यं **युष्मत्-**पदारविन्दयोर्-धिषणं श्री-नन्द-व्रज-लक्षणं तद् अन्यत् सर्वं ब्रह्म-लोकादि-गृहम् एवान्ध-कूपः&mdash;तत्र पतितैस् त्वद्-धिषणस्यालभ्यत्वात् । तस्मान्-<strong>निष्क्रम्य</strong> तम् अनपेक्ष्य इत्य् अर्थः । **विश्व-**शरणं श्री-वृन्दावन-तरवः तथा चोक्तं श्री-भगवता पश्यतैतान् महा-भागान् [भा।पु१०.२२.३२] इत्य्-आदि । तेषाम् अङ्घ्रिषु, यद् वा, **विश्व-**शरणस्य तवाङ्घ्र्योः । किं वा, **विश्व-**शरणौ यौ त्वद् अङ्घ्री तयोरुप सामीप्येन लब्धा <strong>वृत्तिः</strong> स्थितिर्येन सः, <strong>उत</strong> अपि स्व-परिवारादि-त्यागेनैको\ऽपि शान्तः । यद् वा, त्वत्-सङ्गत्या शान्तः सुखी सन् कदाचित्-त्वया सहैकाक्यपि कदाचिच् च <strong>सर्व</strong>-सखैर् व्रज-जनैर् अपि सह, यद् वा, एकः श्रेष्ठो गोपत्वेन सर्वोत्तमः, किं वा, गोपानाम् एकतमः सन् सर्वस्य विश्वात्मकस्यापि तव सखिभिर् गोपैर् अपि सहचरामि । श्री-वृन्दावनादौ तत्र परिभ्रमामि । दुर्घटतर-पद-प्रार्थने लज्जादिना व्यक्तया तद् अनुक्तिः । <strong>नः</strong> इति प्राग् उक्ते\ऽपि पश्चाद् एकत्वेनोक्तिः, दुर्लभस्य वस्तुनो बहुषु दानायोग्यत्वस्य किं वा, मद् ईदृशता सिद्धा । तदीयेषु च स्वतः प्रसाद-सिद्धेर् इत्य् अभिप्रायेणेति ॥४५॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> यस्माद् एवं कृपा-लुत्वं तत्-तस्माद् एव हेतोः नो \ऽस्मभ्यं <strong>प्रसीद</strong> प्रसादम् एवाह&mdash;निरपेक्षेति । मुक्तैर् अपि विशेषेण शुद्ध-भक्त-जन-भावेन मृग्यं न तु सहसा लभ्यं यद्युवयोः पदं तद् एव **सर्व-**ताप-हरत्वेन परम-दृश्यत्वादि-गुणत्वेन परमामोददातृत्वेन चारविन्!तद् एव च परमाश्रयत्वाद्-धिषणं धिष्ण्यं तस्माद् अन्यद्-यद्-धिष्ण्याभासो गृहं तद्-वस्तुतो \ऽन्धकूपः स इव महा-वरक-बन्ध-हेतुत्वाद्-विशेषतश् च सुतल-रूपत्वात्-तत्-सदृशम् एवेति तस्मान्-<strong>निष्क्रम्य</strong> **विश्व-**शरण-भूतो यो\ऽयम् अङ्घ्रिः पादारवीन्दं तस्य उप समीपे लब्धा वृत्तिर् दास-जनोचित-वर्तनं येन तथा-भूतः सन् <strong>उत</strong> एकः एकाक्येव च सन् न तु सपरिकरो\ऽपि सन् **सर्व-**सखैस् त्वदीय-जनैः सह <strong>चरामि</strong> **सर्व-**सखत्वात्ते\ऽपि न मयि जुगुप्सां करिष्यन्तीति भावः ॥४५॥</p>
<hr>
<p>**जीव-गोस्वामी (क्रम-सन्दर्भः) : विश्व-**शरण-भूतो\ऽयम् अङ्घ्रिः पादारविन्दं तस्य उप समीपं लब्ध्वा वृत्तिर्-दास-जनोचितवर्तनं येन तथा-भूतः स्व-समानवासन-परिकरसहितः सन् <strong>उत</strong> एकः एकाक्येव सन् **विश्व-**सखैस् त्वदीय-जनैः सह <strong>चरामि</strong> ॥४५॥</p>
<hr>
<p><strong>जीव-गोस्वामी (बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> ननु भो वरं वृण्वित्य् अत आह&mdash;निरपेक्षैर् आत्मारामैर् अपि विमृग्यं **युष्मत्-**पादारविन्दं तद् एव धिषणम् आश्रयस् तस्माद् अन्यो यो **गृहान्ध-**कुपस् तस्मान्-<strong>निष्क्रम्य</strong> विश्वस्य शरणम् उपकारका वृक्षास् तेषाम् अङ्घ्रि-मूलेषु स्वत एव गलितैः फलादिभि-रुप-लब्धा वृत्तिर् जीविका येन सोऽहं शान्तः सन्न् एक एव <strong>चरामि</strong> । <strong>उत</strong> अत्य् अधिकं कृपयसि चेत् सर्वेषां सखायस् त्वद्-भक्तास्तैः सह <strong>चरामि</strong> ॥४६॥</p>
<hr>
<p><strong>॥ १०.८५.४६ ॥</strong></p>
<p>शाध्य् अस्मान् ईशितव्येश निष्पापान् कुरु नः प्रभो ।</p>
<p>पुमान् यच् छ्रद्धयातिष्ठंश् चोदनाया विमुच्यते ॥</p>
<p><strong>श्रीधर-स्वामी (भावार्थ-दीपिका) :</strong> कथम् अल्प-पुण्यानाम् एवं भावः सम्भवतीति चेत् तर्हि यथैतद् भवेत् तथास्मान् अनुशिक्षयेत्य् आह&mdash;शाधीति । हे <strong>प्रभो</strong>, ईशितव्याः सर्वे जीवास् तेषाम् ईश यत् तवानुशासनम् आतिष्ठन्न् आश्रयंश् <strong>चोदनाया</strong> विधि-निषेध-लक्षणायाः सकाशाद् <strong>विमुच्यते</strong> । न खलु त्वद्-भक्तो विधि-किङ्करः स्याद् इति भावः ॥४६॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> भगवद् आक्षेपं समादधानो वक्ति-कथम् इत्य्-आदिना । एवं-भावः एवं-विधत्यागः । एतत् त्यागादि । इति भाव इति&mdash;देवर्षि-भूताप्त-नृणां पितॄणां न किङ्करो नायम् [भा।पु। ११.५.४१] इत्य्-आद्य् उक्तेः ॥४६॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> ननु बलिर् इन्द्रो भविष्यति [भा।पु। ८.१३.१२] इति वचन-प्रामाण्येन त्रि-लोक्या वैष्णवत्व-सम्पत्तये त्वम् ईन्द्रो भवितासीत्य् अधुना कथम् एवं घटताम्? तत्राह&mdash;शाधीति । नन्व् अन्यस्माच् छिक्षस्व् एति चेत्-तत्राह&mdash;हे ईशितव्येशेति । परमेश्वरत्वेन तत्रैवानुशासन-योग्यत्वाद् इति भावः । तत्र चादाव् अनुशासन-मात्रेण <strong>निष्पापान्</strong> दैत्यत्व-निदान- रजस् तमो-मूल-पाप-रहितान् <strong>कुरु</strong> ततश् च त्वद् अनुशासनानुष्ठान-सिद्ध्या तद्-योग्यो भवेयम् इत्य् आशयेनाह&mdash;पुमान् इति । अधिकारापेक्षा निरस्ता, श्रद्धयेत्य् अन्यथा नास्तिकता-प्रसक्त्या कलासिद्धेः । किं वा, शीघ्र-सुसिद्ध्य् अपेक्षया विशेषेण मुच्यते प्रेम-सम्पत्तेः तच् च त्वत्-प्रभावाद् इत्य् आह&mdash;हे <strong>प्रभो</strong> इति । स्व-पक्षे&mdash;हे दैत्य-राज! तादृशानाम् इदम् अतीव दुर्घटम् । तत्राह&mdash;शाधीति । ईशितव्यानां भृत्यानां मादृशाम् ईश! परिपालकेति । त्वद्-भक्त-वात्सल्येन सुघटम् इति भावः ।</p>
<p>नन्व् अधुना तद्-योग्यो\ऽसीति चेत्-तत्राह&mdash;आदौ <strong>निष्पापान्</strong> <strong>कुरु</strong> ततश् च पाप-रहित्येन त्वदाज्ञानुष्ठान-योग्यतया तदातिष्ठन् परम-भक्तो भूत्वा तद्-योग्यताम् अपि प्राप्स्यामीत्य् अर्थः । अथवा अहो तादृश-भाग्य-हीनान् <strong>अस्मान्</strong> प्रति तत्-प्रसादो यदि वा अधुना न सम्पाद्येत तदा निजागमन-प्रयोजनम् अप्य् आदिश्यताम् । तेनैव कृतार्थो भवेयम् इत्य् आह&mdash;शाधीति । किञ्चिद् आदिश इत्य् अर्थः । अन्यत् समानम् ॥४६॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> अहो तादृश-हीनान् <strong>अस्मान्</strong> प्रति तादृश-प्रसादो यदि वाधुना न सम्पाद्यते तदा निजागमन-प्रयोजनम् अप्य् आदिश्यतां तेनैव कृतार्थो भवेयम् इत्य् आशयेनाह&mdash;शाधीति । किञ्चिद् आदिश इत्य् अर्थः । तत्र श्री-भगवतो योग्यताम् आह&mdash;हे <strong>ईशितव्येश</strong>! ईशितव्याः शासनीयाः ईशा ब्रह्म-रुद्रादयो\ऽपि यस्य हे तादृशेति! न तु तव तु तद् अनुष्ठाने योग्यता नास्ति तत्राह&mdash;<strong>निष्पापान्</strong> त्वद्-भक्ति-विघ्नेभ्यो निर्गतान् <strong>कुरु</strong> अनुशासन-रूपेण तव् आङ्गीकारेणैव तद् अपगमात् सम्पत्त्स्यते सेति भावः । तद् एव प्रमाणयति यद् इति । यद्-वेद-रूपं पारम्परिकं साधारणम् अप्य् अनुशासनं किमुत साक्षात् आत्म-विषयकम् इत्य् अर्थः ॥४६॥</p>
<hr>
<p><strong>जीव-गोस्वामी (क्रम-सन्दर्भः) :</strong> अहो तादृश-भाग्य-हीनान् अस्मान् प्रति तादृश-प्रसादो यदि वाधुना न सम्पाद्यते तदाङ्गने आगमन-प्रयोजनम् अप्य् आदिश्यताम् तेनैव कृतार्थो भवेयम् इत्य् आशयेनाह&mdash;शाधीति ॥४६-५३॥</p>
<hr>
<p><strong>जीव-गोस्वामी (बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> किं च, साम्प्रतं यद् अर्थम् एतादृशं दर्शनं तदाज्ञापयेत्य् आह--शाधि आदिश ईशितव्यानाम् अस्मद् आदीनाम् ईश हे <strong>प्रभो</strong>! ननु मदाज्ञां निष्पादयितुं तव कोऽधिकारस्ताह&mdash;<strong>निष्पापान्</strong> <strong>कुरु</strong> तद् असामर्थ्ये\ऽपि तच्-छ्रवणेनापि निष्कल्मषा भवेमेति भावः । यत् त्वद् आदिष्टम् अनुतिष्ठन् कुर्वंस् तु चोदनायाः विधि-निषेध-लक्षणायाः सकाशात् <strong>विमुच्यते</strong> विधि-किङ्करो न स्याद् इत्य् अर्थः ॥४६॥</p>
<hr>
<p><strong>॥ १०.८५.४७ ॥</strong></p>
<p><strong>श्री-भगवान् उवाच&mdash;</strong></p>
<p>आसन् मरीचेः षट् पुत्रा ऊर्णायां प्रथमेऽन्तरे ।</p>
<p>देवाः कं जहसुर् वीक्ष्य सुतां यभितुम् उद्यतम् ॥</p>
<p><strong>श्रीधर-स्वामी (भावार्थ-दीपिका) :</strong> तद् उक्तं सर्वम् अनुमोद्य स्वागमन-कारणं स-प्रपञ्चं कथयति, <strong>आसन्न्</strong> इति पञ्चभिः । <strong>ऊर्णायां</strong> भार्यायाम् । <strong>प्रथमेऽन्तरे</strong> स्वायम्भूव-मन्वन्तरे <strong>देवाः सुतां</strong> वाचं <strong>यभितुं</strong> यब्धुं मैथुनेन रमयितुम् <strong>उद्यतम्</strong> उद्युक्तं <strong>कं</strong> प्रजापतिं <strong>जहसुर्</strong> उपहसितवन्तः ॥४७॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> तद् उक्तं बल्युक्तम् । विगीत-व्यावृत्त्य् अर्थम् अर्थान्तरम् आह&mdash;सुखं तनोतीति सुता भार्या ताम् । नामैक-देश-न्यायेन भीमादिवद् अक्षर-मुष्टि-न्यायेन वाभाकादिवद् अत्र सुना सुख-ग्रह इति ॥४७॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> तत्-प्रार्थितस्याधुना महा-दुर्घटत्वेन तत्रोत्तरमदत्त्वा स्वागमन-प्रयोजन-कथनेनैव तं सन्तोष-यंस् तदाह&mdash;<strong>आसन्न्</strong> इति त्रिणिः । देवा अपि जहसुः ॥४७॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> तत्रोत्तरं प्रार्थनम् एव सम्प्रति स्वाभीष्ट-विशेषेणानुमोदितुम् उपोद्घातं प्रस्तौति&mdash;<strong>आसन्न्</strong> इति । देवा अपि जहसुः ॥४७॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> स्वागमन-कारणम् आह&mdash;<strong>आसन्न्</strong> इति पञ्चभिः । <strong>ऊर्णायां</strong> भार्यायाम् अन्तरे मन्वन्तरे स्वायम्भुवे ते <strong>देवाः</strong> <strong>षट्</strong> सुतान् सरस्वतीं यभितुं सम्भोक्तुम् <strong>उद्यतम्</strong> । <strong>कं</strong> प्रजापतिम् ॥४७॥</p>
<hr>
<p><strong>॥ १०.८५.४८ ॥</strong></p>
<p>तेनासुरीम् अगन् योनिम् अधुनावद्य-कर्मणा ।</p>
<p>हिरण्यकशिपोर् जाता नीता<sup id="fnref:167"><a href="#fn:167" class="footnote-ref" role="doc-noteref">167</a></sup>स् ते योग-मायया ॥</p>
<p><strong>श्रीधर-स्वामी (भावार्थ-दीपिका) :</strong> तेनावद्य-<strong>कर्मणा</strong> पापेनासुरीं <strong>योनिम्</strong> <strong>अगन्न्</strong> अगमन् । अधुना तत् क्षणम् एव । <strong>हिरण्यकशिपोर्</strong> <strong>जाता</strong> इत्य् अर्थः ॥४८॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> तेन महद् उपहास-लक्षणेन । इत्य् अर्थ इति-अधुनेति पदम् अत्र नेदाईम् अर्थकं किन्तु तत्-क्षणार्थकम् इति भावः । <strong>ते</strong> च हिरण्यकशिपु-जाताः । ततो हिरण्यकशिपु-गृहात् । **योग-**माया-पार्श्वम् एतावत्-काल-पर्यन्तं स्थित्वा पुनर् अधुना देवक्या उदरे <strong>जाता</strong> इत्य् उत्तरेणान्वयः । अत्र च हरिवंशीया कथानुसन्धेया । सा च&mdash;</p>
<p>हिरण्यकशिपु-पुत्र-कालनेमिनः षट् पुत्रा ब्रह्म-प्रसादाव् आप्तये तपश् चक्रुस् तत्-तपसा तुष्टो ब्रह्मा तद् अभीप्सितम् अमरत्वं ददौ । तच्-छ्रुत्वा तेषां पितामहो हिरण्यकशिपुस् ताञ्छशाप-यतो मां सर्वेश्वरं त्यक्त्वा ब्रह्माणम् आराधितवन्तो\ऽतः स्व-पितृवध्या भविष्यतेत्य् उक्त्वा तांस् तत्याज । ततो विष्णुर् ब्रह्म-वरं सत्यी-कर्तुं तेषाम् आत्मन आकृष्य योग-निद्रायै ददौ । ते च जल-गर्भे शयनं चक्रुस् तेषां जीवात्मनो योग-माया भगवद् आज्ञप्ता देवकी-गर्भे निवेशितवतीति तेषां स्वप्नवत् स्व-दृष्ट्या देवक्यां जनिर् लोक-दृष्ट्या साक्षाज्-जनिर् इति ॥।४८॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) : हिरण्यकशिपोर्</strong> इति तत्-पुत्रात् कालनेमिनो <strong>जाता</strong> इति श्री-हरिवंशोक्तानुसारेण ज्ञेयम् । तच् च पुरा द्वितीयाध्यायारम्भे सूचितम् एव । तद्-विशेषः श्री-हरिवंशे सुव्यक्त एव । अत्र बाहुल्य-भयान् न लिख्यते ॥४८॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> तेनेति सार्धकं आसुर-योनि-गमन-प्रकारम् एवाह&mdash;अधुनेति । <strong>हिरण्यकशिपोर्</strong> जात इति द्वितीयाध्यायारम्भे व्याख्यातम् ॥४८॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> तनावद्य**-कर्मणा** पापेन अधुना तत्-क्षण एव आसुरीं <strong>योनिम्</strong> अगमन् हिरण्यकशिपोः सकाशात् कालनेमि-क्षेत्रे जाताः <strong>ते</strong> च <strong>योग-मायया</strong> देवक्याः उदरे कंस-हस्तेन घातनार्थं नीताः ॥४८॥</p>
<hr>
<p><strong>॥ १०.८५.४९ ॥</strong></p>
<p>देवक्या उदरे जाता राजन् कंस-विहिंसिताः ।</p>
<p>सा तान् शोचत्य् आत्मजान् स्वांस् त इमेऽध्यासतेऽन्तिके ॥</p>
<p><strong>श्रीधर-स्वामी (भावार्थ-दीपिका) :</strong> ते च योग-मायया ततो नीताः सन्तो <strong>देवक्या</strong> <strong>उदरे</strong> जाताः । हे <strong>राजन्</strong> बले, ते च कंसेन <strong>विहिंसिताः</strong> । <strong>सा</strong> च <strong>तान्</strong> आत्म-जान् मत्वा शोचति । ते चेमे तवान्तिकेऽध्यासते ॥४९॥</p>
<hr>
<p><strong>वंशीधरः (भावार्थ-दीपिका-प्रकाशः) : सा</strong> च देवकी । <strong>तान्</strong> <strong>कंस</strong>-विहिंसितान् । ते च <strong>कंस</strong>-हिंसिताः । <strong>इमे</strong> सम्मुखस्थाः । अध्यासते तिष्ठन्ति ॥४९॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> हे <strong>राजन्न्</strong> इति तेषां तत्-तत् सर्व-वृत्तं त्वया ज्ञायत एवेति भावः । कीदृशीं गतिं प्राप्ता इति शोचति, यतः स्वान् स्वकीयान् <strong>आत्मजान्</strong> अत एतान् अर्पयेत्यादिशन् तेषां तद् अधीनताम् आह&mdash;<strong>त</strong> इति । एवं परम-भक्तेन सर्वज्ञेन श्री-बलिना श्री-भगवद्-दर्शनार्थं ते सदा स्व-समीपे\ऽवस्थाप्यन्त इति ज्ञेयम् ॥४९॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> तत्र प्रस्ताव्यम् आह&mdash;सार्ध-द्वयेन । तत्रैव सकरुणम् आह&mdash;सेत्य् अर्धकेन । यतः स्वान् स्वीयानात्मजान् ते च न गोपनीया इति स-नर्माह&mdash;<strong>त</strong> इम इति एवं परम-भक्तेन सर्वज्ञेन बलिना श्री-भगवद्-दर्शनार्थं ते सदा स्वसमीप एव च स्थापिता इति ज्ञेयम् ॥४९॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) : सा</strong> देवकी <strong>इमे</strong> ते इति तर्जन्या <strong>तान्</strong> दर्शयतीति ते परम-भागवतेन बलिना भगवद्-दर्शनार्थम् आनीय स्व-दृष्टि-पथ एव स्थापिता इति भावः ॥४९॥</p>
<hr>
<p><strong>॥ १०.८५.५० ॥</strong></p>
<p>इत एतान् प्रणेष्यामो मातृ-शोकापनुत्तये ।</p>
<p>ततः शापाद् विनिर्मुक्ता लोकं यास्यन्ति विज्वराः ॥</p>
<p><strong>श्रीधर-स्वामी (भावार्थ-दीपिका) : लोकं</strong> देव-लोकम् ॥५०॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> इतस् तव पार्श्वतः । ततो **मातृ-**शोकापनुत्त्यनन्तरम् । शापान्-महद् उपहास-लक्षणपापात् शापः पापाक्रोशदिव्य-प्राप्त-कल्याणकेषु च इति निरुक्तिः ॥५०॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> प्रकर्षेणावश्यकतया प्रणयेन वा नेष्यामः बहुत्वं नयन-दार्ढ्याय निज-प्रौढि-सूचनात् । पाठान्तरं स्पष्टम् । **मातृ-**शोकापनुत्तिहेतुम् आह&mdash;तत इति । तद् अनन्तरम् एव <strong>शापाद्</strong> उपहासेन श्री-ब्रह्म-दत्तात्, पापेति वा पाठः । विशेषेण निःशेषण च सर्वथा मुक्ताः, अत एव <strong>विज्वराः</strong> सर्व-सन्ताप-रहिताः सन्तः लोकम् आत्मीयं तत्रत्यानां स्व-परिवाराणां सन्तोषार्थं निश्चयार्थं च तानेव निर्दिशन् भोगान्ते परम-पदं प्राप्स्यन्तीत्य् आह&mdash;स्मरेति । पुनः पश्चात् सद्-गतिं श्री-वैकुण्ठ-लोकम् अथवा <strong>लोकं</strong> मदीयं तद् एवोक्तपोषण्यायेन द्रढयन्न् आह&mdash;स्मरेति । पुनस् त्व् अर्थे वाक्यालङ्कारे । अन्यत् समानम् ॥५०-५१॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> स्वाभीष्टम् आह&mdash;<strong>इत</strong> इति द्वाभ्याम् । प्रकर्षेण आवश्यकतया प्रणयेन वा नेष्यामः अस्मदो द्वयोश् च [पाण् १.२.५९] इति बहु-वचनम् एषाम् अपि कुशलं भविष्यतीत्य् आह&mdash;तत इति । शापेति <strong>शापाद्</strong> इति वा पाठः विशेषेण आसुर-भावराहीत्येन निःशेषेण तच्-छरीरराहीत्येन मुक्ताः अत एव <strong>विज्वराः</strong> सर्व-सन्ताप-रहिताः सन्तः प्रथमतस् तावद् एव <strong>लोकं</strong> <strong>यास्यन्ति</strong> भोगेच्छावशेषात् ॥५०॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> शापात् पिता पुत्रान् वधिष्यतीति हिरण्यकशिपोः **शापाद्-**विमुक्ता एवैते <strong>ततः</strong> मन्नयनानन्तरं <strong>लोकं</strong> देव-लोकम् ॥५०॥</p>
<hr>
<p><strong>॥ १०.८५.५१ ॥</strong></p>
<p>स्म<sup id="fnref:168"><a href="#fn:168" class="footnote-ref" role="doc-noteref">168</a></sup>रोद्गीथः परिष्वङ्गः पतङ्गः क्षुद्रभृद् घृणी ।</p>
<p>षड् इमे मत्-प्रसादेन पुनर् यास्यन्ति सद्-गतिम् ॥</p>
<p><strong>श्रीधर-स्वामी (भावार्थ-दीपिका) : स्मरोद्-गीथः</strong> स्मर-सहित उद्गीथः । <strong>सद्</strong>-गुतिं मोक्षम् । स्मरस्यैव पूर्वं कीर्तिमान् इति नाम । अतः कीर्तिमन्तं प्रथम-जं कंसायानकदुन्दुभिः । अर्पयाम् आस [भा।पु। १०.१०.५७] इत्य् उक्तम् ॥५१॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> अभिज्ञानार्थं तन्-नामानि निर्दिशति-स्मर इत्य्-आदि । अतस् तन्-नामत्वात् ॥५१॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>जीव-गोस्वामी (लघु-वैष्णव-तोषणी) :</strong> निश्चयार्थं तानेव नाम्ना निर्दिशन् भोगान्ते नित्यम् अद्धामापि प्राप्स्यन्तीत्य् आह&mdash;स्मरेति । पुनः पश्चात् सतां यादवानां गतिं ममाप्रकट-लीला-स्पदम् ॥५१॥</p>
<hr>
<p><strong>सनातन-गोस्वामी (बृहद्-वैष्णव-तोषणी), जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> स्मरसहित उद्गीथ इत्य्-आदीनि नामानि मरीचि-पुत्रत्वद् अशायाम् ॥५१-५३॥</p>
<hr>
<p><strong>॥ १०.८५.५२ ॥</strong></p>
<p>इत्य् उक्त्वा तान् समादाय इन्द्रसेनेन पूजितौ ।</p>
<p>पुनर् द्वारवतीम् एत्य मातुः पुत्रान् अयच्छताम् ॥</p>
<p><strong>श्रीधर-स्वामी (भावार्थ-दीपिका) : अयच्छताम्</strong> अर्पयाम् आसतुः ॥५२॥</p>
<hr>
<p><strong>वंशीधरः (भावार्थ-दीपिका-प्रकाशः) : तान्</strong> स्मरादीन् । मातुर्-मात्रे ॥५२-५३॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> सम्यक् स-परिच्छदत्वादिना करग्रहणादिना चादाय <strong>पूजितौ</strong> तद् अर्पणादिना सम्मानितौ सन्तौ मातुर् मात्रे ॥५२॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> सम्यक् सपरिच्छदत्वादिना कर-ग्रहणादिना चादाय <strong>पूजितौ</strong> तद् अर्पणादिना सम्मानितौ सन्तौ <strong>मातुः</strong> मात्रे ॥५२॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः), विश्वनाथ-चक्रवर्ती (सारार्थ-दर्शिणी) :</strong> <em>न व्याख्यातम्।</em></p>
<hr>
<p><strong>॥ १०.८५.५३ ॥</strong></p>
<p>तान् दृष्ट्वा बालकान् देवी पुत्र-स्नेह-स्नुत-स्तनी ।</p>
<p>परिष्वज्याङ्कम् आरोप्य मूर्ध्न्य् अजिघ्रद् अभीक्ष्णशः ॥</p>
<p><strong>श्रीधर-स्वामी (भावार्थ-दीपिका), वंशीधरः (भावार्थ-दीपिका-प्रकाशः) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> । <strong>बालकान्</strong> इति मातृ-सन्तोषार्थं श्री-भगवद् इच्छया पूर्ववद्-वालक-रूप-प्राप्तेः किं वा, तस्याः **स्नेह-**भरेण बालकतयैव परिस्फूर्तेः <strong>देवी</strong> ईश्वरी श्री-भगवन्-मातृतया गौरवात् परिष्वज्येति क्रमशः स्नेहाकुलतयातिशैघ्र्येण युगपदिव वा । एवम् अग्रे\ऽपि ॥५३॥</p>
<hr>
<p><strong>जीव-गोस्वामी (लघु-वैष्णव-तोषणी) : बालकान्</strong> इति मातृ-सन्तोषार्थं श्री-कृष्णेच्छया बालक-रूपेणैवाविर्भूतान् कीर्तिमदादीन् श्री-कृष्ण-रामौ च ॥५३॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः), विश्वनाथ-चक्रवर्ती (सारार्थ-दर्शिणी) :</strong> <em>न व्याख्यातम्।</em></p>
<hr>
<p><strong>॥ १०.८५.५४ ॥</strong></p>
<p>अपाययत् स्तनं प्रीता सुत-स्पर्श-परिस्नुतम्<sup id="fnref:169"><a href="#fn:169" class="footnote-ref" role="doc-noteref">169</a></sup> ।</p>
<p>मोहिता मायया विष्णोर् यया सृष्टिः प्रवर्तते ॥</p>
<p><strong>श्रीधर-स्वामी (भावार्थ-दीपिका) :</strong> <em>न व्याख्यातम्।</em></p>
<hr>
<p><strong>वंशीधरः (भावार्थ-दीपिका-प्रकाशः) :</strong> <strong>यया</strong> <strong>मायया</strong> ॥५४॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) : सुतानां</strong> सुतस्य वा कृष्णस्य <strong>स्पर्शेनैव</strong> <strong>परितः</strong> प्लुतं प्रस्तुत-क्षीरम् इत्य् अर्थः । &ldquo;स्नुतम्&rdquo; इति पाठे\ऽपि स एवार्थः । तत्र हेतुः&mdash;<strong>मायया</strong> पुत्र-स्नेह-लक्षणया <strong>मोहिता</strong> आकृष्ट-चित्त इत्य् अर्थः । न च सा माया तया\ऽपि हर्तुं शक्यत इत्य् आशयेनाह&mdash;<strong>विष्णोर्</strong> विश्व-व्यापकस्य भगवतः ।</p>
<p>ननु श्री-भगवता स्व-मातरि सा किं विस्तार्यते? तत्राह&mdash;ययेति । <strong>यया</strong> मायया तत्-स्वीकारेण विना तस्याः सङ्कोचेन विश्व-सृष्ट्य्-अप्रवृत्तेर् इत्य् अर्थः । यद् वा, <strong>मायया</strong> कृपया <strong>सृष्टिः</strong> <strong>प्रवर्तते,</strong> तस्यास् तन्-मातृतया पुनः पुनर् जन्म स्याद् इत्य् अर्थः ॥५४॥</p>
<hr>
<p><strong>जीव-गोस्वामी (लघु-वैष्णव-तोषणी) : सुतानां</strong> श्री-कृष्णादीनां <strong>स्पर्शेनैव</strong> <strong>परितः स्नुतं</strong> प्रस्नुत-क्षीरम् इत्य् अर्थः । &ldquo;परिप्लुतम्&rdquo; इति पाठे सुत-स्नेहेन व्याप्ता सती । तत्र हेतुः--<strong>मायया</strong> स्व-लीला-हेतुना योग-मायाख्य-शक्त्या <strong>मोहिता</strong> <strong>सृष्टिर्</strong> लीला-निर्माणं प्रस्तुतत्वात्, तथापि साधारण-तत्-तच्-छब्देनोक्तिः प्रसिद्धार्थ-द्वारा झटिति साधारण-लोक-बोधनाय ॥५४॥</p>
<hr>
<p><strong>जीव-गोस्वामी (क्रम-सन्दर्भः) : मायया</strong> लीला-हेतुना योग-मायया <strong>मोहिता</strong> सृष्टि-लीला-निर्माणं प्रस्तुतत्वात् <strong>प्रतिलब्धात्म-दर्शनाः</strong> पुनर् लब्धा निज-देवत्वानुभवाः । तेषां भोग-वासनावशेषाद्-भगवतस् तदानीं तावन्-मात्र-दानस्येष्टत्वात् ॥५४-५६॥</p>
<hr>
<p><strong>जीव-गोस्वामी (बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) : मायया</strong> योग-मायया <strong>यया</strong> <strong>विष्णोः सृष्टिर्</strong> अप्राकृती तल्-लीला-परिकर-प्रादुर्भावमयी <strong>प्रवर्तते,</strong> न तु ब्रह्मणः सृष्टिः प्राकृतीत्य् अर्थः ॥५४॥</p>
<hr>
<p><strong>॥ १०.८५.५५ ॥</strong></p>
<p>पीत्वामृतं पयस्<sup id="fnref:170"><a href="#fn:170" class="footnote-ref" role="doc-noteref">170</a></sup> तस्याः पीत-शेषं गदा-भृतः ।</p>
<p>नारायणाङ्ग-संस्पर्श-प्रतिलब्धात्म-दर्शनाः ॥</p>
<p><strong>श्रीधर-स्वामी (भावार्थ-दीपिका) :</strong> अमृतत्वे हेतुः, <strong>गदा</strong><sup id="fnref:171"><a href="#fn:171" class="footnote-ref" role="doc-noteref">171</a></sup><strong>-भृतः</strong> <strong>पीत</strong>-शेषम् इति । <strong>नारायणाङ्ग-संस्पर्शेन</strong> <strong>प्रतिलब्धं</strong> देवा वयम् इत्य् <strong>आत्म-दर्शनं</strong> यैस् ते ॥५५॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> तस्या देवक्याः । &ldquo;अमृत-पयः&rdquo; इति पाठे तु <strong>अमृतम्</strong> अमृतत्वापादकं <strong>पयो</strong>\ऽमृत-पयः । यद् वा, नन्द-गेह-गमनानन्तरं स्वाविर्भावावसर एव जाताह्लादा देवकी तन्-मुखे स्तनं ददौ । स्वयम् एव मुखे स्तनं गृहीत्वा, पुनर् वसुदेवाय &ldquo;मां नन्द-गृहं नय&rdquo; इत्य् उक्तवान् इति ध्येयं, पूर्व-जन्मापेक्षया तज्-जन्मनो\ऽन्यत्वाद् इति ॥५५॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) : गदा</strong>-<strong>भृतो</strong> गदा-धरस्य गदाम् आदाय तत्रागमनात् । किं वा, साक्षात् श्री-नारायणस्य इत्य् अर्थः, जन्म-समय-दृष्ट-रूप-दर्शनात् । यद् वा, गदं निजानुजम् आ सम्यक् बिभर्ति पालयतीति । तथा तस्य निजाशेषैश्वर्य-प्रकटनार्थं श्री-वसुदेव-पुत्रतयावतीर्णस्य भगवत इत्य् अर्थः । पीते शेषम् इति पूर्व-जन्म-समये प्राकृत-रूप-दर्शनेन स्नेह-भरोदयेन तदानीं प्रस्नुत-स्तन-पानाद् इति ज्ञेयम् ।</p>
<hr>
<p><strong>जीव-गोस्वामी (लघु-वैष्णव-तोषणी) : पीत्वा</strong> इति युग्मकम् । स्वत एव <strong>अमृतं</strong> परमानन्दात्मकं, तत्रापि <strong>गदा-भृतः</strong> <strong>पीत-शेषं,</strong> तत्र गदा-भृत इती गदाम् आदाय पाताल-गमनागमनादिकं बोधयति । पीत-शेषम् इति मातुः स्वस्य चेच्छया प्रथमं तेन पानात् । <strong>नारायणः</strong> सर्वाश्रयः स्वयं भगवान् तस्याङ्गं श्री-हस्तादि तस्य साक्षात् सम्यक् <strong>स्पर्शः,</strong> तेन प्रति पुनर् लब्ध-निज-देवत्व-<strong>दर्शनाः,</strong> तद्-वासनानुसारेण सम्प्रति तन्-मात्र-दानस्य भगवतेष्टत्वात् । अत एव मात्रादाव् अपि स्नेह-रहिता देव-लोकम् एव ययुः । <strong>मिषतां</strong> पश्यतां <strong>सर्व-भूतानाम्</strong> इति कौतक-विशेषः सूचितः । &ldquo;विहायसा&rdquo; इति पाठः स्वामि-सम्मतः । &ldquo;दिवौकसाम्&rdquo; इति पाठस् तु सर्वत्र ॥५५-५६॥</p>
<p><strong>नारायणः</strong> साक्षाद्-भगवान्, स एव । तस्य <strong>अङ्गं</strong> श्री-हस्तः, तस्य <strong>सम्यक् स्पर्शः</strong> समादानं, तेन प्रत्ययतो <strong>लब्धम् आत्मनो दर्शनं</strong> स्वरूप-ज्ञानं । किं वा, श्री-भगवतो माहात्म्य-ज्ञानं यैस्, तथा-भूताः सन्तः ॥५५॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) : गदा-भृतः</strong> कृष्णस्य <strong>पीत-शेषम्</strong> इति पित्रोः सम्पश्यतोः सद्यो बभूव प्राकृतः शिशुः [भा।पु। १०.३.४६] इत्य् उक्तेर् देवक्यां प्रादुर्भूय नन्द-गृहे गमन-समये यदा शिशुर् अभूत्, तदा दूर-गमन-निबन्धनो\ऽस्य कण्ठ-शोषो माभूद् इति स्नेहेन श्री-देवकी तं स्तनं पाययामास एवेति । तत्रानुक्तम् अप्य् अत्रोक्तेर् अवगम्यते । <strong>नारायणस्य अङ्ग-संस्पर्शेन प्रतिलब्धं</strong> &ldquo;देवा वयम्&rdquo; इत्य् आत्म-दर्शनं यैस् ते <strong>धाम</strong> देव-लोकम् ॥५५-५८॥</p>
<hr>
<p><strong>॥ १०.८५.५६ ॥</strong></p>
<p>ते नमस्कृत्य गोविन्दं देवकीं पितरं बलम् ।</p>
<p>मिषतां सर्व-भूतानां ययुर् धाम<sup id="fnref:172"><a href="#fn:172" class="footnote-ref" role="doc-noteref">172</a></sup> विहायसा<sup id="fnref:173"><a href="#fn:173" class="footnote-ref" role="doc-noteref">173</a></sup> ॥</p>
<p><strong>श्रीधर-स्वामी (भावार्थ-दीपिका) : धाम</strong> देव-लोकम् ॥५६॥</p>
<hr>
<p><strong>वंशीधरः (भावार्थ-दीपिका-प्रकाशः) : ते</strong> स्मरादयः ॥५६॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) : गोविन्दम्</strong> अशेषैश्वर्य-प्रकटनार्थं पृथिव्याम् अवतीर्णं साक्षाद्-भगवन्तम् इत्य् अर्थः । ततश् च स्नेहाधिक्येनात्म-कृतार्थतापादनेन, प्राग् <strong>देवकीं</strong> मातरं <strong>मिषतां</strong> पश्यतां <strong>सर्व</strong>-<strong>भूतानाम्</strong> इति श्री-भगवद्-भगवदीयापेक्षयान्येष्व् अनादरात् । यद् वा, आश्चर्येण <strong>सर्व</strong>-भूतेषु पश्यत्सु सत्स्व् इत्य् अर्थः । इति तत्रासम्भावनादिकं निरस्तम् । <strong>धाम</strong> श्री-वैकुण्ठ-लोकं <strong>विहायसा</strong> आकाश-मार्गेण ॥५६॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> <em>पूर्व-श्लोकस्य टीका द्रष्टव्या।</em></p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः), विश्वनाथ-चक्रवर्ती (सारार्थ-दर्शिणी) :</strong> <em>न व्याख्यातम्।</em></p>
<hr>
<p><strong>॥ १०.८५.५७ ॥</strong></p>
<p>तं दृष्ट्वा देवकी देवी मृतागमन-निर्गमम् ।</p>
<p>मेने सुविस्मिता मायां कृष्णस्य रचितां नृप ॥</p>
<p><strong>श्रीधर-स्वामी (भावार्थ-दीपिका) :</strong> मृतानाम् आगमनं निर्गमनं च श्री-<strong>कृष्णस्य</strong> <strong>मायां</strong> <strong>मेने</strong> । तेनैवापत्यादि-रूपेण रचिताम् ॥५७॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> तत्-तदा ॥५७॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) : रचितां</strong> श्री-कृष्णेनैव दर्शितां <strong>मायां</strong> स्व-शक्ति-विशेषं, किं वा, तेनैव कृतां कृपां <strong>मेने</strong> । हे <strong>नृप</strong> इति । एवं मातरि भ्रातृषु च तत्-सम्बन्धेन श्री-बले च श्री-भगवतो\ऽनुग्रह-विशेषो विचार्यतयावगम्यताम् इति भावः ॥५७॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> तद् एवं स्वस्मिन्न् एव श्री-भगवता तस्याः स्नेहो रक्षितः इत्य् आह&mdash;तम् इति । आगमन-पूर्वकं निर्गमं यद् वा, द्वन्द्वैक्ये\ऽपि पुंस् त्वम् अझ्रस्व-दीर्घ-प्लुत इतिवत् <strong>कृष्णस्य</strong> <strong>रचितां</strong> <strong>मायां</strong> तेषां जन्मादिकम् आगमनादिकं च श्री-कृष्णेनैव कंस-वञ्चनादि-कार्याय मायया रचितम् इति <strong>मेन</strong> इत्य् अर्थः । स्नेहाद्य्-अदर्शनाद् इति भावः । एवं प्राचीन-देहैर् एव भ्रूणतया देवक्यां प्रवेशो न तु ततो देहोत्पत्तिः, तेषां मारणानन्तरं च पुनस् तेनैव देहेन गतिर् इति प्रकरणाद् अवगतम् ॥५७॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः), विश्वनाथ-चक्रवर्ती (सारार्थ-दर्शिणी) :</strong> <em>न व्याख्यातम्।</em></p>
<hr>
<p><strong>॥ १०.८५.५८ ॥</strong></p>
<p>एवं-विधान्य् अद्भुतानि कृष्णस्य परमात्मनः ।</p>
<p>वीर्याण्य् अनन्त-वीर्यस्य सन्त्य् अनन्तानि भारत ॥</p>
<p><strong>श्रीधर-स्वामी (भावार्थ-दीपिका) :</strong> <em>न व्याख्यातम्।</em></p>
<hr>
<p><strong>वंशीधरः (भावार्थ-दीपिका-प्रकाशः) :</strong> कृष्ण-लीलानन्त्यम् अतिदिशति--<strong>एवम्</strong> इति ॥५८॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) : एवं</strong>-विधानी-दृशानि <strong>अद्भुतानि</strong> साक्षाद् ऐश्वर्य-विशेष-प्रकटनेन लोकातीतानि किं वा, आश्चर्याण्य् <strong>अनन्तानि</strong> वीर्याणि मङ्गल-चरितानि प्रभावा वा सन्ति । तत्र हेतुः&mdash;अनन्तं वीर्यं शक्तिर् यस्य तस्येति । तत्रैव हेतुः&mdash;परमात्मनो\ऽन्तर्यामितया सर्वत्र सर्वथा सर्व-प्रवर्तकस्येति । तत्रापि हेतुः&mdash;<strong>कृष्णस्य</strong> साक्षात्-परमेश्वरस्येति । <strong>अनन्त-वीर्यत्वेन</strong> परमेश्वरम् उक्तम् एव । ततश् च कृष्णस्येति तत्राप्य् अशेषैश्वर्य-प्रकटनार्थम् अवतीर्णस्य भगवत इत्य् अर्थः । हे <strong>भारत</strong> इति महा-वंशजेन त्वया तानि प्रतीयन्त एवेति । तथा तान्य् अशेषतः केनापि वर्णयितुं न शक्यन्त इति त्वया बुध्यत एवेति भावः ॥५८॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> अथ राज्ञो मुक्ति-कालासत्तिम् आशङ्क्य ग्रन्थम् आशु समापयितुं श्री-कृष्ण-कथाम् उपसंहरन्न् आह&mdash;<strong>एवम्</strong> इति । <strong>अनन्तानि</strong> प्रतिक्षणं युगपद् एवापरिमित-लीला-विष्कारात् श्री-नारदेन तथा दर्शनात् तत्र हेतुः अनन्तं वीर्यं शक्तिर् यस्य तस्येति तत्रैव हेतुः&mdash;<strong>परमात्मनः</strong> सर्व-मूल-स्वरूपस्येति ॥५८॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः), विश्वनाथ-चक्रवर्ती (सारार्थ-दर्शिणी) :</strong> <em>न व्याख्यातम्।</em></p>
<hr>
<p><strong>॥ १०.८५.५९ ॥</strong></p>
<p><strong>श्री-सूत उवाच&mdash;</strong></p>
<p>य इदम् अनुशृणोति श्रावयेद् वा मुरारेश्</p>
<p>चरितम् अमृत-कीर्तेर् वर्णितं व्यास-पुत्रैः ।</p>
<p>जगद्-अघ-भिद् अलं तद्-भक्त-सत्-कर्ण-पूरं</p>
<p>भगवति कृत-चित्तो याति तत्-क्षेम-धाम ॥</p>
<p><strong>श्रीधर-स्वामी (भावार्थ-दीपिका) :</strong> अमृ<sup id="fnref:174"><a href="#fn:174" class="footnote-ref" role="doc-noteref">174</a></sup>तं कीर्तिर् यस्य तस्य । <strong>व्यास</strong>-पुत्रेर् इति बहु-वचनं पूजार्थम् । जगताम् अघं मिनत्तीति तथा <strong>तत्</strong> । <strong>अलं</strong> निःशेषं यथा भवति तथा न कृच्छ्रादि-वद् इति । <strong>तद्</strong> एवं मोक्ष-हेतुत्वं पाप-क्षय-हेतुत्वं चोक्तम् । <strong>तद्</strong> भक्तानां तु <strong>सत्</strong>-<strong>कर्ण</strong>-<strong>पूरं</strong> परम-सुखावहं कर्णाभरणम् इति स्वयं सुख-रूपताम् आह । किं च <strong>भगवति</strong> कृतम् आवेशितं चित्तं येन स तथा भूत्वा तस्य <strong>क्षेम</strong>-<strong>धाम</strong> कालादि-भय-रहितं लोकं यातीति ॥५९॥</p>
<hr>
<p><strong>वंशीधरः (भावार्थ-दीपिका-प्रकाशः) : अमृत</strong>ं कीर्तिर् इव यस्येति <strong>कीर्तेर्</strong> अमृताधिक्यं मोक्ष-हेतुत्वात् । न कृच्छ्रदिवत्-प्रयोगोक्त-मात्र-पाप-हरम् । आदिना चान्द्रायणादि-ग्रहः । <strong>तद्</strong> एवं निःशेषाघहरत्वाद् उभय-हेतुत्वं युक्तम् । <strong>तद्</strong>-भक्तानां मुरारि-भक्तानाम् । स्वयं सुख-रूपतां परमानन्द-रूपतां व्यनक्तीत्य् अर्थः । लोकं वैकुण्ठम् । न कर्हिचिन्-मत्-पराः शान्त-रूपे नङ्क्ष्यन्ति नो\ऽनिमिषो लेडि हेतिः इत्य् उक्तेः ॥५९॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> एवं सद्य एव तेषां श्री-वैकुण्ठ-लोकलाभं श्रुत्वा विस्मितान् ब्राह्मणान् दृष्ट्वानुगृह्णन् अहो श्री-भगवत्-सोदरास्ते <strong>तत्</strong>-पदं प्राप्ता इति किं वक्तव्यम् । **तद्-**वार्ताश्रवणादिनान्ये\ऽपि <strong>तत्</strong> प्राप्नोतीति वदन् तादृशश्री-शुक-देवस्योक्त्या सुप्रीतः सन् श्री-लोमहर्षणिस् तन्-माहात्म्य-पूर्वकं श्री-भगवच्-चरित-माहात्म्यम् आह&mdash;य इति । अधिकारापेक्षा निरस्ता । अनु निरन्तरं शृणोति वा-शब्दादनु-शब्दस्यात्रान्वयः, अनु <strong>श्रावयेद्</strong>वा । तत्र हेतुः&mdash;अमृतं परमानन्द-रसस् <strong>तद्</strong>-रूपा परम-मधुरा कीर्तिर्यस्य यस्येति तच्-चरितस्यामृतत्वं ध्वनितम् । अतो\ऽत्याज्यत्वाद् इति भावः । यद् वा, अन्वाचयन्यायेनापि शृणोति मुरारेर् इति साक्षाद्-भगवत्त्वं सूच्यते</p>
<hr>
<p>श्री-कृष्णेनैव स्वयं नरक-सेनानी-मुरासुर-वधाद् **अमृत-**कीर्तित्वाद् एव श्री-<strong>व्यास</strong>-पुत्रैर् वर्णितम् । यद् वा, **तद्-**वर्णितत्वेन विशेषतो\ऽधिकर-समयत्वं [रसवत्त्वं] बोधयति-प्रिय-जन-मुखेनैव त्वत्-कथाया रस-विशेषोदयात्, तच् च पिबन्तं त्वन्-मुखाम्भोजच्युतम् [भा।पु।१०.१.१३] इत्य्-आदाव् उक्तम् एव । जगतो\ऽविशेषेण सर्वस्यैवाद्यं प्रारब्धाद्य् अशेष-दुष्कर्म-लक्षणं संसार-दुःखं वा भिनत्तीति तथा <strong>तत्</strong> <strong>भगवति</strong> श्री-कृष्णे <strong>कृत</strong>-चित्त इत्य् अस्मिन् लोके\ऽपि महा-सुखम् उक्तम् ॥५९॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> अथ सर्व-महन्-महनीय-श्री-मन्-निज-गुरु-चरणैर् वर्णितेनैवम्भूत-श्री-कृष्ण-चरित-वृन्देनोल्लसितस्-सन् श्री-सूतो\ऽप्य् उपसंहारानु-रूपं श्रोतॄनाशीर्वाद-प्रायेण तच्**-<strong>चरित-माहात्म्यानुवादेन तोषयन् तल्-लीला-परिकराणां <strong>तत्-तत्</strong>-प्राप्तिर् नाश्चर्या यतस् तच्-छ्रोतृणाम् अप्य् एवं स्याद् इति बोधयंश् च गायन्नेव् आह&mdash;य इति । अधिकारापेक्षा निरस्ता इदं पूर्व-पूर्वोक्तं किञ्चिद् अपि तच्</strong>-चरितम्** अनु निरन्तरम् इति सकृच्-छ्रवणस्यैव रुच्युत्पादक-स्वभावत्वाद् अनुवाद एव स च भावि-फलस्य शीघ्रत्व-ज्ञापनाय सापराधत्व एव तु न **तत्-तत्-**सम्पद्यत इति वा-शब्दाद् अनुशब्दस्योत्तरत्राप्य् अन्वयः । योग्यता चेत् स्व-परकृतार्थतार्थम् अनु <strong>श्रावयेद्-वा</strong> तत्र सामर्थ्यम् अमृतं परानन्द-रसः **तद्-**रूपा कीर्तिर् यस्य **अमृत-**कीर्तित्वाद् एव <strong>व्यास</strong>-पुत्रैर् वणितं <strong>तद्</strong>-वर्णितत्वेन च विशेषो बोधितः । पिबन्तं त्वन्-मुखाम्बोजच्युतं हरिकथामृतम् [भा।पु। १०.१.१३] इत्य्-आदेः अत एव जगतः सर्वस्यैव यद् अघं **तद्-**भक्ति-विघ्न-पर्यन्तं <strong>तद्</strong>-भिनत्तीति यथा <strong>तत्</strong> अत एव <strong>भगवति</strong> **तत्-**तच्-चरिताश्रये श्री-कृष्णे <strong>कृत</strong>-चित्त इत्य् अस्मिल्-लोके\ऽपि महा-सुखम् उक्त्वा पारलौकिकम् अप्य् आह&mdash;तस्य श्री-कृष्णस्यैव क्षेमं स्मृत्य् आशेषाशुभहरं सर्व-मङ्गल-मङ्गलम् [भा।पु। ११.३१.२४] इति प्रसिद्धं नित्यं द्वारकाख्यम् एव <strong>धाम</strong> एवं तच्-चरित-श्रवणेन साधकानां फल-क्रमो दर्शितः सिद्धानान्तु तस्यैव सद्यः स्वयं फलताम् आह&mdash;**भक्त-सत्-कर्ण-**पूरम् इति ॥५९॥</p>
<hr>
<p><strong>जीव-गोस्वामी (क्रम-सन्दर्भः) : तद्</strong> एवं स्वस्मिन्न् एव श्री-भगवता तस्याः स्नेहो रक्षित इत्य् आह&mdash;तम् इति ॥५७-५९॥</p>
<hr>
<p><strong>जीव-गोस्वामी (बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> अमृतम् एव कीर्तिर्यशो यस्य तस्य अमृतत्वम् आह&mdash;जगताम् एव अघं संसाररोगं भिनत्तीति <strong>तत्</strong> <strong>तद्</strong>-भक्तानां संसारोत्तीर्णानां तु <strong>कर्ण-पूरं</strong> कर्णाभरणम् ॥५९॥</p>
<p>इति श्रीमद्-भागवते महा-पुराणे ब्रह्म-सूत्र-भाष्ये पारमहंस्यं</p>
<p>संहितायां वैयासिक्यां दशम-स्कन्धे मृताग्रजानयनं</p>
<p>नाम पञ्चाशीतितमोऽध्यायः ।</p>
<p>॥ ८५ ॥</p>
<hr>
<hr>
<p>(१०.८६)**</p>
<h3 id="सभदरहरण-शर-कषणसय-मथलगमन-ततर-बहलशवशरतदवय-सदमन-सकदव-परवश-">सुभद्राहरणं श्री-कृष्णस्य मिथिलागमनं तत्र बहुलाश्वश्रुतदेवयोः सद्मनि सकृदेव प्रवेशः ।</h3>
<h3 id="-१०८६१-">॥ १०.८६.१ ॥</h3>
<p><strong>श्री-राजोवाच&mdash;</strong></p>
<p><strong>ब्रह्मन् वेदितुम् इच्छामः स्वसारं राम-कृष्णयोः ।</strong><br>
यथोपयेमे विजयो या ममासीत् पितामही ॥**</p>
<p><strong>श्रीधर-स्वामी (भावार्थ-दीपिका) :</strong></p>
<p>षड् अशीतितमे दम्भात् सुभद्राम् अर्जुनोऽहरत् ।</p>
<p>गत्वा च मिथिलां कृष्णो नृप-विप्रावनन्दयत् ॥</p>
<p>पित्रोः स्व-ज्ञानम् आदिश्य सुभद्रां फाल्गुनाय च ।</p>
<p>जगाम मिथिलां कृष्णः स्वभक्त-प्रियकृत्तमः ॥</p>
<p>देवक्या मृत-पुत्र-लाभवद् अर्जुनस्य सुभद्रा-लाभोऽपि <strong>राम</strong>-प्रातिकूल्याद् दुर्घट इति मन्यमानः प्रसङ्गात् पृच्छति&mdash;<strong>ब्रह्मन्न्</strong> इति ॥१॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> लोक-वचन-विहितम् इथ्यानुष्ठानं दम्भः । अनन्दयत् साह्लादौ चक्रे । <strong>स्वसारं</strong> सुभद्राम् । <strong>विजयो</strong> \ऽर्जुनः ॥१॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> श्री-भगवतः पित्रोर् भ्रातृषु चानुग्रहं श्रुत्वा भगिन्याम् अपि तम् अधिकं सम्भाव्य तत्-प्रकारं सादरं पृच्छति&mdash;<strong>ब्रह्मन्न्</strong> इति । हे वेद-स्वरूप ! अतस् त्वं तत् सर्वं समूलं वेत्सीति भावः । अत एव तत्-प्रकारं <strong>वेदितुम्</strong> <strong>इच्छामः</strong> । बहुत्वं सर्व-श्रोतॄणाम् अपेक्षया, सा च विनयाद् एव । <strong>राम</strong>-कृष्णयोर् इति रमन्ते योगिनोऽनन्ते [र्तु] च्च् २.९.२९; ब्सोभ् ३.३.४० इत्य् अत्रेति, तथा कृषिर् भूर् वाचकः शब्दः इति वचनतः साक्षाद्-भगवतोर् इत्य् अर्थः । अनेन तथा स्वसारम् इति द्वयोर् अपि तस्यां स्नेह-सूचनेन च, द्वयोस् तयोः सम्मत्यैवोपयमस्य सिद्ध्या तस्य दुष्करत्वम् अभिप्रेतम् । विजय इति वक्ष्यमाण-रक्षि-यादव-सैन्य-जय-पूर्वक-श्री-सुभ्दरा-हरणस्य किं वा तद्-विवाहेन तद्-उत्कर्ष-लाभस्याभिप्रायेण । ननु, किं तव तद्-विविदिषया ? तत्राह&mdash;येति । यस्याः सम्बन्धेन मम भगवदीयत्व-विशेषः सम्पन्न इति भावः ॥१॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> अथोपसंहार-मुद्राम् आलक्ष्य श्री-परिक्षित् तु भीत एव पुनस् ताम् अवतारयितुं पृच्छति-तत्रापि श्री-भगवता निज-देह-सम्बन्धे मुख्य-कारण-रूपायाः स्व-पितामह्या मूल-कथा-रूपं विवाहं चिरं प्रष्टुम् इष्टं पृच्छति&mdash;<strong>ब्रह्मन्</strong> इति । यथा येन प्रकारेणोपयेमे तेन प्रकारेण तद् उपयमनं <strong>वेदितुम् इच्छामः</strong> तत्र <strong>राम</strong>-कृष्णयोर् इति दुर्लभत्वम् अभिप्रेतम् । विजय इति तत्रैव तस्य सान्वय-सञ्ज्ञत्वं पर्यवसितम् इति भावः । निजोत्कण्ठातिशयेन कारणं येति ॥१॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>जीव-गोस्वामी (बृहत्-क्रम-सन्दर्भः) :</strong> अस्याध्ययस्य व्याख्यानं नास्ति ॥१॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>विश्वनाथ-चक्रवर्ती (सारार्थ-दर्शिणी) :</strong></p>
<p>यति-वेशोऽर्जुनोऽहार्षीत् सुभद्रां मिथिलाम् अगात् ।</p>
<p>धिन्वन् विप्र-नृपौ भक्तौ षडशीतितमे हरिः ॥</p>
<p>अथ कथोपसंहार-मुद्राम् आलक्ष्य ननु, भोः प्रभो ! बलदेवादीनाम् अनिरुद्ध-पर्यन्तानां विवाहाः श्रुता एव, किन्तु सुभद्रा-विवाहो न श्रुत इत्य् आह&mdash;<strong>ब्रह्मन्न्</strong> इति । <strong>विजयो</strong>ऽर्जुनः तद्-विवाहो ममत्व-वश्य प्रष्टव्य इत्य् आह&mdash;येति ॥१॥</p>
<p><strong>जगदानन्दः-</strong> अत्रत्योपाख्यानस्य मूलम् श्री-महा-भारते आदि-पर्वणि अर्जुन-वन-वास-सुभद्रा-हरण-पर्वयोर् अन्यथा लभ्यते । आख्यायिकाया विस्तृतार्थ-जिज्ञासुना तत्र द्रष्टव्यम् । सुभद्राया रोहिणी-तनयात्वं, यथा हरि-वंशे&mdash;</p>
<blockquote>
<p>चित्रां नाम कुमारीं च रोहिणी-तनया दश । &gt;
चित्रा सुभद्रेति पुनर् विख्याता कुरुनन्दन ॥[ह।व १.३६.६]</p></blockquote>
<p>तस्या सारणस्य सहोदरत्वं च, यथा&mdash;ममैषा भगिनी पार्थ सारणस्य सहोदरा [म।भा। १.१२८.१७] इति । सारणस्य रोहिणी-तनयत्वं, यथा भागवते,</p>
<blockquote>
<p>बलं गदं सारणं च दुर्मदं विपुलं ध्रुवम् । &gt;
वसुदेवस् तु रोहिण्यां कृतादीन् उदपादयत् ॥ [भा।पु। ९.२४.४६]</p></blockquote>
<p>यद्यप्य् अत्र कृष्णस्य भगिनीत्वेऽपि सहोदरात्वं निरस्तम्, श्री-मद्-भागवत-मते सुभद्राया देवकी-तनयत्वम् । यथा&mdash;</p>
<blockquote>
<p>अष्टमस् तु तयोर् आसीत् स्वयम् एव हरिः किल । &gt;
सुभद्रा च महाभागा तव राजन् <strong>पितामही</strong> ॥ [भा।पु। ९.२४.५५]</p></blockquote>
<p>श्री-वैष्णव-तोषणी&mdash;कृतां मते च अथ काल उपावृत्ते [भा।पु। ६.१४.३२] इति टीकायां कन्यां सुभद्राम् इति लिखितम् ।</p>
<p>ननु, सुभद्राया एकानंशात्वम् किम् ? अत्रपि मम मानसं सन्देह-पङ्के पनीपातीति । वसुदेवानीता यशोदा-प्रसूता योगमाया आकाशे उड्डीय कंसं प्रति घोरं वाक्यम् उक्त्वा एकांशेन देवालयं गता, अन्येन वसुदेव-गृहे बालिका-रूपेण स्थित्वा ववृधे । यथा तत्र हरि-वंशे&mdash;</p>
<blockquote>
<p>एवम् उक्त्वा वचो घोरं सा यथेष्टेन वर्त्मना । &gt;
खं सा देवालयं देवी स-गणा विचचार ह ॥ &gt;
सा कन्या ववृधे तत्र वृष्णि-सङ्घ-सुपूजिता । &gt;
पुत्रवत् पाल्यमाना सा वसुदेवाज्ञया तदा ॥ &gt;
विद्धि चैनाम् अथोत्पन्नाम् अंशाद् देवीं प्रजापतेः । &gt;
एकानंशां योग-कन्यां रक्षार्थं केशवस्य तु ॥ &gt;
तां वै सर्वे सुमनसः पूजयन्ति स्म यादवाः । &gt;
देववद् दिव्य-वपुषा कृष्णः संरक्षितो यया ॥[ह।व। २.४.४५-४८]</p></blockquote>
<p>न त्व् अत्र तस्या एकानंशाया योगमायाया रोहिणी-तनयात्वं प्रमानीकृतम्, न तु तस्या देवकी-प्रसूतत्वम् ॥१॥</p>
<hr>
<p><strong>॥ १०.८६.२ ॥</strong></p>
<p><strong>श्री-शुक उवाच&mdash;</strong></p>
<p><strong>अर्जुनस् तीर्थ-यात्रायां पर्यटन्न् अवनीं प्रभुः ।</strong><br>
गतः प्रभासम् अशृणोन् मातुलेयीं स आत्मनः ॥**</p>
<p><strong>श्रीधर-स्वामी (भावार्थ-दीपिका) :</strong> <em>न व्याख्यातम्।</em></p>
<hr>
<p><strong>वंशीधरः (भावार्थ-दीपिका-प्रकाशः) : तीर्थ</strong>-यात्राय ब्राह्मण-धन-रिरक्षया <strong>स</strong> युधिष्ठिर-द्रौपदी-गृहान्तर्गत-धनुर् ग्रहणार्थ-तद्-गत-प्रतिज्ञा-तद्वादश-वार्षिक-**तीर्थ-**यात्रायाम् इति स्फुटं रमहाभारते । सो\ऽर्जुनः ॥२॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> प्रभुर् इति श्री-कृष्ण-सख्येन विशेषतश् च श्री-सुभद्रा-पतित्वेन परमादरात् । यद् वा, पर्यटनादौ समर्थ इति । तत्रैव विशुद्ध-कर्म-कारित्वाद् अर्जुन इति । आत्मनो मातुलेयीम् इति तत्-परिणयन-योग्यता सूचिता । तदानीं लोके तद्-व्यवहार-वृत्तेः ॥२॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> अर्जुन इति सार्धकम् । दुर्योधनाय राम एव तां दास्यति दातुम् इच्छति न चापर इत्य् अनेन प्रकारेण मातुलोयीमश्राणोदित्य् अन्वयात् प्रभुर् इति । श्री-कृष्ण-सख्येन विशेषतश् च श्री-सुभद्रा-पतित्वेन परमादरात् आत्मनो मातुलेयीत्वेन तत्-परिणयने श्रेष्ठता सूचिता । दक्षिण-देशवत् तदानीम् अन्यत्रापि तद्वद् व्यवहार-वृत्तेः ॥२॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> तां प्रसिद्धां <strong>मातुलेयीं</strong> रामो दुर्योधनाय दास्यतीत्य् अशृणोद् इत्य् अन्वयः । न चापरे वसुदेव-कृष्णादयस् तु न दित्सन्तीत्य् अर्थः ॥२॥</p>
<hr>
<p><strong>॥ १०.८६.३-४ ॥</strong></p>
<p><strong>दुर्योधनाय रामस् तां दास्यतीति न चापरे ।</strong><br>
तल्-लिप्सुः स यतिर् भूत्वा त्रि-दण्डी द्वारकाम् अगात् ॥**</p>
<p><strong>तत्र वै वार्षिकान् मासान् अवात्सीत् स्वार्थ-साधकः ।</strong><br>
पौरैः सभाजितोऽभीक्ष्णं रामेणाजानता** च <strong>सः ॥</strong></p>
<p><strong>श्रीधर-स्वामी (भावार्थ-दीपिका) :</strong> कथम् अशृणोत् ? दुर्योधनायेति । अपरे वसुदेवादयो न दास्यन्तीति । <strong>तल्</strong>-लि<sup id="fnref:175"><a href="#fn:175" class="footnote-ref" role="doc-noteref">175</a></sup>प्सुस् तस्या मातुलेय्या <strong>लिप्सुः</strong> । रामं वञ्चयितुं पूज्यतमं <strong>त्रि</strong>-दण्डि-वेशं विधाय गत इत्य् आह स <strong>यतिर्</strong> इति ॥३॥ <strong>स्वार्थ</strong>-<strong>साधकः</strong> कन्यां प्रेप्सुः ॥४॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> लिप्सुर् इच्छावान् । त्रिदण्डीति एक-दण्ड-धारणं तु परम-हंसस्यैव न तु हंसादेस् तेषां <strong>त्रि</strong>-दण्ड-विधानं ग्रन्थान्तरे प्रतिपादितम् । अत्र भारत-विरोधः त्रिषु लोकेषु दण्डो यस्य <strong>स त्रि</strong>-दण्डो जिष्णुर् विष्णुर् वा पुत्रत्वेन पालकत्वेन च यस्य विद्यते <strong>स</strong> <strong>त्रिदण्डी</strong> यतिः । कन्या-हरणे यत्नवान्-भैक्ष्यं प्रार्थनया दत्तं बुभुजे भिक्ष-याञ्चायाम् इत्य् एव परिहार्यः ॥३॥ <strong>तत्र</strong> द्वारकायाम् । सो\ऽर्जुनः ॥४॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> राम इति गदा-युद्ध-शिक्षणादिना दुर्योधन-रमणाभिप्रायेण । <strong>स</strong> विजयो <strong>यतिर्</strong> भूत्वेति श्री-सुभद्रां द्रष्टुं तेन च तस्या भावं स्वस्मिन् जनयितुं तद्-आवासे श्री-रामस्य गेहे तद्-अलक्ष्यत्वेन प्रवेशार्थम् ॥३॥</p>
<p><strong>वै</strong> च । <strong>तत्र</strong> तस्याम् एवावात्सीत् । यतीनां चातुर्मास्यम् एकत्रैव वासात् । अजानतेति श्री-कृष्णेच्छयैवेति ज्ञेयम् । अन्यथा सर्वज्ञस्य तद्-असम्भवात् ॥४॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> राम इति । श्री-कृष्ण-क्रीडा-कौतुकार्थम् एव तस्य तादृश-चेष्टावेशो\ऽपि भवतीति पूर्ववद् अभिप्रायः । तद् इत्य् अर्धकम् । <strong>तल्</strong>-लिप्सुर् इति सम्बन्ध-विवक्षया षष्ठी-समासः <strong>तां</strong> लिप्सुर् इत्य् अर्थः । <strong>यतिर्</strong> भूत्वेति भिक्षा-व्याजेनान्तः-पुर-प्रवेशाय । अन्यत् तैः । <strong>तत्र</strong> पूज्यतमम् इति <strong>त्रि</strong>-दण्डित्वम् एव स्व-मतत्वेन स्थापितम् ॥३॥ अजानतेति । श्री-कृष्ण-लीलासक्ति-मोहितत्वेनैवेति भावः ॥४॥</p>
<hr>
<p><strong>जीव-गोस्वामी (क्रम-सन्दर्भः) :</strong> अजानतेति श्री-कृष्ण-लीला-मोहितत्वेनवेति भावः ॥४॥</p>
<hr>
<p><strong>जीव-गोस्वामी (बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) : तां</strong> <strong>लिप्सुः</strong> <strong>स</strong> स्व-प्रिय-सख-कृष्ण-साहाय्य-साहसेन रामं वञ्चयितुं पूज्यतमं <strong>त्रि</strong>-दण्डि-वेशं अकरोद् इत्य् आह&mdash;<strong>यतिर्</strong> इति ॥३-४॥</p>
<hr>
<p><strong>॥ १०.८६.५ ॥</strong></p>
<p><strong>एक</strong><sup id="fnref:176"><a href="#fn:176" class="footnote-ref" role="doc-noteref">176</a></sup><strong>दा गृहम् आनीय आतिथ्येन निमन्त्र्य तम् ।</strong></p>
<p><strong>श्रद्धयोपहृतं भैक्ष्यं बलेन बुभुजे किल ॥</strong></p>
<p><strong>श्रीधर-स्वामी (भावार्थ-दीपिका) : तम्</strong> <strong>आतिथ्येन</strong> <strong>निमन्त्र्य</strong> <strong>गृहम्</strong> <strong>आनीय</strong> <strong>बलेन</strong> यच् <strong>छ्रद्धयोपहृतं</strong> परिविष्टं तद् <strong>भैक्ष्यं</strong> किलार्जुनो <strong>बुभुजे</strong> इत्य् अन्वयः ॥५॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> सन्ध्य् अभाव आर्षः । <strong>बलेन</strong> रामेण ॥५॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) : एकदा</strong> चातुर्मास्यान्ते । अन्तस् तन्-निर्गम-शङ्कया निमन्त्र्यानीय । <strong>किल</strong> प्रसिद्धौ ॥५॥</p>
<hr>
<p><strong>जीव-गोस्वामी (लघु-वैष्णव-तोषणी) : एकदा</strong> चतुर्मास्यान्ते तन्-निर्गम-शङ्कया निमन्त्र्यानीय <strong>किल</strong> प्रसिद्धौ ॥५॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) : एकदा</strong> चातुर्मास्यान्ते तं निमन्त्र्यानीय बल-देवेनोपहृतं <strong>भैक्ष्यं</strong> स <strong>बुभुजे</strong> इत्य् अन्वयः ॥५॥</p>
<hr>
<p><strong>॥ १०.८६.६ ॥</strong></p>
<p><strong>सोऽपश्यत् तत्र महतीं कन्यां वीर</strong><sup id="fnref:177"><a href="#fn:177" class="footnote-ref" role="doc-noteref">177</a></sup><strong>-मनो-हराम् ।</strong></p>
<p><strong>प्रीत्य्-उत्फुल्लेक्षणस् तस्यां भाव-क्षुब्धं मनो दधे ॥</strong></p>
<p><strong>श्रीधर-स्वामी (भावार्थ-दीपिका) :</strong> भावेन रत्य्-अभिप्रायेण क्षुभितं <strong>मनो</strong> <strong>दधे</strong> ॥६॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> स त्रिदण्डवेष्य् अर्जुनः । <strong>तत्र</strong> गृहे । <strong>तस्यां</strong> कन्यायाम् । क्षुभितं सञ्चलितम् ॥६॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) : महतीं</strong> प्रौढाम् । धीराणाम् अपि । वीरेति पाठे कामादि-जय-समर्थानाम् अपि <strong>मनोहराम्</strong> । <strong>दधे</strong> निदधे ॥६॥</p>
<hr>
<p><strong>जीव-गोस्वामी (लघु-वैष्णव-तोषणी) : महतीं</strong> प्रौढां धीरेति वीरेति च पाठे कामादि-जय-समर्थस्यार्जुनस्यापि । **मनो-**हरां <strong>दधे</strong> निदधे ॥६॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> वीरेति धीरेति च पाठे तादृशस्याप्य् अर्जुनस्य <strong>मनो</strong>-हरन्ती ॥६॥</p>
<hr>
<p><strong>॥ १०.८६.७ ॥</strong></p>
<p><strong>सापि तं चकमे वीक्ष्य नारीणां हृदयङ्गमम् ।</strong><br>
हसन्ती व्रीडितापाङ्गी तन्-न्यस्त-हृदयेक्षणा ॥**</p>
<p><strong>श्रीधर-स्वामी (भावार्थ-दीपिका) : व्रीडितापाङ्गी</strong> स-व्रीड-कटाक्षा । तस्मिन्न् एव <strong>न्यस्तं</strong> हृदयम् ईक्षणं च यया सा ॥७॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> सापि कन्यापि । <strong>तं</strong> त्रि-दण्डिनम् । <strong>चकमे</strong> कामयामास ॥७॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) : वीक्ष्य</strong> परोक्षे लोक-द्वारा श्रु<strong>तं</strong> साक्षद् दृष्ट्वा, <strong>चकमे</strong> <strong>तं</strong> प्रति जात-कामाभूत् । पतित्वेनैच्छद् इति वा । कामस्य लक्षणान्य् आह&mdash;हसन्तीत्य् आदि-विशेषण-त्रयेण । यद् वा, यतिनोऽपि स्वस्मिन् भाव-क्षुब्धं मनः संलक्ष्य कपट-वेशं बुद्ध्वा <strong>तं</strong> चार्जुनम् अभिज्ञाय प्रहर्षेण कामेनैव वा <strong>हसन्ती</strong> ॥७॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> अन्यासाम् अपि <strong>नारीणां</strong> मनो-हरं किं पुनः स्वस्य <strong>तं</strong> <strong>वीक्ष्य</strong> विशेषेण दृष्ट्वा नायं यतिः किन्तु को\ऽपि मम पतित्वार्ह इति वैदग्ध्या प्राचीन-संस्कारेण चानुभूय <strong>तन्</strong>-न्यस्ता-<strong>हृदयेक्षणा</strong> सती <strong>चकमे</strong> । तत्र भावेन हर्षेण निर्मणा च <strong>हसन्ती</strong> स्मित-विकसितनेत्र-गण्डा जाता कुलवती स्वभावेन व्रीडितापाङ्गा च जात इत्य् अर्थः ॥७॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) : तं</strong> <strong>नारीणां</strong> हृदयङ्गमं <strong>वीक्ष्य</strong> तादृश-लक्षणैर् निश्चित्य नायं यतिः, किन्तु मम प्रेयान् एवेति स्वमन एव प्रमाणीकृत्य <strong>चकमे</strong> ॥७॥</p>
<hr>
<p><strong>॥ १०.८६.८ ॥</strong></p>
<p><strong>तां परं समनुध्यायन्न् अन्तरं प्रेप्सुर् अर्जुनः ।</strong><br>
न लेभे शं भ्रमच्-चित्तः कामेनाति-बलीयसा ॥**</p>
<p><strong>श्रीधर-स्वामी (भावार्थ-दीपिका) : अन्तरं</strong> हर्तुम् अवसरं प्रेप्सुः प्राप्तुम् इच्छुः । कामेन <strong>भ्रमच्</strong>-चित्तं यस्य सः । <strong>शं</strong> रामादि-सन्-मान-निमित्तं सुखम् ॥८॥</p>
<hr>
<p><strong>वंशीधरः (भावार्थ-दीपिका-प्रकाशः) : तां</strong> कन्याम् ॥८॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) : परं</strong> केवलं ताम् एव सम्यग् अन्याशेष-त्यागेन अनु निरन्तरं ध्यायन् कथं कदा लभेयेति । किं वा तत् सौन्दर्यादिकं भावयन् । परम् उत्तमम् अम्भरम् इति वान्वयः । अर्जुनो विशुद्ध-कर्मापीति भावः । अन्यत् तैर् व्याख्यातम् ।</p>
<p>तत्र रामादि-पौर-जनैर् यः सम्मानः, स एव निमित्तं कारणं यस्य तथाभूतम् अपि । सुखम् इति, अन्यथा <strong>शं</strong> शान्ति-लक्षण-सुखम् । तत्र हेतुः&mdash;भ्रमद् इति ॥८॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> ताम् इति । तैर्व्याख्यां । तत्र रामादि-पौरजनैर् यः सम्मानः स एव निमित्तं कारणं यस्य तथा-भूतम् अपि सुखं न <strong>लेभे</strong> सुखत्वेन न मेन इत्य् अर्थः अथवा <strong>शं</strong> शान्ति-लक्षणं सुखं तत्र हेतुर्धमाद् इति ॥८॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) : अन्तरं</strong> हर्तुम् अवसरं <strong>शं</strong> सुखम् ॥८॥</p>
<hr>
<p><strong>॥ १०.८६.९ ॥</strong></p>
<p><strong>महत्यां देव-यात्रायां रथ-स्थां दुर्ग-निर्गताम् ।</strong><br>
जहारानुम**<sup id="fnref:178"><a href="#fn:178" class="footnote-ref" role="doc-noteref">178</a></sup><strong>तः पित्रोः कृष्णस्य</strong> च <strong>महा-रथः ॥</strong></p>
<p><strong>श्रीधर-स्वामी (भावार्थ-दीपिका) :</strong> <em>न व्याख्यातम्।</em></p>
<hr>
<p><strong>वंशीधरः (भावार्थ-दीपिका-प्रकाशः) :</strong> पित्रो**-**देवकी-वसुदेवयोः । अनुमतो\ऽङ्गी-कृतः । श्री-कृष्णेनैकान्ते सुभद्राम् इच्छसि चेत्-तर्हि **देव-**यात्रागतां गृहीत्वा गच्छानुमतं चैतन्-मम पित्रोश् च विना रामम् इति स्पष्टं भारते ॥९-१०।</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> महत्याम् इति देवोत्थान-महोत्सवाद् दुर्गतो <strong>निर्गताम्</strong> इति सुख-हार्यत्वम् उक्तम् । ननु तथापि तादृशं साहसं कथम् उपपद्यते ? तत्राह&mdash;अनुमत इति । तद्-<strong>यात्रायां</strong> तेन प्रकारेण हरणाद्य्-अर्थं निभृतम् अनुज्ञातोऽनुमोदितो वा, श्री-वसुदेव-देवकीभ्यां श्री-कृष्णेन च । ननु, तथापि यदु-कुल-मध्यतः कथं सम्भवेत् ? तत्राह&mdash;<strong>महारथः</strong> । भगवच्-छ्री-नरावतारत्वात् । तत्रापि श्री-भगवत्-पैतृष्वसेयत्वात् ॥९॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> महत्याम् इति युग्मकम् । <strong>देव-यात्रायां</strong> देवोत्थान-लक्षणायां <strong>पित्रोः</strong> पितृभ्यां श्री-वसुदेव-देवकीभ्यां चातुर्याञ् छ्री-कृष्णेनैव&mdash;नुमिताभ्याम् इति ज्ञेयम् । पश्चात् <strong>कृष्णस्य</strong> श्री-कृष्णेन चानुमतः अत एव <strong>रथ-स्थां</strong> तस्मै स्व**-रथ**-सामग्री दातुं श्री-भगवतैव स्व-<strong>रथ</strong>म् आरोपिताम् इत्य् अर्थः । तच्-चादि-पर्वणि ज्ञेयम् ।</p>
<p>ननु तथापि यदुकुल-मध्यतस् तत् दुष्करम्। **महा-**रथो वीरश्रेष्ठः श्री-भगवत्-प्रिय-सखत्वात् ॥९-१०॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) : देव</strong>-<strong>यात्रायां</strong> देवोत्थानोत्सव-विहित-<strong>रथयात्रायां</strong> जहारेत्य् अत्र हेतुः । <strong>पित्रोः</strong> <strong>कृष्णस्य</strong> च अनुमतः प्राप्तानुमतिः ॥९॥</p>
<hr>
<p><strong>॥ १०.८६.१० ॥</strong></p>
<p><strong>रथ-स्थो धनुर् आदाय शूरांश् चारुन्धतो भटान् ।</strong><br>
विद्राव्य क्रोश**<sup id="fnref:179"><a href="#fn:179" class="footnote-ref" role="doc-noteref">179</a></sup><strong>तां स्वानां स्व-भागं मृग-राड् इव ॥</strong></p>
<p><strong>श्रीधर-स्वामी (भावार्थ-दीपिका) :</strong> आसमन्ताद् रुन्धत आवरणं कुर्वतः ॥१०॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>वंशीधरः (भावार्थ-दीपिका-प्रकाशः), श्रीनाथ-चक्रवर्ती (चैतन्य-मत-मञ्जुषा),</strong></p>
<p><strong>जीव-गोस्वामी (लघु-वैष्णव-तोषणी, क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) : रथस्थो</strong> <strong>धनुर्</strong> आदायेति तद्-अनुमत्या प्रभासे निह्नुतस्य स्वरथादेर् एवानयनात् । शूरान् रथाद्य्-आरूढान् यदु-वीरान् भटांश् च पदातीन् <strong>विद्राव्य</strong> भङ्गं प्रापय्य <strong>स्वानां</strong> बन्धूनां क्रोशताम् उच्चैर् आर्त-नादं कुर्वताम् । अनादरे षष्ठी । यद् वा, क्रोशत्स्व् अपि स्वत्स्व् इत्य् अर्थः । इति तस्य निर्भयत्वं सूचितम् । तत्रैव दृष्टान्तः&mdash;स्वभागम् इति । मृगाणां मध्याद् यथा सिंहः स्वभोग्यं हरति, तद्वद् इत्य् अर्थः ॥१०॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> क्रोशताम् इत्य् अनादरे षष्ठी ॥१०॥</p>
<hr>
<p><strong>॥ १०.८६.११-१२</strong><sup id="fnref:180"><a href="#fn:180" class="footnote-ref" role="doc-noteref">180</a></sup> <strong>॥</strong></p>
<p><strong>तच् छ्रुत्वा क्षुभितो रामः पर्वणीव महार्णवः ।</strong><br>
गृहीत-पादः कृष्णेन सुहृद्भिश् चा**<sup id="fnref:181"><a href="#fn:181" class="footnote-ref" role="doc-noteref">181</a></sup><strong>नुसान्त्वितः ॥</strong></p>
<p><strong>प्राहिणोत् पारिबर्हाणि वर-वध्वोर् मुदा बलः ।</strong><br>
महा-धनोपस्क**<sup id="fnref:182"><a href="#fn:182" class="footnote-ref" role="doc-noteref">182</a></sup><strong>रेभ-रथाश्व-नर-योषितः ॥</strong></p>
<p><strong>श्रीधर-स्वामी (भावार्थ-दीपिका) : पारिबर्हाणि</strong> <strong>वर</strong>-वध्वोः प्रीति-देयानि ॥११-१२॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> तत्-सुभद्रा-हरणम् । पर्वणि पूर्णिमायाम् ॥११-१२॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> तत् क्रोशनं हरणं वा, <strong>रामः</strong> सर्व-लोक-रमणोऽपि भगवान् क्षुभितः क्रोधोद्रेकेण त्यक्त-धैर्यः सन्, अक्षोभस्यापि कदाचित् क्षोभे दृष्टान्तः&mdash;पर्वणीवेति । अनेन क्षोभस्याधियम् अपि ध्वनितम् । सुहृद्भिः श्री-वसुदेवादिभिर् अनुसान्त्वितः प्रियोक्त्यानुनीय प्रबोधितश् च सन्, प्राहिणोद् इति परेणान्वयः । पाठान्तरे सुहृद्भिः श्री-गदादिभिश् च <strong>गृहीत</strong>-<strong>पादः</strong> सन्न् अनुक्रमेणाशाम्यत् । बल इति तत्-तत्-प्रस्थापने <strong>महा</strong>-समर्थ इति । किं वा बुद्धि-बलेनाधिक इति । सुहृदां श्री-कृष्णस्य चानुमत्यैव तेन सा हृतेत्य् अबुध्यतेति भावः । अत एव <strong>मुदा</strong> <strong>प्राहिणोत्</strong> । पारिबर्हाण्य् एवाह&mdash;महेति । **महा-**धना <strong>महा</strong>-मूल्या या उपस्करादयस् ताः । तत्रोपस्करा विचित्र-वस्त्रालङ्कार-पर्यङ्कादयः, नराः पदात्य्-आदयः । योषितो दास्यादयः । यद् वा, <strong>महा</strong>-धनानि स्वर्ण-रत्नादय उपस्करादयश् च ताः । <strong>महा</strong>-धनादीनां यथोत्तरं निकृष्टत्वं बाहुल्यं वा ज्ञेयम् ॥११-१२॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> अनुसान्त्वितः प्रियोक्त्यानुनीय प्रोबधितः । अन्व् अशाम्यतेति पाठो\ऽपि स एवार्थः ॥११॥</p>
<p>अत एव बलो बलेनाधिक्यात्-तन्-नामापि <strong>मुदा</strong> <strong>पारिबर्हाणि</strong> प्राहिणोद् इति सुहृदां श्री-कृष्णस्य चनुमत्यैव तेन सा हृतेति बुद्ध्वेति भावः । पारिबर्हण्येव् आह&mdash;महेति । **महा-**धना **महा-महा-**मूलाः याः उपस्कारादयस् ताः तत्रोपस्कारा विचित्रालङ्कार-पर्यङ्कादयः ॥१२॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) : पारिबर्हाणि</strong> प्रीति-देयानि ॥११-१२॥</p>
<hr>
<p><strong>॥ १०.८६.१३ ॥</strong></p>
<p><strong>श्री-शु</strong><sup id="fnref:183"><a href="#fn:183" class="footnote-ref" role="doc-noteref">183</a></sup><strong>क उवाच&mdash;</strong></p>
<p><strong>कृष्ण</strong><sup id="fnref:184"><a href="#fn:184" class="footnote-ref" role="doc-noteref">184</a></sup><strong>स्यासीद् द्विज-श्रेष्ठः श्रुतद् एव इति श्रुतः ।</strong></p>
<p><strong>कृष्णैक-भक्त्या पूर्णार्थः शान्तः कविर् अलम्पटः ॥</strong></p>
<p><strong>श्रीधर-स्वामी (भावार्थ-दीपिका) :</strong> <em>न व्याख्यातम्।</em></p>
<hr>
<p><strong>वंशीधरः (भावार्थ-दीपिका-प्रकाशः) :</strong> यम् एवैष वृणुते तेन लभ्यः <strong>इति</strong> श्रुत्य् अर्थं व्यक्ती-कुर्वन्न् <strong>इति</strong>-हासम् आह&mdash;<strong>पूर्णार्थः</strong> भक्तिम् अन्तरेणान्यम् अर्थम् अनाकाङ्क्षमाणः । कृष्ण-लीला-प्रबन्ध-कर्तृत्वात्कविः । शब्दादि-विषयेच्छा-रहितत्वाद् <strong>अलम्पटः</strong> ॥१३॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> एवं सख्यावर्जुने श्री-भगवतो\ऽनुग्रहमुक्त्वा प्रसङ्गाद्-भुक्तवरयोर् अन्ययोर् अपि तम् आह&mdash;कृष्णस्येति । श्री-शुकदेवस्योक्तौ प्रकृतायाम् अपि श्री-शुक उवाचेति पुनरुक्तिः प्रसङ्गान्तरापेक्षया । एवम् अन्यत्रापि ज्ञेयम् । श्रुतेन शास्त्रेण दीव्यति द्योतत <strong>इति</strong> <strong>श्रुतद्</strong> एवाख्यया विख्यातः द्विजेषु विप्रेषु <strong>श्रेष्ठः</strong>, यतः कृष्णस्य एवैकस्मिन् किं वा, एका विशुद्धा या भक्तिस्तया पूर्णाः समाप्ता अर्थाः सर्वे धर्मादयो यस्य सः, <strong>शान्तः</strong> श्री-भगवद् एक-निष्ठ-चित्तः शमो मनिष्ठता बुद्धेः [भा।पु।११.१९.३६] <strong>इति</strong> भगवद् उक्तेः । कविः सर्वज्ञः, अलम्पटश् च विषयानासक्तः । विशेषणानाम् एषां यथोत्तरं हेतु हेतुमद्-भावः ॥१३॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> अथ स्वयम् <strong>एव</strong> स्मृतिपथम् आगतं साक्षाद्-भक्तानुग्रह-मयत्वेन स्व-सहयोगेन चातिचित्ताकर्षकं तच्-चरित-विशेषम् अपृष्टम् अय्याहेत्य् आह&mdash;श्री-शुक उवाचेति । पुनर् उक्तिः प्रसङ्गान्तरापेक्षया कृष्णस्येति&mdash;कृष्णस्वामिको <strong>द्विज</strong>-श्रेष्ठ इत्य् अर्थः । कृष्ण एवैकस्मिन् किं वा, एका विशुद्धा या भक्तिस् तया परिपूर्णा अनादृता अपि सर्वतः सर्वांशेन वर्तमाना अर्था धर्मादयो यस्य सः स्वयं तु <strong>शान्तः</strong> श्री-भगवन्-निष्ठ-चित्तः यतः कविः सर्व-तत्त्वज्ञः अलम्पटश् च विषयानासक्तः ॥१३॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> अथ स्वयम् <strong>एव</strong> स्मृति-पथ-मागतं तच्-चरित-विशेषं स्वसाक्षात् दृष्टम् अपृष्टम् अप्य् आह&mdash;कृष्यस्येति । कृष्ण-स्वामिक इत्य् अर्थः ॥१३॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>बलदेव-विद्यभूषणः :</strong> अथ स्वयम् <strong>एव</strong> स्मृति-पथम् आगतं तच्-चरित-विशेषं स्व-साक्षाद् दृष्टम् अपृष्टम् अप्य् आह&mdash;कृष्णस्येति । कृष्ण-स्वामिक इत्य् अर्थः ॥१३॥</p>
<hr>
<p><strong>॥ १०.८६.१४ ॥</strong></p>
<p><strong>स उवास विदेहेषु मिथिलायां गृहाश्रमी ।</strong><br>
अनीहयागताहार्य-निर्वर्तित-निज-क्रियः ॥**</p>
<p><strong>श्रीधर-स्वामी (भावार्थ-दीपिका) :</strong> अनीहयानुद्यमेनैवागतं यद् आहार्यं भोज्यं तेन निर्वर्तिता निजाः क्रिया येन सः ॥१४॥</p>
<hr>
<p><strong>वंशीधरः (भावार्थ-दीपिका-प्रकाशः) : मिथिलायां</strong> नगर्याम् । आहर्यम् इत्य् उपलक्षणं वस्त्रादेः निवर्तिताः सम्पादिताः क्रिया भोजनाच्छादनादि-रूपा नित्य-नैमित्तिका वा ॥१४॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) : विदेहेषु</strong> देशेषु <strong>मिथिलायां</strong> पुर्याम्, क्रिया देवपूजादिलक्षणा ॥१४॥</p>
<hr>
<p><strong>जीव-गोस्वामी (लघु-वैष्णव-तोषणी) : विदेहेषु</strong> देशेषु <strong>मिथिलायां</strong> पुर्यां क्रिया देव-पुजादि-लक्षणा । श्री-भगवत्-पूजा-लक्षणा यदयाचितं लभ्यते तद् अपि स्वनाम्नैव यादवार्थम् एव च प्रति-गृह्णाति न तु भगवन्-नाम्ना नाप्यधिकम् इत्य् उत्तरार्धार्थः ॥१४॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) : विदेहेषु</strong> देशेषु <strong>मिथिलायां</strong> पुर्याम् अनीहया अनुद्यमेनैव आगतं यदाहार्यं भोज्यं तेनैव निवर्तिता निजा क्रिया भगवत्-परिचर्यापि येन सः ॥१४॥</p>
<hr>
<p><strong>बलदेव-विद्यभूषणः : विदेहेषु</strong> देशेषु <strong>मिथिलायां</strong> पूर्याम् अनीहया अनुद्यमेनैवागतं यद् आहार्यं भोज्यं तेनैव निर्वर्तिता निजा क्रिया भगवत्-परिचर्यापि येन सः ॥१४॥</p>
<hr>
<p><strong>॥ १०.८६.१५ ॥</strong></p>
<p><strong>यात्रा-मात्रं त्व् अहर् अहर् दैवाद् उपनमत्य् उत ।</strong><br>
नाधिकं तावता तुष्टः क्रिया चक्रे यथोचिताः ॥**</p>
<p><strong>श्रीधर-स्वामी (भावार्थ-दीपिका) : यात्रा</strong>-<strong>मात्रं</strong> शरीरादि-निर्वह-<strong>मात्रं</strong> भोज्यम् उपनमति तं प्रत्य् आगच्छति ॥१५॥</p>
<hr>
<p><strong>वंशीधरः (भावार्थ-दीपिका-प्रकाशः) : तावता</strong> देवागत-मात्रेण । उचिता अतिथि सत्-कारादि-रूपाः ॥१५॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> तत्प्रकारम् एवोक्तपोषण्यायेन विशदयति-यात्रेति । तु एव, **यात्रा-**मात्रम् एव, दैवात् प्रारब्धवशात्, अनायासेनैव इत्य् अर्थः । <strong>उत</strong> एव, <strong>उपनमत्य्</strong> एव, न तु कदाचिन्नोपतिष्ठतीत्यर्थः । अन्यथा श्री-भगवद्भोगाद्यसिद्ध्या दुःखोदयात् । तावतैव <strong>तुष्टः</strong> सन् यथोचिता भगवद्भक्त्यनुरूपा इत्य् अर्थः ॥१५॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> श्री-भगवद् आनुकूल्यम् अप्य् अस्तीत्य् आह&mdash;यात्रेति । तु एव <strong>यात्रा</strong>-मात्रम् एव <strong>दैवाद्</strong> ईश्वराद्धेतोः योगक्षेमं वहाम्य् अहम् [गी। ९.२२] इति तद्-गीतातः <strong>उत</strong> बडम् <strong>उपनमत्य्</strong> एव न तु कदाचिन्नोपतिष्ठतीत्य् अर्थः । तावतैव <strong>तुष्टः</strong> सन् यथोचिता भगवद्-भक्त्य् अनुरूपा इत्य् अर्थः ॥१५॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> तद् अप्य् आहार्यं <strong>दैवाद्</strong>-भगवद् इच्छावशात् <strong>यात्रा-मात्रं</strong> सपरिकर-स्वशरीर-निर्वाहो यावता भवति तावन्-मात्रम् एवाहर् <strong>अहर्</strong> उपनमति मिलति न त्वधिकम् ॥१५॥</p>
<hr>
<p><strong>बलदेव-विद्यभूषणः :</strong> तद् अप्य् आहार्यं <strong>दैवाद्</strong> भगवद्-इच्छा-वशाद् <strong>यात्रा</strong>-<strong>मात्रं</strong> सपरिकर-स्व-शरीर-निर्वाहो यावता भवति तावन् मात्रम् एवाहर् <strong>अहर्</strong> उपनमति मिलति न त्व् अधिकम् ॥१५॥</p>
<hr>
<p><strong>॥ १०.८६.१६ ॥</strong></p>
<p><strong>तथा तद्-राष्ट्र-पालोऽङ्ग बहुलाश्व इति श्रुतः ।</strong><br>
मैथिलो निरहम्-मान उभाव् अप्य् अच्युत-प्रियौ ॥**</p>
<p><strong>श्रीधर-स्वामी (भावार्थ-दीपिका) :</strong> मिथिलस्य जनकस्य वंश्यो मैथिलः ॥१६॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> यथा श्रुतदेवस् तत्-परायणस् <strong>तथा</strong> **तद्-**राष्ट्र-पालो मिथिला-प्रान्त-देशापतिः । उभौ श्रुत-देव-बहुलाश्वौ ॥१६॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p>**सनातन-गोस्वामी (बृहद्-वैष्णव-तोषणी) : तद्-**राष्ट्रस्य पालो राजापि, <strong>तथा</strong> तादृश एव, श्री-कृष्ण-भक्त्यादिना श्रुतदेव-सदृश इत्य् अर्थः । अतो **निरहम्-**ममानो राजत्वाभिमान-शून्यः । यद् वा, पाल-शब्देन प्रजा-पालनादि-स्व-धर्म-परत्वमपी सूचितम् । तथापि <strong>निरहम्</strong>-ममानोऽगर्वः</p>
<p>अतः सहर्षं सम्बोधयति-अङ्ग! हे राजन्न् <strong>इति</strong> । अत एवोभावपि ताव-विशेषेणाच्युतस्य सर्वैश्वर्य-परिपूर्णस्य श्री-कृष्णस्य <strong>प्रियौ</strong> । यद् वा, अच्युतः स्वचित्ततो विच्युति-रहितो भगवान् एव प्रियो ययोस् तौ, अयं तु तयोस् <strong>तथा</strong>-भूतत्वे हेतु-ज्ञेयः । अतो भक्ति-विशेष-विजृम्भित-दैन्यभरेण श्री-भगवद्-दर्शने निजायोग्यतां मन्यमानौ <strong>तद्</strong> अर्थम् अपि श्री-द्वारकां किल न प्रयाताव् <strong>इति</strong> ज्ञेयम् ॥१६॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> तथेति । **तद्-**राष्ट्रस्य पालो राजापि तादृश एव श्री-कृष्ण-भक्त्यादिना श्रुत-देव-सदृश इत्य् अर्थः । अतो **निरहम्-**मानः राजा त्वद्-भक्तत्वाभिमान-शून्यः अत एवोभावपि अविशेषेण अच्युतस्य भक्तानुग्रहादि-गुणेभ्यश् च्युति-रहितत्वेन तन्-नान्मस् तस्य <strong>प्रियौ</strong> ॥१६॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> मिथलस्य जनकस्य वंश्यो मैथिलः मिथिलायाम् ईश्वर <strong>इति</strong> वा निरहम्मानः राजत्वाभिमानशून्यः ॥१६॥</p>
<hr>
<p><strong>बलदेव-विद्यभूषणः :</strong> मिथिलस्य जनकस्य वंश्यो मैथिलः मिथिलायां ईश्वर <strong>इति</strong> वा । निरहन् मानः राजत्वाभिमान-शून्यः ॥१६॥</p>
<hr>
<p><strong>॥ १०.८६.१७-१९ ॥</strong></p>
<p><strong>तयोः प्रसन्नो भगवान् दारुकेणाहृतं रथम् ।</strong><br>
आरुह्य साकं मुनिभिर् विदेहान् प्रययौ प्रभुः ॥**</p>
<p><strong>नारदो वामदेवोऽत्रिः कृष्णो रामोऽसितोऽरुणिः ।</strong><br>
अहं बृहस्पतिः कण्वो मैत्रेयश् च्यवनादयः ॥**</p>
<p><strong>तत्र तत्र तम् आयान्तं पौरा जानपदा नृ</strong><sup id="fnref:185"><a href="#fn:185" class="footnote-ref" role="doc-noteref">185</a></sup><strong>प ।</strong></p>
<p><strong>उपतस्थुः सार्घ्य-हस्ता ग्रहैः सूर्यम् इवोदितम् ॥</strong></p>
<p><strong>श्रीधर-स्वामी (भावार्थ-दीपिका) :</strong> प्रभुर् एव स्वयं <strong>विदेहान्</strong> देशान् <strong>प्रययौ</strong> । <strong>कृष्णो</strong> व्यासः । रामो भार्गवः । <strong>अहं</strong> शुकः । एवम् आदिभिः सह ॥१७॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> तयोश् श्रुतदेव-बहुलाश्वयोः । भक्त्य् एति शेषः ॥१७॥</p>
<p>मुनीन्-नामतो निर्दिशति नारद इत्य्-आदि । <strong>कृष्णो</strong> व्यासः । रामो जाम-दग्न्यः । <strong>अहं</strong> शुकः । आदिना भृग्व्-आदयः ॥१८॥</p>
<p><strong>तत्र</strong> <strong>तत्र</strong> पुरादौ । तं श्री-कृष्णम्। सूर्योदय-समये ग्रहाणाम् अपि किञ्चित्-प्रतीतिरस्तीति तेन प्रभु-समीपे\ऽपि ते पूज्या एवेत्य् उक्तम् ॥१९॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> अत एव प्रसन्नः सन्, यतो <strong>भगवान्</strong> तयोर् भावाद्य् अशेषज्ञः परम-भक्त-वात्सल्यादि-गुणनिधिर् वा, रथं स्वयम् <strong>आरुह्य</strong>, मुनिभिः प्रायो द्वारकायां निवसद्भिः, किं वा, स्व-भक्तयोस् <strong>तयोः</strong> सन्तोष-विशेषार्थं श्री-भगवत्-स्मृति-मात्रेण सद्यः समागतैः सहितः, अत एव प्रकर्षेण ययौ, दारुकेण श्री-भगवद्-भावाभिज्ञेनाहृतम् इति तद् एक-भृत्यत्वं शीघ्र-गमनादिकं च सूचयति । यद् वा, व्योम-मार्ग-गामिभिर् मुनिभिः साहित्येन प्रभोर् अपि तादृश-गमनम् आशङ्क्य स्व-सेवा-सौभाग्यस्य प्रभु-शोभा-विशेषस्य च सम्पत्तये समानीतवम् । मुनिभिः सहारुह्य ॥१७॥</p>
<p>मुनीनेव नामभिर् निर्दिशति-नारद इति । आदि-शब्दाद्-भरद्वाज-गौतमादयः । अन्यत् तैर् व्याख्यातम् ।</p>
<p><strong>तत्र</strong> चैवमादिभिः सहेति <strong>मुनिभिर्</strong> इति प्राक् तृतीयान्ततया निर्दिष्टैः सह योजनार्थं किं वा, केनचित् कल्पितम् इति ॥१८॥</p>
<p>तं श्री-भगवन्तमायान्तम् इति वर्तमानतया सद्योऽग्रेभिगमनादिकं बोधयति । हे नृपेति प्रहर्षात् । पाठान्तरे तत्-तद्-देशन्-ऋपतयश् च । <strong>ग्रहैः</strong> सहितम् इत्य् अभूतोपमा, सूर्योदये ग्रहाणाम् अदृश्यत्वात्, तथापि महा-तेजस्विनां मुनीनां श्री-भगवत्-सान्निध्यात्-तेजोहानिः सूचत एव ॥१९॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> अत एव <strong>तयोः</strong> प्रसन्न इति युग्मकम् । मुनिभिः सहारुह्य तैर् एव सह गमनं तयोस्-तादृश-रुचित्वात् ॥१७॥</p>
<p>मुनीन् एव नामभिः निर्दिशति&mdash;नारद इति ॥१८॥</p>
<p>हे नृपेति । प्रहर्षात् तथापि महा-तेजस्विनां मुनीना भगवत्-सान्निध्यात्-तेजोहानिः सूच्यत एव ॥१९॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p>**विश्वनाथ-चक्रवर्ती (सारार्थ-दर्शिणी) : तयोः-**प्रसन्न इति । तौ स्वेष्ट-देवश्री-विग्रह-परिचर्यानुरोधवशाद् एवागन्तुम् असमर्था वा लक्ष्यातिदि-दृक्षुभ्यां ताभ्यां स्वयम् एव दर्शनं दातुं <strong>प्रययौ</strong> । मुनिभिः सहैवारुह्य् एत्य् अन्यथा तेषां श्रमम् आलक्ष्य बलादेव मुनयः स्व-<strong>रथम्</strong> आरोहिता इति भावः । <strong>कृष्णो</strong> व्यासः रामो भार्गवः <strong>अहं</strong> शुकः ॥१७-१९॥</p>
<hr>
<p><strong>बलदेव-विद्यभूषणः : तयोः</strong> प्रसन्न इति । तौ स्वेष्ट-देव-श्री-विग्रह-परिचर्यानुरोध-वशाद् एवागन्तुम् असमर्थावालक्ष्यातिदि-दृक्षुभ्यां ताभ्यां स्वयम् एव दर्शनं दातुं <strong>प्रययौ</strong> मुनिभिः सहैवारुह्येतान्यथा तेषां श्रमम् आलक्ष्य बलाद् एव मुनयः स्व**-रथम्** आरोहिता इति भावः । <strong>कृष्णो</strong> व्यासो रामो भार्गवः <strong>अहं</strong> शुकः ॥१७-१९॥</p>
<hr>
<p><strong>॥ १०.८६.२० ॥</strong></p>
<p><strong>आनर्त-धन्व-कुरु-जाङ्गल-कङ्क-मत्स्य-</strong></p>
<p><strong>पाञ्चाल-कुन्ति-मधु-केकय-कोशलार्णाः ।</strong></p>
<p><strong>अन्ये</strong> च <strong>तन्-मुख-सरोजम् उदार-हास-</strong></p>
<p><strong>स्निग्धेक्षणं नृप पपुर् दृशिभिर् नृ-नार्यः ॥</strong></p>
<p><strong>श्रीधर-स्वामी (भावार्थ-दीपिका) :</strong> आनर्ताद्य्-अर्णान्तास् तद्-देश-वर्तिनो नृ-<strong>नार्यः</strong> । <strong>उदार</strong>-हासं स्निग्धम् ईक्षणं यस्मिंस् तत् । <strong>दृशिभिर्</strong> नेत्रैः ॥२०॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> *तद्-देश-वर्ति-*<strong>नृ-नार्यः,</strong> तेष्व् आनर्ताद्य्-अर्णान्तेषु देशेषु वर्तिन्यो नृ-नार्यो नर-सहिता नार्यः तात्स्थ्यात् तच्-छब्द्यम् इति न्यायेन वानर्ताद्या विद्यन्ते यासां निवासत्वेन तास् तथा । <strong>अन्ये</strong> उक्त-देशेभ्यो\ऽन्य-देशस्थाश् च ॥२०॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) : आनर्तादयः</strong> श्री-द्वारकातो विदेह-देश-प्रयाणे पथि क्रमेण देशाः, <strong>अन्ये</strong> च कौशलाद्य् अग्रे पथि वर्तमाना आनर्ताद्य् अन्तर्गताश् च देशाः । <strong>पपुर्</strong> इति दृशां तद्-दर्शन-रस-लाम्पट्येन मधुपत्वं ध्वनितम् । परमासक्त्या [परमया भक्त्या] ददृशुर् इत्य् अर्थः । तत्-तद्-देशैर् बोधितांस् तत्रत्यान् एव जनान् निर्दिशति&mdash;<strong>नृ-नार्य</strong> इति । हे <strong>नृप</strong> ! इति श्री-बादरायणेर् भाव-विशेषेण तद्-दर्शनामृत-पानौत्सुक्यात् । किं वा, तद् असिद्ध्यानुतापात् । अन्यत् तैर् व्याख्यातम् ।</p>
<p>तत्रानर्ताद्य्-अर्णान्ता देशाः, नृ-नार्यश् च तत्-तद्-देश-वर्तिन्य इति लेख्ये सङ्क्षेपार्थम् आनर्ताद्य्-अर्णान्ता इत्य् अस्यैव व्याख्या तत्-तद्-देश-वर्तिन्य इति, स्त्रीत्वं चान्ते निर्दिष्टम्, नारीणां विशेषणात्। तथा स्निग्धं चेति लेख्ये च-कार-पातो लेखक-भ्रमाद् इति । अथवा आनर्ताद्या <strong>नृ-नार्यः</strong>, <strong>अन्ये</strong> तद्-देशीयाः पश्व्-आदयो\ऽपि । <strong>उदार-हासं</strong> च <strong>तत्-स्निग्धेक्षणं</strong> चेति तथा तत् ॥२०॥</p>
<hr>
<p><strong>जीव-गोस्वामी (लघु-वैष्णव-तोषणी) : आनर्तादि</strong>-देशीयाः <strong>अन्ये</strong> अन्य-देशीयाश् च जनाः <strong>पपुः</strong> परमासक्त्या ददृशुर् इत्य् अर्थः । ते के ? तत्राह&mdash;<strong>नृ-नार्य</strong> इति, सर्व एव इत्य् अर्थः । <strong>आनर्तादयः</strong> श्री-द्वारकातो विदेह-प्रयाणे क्रमेण देशाः केचित् पार्श्वस्थाश् च अत्युत्कण्ठया दूरतो\ऽपि मिलनात्, केषाञ्चिच् च कृपार्थम् एव क्रमेण यथा भ्रमणात्, तद्-आनन्दनार्थम् एव हि अगाच् छनकैर् विदेहान् [१०.८६.२१] इति वक्ष्यते । अत्रापि <strong>मधु</strong>-देश-स्थानां श्री-व्रज-वासिनां मिलनावर्णनं पूर्ववत् तेषाम् अप्रकट-लीला-प्रवेशेनेति ज्ञेयम् ॥२०॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> आनर्तादि-देशीयाः मार्ग-सन्निकृष्टा एव, <strong>अन्ये</strong> मार्ग-विप्रकृष्टा अपि जनास् तत्र तत्रागत्य <strong>दृशिभिर्</strong> नेत्रैर् <strong>मुख-सरोजं पपुस्</strong> तन्-माधुर्यम् आस्वादयामासुः ॥२०॥</p>
<hr>
<p><strong>॥ १०.८६.२१ ॥</strong></p>
<p><strong>ते</strong><sup id="fnref:186"><a href="#fn:186" class="footnote-ref" role="doc-noteref">186</a></sup><strong>भ्यः स्व-वीक्षण-विनष्ट-तमिस्र-दृग्भ्यः</strong></p>
<p><strong>क्षेमं त्रि-लोक-गुरुर् अर्थ-दृशं</strong> च <strong>यच्छन् ।</strong></p>
<p><strong>शृण्वन् दिग्-अन्त-धवलं स्व-यशोऽशुभ-घ्नं</strong></p>
<p><strong>गीतं सुरैर् नृभिर् अगाच् छनकैर् विदेहान् ॥</strong></p>
<p><strong>श्रीधर-स्वामी (भावार्थ-दीपिका) :</strong> स्व-वीक्षणेनैव <strong>विनष्ट</strong>-तमिस्रा दृग् येषां <strong>तेभ्यः</strong> । क्षेमम् अभयम् <strong>अर्थ</strong>-<strong>दृशं</strong> तत्त्व-ज्ञानं च ॥२१॥</p>
<hr>
<p><strong>वंशीधरः (भावार्थ-दीपिका-प्रकाशः) : विनष्ट</strong>-तमिस्रा निरस्ताज्ञाना दृग्-बुद्धिर् येषां <strong>तेभ्यः</strong> । अभयं सांसारिक-भयाभावं तद्-धेतु-भूतं तत्त्वज्ञानम् अपरोक्ष-ज्ञानं च । तेभ्य आनर्तादि-वासिभ्यः । **दिग्-**अन्तान् धवलयति शोधयतीति तथा । सर्वत्र व्याप्तम् । अशुभ-<strong>घ्नं</strong> महा-पातक-नाशकम्। <strong>विदेहान्</strong> मिथिला-देशान् ॥२१॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> तेभ्य इति । पुमान् स्त्रिया इत्य् एक-शेषत्वात् नृभ्यो नारीभ्यश् च इत्य् अर्थः । तमिस्रं नेत्र-रोग-विशेषः । किं वा, श्री-कृष्ण-दर्शनेन वैयर्थ्यादान्ध्यम्, <strong>क्षेमं</strong> संसार-भयाभावं तद् अर्थम् एवार्थ**-दृशं** <strong>यच्छन्</strong> <strong>वीक्षण</strong>-मात्रेणैव, यतस् त्रिलोकस्य गुरुवरत्वेन वैधाख्यो [वेधाख्यो] । दीक्षा-विशेषः सूचितः । **दिग्-**अन्ताः सर्वदिशो धवला निर्मला यस्मात्तत्, यतो\ऽशुभ-<strong>घ्नं</strong> सर्वामङ्गल-नाशकम्, अत एवाकाशे सुरैः, भूमौ च <strong>नृभिर् गीतं</strong> सदा गीयमानम् इत्य् अर्थः । शनकैर् इति तत्-तद्-दानादिना **लोक-**प्रीत्य् अर्थम् । अन्यत् तैर् व्याख्यातम् ।</p>
<p>यद् वा, स्व-वीक्षणेनैव विशेषतो नष्टं तमिस्रं मोह-लक्षणम् आवरण-रूपं वा तमो यस्याः सा दृक् ज्ञानं येषां <strong>तेभ्यः</strong> । <strong>क्षेमं</strong> <strong>लोक</strong>-द्वय-मङ्गलं तद् अर्थम् <strong>अर्थ-दृशं</strong> परम-पुरुषार्थ-भक्ति-ज्ञानम् । अन्यत् समानम् ॥२१॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> ननु कथं परब्रह्म-विग्रहं श्री-भगवन्तम् अज्ञानमयैश् चक्षुर्भिर् अपश्यन् कथं वायु-वेग-रथं तम् अन्ववर्तन्त तत्राह&mdash;तेभ्य इति । स्व-वीक्षणं स्व-विषयक-कृपा-दृष्टिः पुमान् स्त्रिया इत्य् एक-शेषत्वात् नृभ्यः नारीभ्यश् च इत्य् अर्थः । तमिस्रम् अज्ञानं <strong>क्षेमं</strong> पुनस् तद्-आपात-शङ्का-निरासम् <strong>अर्थ-दृशं</strong> तत्-स्वरूप-भूत-परमार्थ-प्रकाशक-चिच्-छक्तिं सा चात्र भक्ति-रूपा ज्ञेया भक्त्याहम् एकया ग्राह्यः [भा।पु। ११.१४.२१] इत्य्-आदिभ्यः ततश् चक्षुरुदितया तयैवापश्यन् इत्य् अर्थः । अत एवाह&mdash;<strong>त्रि-लोक-गुरुर्</strong> इति । वैध-दीक्षयैवेति भावः । <strong>दिग्</strong>-अन्तान् दिशस् तत्रत्यान् धवलयति निर्मलयतीति तथा तत् <strong>सुरैर्</strong> आकाश-गामिभिः नृभिश् च क्रमशो मिलितैः ॥२१॥</p>
<hr>
<p><strong>जीव-गोस्वामी (क्रम-सन्दर्भः) :</strong> ननु कथं पर-ब्रह्म-विग्रहं भगवन्तम् अज्ञान-मयैश् चक्षुभिर् अपश्यन् ? कथं वा वायु-वेग-रथं तम् अनुवर्तन्ते ? तत्राह&mdash;तेभ्य इति । स्व-वीक्षणं स्व-कर्तृका कृपादृष्टिः पुमान् स्त्रिया [१.२.६७] इत्य् एक-शेषत्वान्-नृभ्यो नारीभ्यश् च इत्य् अर्थः । **तमिस्र-**मज्ञानं <strong>क्षेमं</strong> पुनस् तद् आपात-शङ्का-निरासम् <strong>अर्थ-दृशं</strong> तत्-स्वरूप-भूत-परमार्थ-प्रकाश-चिच्छक्तिं सा चात्र भक्ति-रूपा ज्ञेया भक्त्याहम् एकया ग्राह्यः [भा।पु। ११.१४.२१] इत्य्-आदिभ्यः ततश् च तया चक्षुर् उदितयैवापश्यन्न् इत्य् अर्थः । एत एवाह&mdash;<strong>त्रि-लोक-गुरुर्</strong> इति । वैध-दीक्षयैवेति भावः । दिगन्तान् दिशस् तत्रत्यान् धवलयति निर्मलयतीति तथा तत् ॥२१-३०॥</p>
<hr>
<p><strong>जीव-गोस्वामी (बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> ननु परब्रह्म-विग्रहस्य तस्य माधुर्यास्वादनं कथम्? तेषां प्रति स्व-नेत्रैस् तत्राह&mdash;<strong>तेभ्यः</strong> पुमान् स्त्रिया इत्य् एक-शेषात् नृभ्यो नारीभ्यश् च इत्य् अर्थः । स्व**-**वीक्षणं स्व-कृपावलोकस् तेन विनष्टं तमिस्रम् अज्ञानं यासु तथा-भूता दृशो नेत्राणि येषां <strong>तेभ्यः</strong> <strong>अर्थ-दृशं</strong> परमार्थवस्त्व् अनुभवं <strong>क्षेमं</strong> स्व-भक्ति-योगं च स्व-माधुर्य-विशेष-ग्राहकं <strong>यच्छन्</strong> भक्त्य् आहम् एकया ग्राह्यः इति तद् उक्तेः ॥२१॥</p>
<hr>
<p><strong>॥ १०.८६.२२ ॥</strong></p>
<p><strong>तेऽच्युतं प्राप्तम् आकर्ण्य पौरा जानपदा नृप ।</strong><br>
अभीयुर् मुदितास् त**<sup id="fnref:187"><a href="#fn:187" class="footnote-ref" role="doc-noteref">187</a></sup><strong>स्मै गृहीतार्हण-पाणयः ॥</strong></p>
<p><strong>श्रीधर-स्वामी (भावार्थ-दीपिका) :</strong> अभीयुः प्रत्युज्जग्मुः ॥२२॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> ते मैथिलाः । <strong>तस्मै</strong> तं पूजयितुम् ॥२२॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> अच्युतं सर्व-रूप-गुणादि [सर्व-स्वरूप-गुणादि] । परिपूर्णं भगवन्तम् आकर्ण्यैव मुदिता जानपदाश् च जनास् <strong>तस्मै</strong> तद् अर्थं गृहीतम् अर्हणम् आदि-पूजोपकरणं यैस्ते पाणयो येषां ते । हे नृपेती पौरादिनाम् ईदृश-भाग्योदयेन प्रहर्षात् ॥२२॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> अच्युतं सर्व-रूप-गुणादि-सम्पूर्णं भगवन्तम् आकर्ण्यैर् व मुदिताः जानपदाश् च जनः <strong>तस्मै</strong> तद् अर्थं गृहीतम् अर्घ्यादि-पूजोपकरणं यैस्ते पाणयो येषां ते ॥२२॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> अभीयुः प्रत्युज्जग्मुः ॥२२॥</p>
<hr>
<p><strong>॥ १०.८६.२३ ॥</strong></p>
<p><strong>दृष्ट्वा त उत्तमः-श्लोकं प्रीत्य्-उत्फुल्लाननाशयाः ।</strong><br>
कैर् धृताञ्जलिभिर् नेमुः श्रुत-पूर्वांस् तथा मुनीन् ॥**</p>
<p><strong>श्रीधर-स्वामी (भावार्थ-दीपिका) :</strong> प्रीत्योत्फुल्लान्य् आननान्य् आशया अन्तः-करणणि च येषां ते । कैः<sup id="fnref:188"><a href="#fn:188" class="footnote-ref" role="doc-noteref">188</a></sup> शिरोभिः ॥२३॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> ते उक्तार्थाः । यथा तं <strong>तथा</strong> <strong>मुनीन्</strong> पूर्वं श्रुताः <strong>श्रुत-<strong>पूर्वास् तान्</strong>-नेमुः</strong> ॥२३॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> उत्तम-श्लोकम् इति-यस्य दूरतः सद्यशः श्रवणेन चिरं दिदृक्षा आसीत्, किं वा, तेनापि कृतर्थता स्यात्तं साक्षाद्-दृष्ट्वेत्य् अर्थः । <strong>कैर्</strong> इति श्री-मुख-दर्शनार्थं <strong>तथा</strong> तेनैव प्रकारेण मुनींश् च यतः <strong>श्रुत</strong>-पूर्वान् । इति तेषां माहात्म्यादि-ज्ञानम्, तेन दर्शने चौत्सुक्यं सूचितम् ॥२३॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> उत्तम-श्लोकम् इति । यस्य दूरतः सद्-यशः-श्रवणेन चिरं दिदृक्षा आसीत् किं वा, तेनापि कृतार्थता स्यात् तं साक्षाद्-दृष्ट्व इत्य् अर्थः । <strong>कैर्</strong> इति । श्री-मुख-दर्शनार्थं <strong>तथा</strong> तेनैव प्रकारेण मुनींश् च यतः **श्रुत-**पूर्वान् इति तेषां माहात्म्य-ज्ञानं तेन दर्शने चौत्सुक्यं सूचितम् ॥२३॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> कैः शिरोभिः धृता अञ्जलयो येषु तैः ॥२३-२४॥</p>
<hr>
<p><strong>॥ १०.८६.२४ ॥</strong></p>
<p><strong>स्वानुग्रहाय सम्प्राप्तं मन्वानौ तं जगद्-गुरुम् ।</strong><br>
मैथिलः श्रुतदेवश्** च <strong>पादयोः पेततुः प्रभोः ॥</strong></p>
<p><strong>श्रीधर-स्वामी (भावार्थ-दीपिका) :</strong> <em>न व्याख्यातम्।</em></p>
<hr>
<p><strong>वंशीधरः (भावार्थ-दीपिका-प्रकाशः) : तं</strong> श्री-कृष्णम् । किम्-भूतम्-जगद्भिः सर्व-लोकैर् गम्यते स्व-स्वाभिलषितावाप्तये प्राप्यते इति जगद्गु औणादिको\ऽत्र-डुः ब्राह्मण-कुलं तद्राति स्वीकरोति स्वीयत्वेनेति **जगद्-**गुरुर् अत्रापि रातेर्ढुः ब्राह्मण-कुल-सहितम् इत्य् अर्थः ॥२४॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> जगतो गुरुं श्री-ब्रह्मादि-परम-पूज्यम् अपि स्वयोर् अनुग्रहायैव सम्यक् स्व-प्रिय-मुनि-गण-साहित्य्-आदिना । प्राप्तम् आगतं मन्यमानौ अतो भक्त्य् उद्रेकेण प्रभोर् जिजेश्वरस्य सर्वाभीष्ट-प्रदान-समर्थस्य वा, <strong>पादयोः</strong> <strong>पेततुः</strong>, द्विज-श्रेष्ठस्यापि श्रुत-देवस्य पश्चान्-निर्देशो विनय-लज्जादि-विशेषेण राज्ञः पश्चाद्-वर्तित्वात् । एवम् अग्रे\ऽपि ॥२४॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> जगतो गुरुं श्री-ब्रह्मादीनाम् अपि परम-पूज्यं स्वयोर् अनुग्रहायैव सम्यक् स्वाभीष्ट-मुनि-गण-साहित्य्-आदिना प्राप्तम् आगतं मन्यमानौ अतो भक्त्य् उद्रेकेण प्रभोर् निजेश्वरस्य सर्वाभीष्ट-प्रदान-समर्थस्य वा <strong>पादयोः</strong> <strong>पेततुः</strong> द्विज-श्रेष्ठस्यापि श्रुत-देवस्य पश्चान्-निर्देश आदर-योग्यतया सङ्कोचेन पश्चाद्वर्तित्वात् ॥२४॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः), विश्वनाथ-चक्रवर्ती (सारार्थ-दर्शिणी) :</strong> <em>न व्याख्यातम्।</em></p>
<hr>
<p><strong>॥ १०.८६.२५ ॥</strong></p>
<p><strong>न्यमन्त्रयेतां दाशार्हम् आतिथ्येन सह द्विजैः ।</strong><br>
मैथिलः श्रुतदेवश्** च <strong>युगपत् संहताञ्जली ॥</strong></p>
<p><strong>श्रीधर-स्वामी (भावार्थ-दीपिका) :</strong> <em>न व्याख्यातम्।</em></p>
<hr>
<p><strong>वंशीधरः (भावार्थ-दीपिका-प्रकाशः) :</strong> आतिथ्येनातिथि-योग्येन कर्मणा <strong>न्यमन्त्रयेतां</strong> भोजनार्थं प्रार्थयताम् । संहतः कृतो\ऽञ्जलिः प्रसृत-करद्वय-संयोगो याभ्यां तौ</p>
<p>॥२५॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) : दाशार्हम्</strong> अशेषैश्वर्य-प्रकटनार्थं यदुकुले\ऽवतीर्णं भगवन्तम्, द्विजैर् मुनिभिः सहितं <strong>युगपत्</strong> न्यमन्त्रयेताम्, <strong>संहताञ्जली</strong> बद्धाञ्जली सन्तौ ॥२५॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> द्विजैर् मुनिभिः <strong>सह</strong> सहितम् ॥२५॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> न्यमन्त्रयेताम् इत्य् आर्षम् ॥२५॥</p>
<hr>
<p><strong>॥ १०.८६.२६-२७ ॥</strong></p>
<p><strong>भगवांस् तद् अभिप्रेत्य द्वयोः प्रिय-चिकीर्षया ।</strong><br>
उभयोर् आविशद् गेहम् उभाभ्यां तद्-अलक्षितः ॥**</p>
<p><strong>शान्तान् अप्य् अथ तान् दूराज् जनकः स्व-गृहागतान् ।</strong><br>
आनीतेष्व् आसनाग्र्येषु सुखासीनान् महा-मनाः ॥**</p>
<p><strong>श्रीधर-स्वामी (भावार्थ-दीपिका) : तद्</strong> अभिप्रेत्याङ्गी-कृत्य तत् तदोभाभ्याम् अपि ताभ्यां मद्-गृहाद् अन्यस्य गेहाम् यातीत्य् अलक्षितोऽविदितः । यद् वा, <strong>उभाभ्यां</strong> रूपाभ्यां <strong>तद्</strong> अलक्षितस् ताभ्याम् अलक्षित इति ॥२६॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> तन्-निमन्त्रणम् । ताभ्यां श्रुत-देव-बहुलाश्वाभ्याम् । तत्-पदस्य तदार्थत्वे क्लिष्ट-कल्पनाम् अपेक्ष्याह&mdash;यद्वेति ॥२६॥</p>
<p><strong>जनकः</strong> ईश्वरान्-पूजयाञ्चक्रे इति तृतीयेनान्वयः । श्रोतुम् अपि दूरान् कर्णाविषयान् । असतां तच्-छ्रवणम् अपि दुर्लभम् इति भावः ॥२७॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> भगवान् भक्त-वात्सल्याद्य् अशेष-गुण-प्रकटनार्थं परः श्री-कृष्णः, आ सम्यक् मुनिसाहित्य्-आदिनाविशत् प्रविवेश ॥२६॥</p>
<p>ततः श्री-श्रुत-देवस्य भगवद् आदेशादि-विशेषं वक्ष्यन्नादौ सूचीकटहन्यायेन राज्ञो वृत्तम् आह&mdash;श्रोतुम् इत्य्-आदिभिर् नवभिः जनक इति । जनक-वंश्यत्वेन सर्वज्ञान-सम्पत्तिः सूचिता, अतो **महा-**मना गभीराशयः, अत एव प्रवृद्धया भक्त्या ईश्वरान् । पूजयाञ्चक्र इति त्रिभिर् अन्वयः । उद्धरयेति रषकारयोः पृथक्-पाठश् छन्दो\ऽनुरोधात् । पाठान्तरे त्व् अविवक्षितत्वाद् असन्धिः । उद्धर्षहृदय इति पृथक्-पदं चित्-सुख-सम्मतम् ॥२७-२८॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> आ सम्यक् मुनि-साहित्य्-आदिनाविशत् प्रविवेश अतो\ऽत्र निज-द्वैधीभावे मुनीनाम् अपि स्वातन्त्र्यं नासीद् इति भावः ॥२६॥</p>
<p>तत्-क्रमेणैवादौ राज्ञो वृत्तम् आह&mdash;तत्र श्रोतुम् इति सार्ध-द्वयकम् । <strong>महा-मनाः</strong> श्री-कृष्ण-निष्ठत्वेन महत् सर्वोत्कृष्टं मनो यस्य सः अत एव प्रवृद्धया भक्त्या प्रवृद्ध-भक्त्या उद्धर्ष इत्य् असंहितात्वाद् असन्धिः । वहन् धारयन् । गन्धेति-सार्धकम् । गोवृषा बलीवर्दाः गन्धादीनाम् आर्थिक एव क्रमो ज्ञेयः ॥२७-२९॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) : तद्</strong> <strong>अभिप्रेत्य</strong> मद्-गृहम् एवायात्व् इति द्वयोर् एव वाञ्छितं ज्ञात्वा <strong>उभयोर्</strong> <strong>आविशद्</strong> इति स्वस्य मुनीनां च प्रकाश-द्वयी-करणात् । तत् तदा <strong>उभाभ्यां</strong> अलक्षित इति ममैव निमन्त्रणम् अङ्गीकृत्य मद्-गृहम् एव कृपालुः प्रभुर् आयाति । श्रुतदेवस् तु प्रभु-रहित एवायम् एकाकी स्व-गृहं यातीति राजा यथा विचारयति स्म तथा श्रुतदेवोऽप्य् अतस् तयोर् अपि द्वौ द्वौ प्रकाशाव् इवाभूताम् । एकः कृष्ण-संयुक्तो हृष्टः, अन्यः कृष्ण-वियुक्तो विषण्ण इति । कृष्ण-संयुक्त-राज प्रतिवेशि-जनैः श्रुतदेवः कृष्ण-वियुक्तो, विषण्णो दृश्यते स्म तथैव कृष्ण-संयुक्त-श्रुतदेव-प्रतिवेशि-जनैः राजापि कृष्ण-वियुक्तो विषण्ण इति ॥२६-२७॥</p>
<hr>
<p><strong>॥ १०.८६.२८ ॥</strong></p>
<p><strong>प्रवृद्ध-भक्त्या उद्धर्ष-हृदयास्राविलेक्षणः ।</strong><br>
नत्वा तद्-अङ्घ्रीन् प्रक्षाल्य तद्-अपो लोक-पावनीः ॥**</p>
<p><strong>श्रीधर-स्वामी (भावार्थ-दीपिका) :</strong> उद्धर्षम् उद्गत-हर्षं हृदयं यस्य, अस्रैर् आविले क्लिन्ने ईक्षणे यस्य सः, स च स च ॥२८॥</p>
<hr>
<p><strong>वंशीधरः (भावार्थ-दीपिका-प्रकाशः) : तद्</strong> अङ्घ्रीन् कृष्ण-सहितम् उनिचरणान् । <strong>तद्</strong> अपस् तच्-चरण-जलानि ॥२८॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा), सनातन-गोस्वामी (बृहद्-वैष्णव-तोषणी), जीव-गोस्वामी (लघु-वैष्णव-तोषणी, क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) : अस्राविलेक्षणः</strong> अश्रुक्लिन्न-नयनः ॥२८॥</p>
<hr>
<p><strong>॥ १०.८६.२९ ॥</strong></p>
<p><strong>स-कुटुम्बो वहन् मूर्ध्ना पूजयां चक्र ईश्वरान् ।</strong><br>
गन्ध-माल्याम्बराकल्प-धूप-दीपार्घ्य-गो-वृ**<sup id="fnref:189"><a href="#fn:189" class="footnote-ref" role="doc-noteref">189</a></sup><strong>षैः ॥</strong></p>
<p><strong>श्रीधर-स्वामी (भावार्थ-दीपिका) : ईश्वरान्</strong> । ईश्वरं तत् तुल्यांश् चेत्य् अर्थः ॥२९॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> ईश्वरश् चेश्वराश् चेत्य् एक-शेषः । इत्यर्थ इति-ईश्वरवज्जगत्सु पूज्यत्वेनेश्वरतुल्यानिति भावः । यद् वा,-ईश्वरो विद्यते येषु त ईश्वरा इति मत्त्वर्थीयो\ऽच् । ईश्वरसहितान् इत्य् अर्थः । <strong>गो-वृषैर्</strong> इति मधुपर्काङ्गत्वेनोक्तम् मा गामनागामदितिं वधिष्ट इति श्रुत्या दर्शनमात्रं विहितं वधस्य निषिद्धत्वादित्युक्तं पुरस्तात् । गोषु वाक्षु <strong>वृषैः</strong> श्रेष्ठैः श्रुतिवाक्यैर् इति वा ॥२९॥</p>
<p><strong>श्रीनाथ-चक्रवर्ती (चैतन्य-मत-मञ्जुषा), जीव-गोस्वामी (लघु-वैष्णव-तोषणी) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) : वहन्</strong> धारयन्, **गो-**वृषा बलीवर्दाः, किं वा, गावो वृषाश् च तैः, गन्धादीनां क्रम-सद्-भावे\ऽप्य् अर्घ्यस्य पश्चाद् उक्तिः प्राग् अतिसम्भ्रमेण विस्मृतस्य तस्य पश्चाद् अर्पणात्, किं वा, भोजन-मङ्गलार्थदी-पानन्तरम् अपि तस्यापेक्ष्यत्वात्, **गो-**वृषाश् च प्राक् पश्चाद्-वातिथ्येन देया एवेति दिक् ॥२९॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> ईश्वरः कृष्णश् च ईश्वरतुल्या मुनयश् च तान् <strong>ईश्वरान्</strong> ॥२९-३०॥</p>
<hr>
<p><strong>॥ १०.८६.३० ॥</strong></p>
<p><strong>वाचा मधुरया प्रीणन्न् इदम् आहान्न-तर्पितान् ।</strong><br>
पादाव् अङ्क-गतौ विष्णोः संस्पृशञ् छनकैर् मुदा ॥**</p>
<p><strong>श्रीधर-स्वामी (भावार्थ-दीपिका) :</strong> प्रीणन् प्रीणयन् । संस्पृशन् संमर्दयन् ॥३०॥</p>
<hr>
<p><strong>वंशीधरः (भावार्थ-दीपिका-प्रकाशः) : मधुरया</strong> लौकिक-श्लाघायुक्तया । इदं वक्ष्यमाणम् ॥३०॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> अन्नेन <strong>तर्पितान्</strong> सन्तोषितान् सतः सर्वानेव धन्यो\ऽस्मि कृत-कृत्यो\ऽस्मि इत्य्-आदिना वा प्रीणयन् । इदं वक्ष्यमाणम् आह&mdash;भगवन्तम्, अग्रे भवानित्य्-आधुक्तेः । यद् वा, सर्वानेवाह । ततश् च भवान् इत्य्-आदि तं प्रत्युक्त्यैव तान् सर्वान् प्रत्यपि सङ्गच्छेत् । तस्यैव सर्व-प्राधान्यात् । विष्णोस् त्रिविक्रम-रूपेण पद्भ्यां विश्व-व्यापकस्यापि भगवतः कृपया अङ्कं स्वक्रोडं <strong>गतौ</strong>, किं वा, भक्त-वात्सल्याद्य् अशेष-गुण-प्रकटनेन विश्व-व्यापकस्य, अतः स्वयम् <strong>अङ्कगतौ</strong> सन्तौ, अतो <strong>मुदा</strong> सम्यक् चातुर्य-विशेषेण स्पृशन् । शनकैर् इति सुकोमलत्वात् । अत एव संस्पृशन्न् इति संस्पर्शन-मात्रम् उक्तम् ॥३०॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> अन्नेन <strong>तर्पितान्</strong> सन्तोषितान् सतः सर्वान् एव धन्यो\ऽस्मि कृत-कृत्यो\ऽस्मीत्य्-आदि**-वाचा** प्रीणयन् इदं वक्ष्यमाणम् आह । श्री-भगवन्तम् अग्रे भवानित्य्-आद्य् उक्तेः । <strong>विष्णोः</strong> विश्व-व्यापकस्यापि भगवतः कृपया अङ्कं स्वक्रोडं <strong>गतौ</strong> तत्रापि पर्याप्ताव् इत्य् अर्थः । अतो <strong>मुदा</strong> सम्यक् चतुर्य-विशेषेण स्पृशन् शनकैर् इति सुकोमलत्वात् अत एव संस्-पृशन्न् इति संस्पर्शन-मात्रम् उक्तम् ॥३०॥</p>
<hr>
<p><strong>जीव-गोस्वामी (क्रम-सन्दर्भः) :</strong> अथ अथापि दर्शनं गतः ॥३१॥</p>
<hr>
<p><strong>जीव-गोस्वामी (बृहत्-क्रम-सन्दर्भः), विश्वनाथ-चक्रवर्ती (सारार्थ-दर्शिणी) :</strong> <em>न व्याख्यातम्।</em></p>
<hr>
<p><strong>॥ १०.८६.३१ ॥</strong></p>
<p><strong>श्री-बहुलाश्व उवाच&mdash;</strong></p>
<p><strong>भवान् हि सर्व-भू</strong><sup id="fnref:190"><a href="#fn:190" class="footnote-ref" role="doc-noteref">190</a></sup><strong>तानाम् आत्मा साक्षी स्व-दृग् विभो ।</strong></p>
<p><strong>अथ नस् त्वत्-पदाम्भोजं स्मरतां दर्शनं गतः ॥</strong></p>
<p><strong>श्रीधर-स्वामी (भावार्थ-दीपिका) : आत्मा</strong> चेतयिता । <strong>साक्षी</strong> प्रकाशकः । <strong>स्व-दृक्</strong> स्व-प्रकाशः । <strong>स्व-दृक्</strong> स्व-प्रकाशः । अथातः कारणात् ॥३१॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> तो <strong>भवान्</strong> स्वेषु प्रकाशते इति स्व-प्रकाशः अतः कारणाद् इत्य् अर्थः ॥३१॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> अयोग्यस्याप्यात्मनो गृहे स्वयम् एव श्री-भगवतः साक्षात् समागमेन निरुपाधि-कृपा वर्णयंस् तं स्तौति-<strong>भवान्</strong> इति । <strong>हि</strong> यतः सर्वेषां ब्रह्मादीनां तृणान्तानां जीवानां <strong>साक्षी</strong> सर्वेन्द्रिय-प्रकाशकः । आत्मत्वादौ हेतुः&mdash;हे <strong>विभो</strong>! हे **सर्व-**व्यापकेति परमेश्वरेति वा । <strong>अथ</strong> अस्माद् एव जीवानां त्वद्-दर्शने शक्त्य् अभावात् कृपया स्वयम् एव नो\ऽस्माकं <strong>दर्शनं</strong> <strong>गतः</strong>, दृष्टो\ऽभूः । बहुत्वं निज-परिवाराद्य् अपेक्षा,</p>
<p>किं वा, तद्-दर्शनेनात्मनो बहु-भानत्वात्, एवम् अग्रे\ऽपि ।</p>
<p>ननु तर्ह्य् अन्येषाम् अपि सर्वेषां दृश्यो न किं भवेयम्? तत्राह&mdash;त्वद् इति । भक्त्य-भावाद् इति भावः । इति दर्शनस्य स्मरण-हेतुकत्वे\ऽपि स्वदृक्त्वं सङ्गच्छेतैव, तत्-कारुण्येनैव तस्य दृश्यत्वात्, तथा स्मरणस्यापि कृपया तेनैव</p>
<p>प्रवर्तितत्वाच् च । एवं निरूप्याधि-कृपत्वं सिद्धम् एव, अथवा अथास्माद् आत्मत्वात् साक्षित्वाच् च हेतोः स्मरताम्, अत एव <strong>दर्शनं</strong> <strong>गतः</strong> । अस्माभिस् त्वं दृष्टः, तथाप्य् अस्माकं स्मरण-शक्त्या त्वद्**-दर्शनं** न सिध्येत्, किन्तु केवलं <strong>त्वत्</strong>-कृपालुत्वाद् एवेत्य् आह । यतः स्वदृक् आत्मानं स्वम् एव दर्शयतीत्य् अर्थः । यद् वा, स्वेषु भक्तेषु दृक् कृपा-दृष्टिर् यस्य सः । सहज-निज-भक्त-वात्सल्य-गुणस्य, न त्व् अस्माकं गुणस्यापेक्षयेति भावः । तच् च युक्तम् एवेत्य् आह&mdash;<strong>विभो</strong>! हे **सर्व-**सद्गुण-परिपूर्णेति ॥३१॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> अयोग्यस्यात्मनो गृहे स्वयम् एव भगवतः साक्षात्-समागमनेन निरुपाधि-कृपां वर्णयंस् स्तौति&mdash;<strong>भवान्</strong> इति । <strong>हि</strong> यतः स्वयं-प्रकाशो अन्यापेक्ष्य-प्रसादो\ऽपि स्वभावत एव विभिन्नांश-रूप-जीवानां चेतयिता चित्-स्वरूपाश्रयः यथा सूर्यमण्डलो निजांशूनां ज्योती-रूपताश्रयः ततस् तद् उपाधीनाम् अपि चेतनवत्-कर्ता त्वम् एव इत्य् अर्थः । अत एव लौकिकः <strong>साक्षी</strong> यथा स्वयम् अनासक्तो\ऽन्येभ्यो विषयं प्रकाशयति तथा जीवेभ्यस् त्वम् अपि । <strong>अथ</strong> अस्माद् एव जीवानां त्वद्-दर्शन-शक्यत्वात् तव कृपालु-स्वभावत्वाच् च हेतोर् नो\ऽस्मत्-कर्तृकं दृशनं <strong>गतः</strong> स्वयम् एव कृपया स्व-प्रकाशता-शक्ति-प्रकाशनेनेति भावः । कीदृशाम् अपि स्मरताम् अपि यथा-कथञ्चित्-स्मरण-मात्रं कुर्वताम् अपि न तु तत्र प्रेम-संयुक्तानन्दार्थं वा प्रयासं कुर्वताम् इत्य् अर्थः । अम्भोज-रूपेणाज्ञातमहिमत्वेनापि प्राप्त-सङ्गस्य तस्य ताप-हारित्वं स्वाभाविकम् एवेति व्यञ्जितम् । जीवानाम् इति <strong>भूतानाम्</strong> इति वा पाठः ॥३१॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) : आत्मा</strong> चेतयिता अतो जडं मां चेत-नीकृत्य कृपया स्व-भक्तौ प्रवर्तयसीति भावः । <strong>साक्षी</strong> भद्राभद्र-कर्म-द्रष्टा अतो मद् अनुष्ठितां स्व-भक्ति स्वयम् एव नित्यं पश्यसीति भावः । <strong>स्व-दृग्</strong> इति त्वयि न कापि विज्ञापनापेक्षेति भावः । <strong>अथ</strong> अत एव स्मरताम् इति यदि प्रभुर् एव स्वयम् एवागत्य <strong>दर्शनं</strong> ददाति तदैव दर्शन-प्राप्तिर् अस्माकम् अन्यथा तु स्व-गृहे तदीय-श्री-विग्रह-प्रात्य् अहिक-परिचर्यां क्षण-मात्रम् अपि त्यक्त्वा क्वापि गन्तुम् अशक्नुवताम् अस्माकं न तद्-भाग्य-सम्भव इति सततं चिन्तयताम् इत्य् अर्थः ॥३१॥</p>
<hr>
<p><strong>॥ १०.८६.३२ ॥</strong></p>
<p><strong>स्व-वचस् तद् ऋतं कर्तुम् अस्मद्-दृग्-गोचरो भवान् ।</strong><br>
यद्** <strong>आत्थैकान्त-भक्तान् मे नानन्तः श्रीर् अजः प्रियः ॥</strong></p>
<p><strong>श्रीधर-स्वामी (भावार्थ-दीपिका) : अनन्तो</strong> बन्धुर् अपि, <strong>श्री</strong>र् भार्यापि, <strong>अजः</strong> पुत्रोऽपि ॥३२॥</p>
<hr>
<p><strong>वंशीधरः (भावार्थ-दीपिका-प्रकाशः) : अनन्तो</strong> बलदेवः । <strong>तत् स्व-वचः</strong> तत् किं <strong>यद्</strong> इत्य् <strong>आत्थ</strong> <strong>एकस्मिन्न् अन्तो</strong>\ऽध्यवसायो यस्याः सा एकान्ता, सा चासौ भक्तिर् एकान्त-भक्तिर् अभेदोपासना, तद्वान् एकान्त-भक्तो ज्ञानीत्य् अर्थः । प्रियो हि ज्ञानिनोऽत्यर्थम् अहं स च मम <strong>प्रियः</strong> [गीता ७.१७] इत्य् उक्तेः ॥३२॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) : तद्</strong> एवोक्त-पोष-ण्यायेन विशदयति&mdash;<strong>स्व-</strong> इति । <strong>एकस्मिन्</strong> भगवत्य् एव <strong>अन्तो</strong> निष्ठा यस्य भक्तस्य, तस्मात् । <strong>मे</strong> मम <strong>न प्रिय</strong> इति <strong>यद् आत्थ</strong> वदसि, <strong>तद्</strong> <strong>अनन्तः</strong> श्री-बलदेवः शेषो वा, स्वस्य च बन्धुत्वं श्री-लक्ष्मणादि-रूपेण सहावतीर्णत्वात्, परम-पार्षदत्वाद् वा । बन्धुत्वादिना न <strong>प्रियः</strong>, वस्तुतो भक्ति-विशेषाद् एव ॥३२॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> अथवा <strong>स्व-वच</strong> इति अयम् अर्थः । <strong>एकान्त</strong>-<strong>भक्तान् मे</strong> मम <strong>अनन्तो</strong> भ्रातृत्वेनापि <strong>श्रीर्</strong> जायात्वेनापि <strong>अजः</strong> पुत्रत्वेनापि न <strong>प्रियः,</strong> किन्तु ते\ऽप्य् एकान्त-भक्तत्वेनैव मम प्रेष्ठा इत्य् अर्थः । <strong>तद्</strong> एतद्-यद् आत्थ तत्-स्ववचः <strong>ऋतं</strong> सत्यं कर्तुं दर्शयितुं <strong>भवान् अस्मद्-दृग्-गोचरो</strong> \ऽभूत् <strong>तद्</strong> अनुगामितांशेनैवास्मान् प्रत्य् अपि कृपां कृतवान् इत्य् अर्थः । यद् वा, यतस् ते सङ्गे समानीता न सन्ति किन्त्व् एत एवानीता इति भावः । अत्र शान्त-रस-मय-भक्तत्वाद् अस्य युक्तम् एवैतत् यत एव तथैव श्री-भगवद्-आविर्भाव इति ॥३२॥</p>
<hr>
<p><strong>जीव-गोस्वामी (क्रम-सन्दर्भः) : स्व-वचः</strong> । अत एव तुभ्यं नम इति तस्माद् आस्तां तव साक्षाद्-रूपेण सा वार्ता ॥३२-३४॥</p>
<hr>
<p><strong>जीव-गोस्वामी (बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) : अनन्तो</strong> भ्रातापी, <strong>श्रीर्</strong> भार्यापि, <strong>अजः</strong> पुत्रो\ऽपि द्वारकातो\ऽतिदूरे\ऽत्रान्य-प्रयोजनासद्-भावे\ऽपि यद् आगत्य स्व-दर्शन-मदाः । अतो मम स्वस्य त्वद्-एकान्त-भक्तत्वे यः संशयः आसीत्, स सञ्च्छिन्न इति भावः । यद् वा, यस्माद् एवं तस्माद् अस्मान् अपि **दृग्-**गोचरी-भूय <strong>एकान्त</strong>-<strong>भक्तान्</strong> <strong>कर्तुम्</strong> इच्छसीति भावः । एवं विदेदेतत्-प्रकारक-ज्ञानवान् ॥३२-३३॥</p>
<hr>
<p><strong>॥ १०.८६.३३ ॥</strong></p>
<p><strong>को नु त्वच्-चरणाम्भोजम् एवं-विद् विसृजेत् पुमान् ।</strong><br>
निष्किञ्चनानां शान्तानां मुनीनां यस् त्वम् आत्म-दः ॥**</p>
<p><strong>श्रीधर-स्वामी (भावार्थ-दीपिका) :</strong> <em>न व्याख्यातम्।</em></p>
<hr>
<p>**वंशीधरः (भावार्थ-दीपिका-प्रकाशः) : एवं-**वित् उक्तार्थज्ञः । एकान्त-भक्तेभ्यः किं ददातीति चेदाह&mdash;<strong>आत्मदः</strong> स्वरूप-साक्षात्कार-प्रदः ॥३३-३५॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> अहो त्वत्-कृपया भक्त्यैव त्वद्-दर्शनं लभ्येतेति किं वक्तव्यम्? मुमुक्षवो\ऽपि त्वत्-कृपयैव मोक्षं लभन्त इत्य् आह&mdash;क इति । <strong>नु</strong> वितर्के, पुमांश्चेत्, एवम् इत्य् अस्यैवार्थम् आह&mdash;<strong>निष्किञ्चनानां</strong> निरहङ्काराणाम्, अतः <strong>शान्तानां</strong> रोगादि-रहितानाम्, यतो <strong>मुनीनां</strong> ज्ञान-पराणाम् इत्य् अर्थः । <strong>आत्मदः</strong>, <strong>आत्म</strong>-तत्त्व-प्रकाशनेन मोक्षदात इत्य् अर्थः । अथवा <strong>एवं</strong> भक्तैक-प्रियत्वम् अस्तीति तथा सः । भक्त-प्रीयत्वम् एव प्रदर्शयति-<strong>निष्किञ्चनानां</strong> त्व् अदर्थं त्यक्ताशेष-परिग्रहणम्, यतः <strong>शान्तानां</strong> त्वद् एक-निष्ठचित्तानाम् । तत्रैव हेतुः&mdash;<strong>मुनीनां</strong> शास्त्रार्थ-तत्त्वाभ्यासवताम्, आत्मदो वश्यो भवसीत्य् अर्थः ॥३३॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> नन्व् एकान्त-भक्तानुगामित्वम् अपि भवतां दुर्लभं ततस् तत्-प्रशस्त्या भवतां किं सत्यं तथापि तव तादृश-गुण एव मादृशम् आसं जयतीत्य् आह&mdash;क इति युग्मकेन । <strong>एवं</strong> वक्ष्यमाण-प्रकारं कं गुणं वेत्ति यः स <strong>को</strong> <strong>विसृजेत्</strong> मुक्ताव् अमुक्ताव् अपि त्यजेत् तत्रैकान्त-भक्त-विषयं कृपा-गुणम् अनुवदन्नत्यागे हेतुम् आह&mdash;<strong>निष्किञ्चनानां</strong> त्वद् अर्थं त्यक्ताशेष-परिग्रहाणां यतः <strong>शान्तानां</strong> त्वद् एक-निष्ठ-भक्तानां तत्रैव हेतुः&mdash;<strong>मुनीनां</strong> शास्त्र-तत्त्वाभ्यासवताम् <strong>आत्मदः</strong> वश्यो भवतीत्य् अर्थः । अहो यत्-सम्बन्धेनैव सम्प्रति प्रकटी-भूय सर्वत्रैव कृपा-गुणा-निरर्गलम् एव विस्तारयन्न् असीति तत्राप्य् अतिशयम् आह&mdash;य इति । य एकान्त-भक्त-कृपालुर् भवान् इह जगति विशेषेण पूर्वतो\ऽप्य् आधिक्येन तेने विस्तारयामास ॥३३-३४॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः), विश्वनाथ-चक्रवर्ती (सारार्थ-दर्शिणी) :</strong> <em>न व्याख्यातम्।</em></p>
<hr>
<p><strong>॥ १०.८६.३४ ॥</strong></p>
<p><strong>योऽवतीर्य यदोर् वंशे नृणां संसरताम् इह ।</strong><br>
यशो वितेने तच्-छान्त्यै त्रै-लोक्य-वृजिनापहम् ॥**</p>
<p><strong>श्रीधर-स्वामी (भावार्थ-दीपिका) : तच्</strong> <strong>छान्त्यै</strong> संसारोपशमाय ॥३४॥</p>
<hr>
<p><strong>वंशीधरः (भावार्थ-दीपिका-प्रकाशः), श्रीनाथ-चक्रवर्ती (चैतन्य-मत-मञ्जुषा), जीव-गोस्वामी (लघु-वैष्णव-तोषणी) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> अधुना चाशेषैश्वर्य-प्रकटनेन सर्व एव समुद्धृता इत्य् आह&mdash;य इति । तस्मै तुभ्यम् इति परेण पूर्वेणैवान्वयः । <strong>इह</strong> भूतले, विशेषेण पूर्वतो\ऽप्य् आधिक्येन तेने विस्तारयामास, अस्मिन् प्रपञ्चे <strong>संसरताम्</strong> इति वा । एवं संसारस्यानिवृत्तिर् उक्ता । <strong>तच् छान्त्यै</strong> इत्य् अत्र हेतुः&mdash;त्रैलोक्यस्य त्रिलोकी-स्थिताशेष-जीवानां वृजिनं संसार-दुःखम्, अप दूरतो हन्तीति तथा तत् । अन्यत् तैर् व्याख्यातम् ।</p>
<p>यद् वा, तस्यै अनिर्वचनीययै शान्त्यै प्रेम-सुखाय, किं वा, भक्ति-रसेन त्वद् एक-निष्ठ-चित्तायै । संसार-दुःख-ध्वंसश् चावान्तर-फलन्यायेन स्वत एव सिध्यतीत्य् आह&mdash;<strong>त्रै</strong>-लोक्येति । द्वितीय-पक्षोक्त-भक्ति-सिद्धान्ते चेदं सङ्गतम् एव ॥३४॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) : तच् छान्त्यै</strong> संसारोपशमाय ॥३४॥</p>
<hr>
<p><strong>॥ १०.८६.३५ ॥</strong></p>
<p><strong>नमस् तुभ्यं भगवते कृष्णायाकुण्ठ-मेधसे</strong><sup id="fnref:191"><a href="#fn:191" class="footnote-ref" role="doc-noteref">191</a></sup> <strong>।</strong></p>
<p><strong>नारायणाय ऋषये सु-शान्तं</strong><sup id="fnref:192"><a href="#fn:192" class="footnote-ref" role="doc-noteref">192</a></sup> <strong>तप ईयुषे ॥</strong></p>
<p><strong>श्रीधर-स्वामी (भावार्थ-दीपिका), वंशीधरः (भावार्थ-दीपिका-प्रकाशः), श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> किञ्चिद् अग्रे प्रार्थयितुं प्राक् प्रणमति&mdash;नम इति । अकुण्ठ-<strong>मेधसे</strong>\ऽपरिच्छिन्न-ज्ञानायेति किम् अन्यैर्-ज्ञाप्यस् त्वम् इति भावः । किं च, सर्व-लोक-हितार्थम् अद्यापि बदरिकाश्रमे निज-रूपेणैकेन तपस् तप्यमानायेत्य् आह&mdash;नारायणायेति। <strong>ऋषये</strong> जटा-मण्डल-धारणादिना तपस्वि-वेषाय, शान्ताय कामाद्य् अनुपहत-चित्ताय ब्रह्म-चर्य-निष्ठत्वात्, तच्-चैकादश-स्कन्धे सुव्यक्तम्, अतो\ऽस्माकम् अपि हितं कर्तुम् अर्हसीति भावः । यद् वा, किं च, , <strong>नारायणाय</strong> सर्व-जीवाश्रयाय यत <strong>ऋषये</strong> वेद-द्रष्ट्रे अत एव शान्ताय निर्विकाराय सुखघनाय वा, तथापि लोक-शिक्षार्थं तपः क्षात्र-गृहि-धर्मम् <strong>ईयुषे</strong> आचरत इत्य् अर्थः ॥३५॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> अथ किञ्चिद् अग्रे प्रार्थयितुं प्राक् प्रणमति&mdash;नम इति । अकुण्ठ**-मेधसे** अपरिच्छिन्न-ज्ञानायेति । किम् अन्यैर् ज्ञाप्यस् त्वम् इति भावः । किं च, सर्व-लोक-हितर्थम् अद्यापि बदरिकाश्रमे निज-रूपेणैकेन तपो-लीलाम् अपि कर्त्र इत्य् आह&mdash;नारायणायेति । अतो\ऽस्माकम् अपि हितं कर्तुम् अर्हस्येव् एति भावः । यद् वा, किं च, <strong>नारायणाय</strong> सर्व-जीवाद्य् आश्रयाय यतः <strong>ऋषये</strong> वेद-द्रष्ट्रे अत एव शान्ताय निर्विकाराय सुख-घनाय वा तथापि लोक-शिक्षार्थं तपः-क्षात्र-गृहि-धर्मम् <strong>ईयुषे</strong> आचारत इत्य् अर्थः । सुशान्त-<strong>तप</strong> इति पाठे लोक-हितकारि-<strong>तप</strong> इत्य् अर्थः ॥३५॥</p>
<hr>
<p><strong>जीव-गोस्वामी (क्रम-सन्दर्भः) :</strong> अंश-रूपेणाप्य् आह&mdash;नारायणायेति ॥३५-४३॥</p>
<hr>
<p><strong>जीव-गोस्वामी (बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> स्व-गृहे कतिचिद्-दिनानि वासयितुं स्तौति-अकुण्ठा मेधा यत इति तवात्र निवासेनास्माकम् अपि बुद्धिर् अकुण्ठा विषय-शरैर्भेत्तुम् अशक्या भवत्व् इति भावः । <strong>ऋषये</strong> नारायणायेति यथा बदरिकाश्रमे भारत-भूमि-भाग्येन वर्तसे तथैवात्र मिथिला-भू-भाग्यं प्रकटयन् कियन्ति दिनानि वर्तस्वेति भावः । सुशान्त**-तप-ईयुषे** इति द्वारका-समुचित-भोग्य-वस्तु-वर्जिते\ऽत्र मम गृहे वसतस् तव तपश् चरणम् एव भविष्यतीति भावः ॥३५॥</p>
<hr>
<p><strong>॥ १०.८६.३६ ॥</strong></p>
<p><strong>दिनानि कतिचिद् भूमन् गृहान् नो निवस</strong><sup id="fnref:193"><a href="#fn:193" class="footnote-ref" role="doc-noteref">193</a></sup> <strong>द्विजैः ।</strong></p>
<p><strong>समेतः पाद-रजसा पुनीहीदं निमेः कुलम् ॥</strong></p>
<p><strong>श्रीधर-स्वामी (भावार्थ-दीपिका) : गृहान्</strong> । गृहेष्व् इत्य् अर्थः ॥३६-३७॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> य इत्यर्थ इति-सप्तम्यर्थे द्वितीया छान्दसीति भावः ॥३६-३७॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> एवं स्तुत्वा स-दैन्यं प्रार्थयते-दिनानीति । <strong>कतिचिद्</strong> इति विनयादिनास्वल्पानीति साक्षाद् अवध्य् अनुक्त्या अनन्तानीति भावः । ननु यादवादीनाम् अपेक्षयान्य् अत्रापि न वासो\ऽपेक्षणे, तत्राह&mdash;<strong>भूमन्</strong>! हे सर्व-व्यापकेति स्वक्त्यात्राप्य् अन्यत्रापि स्वयं स्थातुं प्रभवसीति भावः । इदं परोक्ष-ज्ञान-परम् । पुनीहि अद्वैतादि-दुर्वासनातः शोधय । यद् वा, नृणां लोचनेषु निमिनि-वास-जात-निमेषेण श्री-गोप्य्-आदीनां त्वद्-दर्शनानन्द-विघाताज्-जातापराधं तत्**-कुलम्**, तस्मात् पुनीहीत्य् अर्थः ॥३६॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> एवं स्तुत्वा सदैन्यं प्रार्थयते&mdash;दिनानीति । <strong>कतिचिद्</strong> इति विनयोक्तिः । हे <strong>भूमन्न्</strong> इति यद्यपि सर्व-परिपूर्णस् त्वं तथापि कृपयैवेति भावः । तथैवाह&mdash;<strong>गृहान्</strong> इति । निवसेत्य् अत्र निवसन्न् इति क्वचित्-पाठः । निमेस् त्वद्-भक्तस्य ॥३६॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) : समेतः</strong> सहितः ॥३६-३७॥</p>
<hr>
<p><strong>॥ १०.८६.३७ ॥</strong></p>
<p><strong>इत्य् उपामन्त्रितो राज्ञा भगवांल् लोक-भावनः ।</strong><br>
उवास कुर्वन् कल्याणं मिथिला-नर-योषिताम् ॥**</p>
<p><strong>श्रीधर-स्वामी (भावार्थ-दीपिका), वंशीधरः (भावार्थ-दीपिका-प्रकाशः), श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> इति एकम्, उप दाक्षिण्येनामन्त्रितः प्रार्थितः सन्न्-उवास, यतो लोक-भावनः सर्व-जीव-परिपालकः, तत्रापि भगवान् भक्त-वात्सल्याद्य् अशेष-गुण-प्रकटनपर इत्य् अर्थः । अतो मिथिलाया नराणां पुंसां योषितां च प्रायो\ऽज्ञान-पराणां मोक्षादि-प्रयासत्याजनेन कल्याणं विशुद्ध-भक्ति-लक्षण-मङ्गलं सुख-विशेषं वा कुर्वन् सन् ॥३७॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (लघु-वैष्णव-तोषणी) :</strong> उप आधिक्येन आमन्त्रितः प्रार्थितः सन् ॥३७॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः), विश्वनाथ-चक्रवर्ती (सारार्थ-दर्शिणी) :</strong> <em>न व्याख्यातम्।</em></p>
<hr>
<p><strong>॥ १०.८६.३८ ॥</strong></p>
<p><strong>श्रुतदेवोऽच्युतं प्राप्तं स्व-गृहाञ् जनको यथा ।</strong><br>
नत्वा मुनीन्**<sup id="fnref:194"><a href="#fn:194" class="footnote-ref" role="doc-noteref">194</a></sup> <strong>सु-संहृष्टो धुन्वन् वासो ननर्त ह ॥</strong></p>
<p><strong>श्रीधर-स्वामी (भावार्थ-दीपिका) : धुन्वन्</strong> परिभ्रमयन् ॥३८॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> अथ श्रुतदेवोत्सवम् आह&mdash;श्रुतेति । <strong>धुन्वन्न्</strong> इति अन्तर्भावित-णिजर्थः ॥३८॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> अच्युतं सर्वैश्वर्य-परिपूर्णं भगवन्तं प्राप्तं महा-भक्त-मुनिभिः सह स्वयम् एवागतम्, जनको यथेति प्रव्र्द्ध-भक्त्यास्राविलेक्षण इत्य् अतिदिशति, ह हर्षे ॥३८॥</p>
<hr>
<p><strong>जीव-गोस्वामी (लघु-वैष्णव-तोषणी) : जनको</strong> यथेति । प्रवृद्ध-भक्त्या सो\ऽपि अस्राविलेक्षण इत्य् अतिदिशति । मुनीश् चेति <strong>मुनीन्</strong> इति वा पाठः । <strong>ह</strong> हर्षे ॥३८॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) : धुन्वन्न्</strong> आनन्देन वासः कराभ्यां धृत्वा स्वमूर्धोपरि भ्रामयन् ॥३८॥</p>
<hr>
<p><strong>॥ १०.८६.३९ ॥</strong></p>
<p><strong>तृण-पीठ-बृषीष्व् एतान् आनीतेषूपवेश्य सः ।</strong><br>
स्वागतेनाभिनन्द्याङ्घ्रीन् स-भार्योऽवनिजे मुदा ॥**</p>
<p><strong>श्रीधर-स्वामी (भावार्थ-दीपिका) :</strong> अवनिजे अवनिनिजे प्रक्षलितवान् ॥३९॥</p>
<hr>
<p><strong>वंशीधरः (भावार्थ-दीपिका-प्रकाशः) : तृण</strong>-पीठानि कटानि कुशादि-निर्मितानि तान्येव वृष्यस्तासु । व्रतिनाम् आसनं वृषी इत्य् अमरः । <strong>एतान्</strong> ऋषीन् । आनीतेष्व् अन्येषूर् णाद्यासनेषु । अवनिजे\ऽत्राभ्यास-लोपस् त्व् आर्षः ॥३९॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) : एतान्</strong> अच्युतादीन् सर्वान् यतीनाम् आसनं बृषिः, पुं-लिङ्गो\ऽपि । आनीतेषु स्वस्य प्रतिवेशिनां च गृहादाहृतेषु । प्रेम-वैवश्येन स्वयम् एव हस् तेषु गृहीत्वोपवेश्य ॥३९॥</p>
<hr>
<p><strong>जीव-गोस्वामी (लघु-वैष्णव-तोषणी) : एतान्</strong> अच्युतादीन् सर्वान् यतीनाम् आसनं वृसिः पुंल्-लिङ्गो\ऽपि । आनीतेषु स्वस्य प्रतिवेशिनां च गृहाद् आहृतेषु नूतनेषु प्रेम-वैवश्येन स्वयम् एव चरणेषु गृहीत्वोपवेश्य ॥३९॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> बृसिर् दर्भासनं केषुचित् स्व-गृहाभ्यन्तरात् केषुचित् प्रतिवेशि-गृहादानीतेषु अवनिजे अवनिनिजे प्रक्षालयामास ॥३९॥</p>
<hr>
<p><strong>॥ १०.८६.४० ॥</strong></p>
<p><strong>तद्-अम्भसा महा-भाग आत्मानं स-गृहान्वयम् ।</strong><br>
स्नापयां चक्र उद्धर्षो लब्ध-सर्व-मनोरथः ॥**</p>
<p><strong>श्रीधर-स्वामी (भावार्थ-दीपिका) :</strong> <em>न व्याख्यातम्।</em></p>
<hr>
<p><strong>वंशीधरः (भावार्थ-दीपिका-प्रकाशः) : तद्</strong>-अम्भसावने-जन-जलेन । <strong>आत्मानं</strong> स्व-देहम् । गृहं भार्यान्वयः पुत्रदिस् ताभ्यां सहितम् । सर्वेषां मनांसि रथो वाहनं यस्य स <strong>सर्व-मनोरथः</strong> । **सर्व-**हृद्-वासी हरिस्स लब्धो येन स तथा । अन्तर्यामी दृग्-विषयो जातो\ऽहो भाग्यं ममेत्य् <strong>आत्मानं</strong> श्लाघितवान् इति भावः ॥४०॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> महान् भागो **भाग-**धेयं किं वा, भक्ति-लक्षणः प्राप्यांशो यस्य सः, अत एवोद्रिक्तो हर्षो यस्य तथा-भूतः सन्, गृहकुटुम्ब-सहितम् अस्नपयत् । तेनैव लब्धाः सर्वे मनोरथा येन सः ॥४०॥</p>
<hr>
<p><strong>जीव-गोस्वामी (लघु-वैष्णव-तोषणी) : तद्</strong> अम्भसेति । श्री-कृष्णस्य चरणाम्भसा तु <strong>तद्</strong> अगोचरेण इत्य् अर्थः । <strong>महा-भाग</strong> इति श्री-मन्मुनीन्द्रस्य तस्मिन्न् आदरः । उद्धर्षत्वे हेतुर् लब्धेति ॥४०॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः), विश्वनाथ-चक्रवर्ती (सारार्थ-दर्शिणी) :</strong> <em>न व्याख्यातम्।</em></p>
<hr>
<p><strong>॥ १०.८६.४१ ॥</strong></p>
<p><strong>फलार्हणोशीर-शिवामृताम्बुभिर्</strong><sup id="fnref:195"><a href="#fn:195" class="footnote-ref" role="doc-noteref">195</a></sup></p>
<p><strong>मृदा सुरभ्या तुलसी-कुशाम्बुजैः ।</strong></p>
<p><strong>आराधयाम् आस यथोपपन्नया</strong></p>
<p><strong>सपर्यया सत्त्व-विवर्धनान्धसा ॥</strong></p>
<p><strong>श्रीधर-स्वामी (भावार्थ-दीपिका) :</strong> फलैर् आमलकादिभिर् अर्हणेनोशीरैस् तृण-विशेष-मूलैः सु-वासितैः शिवैर् अमृत-वत्-स्वादुभिर् अम्बुभिः । <strong>सुरभ्या</strong> <strong>मृदा</strong> कस्तूरी-प्रमुखया । <strong>सपर्यया</strong> पूजया । <strong>यथोपपन्नया</strong> अनायासेन संपन्नया । भूतानुपद्रव-लब्धत्वात् । <strong>सत्त्व</strong>-विवर्धनं यद् अन्धोऽन्नं तेन च ॥४१॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> अर्हणेन चन्दनादिना । तृण-विशेषस्य वीरणस्य मूलैः स्याद्-वीरतरं मूलेस्योशीरम-स्त्रियाम् इत्य् अमरः । शिवैः कल्याण-करैर् अम्बुभिस् तीर्थोदकैर् इत्य् अर्थः । **तुलसी-**दल-माला-कुश-पवित्र-कमल-बीज-पुष्पैः । <strong>सत्त्व</strong>-विवर्धनेन तमो-रजो-वारकं यद् अन्धः नीवारादि ॥४१॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> तद्-भाग्य-विशेषेण सुप्रीतः सन् तम् एव दीर्घ-च्छन्दसा गायन्न् आह&mdash;फलेति द्वाभ्याम् । फलादिभिर् या सपर्या तया <strong>आराधयामास</strong> सन्तोषितवान् एतान्, तत्रार्हणम् अर्घ्य-पाद्यादि दूर्वादिकं वा, सत्त्वं सत्त्व**-**गुणः साधुत्वं वा, तस्य विशेषतो वर्धनं यदन्धो\ऽयाचितादिनोपनतं निवाराद्यन्नम्, यथोपपन्नत्वाद् एव पूजा-क्रमस्यासिद्धिः । अन्यत् तैर् व्याख्यातम् ।</p>
<p>तत्राम्भसेति पाठे वर्तमाने\ऽप्य् अम्बुभिर् इति लेखो\ऽर्थानुसारात् । एवं द्वन्द्वैक्यम्, किं वाम्बुभिरित्य् एव पाठः । मृदेत्यस्य च कस्तूरी-प्रमुखयेति व्याख्या, कस्तूर्या वने सुलभतया मृत्त्वाद् इति [मृत्-तुल्यत्वाद् इति ।] अथवा उशीरं तद् अनुलेपः, चन्दनाद्य् अभावात् । शिवा आमलकी, तस्याः फलान्तर्गतत्वे\ऽपि पृथग् उक्तिः श्री-भगवत्-प्रियत्वात् । <strong>मृदा</strong> मृत्तिकया भर्जनादिना गन्ध-द्रव्यादिना वा सुरम्या । अन्यत् समानम् ॥४१॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> तद्-भाग्य-विशेषेण सुप्रीतः संस्तम् एव दीर्घच्छन्दसा गायन्न् आह&mdash;फलेति द्वाभ्याम् । फलादिभिर् या सपर्या तया <strong>आराधयामास</strong> तान् संतोषितवान् इत्य् अन्वयः । तत्र प्रथमतः फलानि मङ्गलोपायनानि ततोऽर्हणान्यादीनि ततो धूपनार्थम् उशीरेण वीरण-मूलेन तथा जन्ममिष्टतादि-सम्पादनार्थं शिवया प्रति-घटम् एवैक-प्रक्षिप्तया पक्व-शुष्कामलक्या साधितं यद् अमृत-तुल्यम्-अम्भस् तेन अम्बुभिर् इति तेषां व्याख्या तु न मूल-संवादिनी तन्-मते पाठस् तादृश एव वा ज्ञेयः । ततश् च गत-श्रमत्वे सति मध्याह्न-स्नानादिकं मुदा मृत्स्नया <strong>सुरभ्या</strong> मुद्रित-नव-घटे केतक्यादिभिः सह चिरस्था-पनेन सुष्ठु वासितया अत एव कस्तूरी-प्रमुखयेति तैर्-व्याख्यातम् । तदादि-तुल्यय इत्य् अर्थः । कस्तूरी-प्रमितयेति वा तत्-पाठः । ततश् च देव-पूजाद्य् अर्थं तुल्यस्यादिभिः ततश् चायाचितत्वादि-गुणैः <strong>सत्त्व</strong>-गुणस्य विवर्धनेनान्धसेति उपलक्षणं चैतत् आचमनीयादीनाम् ॥४१॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> फलान्याम् अलकादीनि अर्हणान्यर्घ्यादीनि उशीरेण वीरण-मूलेन शिवं सुगन्धं शीतं च यद् अमृत-तुल्यम् अम्भस् तेन <strong>यथोपपन्नया</strong> अनायासलद्भया <strong>सत्त्व</strong>-विर्धनं यद् अन्धः पवित्रम् अन्नं तेन ॥४१॥</p>
<hr>
<p><strong>॥ १०.८६.४२ ॥</strong></p>
<p><strong>स तर्कयाम् आस कुतो ममान्व् अभूद्</strong></p>
<p><strong>गृहान्ध-कूपे पतितस्य सङ्गमः ।</strong></p>
<p><strong>यः सर्व-तीर्थास्पद-पाद-रेणुभिः</strong></p>
<p><strong>कृष्णेन चास्यात्म-निकेत-भूसुरैः ॥</strong></p>
<p><strong>श्रीधर-स्वामी (भावार्थ-दीपिका) :</strong> अस्य श्री-कृष्णस्यात्मा मूर्तिस् तस्य निकेतैः स्थान-विशेषैर् भू-सुरैश् च <strong>सर्व</strong>-<strong>तीर्थास्पद</strong>-<strong>पाद</strong>-<strong>रेणुभिः</strong> कृष्णादिभिर् <strong>यः</strong> <strong>सङ्गमः</strong> स मम <strong>कुतो</strong>ऽन्व्<strong>अ</strong>भूद् इति । अनु इति विस्मये । यद् वा, आ इति वितर्के । नु इति विस्मये ॥४२॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> स श्रुतदेवः । निकेतैः स्थान-भूतैः । यद् वा, अस्यात्मा <strong>निकेत</strong> आश्रयो येषां तैः । **सर्व-**तीर्थानाम् आस्पदं **पाद-**रेणुः येषां तैः ।</p>
<blockquote>
<p>गङ्गाद्यास् सरितः सर्वास्तीथैश् च पुष्करादिभिः । &gt;
तिष्ठन्ति सततं राजन्-विप्र-**पाद-**रजस्सु वै ॥ &gt; इत्य्-आदि-पुराणात् ।</p></blockquote>
<p>वचन-व्यत्यासेन कृष्ण-विशेषणं च अनुपदं विस्मये\ऽति-प्रसिद्ध-मत आह&mdash;यद्व् एति । अस्याकार-वाच्य-वासुदेवस्यात्मा वेदस् तस्य निकेतैर् आश्रयैः वेदस्य कृष्णात्मत्वे वेदो नारायणः साक्षात् [भा।पु। ६.१.४०] इति यम-पुरुषोक्तेर् एव मानत्वम् । किं च&mdash;ब्रह्मात्मतत्त्वम् अवितुं प्रथमं त्वमस्राग्-विप्रांस् तपोव्रत-धरान्-मुखतश् च साक्षात् इति दक्षोक्तेश् च तथात्वम् ॥४२॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> तथापि तस्याभिमानो नाभूत्, प्रत्युत भक्त्य् उद्रेकेण दैन्यम् एव व्यवर्धतेत्य् आशयेनाह&mdash;स इति । <strong>तर्कयामास</strong> अचिन्तयद् इत्य् अर्थः । कुतः इति भक्त्वाद् आदाव् अनभिमानेन सहज-दैन्यात्, अत एवाह&mdash;गृहेति । सर्वेषां तीर्थानाम् आस्पदम् आश्रयः <strong>पाद</strong>-रेणुर् येषां तैः । अन्यत् तैर् व्याख्यातम् ।</p>
<p>तत्रात्मा मूर्तिर् इति मनसि सदा प्रस्फुरन्ती मनोमयी, अथवा आत्मनः श्री-भगवतो निकेतः श्री-द्वारकादिव् अतिगृहम् । तत्रत्यैर् <strong>भूसुरैः</strong> परमात्मीयैर् विप्रैर् इत्याः अत-एव भूसुर-शब्स्य प्रयोगः तेषाम् एव भुवि परम-पूज्यत्वात् ॥४२॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> एवं निजैकान्तिभिः सह स्व-गृहागतेनापि भगवता तस्याभिमानो मा भूत् तत्-कारणतया तस्यैव कृपायाः स्फुरणात् स्वात्मनस् तु दैन्य-मात्रस्येत्य् आह&mdash;स इति । अन्यत्-तैः । तत्रात्मा मूर्तिर् इति मनसि सदा प्रस्फुरन्ती मनोमयी ॥४२॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> स श्रुत-देवः <strong>कृष्णेन</strong> सह सङ्गमो मम <strong>कुतो</strong> हेतोर् अभूत् इति <strong>तर्कयामास</strong> । आ इति स्मरणे नु इति विस्मये । यश्च <strong>सङ्गमः</strong> अस्य श्री-कृष्णस्य आत्मा मूर्तिस् तस्या निकेतैर् <strong>भूसुरैः</strong> सहितः ॥४२॥</p>
<hr>
<p><strong>॥ १०.८६.४३ ॥</strong></p>
<p><strong>सूपविष्टान् कृतातिथ्यान् श्रुतद् एव उपस्थितः ।</strong><br>
स-भार्य-स्वजनापत्य उवाचाङ्घ्र्य्-अभिमर्शनः ॥**</p>
<p><strong>श्रीधर-स्वामी (भावार्थ-दीपिका) : उपस्थितः</strong> समीप उपविष्टः । भार्या भर्तव्याः स्व-जना अपत्यानि च तैः सहितः । श्री-कृष्णस्याङ्घ्रिम् अभिमृशति संमर्दयतीत्य् अङ्घ्र्य्-<strong>अभिमर्शनः</strong> ॥४३॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> अङ्घ्र्य्**-अभिमर्शनः** पाद-संवाहनं कुर्वन् ॥४३॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> सुखेनोपविष्टं सन्तं श्री-भगवन्तम्, कृतम् आतिथ्यं पुनः पूजनेन मुख-वासादि-समर्पणेन वा सर्वम् अतिथि-कृत्यं यस्मिंस् तम्, इति श्री-भगवतो\ऽति-प्रसन्नत्वं तस्य वाव्यग्र-चित्तत्वम् उक्तम्, अङ्घ्रिम् अभिमृशति शनैः सुख-स्पर्शेन संवाहयतीति तथा सः ॥४३॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> उपस्थित उपेतः सन्न् उवाच श्री-भगवन्तम् अधिकृत्येति शेषः । अङ्घ्र्य् अभिमर्शन इति । मुनीनाम् इति शेषाः ॥४३॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> स-भार्यः भार्यया सहितः स्वसुता <strong>एव</strong> अमात्या यस्य स च स च सः अङ्घ्रिम् अभिमृशति सम्मर्दयतीति सः ॥४३॥</p>
<hr>
<p><strong>॥ १०.८६.४४ ॥</strong></p>
<p><strong>श्रुतदेव उवाच&mdash;</strong></p>
<p><strong>नाद्य नो दर्शनं प्राप्तः परं परम-पूरुषः ।</strong><br>
यर्हीदं शक्तिभिः सृष्ट्वा प्रविष्टो ह्य् आत्म-सत्तया ॥**</p>
<p><strong>श्रीधर-स्वामी (भावार्थ-दीपिका) : यर्हीदं</strong> प्रविष्टस् तदैव <strong>दर्शनं</strong> प्राप्त इति स एव सन् मात्रो नाद्यतनी-भूतस् त्वम् इत्य् अर्थः । यद् वा, <strong>नो</strong>ऽस्मान् अद्यैव प्राप्त इति न, किन्तु तदैव प्राप्तो <strong>यर्हीदं</strong> विश्वं स्व-<strong>शक्तिभिः</strong> सत्त्वादिभिः <strong>सृष्ट्वा</strong> स्व-सत्तयानुप्रविष्टस् त्वम् । त्वद्-<strong>दर्शनं</strong> तु <strong>परं</strong> केवलम् अद्यैव प्राप्तम् ॥४४॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> तत् सृष्ट्वा तद् एवानुप्राविशत् इति श्रुतेर् इदं विश्वं यदा प्रविष्टः । इत्य् अर्थ इति-त्वं सृष्ट्यादि-कर्ता साक्षान्-नारायणो न त्वं देवदत्तादि-समः कश्चिद् असीति प्राक्तनं निजानुभवं द्योतयमानो वक्तीति भावः ।</p>
<p>ननु मद्-दर्शने पुनः कथं तव संसार इति चेद् आह&mdash;यद्व् एति । तद् आपाततो दर्शने\ऽपि विवेकस्तु दर्शनम् अद्यैव जातं विविक्त-दर्शनस्यैव संसार-नाशकत्वम् इति भावः ॥४४॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> अकस्माच्-छ्री-भगवद्-दर्शनेन सुप्रीतः स्तौति-नेति । आत्मनः सत्ता अन्तर्यामितया सर्वत्र वर्तमानतया तया । तत्रैव हेतुः&mdash;**परम-**पुरुष! हे परमात्मन्न् इति । तद्-द्वितीय-पक्षे तु अद्यैव प्राप्त इत्य् अत्र हेतुः&mdash;<strong>परम</strong>-पुरुष! हे महा-भगवन्न् इति, अशेष-भगवत्ताप्रकटनात् । अन्यत् तैर् व्याख्यातम् ।</p>
<p>तत्र प्रथम-पक्षे-<strong>परं</strong> केवलं दर्शनम् एव <strong>प्राप्तः</strong>, न त्व् अधुनेवानुग्रह-विशेष-पूर्वकम् इत्य् अर्थ इति । अथवा स्वत एव सक्षात् श्री-भगवद्**-दर्शनं** प्राप्यालभ्यलाभेनानन्दितः । प्राक् तस्य सुदुर्लभताम् एवाह&mdash;नेति । यर्हीदम् अनु सृष्टेर् अनन्तरं प्रविष्टस् त्वम्, तर्ह्यपि परमुत्कृष्टं <strong>दर्शनं</strong> न <strong>प्राप्तः</strong> । तत्र हेतुः&mdash;<strong>परम</strong>-पुरुषेति, अन्तर्यामित्वेनादृश्यत्वाद् इति भावः । तच्-चाधुनाकस्माद् एव सम्यग् लब्धम्, अहो भाग्यम् अस्माकम् इति भावः ॥४४॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> अकस्माच् छ्री-भगवद्-दर्शनेन सुप्रीतः स्तौति-नेति । <strong>नो</strong> दर्शनम् अस्मत्-कर्तृकं <strong>दर्शनं</strong> <strong>परं</strong> केवलम् अद्य अस्मिन्न् एव तव प्राकट्य-समयेन प्राप्तस् त्वं किं त्व् <strong>आत्म-सत्तया</strong> परमात्म-स्वरूपेण <strong>यर्हीदं</strong> सृष्ट्वानुप्रविष्टस् त्वं तद् आरभ्यैव न <strong>प्राप्तः</strong> कदाप्य् अस्मद्-दृष्टि-गोचरो न जातस् त्वम् इत्य् अर्थः तथाप्य् अकस्मात्-तद् इदं <strong>दर्शनं</strong> परमया तत्-कृपयैवेति भावः । तद् एवम् अस्य द्वारकादावपि गमनं नासीद् इति गम्यते । तच् च दीनम्मन्यतयेति लक्ष्यते । तद् उक्तं स तर्कयामासेत्य् अत्र ॥४४॥</p>
<hr>
<p><strong>जीव-गोस्वामी (क्रम-सन्दर्भः) :</strong> अकस्माच्-छ्री-भगवद्-दर्शनेन सुप्रीतः स्तौति-<strong>नाद्य</strong> न इति । अस्मत्कर्तृकं <strong>दर्शनं</strong> <strong>परं</strong> केवलमद्यास्मिन्नेव तव प्राकट्यसमयेन न प्राप्तस्त्वं किं त्वद्-**ह्य् आत्म-**शक्तया परमात्मस्वरूपेण <strong>यर्हीदं</strong> <strong>सृष्ट्वा</strong> प्रविष्टस्त्वं तदारभ्यैव न <strong>प्राप्तः</strong> । अस्मद्दृष्टिविषयः कदापि न जातो\ऽसीत्यर्थः । अहो अलभ्यलाभ इति भावः ॥४४॥</p>
<hr>
<p><strong>जीव-गोस्वामी (बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> भो भो भूसुर-वर्य श्रुत-देव! युष्मद् अर्शनमहं केनातिभाग्येनैवाद्य प्राप्त इति वदन्तं सवैदग्धी-भङ्गीकम् आह&mdash;नाद्येति । भोः <strong>परम</strong>-पुरुष! नो\ऽस्माकं <strong>दर्शनं</strong> <strong>परं</strong> केवलं न अद्य <strong>प्राप्तः</strong> परन्तु इदं जगत् <strong>सृष्ट्वा</strong> स्व**-सत्तया** यर्हि अनुप्रविष्टस् तद् आरभ्यापि वयं किल जीवास् त्वदीय-तटस्थ-शक्ति-वृत्तयः स्व-कर्म-फल-भोगिनस् तद् आरभ्य अद्य पर्यन्तं त्वां दृष्टा एव वर्तामह एव किन्तु वयम् एवाद्यैव त्वद्-<strong>दर्शनं</strong> प्राप्ता इति भावः । उत्तरालङ्कारो\ऽयम्। प्रश्नस्योन्नयनं यत्र तद् उत्तरम् उदाहृतम् इति तल्-लक्षणम् ॥४४॥</p>
<hr>
<p><strong>॥ १०.८६.४५ ॥</strong></p>
<p><strong>यथा शयानः पुरुषो मनसैवात्म-मायया ।</strong><br>
सृष्ट्वा लोकं परं स्वा**<sup id="fnref:196"><a href="#fn:196" class="footnote-ref" role="doc-noteref">196</a></sup><strong>प्नम् अनुविश्यावभासते ॥</strong></p>
<p><strong>श्रीधर-स्वामी (भावार्थ-दीपिका) :</strong> माया-सृष्टि-प्रवेशयोर् अविद्या-सृष्टि-प्रवेशौ दृष्टान्ततयाह&mdash;यथेति । आत्म-<strong>मायया</strong> स्वाविद्यया । यद् वा, आत्मनस् तव माययेति ॥४५॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> मयया सृष्टि-प्रवेशौ तयोः । जाग्रद्-रचना-समर्थस्य स्वप्न-रचनम् अपि न सम्भवत्यतो भगवन्-माया-रचित-जाग्रत्रपञ्चवत्-स्वाप्न-प्रपञ्चो\ऽपि तन्-माया-रचित एवेत्य् आह&mdash;यद्व् एति ॥४५॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) : लोकं</strong> देहं <strong>परं</strong> शासन-देहाद्भिन्नम्, यतः प्राप्तम् अनुविश्य सृष्ट्य् अनन्तरं सद्यः प्रविश्य, अवस्था-विशेषण भासते, स्वप्न-चरितेन द्योतते । स्व-पक्षे-एवं त्वत्-सन्दर्शनाभावे\ऽपि त्वत्-कृपया त्वद्-ध्यानादिना जीवाम इत्य् आशयेनाह&mdash;यथेति । पुरुषः त्वज्जनो [सज्जनो] । <strong>यथा</strong> <strong>शयानः</strong> कश्चित् <strong>स्वाप्नम्</strong>, तथात्मनस् तव <strong>मायया</strong> कृपयैव मनसा <strong>परं</strong> मानसं सेवा-योग्यतयोत्तमं <strong>लोकं</strong> देहं किं वा, जगद्-विलक्षणं भिन्नं भुवनम् एकं सृष्ट्वानुविश्यावभासते, त्वत्-सेवाद्य् अवलम्बेन जीवतीत्य् अर्थः ॥४५॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> ततश् च <strong>यथा</strong> <strong>शयानः</strong> पुरुषः आत्मनस् तव <strong>मायया</strong> हेतुना मनसा कारणेन स्वाप्नं <strong>परं</strong> <strong>लोकं</strong> देहादिकं <strong>सृष्ट्वा</strong> आत्मात्मीयत्वेन कल्पयित्वा तम् अनुविश्याविश्य चावभासते तथा त्वम् अवभाससे स्मेति शेषः ॥४५॥</p>
<hr>
<p><strong>जीव-गोस्वामी (क्रम-सन्दर्भः) :</strong> ततश् च <strong>यथा</strong> <strong>शयानः</strong> <strong>पुरुषो</strong> \ऽवभास ते तथाहम् अवभास इति शेषः ॥४५-५९॥</p>
<hr>
<p><strong>जीव-गोस्वामी (बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> भो भगवंस् त्वं स्व-मनः-सङ्कल्प-मात्रेणैवेदं <strong>सृष्ट्वा</strong> यत्-तद् अनुप्रविष्टस् तत्राहं जीव एव दृष्टान्त इत्य् अतः स्व-दृष्टान्तस्य जीवस्य मम दर्शनं तवोचितम् एवेति पूर्ववत् स-वैदग्धी-भङ्गीकम् एवाह&mdash;च यथेति । आत्म-<strong>मायया</strong> स्व-विद्यया <strong>परं</strong> <strong>लोकं</strong> ग्राम-नगरादिकम् अवभासते तत्-तद्-दर्शनादिकम् अनुभवति तथैव त्वम् अपीत् यर्थः ।तद् एव सृष्टिम् आरभ्याद्य् अपर्यन्तम् अस्मद्-दर्शनं त्वं प्राप्नोष्य् एव वयं तु ताम् आरभ्याद्य् अपर्यन्तं त्वद् अनुभवस्यापि गन्धम् अपि नैव प्राप्ताः किन्त्व् अद्यैव त्वत्-कृपया त्वद्-दर्शनम् अपि प्राप्ता इति भावः ॥४५॥</p>
<hr>
<p><strong>॥ १०.८६.४६ ॥</strong></p>
<p><strong>शृण्वतां गदतां शश्वद् अर्चतां त्वाभिवन्दताम् ।</strong><br>
नृणां सं**<sup id="fnref:197"><a href="#fn:197" class="footnote-ref" role="doc-noteref">197</a></sup><strong>वदताम् अन्तर् हृदि भास्य् अमलात्मनाम् ॥</strong></p>
<p><strong>श्रीधर-स्वामी (भावार्थ-दीपिका) :</strong> किं च, <strong>शृण्वताम्</strong> इति । नित्यं श्रवण-कीर्तनादि-पराणाम् <strong>अमलात्मनाम्</strong> अपि हृद्य् एवं त्वं भासि, मम तु लोचनागोचरस् त्वम् अहो भाग्यम् इति भावः ॥४६॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> अन्यद् अद्भुतम् आह&mdash;<em>किं च</em> इति । <strong>त्वा</strong> त्वाम् । <em>इति भाव</em> इति--ऐकान्तिक-भक्तेभ्यो\ऽपि मद्-भाग्यम् अधिकम् इति तात्पर्यम् ॥४६॥ ।</p>
<hr>
<p>क्द्- [भक्तेः] पञ्च-वर्गम् आह&mdash;<strong>शृण्वताम्</strong> इति ॥४६॥ [मु।फ। ७.९४]</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) : शश्वद्</strong> इत्य् अस्य सर्वैरप्य् अन्वयः । <strong>गदतां</strong> स्वयं सङ्कीर्तयताम्, अभितः साष्टाङ्गत्वादिना वन्दतां वन्दमानानाम्, संवदतां संवाद-रूपेणान्यो\ऽन्यं कथयताम्, अत एवामलात्मनां विशुद्ध-चित्तानाम्, यद् वा, श्रवणादौ हेतुर् अयम्, सत्-कर्मादिभिश् चित्ते शुद्धे सत्य् एव तत्र प्रवृत्तेः । <strong>अन्तर्</strong> इति हृद्यपि निभृतम् एव भासीत्य् अर्थः । यद् वा, अन्तः संवदतां जपताम् इत्य् अर्थः ॥४६॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> ननु <strong>हृदि</strong> तु तवाहं स्फुरितवान् एवेत्य् आशङ्क्य तद् अपि मम न सम्भवतीति सदैन्यम् आह&mdash;शृण्वताम् इति । एवम् एवम्-भूतानां सताम् अत एवामलात्मनाम् एव <strong>अन्तर्हृदि</strong> त्वद् <strong>अन्तर्</strong>-मुखे मनसि भासि न तु मद्-विधानाम् इत्य् अर्थः । अत्र <strong>शश्वद्</strong> इत्य् अस्य सर्वर् अप्य् अन्वयः । नित्यम् एव इत्य् अर्थः ॥४६॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> ननु मदीय-श्रवण-कीर्तनादिमन्तो भवद्-विधा मद्-दर्शनं प्राप्नुवन्त्य् एव तत्राह&mdash;शृण्वताम् इति । संवदतां त्वद्-भक्तैः सह संलापं कुर्वतां भासि स्फुरसि किन्त्व् अमलः मत्सरादि-मालिन्य-रहितः आत्मा मनो येषां तेषाम् एव वयं तु मलिनात्मान एव तद् अपि यद् इदं दर्शनमदास् तद् इदं ते विचित्रं कृपाचरित्रम् इति भावः ॥४६॥</p>
<hr>
<p><strong>॥ १०.८६.४७ ॥</strong></p>
<p><strong>हृदि-स्थोऽप्य् अति-दूर-स्थः कर्म-विक्षिप्त-चेतसाम् ।</strong><br>
आत्म-शक्तिभिर् अग्राह्योऽप्य् अन्त्य् उपेत-गुणात्मनाम् ॥**</p>
<p><strong>श्रीधर-स्वामी (भावार्थ-दीपिका) :</strong> ननु सर्वेषां <strong>हृदि</strong> स्थितः कथं केषाञ्चिद् एव <strong>हृदि</strong> भासि, मेघैः सूर्य-बज् जीवोपाधिभिर् आवृतत्वाद् इति यद्य् उच्यते तर्हि न कस्यापि भायाद् इत्य् अत आह&mdash;<strong>हृदि</strong>-स्थोऽपीति । कर्मभिर् विक्षिप्तं चेतो येषां तेषाम् <strong>आत्म</strong>-<strong>शक्तिभिर्</strong> अहङ्कारादिभिर् अग्राह्यो व्यवहितोऽप्य् <strong>उपेत</strong>-गुणः प्राप्त-श्रवण-कीर्तनादि-संस्कार आत्मा अन्तः-करणं येषां तेषाम् अन्ति समीपे । अव्यवहितस् त्वम् इत्य् अर्थः ॥४७॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> अत्राक्षिपति&mdash;नन्व् इति । जीवोपाधिभिर् अहङ्कारादिभिः । भायात्-प्रतीयात् । कर्मभिर् दानादानादिभिः । <strong>आत्म-शक्तिभिर्</strong> जीवोपाधिभिः । ता आह&mdash;अहङ्कारादिभिः । आदिना क्रोध-लोभादि-ग्रहः । व्यवहितो\ऽपि अज्ञानां दृष्ट्या दूरस्थो\ऽपि । इत्य् अर्थ इति श्रवणादिनाज्ञान-निवृत्त्यापरोक्षी-भवसीति भावः ॥४७॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> अन्यर्यामित्वेन <strong>हृदि</strong>-स्थो\ऽपि <strong>कर्म-विक्षिप्त-चेतसाम् अति-दूरस्थः</strong>, <strong>हृदि</strong> न प्रकाशस इत्य् अर्थः । अन्यत् तैर् व्याख्यातम् । तत्र <strong>हृदि</strong> भासीत्य् एतद् अनन्तरं केषां न भासीति लेखक-भ्रमात् पतितम् इति बुध्यते मेधैरित्य्-आदेर् अभिमान एव हेतूपपत्तेर् इति । अथवा ननु अन्तर्यामितया सर्वेषाम् अपि <strong>हृदि</strong> वर्ते, तत् किम् उच्यते श्रवणादिपराणाम् एव भासीति । तत्राह&mdash;हृदीति ।</p>
<p>ननु सत्**-**कर्मभिर् <strong>हृदि</strong> विशुद्धे सति तेषाम् अपि सद्भानं सम्भवेद् इति चेत्-तथापि त्वत्-कृपयैव स्यान्न त्व् अन्यथेत्य् आह&mdash;आत्मेति । अन्ति समीपे स्वाधीनतयैवोपेता गुणाः सत्कर्मादयो यस्मिंस् तथा-भूत आत्मा स्वभावो येषां तेषाम् अप्य् आत्म-शक्तिभिः सत्-कर्मादि-जात-निज-मनः-शुद्ध्य् आदि-शक्तिभिः, बहुत्वं सत्-कर्मादि-बाहुल्येन शक्तीनाम् अपि बाहुल्यात्, गौरवाद् वा, अग्राह्यो हृद्य् अपि न प्रकाशस इत्य् अर्थः । स्वपक्षे\ऽपि समानम् एव ॥४७॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> नन्व् अन्तर्यामितया तेषाम् एव <strong>हृदि</strong> वर्ते । तत्-किमुच्यते श्रवणादि-पराणाम् एवावभासीति तत्राह&mdash;हृद् इति । ननु सत्-कर्मभिर् <strong>हृदि</strong> विशुद्धे सति तेषाम् अपि मद्भानं सम्भवेद् इति चेन्न् एत्य् आह&mdash;आत्मेति । तादृशो\ऽपि कथं भामीत्य् आशङ्क्य शृण्वताम् इत्य् उक्तम् एव साधयति&mdash;अन्तीति ॥४७॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> किञ्चान्यद् अपि ते विचित्रं चरित्रं दृष्टम् अभक्तानाम् अपि भक्तानाम् अपि त्वं <strong>हृदि</strong> तिष्ठस्य् एव । प्रथमैर् नानुभूयसे द्वितीय-यैरनुभूयस इत्य् आह&mdash;**हृदि-**स्थैर् इति ।</p>
<p>ननु मम **हृदि-**स्थत्वे <strong>दूर</strong>-स्थत्वं कुतस् तत्राह&mdash;<strong>आत्म-शक्तिभिर्</strong> अविद्यावर्तिभिर् मत्सराहङ्काराद्यैर्-व्यवधायकैर्-हेतुभिर् अग्राह्यः । **उपेत-**गुणत्वेनैव व्यवहितो\ऽपि प्राप्तत्व-गुण-चिन्तन आत्मा अन्तः-करणं येषां तेषां भक्तानां तु अन्ति समीप एव वर्तसे तैर् अनुभूयसे इत्य् अर्थः ॥४७॥</p>
<hr>
<p><strong>॥ १०.८६.४८ ॥</strong></p>
<p><strong>नमोऽस्तु तेऽध्यात्म-विदां परात्मने</strong></p>
<p><strong>अनात्मने स्वात्म-विभक्त-मृत्यवे ।</strong></p>
<p><strong>स-कारणाकारण-लिङ्गम् ईयुषे</strong></p>
<p><strong>स्व-माययासंवृत-रुद्ध-दृष्टये ॥</strong></p>
<p><strong>श्रीधर-स्वामी (भावार्थ-दीपिका) :</strong> एतद् एव प्रपञ्चयन् नमस्यति, नमोऽस्त्व् इति । ते तुभ्यं <strong>नमोऽस्तु</strong> । अध्यात्म-<strong>विदां</strong> निवृत्त-देहाद्य्-अहङ्काराणां <strong>परात्मने</strong> परमात्मत्वेन प्रकाशमानाय । मोक्ष-प्रदायेत्य् अर्थः । <strong>अनात्मने</strong> देहाद्य्-अभिमानिने जीवाय, परत्वेनाप्रकाशमानत्वात् । स्वात्मनः सकाशाद् विभक्तः समर्पितो मृत्युः संसारो येन तस्मै । कुत एतत् तत्राह&mdash;स-कारणं महद्-आदिकार्यम्, अकारणं प्रकृतिः, तद् उभय-<strong>लिङ्गम्</strong> उपाधिं नियम्यतया <strong>ईयुषे</strong> प्राप्तवते । अत उभय-नियन्तुः स्वस्मात् सकाशात् तद् उभय-वश्याय जीवाय <strong>विभक्त</strong>-मृत्यव इत्य् अर्थः । नियन्तृ-नियम्यत्वे कारणं वदन्न् आह&mdash;हे स्व-मायया संवृतेति । अतोऽलुप्तैश्वर्यत्वान् नियन्त्रे तुभ्यं नमः । किं च <strong>रुद्ध</strong>-<strong>दृष्टये</strong> मायावित्वादेवान्येषां रुद्धा आवृता दृष्टिर् येन तस्मै । यद् वा, स्व-मायया स्वस्यासंवृता अन्येषां रुद्धा दृष्टिर् येन तस्मै इत्य् एकं पदम् ॥४८॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> एतद् एव तवाज्ञ-परोक्षत्व-विज्ञापरोक्षत्वम् एव । इत्य् अर्थ इति-स्वरूप-प्रकाशस्यैव मोक्ष-हेतुत्वाद् इति भावः । परत्वेन ब्रह्म-रूपत्वेन अहं जीवानां मृत्युदो\ऽत्र । को हेतुर् इत्य् आशङ्कते&mdash;कुत एतद् इति । तत्राक्षेपे । यत उपाधिनियन्ता त्वम् अतो हेतोः । उभय-नियन्तुः कार्य-कारण-प्रेरकस्य । तद् उभय-वश्याय कार्य-कारणाधीनः । इत्य् अर्थ इति-नियन्तैव । नियम्यानां सुख-दुःख-विभाजको भवतीति भावः । तेने नियन्त्र इति लब्धम् । जीवानां नियम्यत्वे असंवृतानाच्-छादित-दृष्टे यतो\ऽसंवृत-ज्ञानो\ऽसि अतो हेतोः । अन्येषां लप्त-दृष्टित्वम् आह&mdash;किञ्चेति । स्व-माययेति पदस्य **रुद्ध-**दृष्टय इत्य् अनेन पृथक्-पृथक्-सम्बन्धे गौरवं मत्व् आह&mdash;यद्-वेति ॥४८॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> अस्त्व् इति नमस्कारस्य सदा सत्ताम् आशास्ते, संसारस्यापि तद् अधीनत्वं बोधयति । लिङ्गं जीवोपाधिः, अन्यत् तैर् व्याख्यातम् । तत्र परमात्मनेति लेख्ये\ऽनात्मेति वर्ण-द्वयपातो लेखक-भ्रमादित्य् अवगम्यते । परमात्मतया प्रकाशमानत्वान्-मोक्ष-प्रदाय, परमात्मत्वेनाप्रकाशमानत्वाच् च मृत्यु-प्रदायेति व्याख्योपपत्तेर् इति, अथवा स्वात्मनस् तस्यैव स्व-चित्ताद्-दोषाद्-धेतोर् <strong>विभक्त-मृत्यवे</strong> । यद् वा, परमात्मत्वे हेतुः&mdash;<strong>अनात्मने</strong> प्रवर्तक-रहिताय, स्वेच्छयैवाशेष-फल-प्रदानात् । किं च, स्वात्मनः श्री-भगवतस् तच्-चित्ताद् वा विभक्तानाम् अभक्त्या [विविक्तानाम् अभक्त्या] । पृथग्-भूतानां जनानां मृत्युर् यस्मात्-तस्मै, अन्यत् समानम् ।</p>
<p>स्व-पक्षे&mdash;आत्म-शक्त्य् अग्राह्यत्वं जीवानां त्वद् एकाधीनत्वाद् एवेति बोधयन् किञ्चिद् इष्टं प्रार्थयितुं प्रणमति-नमो\ऽस्त्व् इति । अध्यात्म-<strong>विदां</strong> परमात्मने\ऽन्यर्यामितया तत्र प्रवर्तकायेति । ज्ञानिनाम् अपि तद् अधीनत्वम् । अनात्मन इति तत्रापि स्वातन्त्र्यम्, स्वात्मेति अभक्तानाम् अपि तद् अधीनत्वम् एवोक्तम् । भक्तास्तु स्वत एव तद् एकाधीना इत्य् आह&mdash;स्वेषु भक्तेषु मायया कृपया यत् सकारणं निज-भक्ति-प्रवर्तनादि-प्रयोजनकम्, अकारणं च तत्रापी स्वाच्छन्द्येनाहेतुकम्, जीववत् कर्मादि-पारतन्त्र्याभावात् । लिङ्गं मनुष्य-देहं तदीयुषे प्रकटयते, अतो\ऽसंवृत! हे प्रकटैश्वर्य इत्य् अर्थः । अत एव रुद्धा निजातिसौन्दर्यादिना वशीकृता लोक-दृष्टयो येन तस्मै ॥४८॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> तस्मात्-तद् असम्पन्नस्य मम युष्माकं सङ्गमे कारणं खलु तव कृपयैव पर्यवस्यतीत्य् आनन्देन प्रणमंस् तस्य तादृशत्वम् आह&mdash;नम इति । अस्तुपदेन नमस्कारस्य सदा सत्ताम् आशास्ते अध्यात्म**-विदां** त्वत्-तत्त्व-ज्ञानिनां परमात्मने सर्व-मूल-स्वरूपत्वेन स्फुरते । यतः न विद्यते नराकृति-परब्रह्म-रूपे\ऽस्मिन्न् आत्मान्तरं यस्य तस्मै अत एव स्वेन स्वरूप-भूतेनात्मना श्री-विग्रहेण अनेन विभक्तो दूरीकृतो\ऽन्येषाम् अघासुरादीनाम् अपि मृत्युर् येन तस्मै सर्व-नित्यताश्रययाय इत्य् अर्थः । एवं स्वरूपस्य महिमानम् उक्त्वा वैभवस्याप्य् आह&mdash;सकारणम् अनित्यं जगद्-रूपम् अकारणं नित्यं स्व-लोक-रूपं तद् द्वयम् अपि लिङ्गं वैभव-रूपं ज्ञापकम् <strong>ईयुषे</strong> नियम्यत्वेन नित्यं प्राप्तवते उतामृतत्वस्येशानः [सुवा। ६.२]इति श्रुतेः । तर्हि कथं जगद्-गतैर् भवद्भिर् दुर्लभो\ऽहं तत्राह&mdash;स्व-मायया स्वलोक-सम्बन्धिनाम् असंवृता जगत्-सम्बन्धिनां तु रुद्धा दृष्टिर्येन तस्मै इति तेन अस्माकं त्वद्-दृष्टौ त्वत्-कृपैव कारणम् इति भावः ॥४८॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> उक्तम् अर्थं प्रपञ्चयन्-नमस्यति-नम इति । अध्यात्म**-विदां** शान्त-भक्तानां परः मायातीत आत्मा श्री-विग्रहो यस्य तस्मै अन्येषां ज्ञानिनाम् <strong>अनात्मने</strong> निराकाराय अन्येषाम् असुराणां स्वात्मना काल-रूपेण विभक्तः विभज्य विभज्य दत्तो मृत्युर् येन तस्मै वस्तुतस् तु सकारणं लिङ्गं विराड्-रूपां मूर्तिं प्राकृतीम् अकारणं लिङ्गं सच्-चिद्-आनन्दमयीं मूर्तिम् अप्राकृती च <strong>ईयुषे</strong> स्व-मायया असंवृता भक्तानाम् अनावृता रुद्धा भक्तानाम् आवृता दृष्टिः येन तस्मै ॥४८॥</p>
<hr>
<p><strong>॥ १०.८६.४९ ॥</strong></p>
<p><strong>स त्वं शाधि स्व-भृत्यान् नः किं देव कर</strong><sup id="fnref:198"><a href="#fn:198" class="footnote-ref" role="doc-noteref">198</a></sup><strong>वाम हे ।</strong></p>
<p><strong>एतद्-अन्तो नृणां क्लेशो</strong> यद् <strong>भवान् अक्षि</strong><sup id="fnref:199"><a href="#fn:199" class="footnote-ref" role="doc-noteref">199</a></sup><strong>-गोचरः ॥</strong></p>
<p><strong>श्रीधर-स्वामी (भावार्थ-दीपिका) : स</strong> एवं-भूतः परमेश्वरस् <strong>त्वं</strong> नोऽस्मान् <strong>स्व-भृत्यान्</strong> शाध्य् अनुशिक्षय ॥४९॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> एवम्-भूतो वशीकृत-मायः ॥४९॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> शाधीत्य् अत्र हेतुः&mdash;<strong>स्व</strong>-<strong>भृत्यान्</strong> इति । तच् च नान्यत् किम् अपि, किन्तु त्वत्-प्रीतिकरम् एवेत्य् आशयेनाह&mdash;किम् इति । ते त्वत्-प्रीत्य् अर्थम् इत्य् अर्थः । तत्रैव हेतुः&mdash;<strong>हे</strong> देवेति । भृत्यैर् निजेष्ट-**देव-**प्रीतेर् अवश्यापेक्ष्यत्वाद् इति भावः ।</p>
<p>ननु तद् अपि किम् अर्थम् इत्य् अपेक्षायामाह&mdash;<strong>एतद्</strong> इति । क्लेशस् त्वद् अप्राप्तिकष्टं पुनस् त्वद्-विरह-दुःखम् एव इत्य् अर्थः । अन्यत् तैर् व्याख्यातम् । यद् वा, सत्त्वं साधुत्वं त्वद्-भक्तिम् इत्य् अर्थः ।</p>
<p>ननु <strong>त्वं</strong> मद्-भक्तिमानेवेति चेत् नेत्य् आह&mdash;स्वानां ज्ञातीनाम् एव <strong>भृत्यान्</strong>, न तु तव । यद् वा, स्वा एव भृत्याः पोष्या येषां तान्, उभयथापि कुटुम्ब-भरण-व्यग्रान् इत्य् अर्थः । भक्ति-शिक्षणं च सदा त्वद्-दर्शनार्थम् एवेतित्य् अभिप्रायेण दर्शनस्य माहात्म्यम् आह&mdash;<strong>एतद्</strong> इति । क्लेशः संसाराद्य् अशेष-दुःखम् । यद् वा, अतो\ऽधुना क्लेशे नष्टे सति प्रेमानन्द-सम्पत्तये भक्ति-प्रकारं शिक्षय इत्य् अर्थः । अन्यत् समानाम् । अतो गृहे तन्-निवासश् च राजवन्-न साक्षात् प्रार्थितः, तात्पर्येण तत्-सिद्धेः । <strong>किं</strong> वातिदैन्येन तत्रात्मनो\ऽनर्हत्वमननाद् इति ॥४९॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> शाधीत्यत्र हेतुः&mdash;<strong>स्व-भृत्यान्</strong> इति । तच् च नान्यत्किम् अपि किन्तु त्वत्-प्रीतिकरम् एवेत्य् आशयेनाह&mdash;किम् इति । ते त्वत्-प्रीत्य् अर्थम् इत्य् अर्थः । तत्रैव हेतुः&mdash;<strong>हे</strong> देवेति भृत्यैः निजेष्ट**-देव-**प्रीणनस्यावशकत्वाद् इति भावः ।</p>
<p>ननु संसार-क्लेशाभिमानिनः कथं ममानुशासन-कर्तृत्वं सम्यक् स्यात्-तत्राह&mdash;<strong>एतद्</strong> इति । <strong>स</strong> तु मम त्वद्-दर्शनानुषङ्गेणैवापगतः सम्प्रति त्वद् अनुशासन-कर्तृत्व-लक्षण एव पुरुषार्थो ममावशिष्ट इति भावः ॥४९॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) : शाधि</strong> अनुशिक्षय ॥४९॥</p>
<hr>
<p><strong>॥ १०.८६.५० ॥</strong></p>
<p><strong>श्री-शुक उवाच&mdash;</strong></p>
<p><strong>तद्-उक्तम् इत्य् उपाकर्ण्य भगवान् प्रणतार्ति-हा ।</strong><br>
गृहीत्वा पाणिना पाणिं प्रहसंस् तम् उवा**च <strong>ह ॥</strong></p>
<p><strong>श्रीधर-स्वामी (भावार्थ-दीपिका) :</strong> <em>न व्याख्यातम्।</em></p>
<hr>
<p><strong>वंशीधरः (भावार्थ-दीपिका-प्रकाशः) : तद्</strong>-उकंत श्रुत-देवोक्तम् । <strong>तद्</strong> उक्तं श्रुत-देवोक्तम् । तं श्रुत-देवम् ॥५०॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) : इत्य्</strong> एतत् उप दाक्षिण्येनाकर्ण्य प्रहर्षेण प्रकृष्टं हसन्न् <strong>उवाच</strong>, यतः प्रणतानां भक्तानां किं वा, कृत-प्रणामानाम् अप्य् आर्तिहा, यतो <strong>भगवान्</strong> साक्षात् परमेश्वरः । यद् वा, तत्राप्य् अशेषैश्वर्य-प्रकटनपरः कृष्ण <strong>इत्य्</strong> अर्थः । अत एव तस्य पणिं स्व-<strong>पाणिना</strong> <strong>गृहीत्वा</strong> इति तस्मिन् स्नेह-विशेष उक्तः ॥५०॥</p>
<hr>
<p><strong>जीव-गोस्वामी (लघु-वैष्णव-तोषणी) : इत्य्</strong> एतत् उप आधिक्येन सावधानत्वेनाकर्ण्य प्रहर्षेण प्रकृष्टं हसन्न् <strong>उवा</strong>च यतः प्रणातानां भक्तानां किं वा, सकृत्-कृत-प्रणामानापि आर्तिहा अत एव गृहीत्वेति । <strong>ह</strong> हर्षे ॥५०॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) : पाणिना</strong> <strong>पाणिं</strong> गृहीत्वेति । स-वैदग्ध्य-<strong>तद्</strong>-वचः श्रवणेन तं स्व-सख्य-रसे निमज्जयितुम् इति भावः । प्रहसन्न् इति मत्-तत्त्वं त्वया अवगतम् एव । तव तत्त्वम् अप्य् अवगच्छता मया त्वं किम् अप्य् उपदेष्टव्यो\ऽसीति भावः ॥५०॥</p>
<hr>
<p><strong>॥ १०.८६.५१ ॥</strong></p>
<p><strong>श्री-भगवान् उवाच&mdash;</strong></p>
<p><strong>ब्रह्मंस् तेऽनुग्रहार्थाय सम्प्राप्तान् विद्ध्य् अमून् मुनीन् ।</strong><br>
सञ्चरन्ति मया लोकान् पुनन्तः पाद-रेणुभिः ॥**</p>
<p><strong>श्रीधर-स्वामी (भावार्थ-दीपिका) :</strong> स्वस्मिन्न् आदरम् अत्य्-अधिकं ब्राह्मणेषु मन्दम् इवालक्ष्य लोक-सङ्ग्रह-परो भगवान् मत्तोऽपि ब्राह्मणेषु श्रद्धातिरेकं कुर्व् इत्य् एवं तम् अनुशास्ति, ब्रह्मन्न् इति सप्तभिः । <strong>मया</strong> हृदि स्थितेन ॥५१॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> इदानीं ब्राह्मण-महत्त्वम् आह&mdash;स्वस्मिन्न् इत्य्-आदिना । हृदि-स्थेन सर्वदा मां हृदये वहन्तो विचरन्तीति तेनैते मत्तो\ऽधिका एते इति ध्येयम् । तद् उक्तम् अभियुक्तैः&mdash;</p>
<blockquote>
<p>पृथ्वी शेषधृता स शम्भु-मुकुटे-कैलास-वासो\ऽप्य् असौ &gt;
कैलासो\ऽपि दशाननेन तुलितो बद्धो\ऽप्य् असौ वालिना । &gt;
वाली राघव-विष्णुना युधि जितो विष्णुः सतां मानसे तस्माद्- &gt;
विष्णु-परायणाद्-दुस्तरो नान्यो\ऽस्ति लोकत्रये ॥ इति ॥५१॥</p></blockquote>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> भक्त-वात्सल्यभरेणात्म-भक्तेर् अपि स्व-भक्तम् अभक्तिं बहुमन्यमानस् तत्-प्रार्थित-सिद्ध्य् उपायम् एव शिक्षयन् । यद् वा, स्वस्मिन्न् आदरातिशयेन मतां चूडामणित्वात् सङ्कुचननाह&mdash;ब्रह्मन्न् इति । साक्षाद्-वेद-रूपेण त्वयैतज्-ज्ञायत एवेति भावः । ते त्वय्य् अनुग्रह एवार्थः प्रयोजनम्, तद् अर्थम् एव सम्यक् मत्साहित्य्-आदिना प्राप्तान् स्वयम् आगतान् विद्धि ।</p>
<p>ननु मुननिभिर् आत्मारामैः किं ते? तत्राह&mdash;सञ्चरन्तीति । अन्यत् तैर् व्याख्यातम् । यद् वा, विरह-दुःख-शान्तये मदीय-श्री-मूर्त्या सह, अत एव ते महा-भागवत-श्रेष्ठा एव, न त्व् आत्मारामा इति भावः ॥५१॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> स्वस्मिन्न् एव स्तुत्य् अतिशयेन सतां चूडामणित्वात् सङ् कुचंस् तथा भक्त-वात्सल्य-वरेणात्म-भक्तेर् अपि स्व-भक्त-भक्तिं बहु-मन्यमानस् तत्-प्राथित-सिद्ध्य् उपायम् एव शिक्षयन्न् आह&mdash;ब्रह्मन्न् इति । साक्षाद्-वेद-रूपत्वेन त्वयैतज्-ज्ञायत एवेति भावः । ते त्वय्य् अनुग्रह एवार्थः । प्रयोजनं त्वद् अर्थम् एव सम्यक् मत्साहित्य्-आदिना प्राप्तान् स्वयम् आगतान् विद्धि ।</p>
<p>ननु त्वम् एव साक्षाद् आगतो\ऽसि मुनिभिः किम् आधिक्यं तत्राह&mdash;मयेति । हृदि-स्थेन क्वचित्-साक्षाद्-भूतेन च सह सह [युक्ते] योगे \ऽप्रधाने [२.३.१९] इति पणिनि-स्मरणाद् अहम् अप्य् एषाम् अधीन इति भावः ॥५१॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> स्व-स्तुतिम् आकर्ण्य स्व-सङ्गिनां विप्राणां स्तुतिं त्वनाकर्ण्य ब्रह्मण्य-देवो ब्राह्मण-भक्त्य् उपदेशम् इषेण स्वयम् एव ब्राह्मणान् स्तुवन् तव स्तव्यस्यापि मम ब्राह्मणाः स्तव्या इत्य् अभिव्यञ्जयति-हे ब्रह्मन्! हे ब्राह्मण! स्वस्य ब्राह्मणत्वाद् एव स्वजातिषु तव नात्यादर इति भावः ॥५१॥</p>
<hr>
<p><strong>॥ १०.८६.५२ ॥</strong></p>
<p><strong>देवाः क्षेत्राणि तीर्थानि दर्शन-स्पर्शनार्चनैः ।</strong><br>
शनैः पुनन्ति कालेन तद् अप्य् अर्हत्तमेक्षया ॥**</p>
<p><strong>श्रीधर-स्वामी (भावार्थ-दीपिका) :</strong> देवादिभ्योऽपि ब्राह्मणाः श्रेष्ठा इत्य् आह&mdash;देवा इति । ते <strong>शनैः</strong> <strong>पुनन्ति</strong>, एते तु सद्यः । किं च देवादीनि यत् <strong>पुनन्ति</strong> <strong>तद्</strong> <strong>अप्य्</strong> अर्हत्तमानार्मीक्षया ॥५२॥</p>
<hr>
<p><strong>वंशीधरः (भावार्थ-दीपिका-प्रकाशः) : तद्</strong> एवाह&mdash;देवादिभ्यो\ऽपीति । ते देवादयः । शनैश्चिर-काल-सेवनेन । एते तु ब्राह्मणास् तु । सद्यो **दर्शन-**सम-कालम् एव । देवादिषु यच्छोधन-सामर्थ्यं <strong>तद्</strong> अपि ब्राह्मण-प्रसाद् अकृतम् एवेत्य् आह&mdash;किञ्चेति । अर्हतः कुल-वृद्धाद्या अर्हत्तरा देवा अर्हत्तमा ब्राह्मणा ममापि पूज्यत्वात् । स मत्मपरो\ऽहं द्विज-देवदेवः इति पञ्चमे ऋषभ-देवोक्तेः । सो\ऽहं भवद्भ्य उपलब्ध-सुतीर्थ-कीर्तिः [भा।पु। ३.१६.६] इति सनकादीन्-प्रति वैकुण्ठ-नाथोक्तेः । तेषाम् ईक्षया प्रसादेन ।</p>
<blockquote>
<p>तीर्थ-यात्रा जपो दानं व्रतम् इष्टादिकं च यत् । &gt;
विप्राराधनतः साङ्गमन्यथा विगुणं शिव ॥ इति तन्त्र-शास्त्रात् &gt; ॥५२॥</p></blockquote>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> महा-भागवत-श्रेष्ठत्वम् एव दर्शयति&mdash;देवा इति द्वाभ्याम् । मृच्छिलादि-मयाः साक्षाद् इन्द्रादय\ऽर्क-ज्योतिर्मयाः । क्षेत्रतीर्थयोः स्थल-जल-प्रधानत्वेन भेदः अर्हत्तमाः पूजादिकं सर्वं ये अर्हन्ति ते अर्हन्तस् तेषु श्रेष्ठ-तमा महा-भागवतोत्तम-महा-भागवता इत्य् अर्थः । तेषाम् ईक्षया तत्-कर्तृक-देवाद्य् अपेक्षया, किं वा, दृष्टि-मात्रेण इत्य् अर्थः । पाठान्तरे\ऽप्य् अर्थः स एव ॥५२॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> देवादयस् तु न तादृशास् <strong>तद्</strong>-दत्त-वैभवाश् चेत्य् आह&mdash;<strong>देवाः</strong> प्रतिमा-रूपाः साक्षाद्-रूपा एव वा <strong>क्षेत्राणि</strong> स्थल-रूपाणि <strong>तीर्थानि</strong> जल-रूपाणि <strong>शनैः</strong> <strong>पुनन्ति</strong> तत्रापि <strong>कालेन</strong> चिरेणैव एते तु पुनन्त एव सञ्चरन्तीत्य् उक्तं देवादीनां पुनानात्वम् <strong>अप्य्</strong> अर्हत्तमानां तेभ्यो\ऽपि पूज्यानाम् एतादृश-मद्-भक्तानाम् ईक्षया देवादित्व-सम्पादिन्या दृष्ट्यैव मूल-हेतुन इत्य् अर्थः । ममापि त्वद् अधीनत्वाद् इति भावः ॥५२॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> किं च, देवादिभ्यो\ऽपि ब्राह्मणाः श्रेष्ठा इत्य् आह&mdash;देवा इति । ते <strong>शनैः</strong> <strong>पुनन्ति</strong> एते तु सद्य एव <strong>तद्</strong> अपि तत्-पुनानत्वम् अपि अर्हत्तमानाम् ईक्षया अर्हत्तम-कर्तृकावलोकनं यदि ते प्राप्नुवन्ति तदैव यद् उक्तं&mdash;</p>
<p>तेषां विचरतां पद्भ्यां तीर्थानां पावनेच्छया ।[भा।पु। ४.३.३७] इति ॥५२॥</p>
<hr>
<p><strong>॥ १०.८६.५३ ॥</strong></p>
<p><strong>ब्राह्मणो जन्मना श्रेयान् सर्वेषां प्राणिनाम् इह ।</strong><br>
त**<sup id="fnref:200"><a href="#fn:200" class="footnote-ref" role="doc-noteref">200</a></sup><strong>पसा विद्यया तुष्ट्या किम् उ मत्-कलया युतः ॥</strong></p>
<p><strong>श्रीधर-स्वामी (भावार्थ-दीपिका) :</strong> मम कला-परिकलनम् उपास्तिस् तया <strong>युतः</strong> ॥५३॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> प्राणिनां जीव-मात्राणाम् । <strong>जन्मना</strong> ब्राह्मण-देहावाप्ति-लक्षणेन । शङ्ख-क्षीर-न्यायेन कैमुत्यम् आह&mdash;तपआदिना, विप्र-श्रैष्ठ्यं तु वक्तुं न शक्यम् इति भावः ॥५३॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) : जन्मना</strong> जाति-मात्रेणैव । <strong>इह</strong> भूमौ त्रिलोक्यां वा <strong>सर्वेषां</strong> मध्ये <strong>श्रेयान्</strong>, तत्र च तप आदिना, तत्रापि <strong>मत्कलया</strong> <strong>श्रेयान्</strong> इति किं वक्तव्यम् इत्य् अर्थः । तपः स्व-धर्मः विद्या शास्त्राभ्यासः, तुष्टिर्-यथा-लाभेन तृप्तिः शान्तिर्वा, कला भक्तिः, एषां यथोत्तरं श्रैष्ठ्यम् । एवं ब्राह्मणत्वेन तत्र च तप-आदिभिर् <strong>मत्-कलया</strong> चेति महा-भागवत-श्रेष्ठत्वम् उक्तम् । तल्-लक्षणं च पाद्मोत्तरखण्डे&mdash;</p>
<blockquote>
<p>तापादि-पञ्च-संस्कारी नवेज्याकर्म-कारकः । &gt;
अर्थ-पञ्चकविद्-विप्रो महा-भागवतोत्तमः ॥ इति ॥</p></blockquote>
<p>अस्यार्थश् च श्री-भगवद्-भक्ति-विलास-टीकायां विवृत एव ॥५३॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> तेषां तादृशत्वम् एव कैमुत्येन स्थापयति-जन्मनेति । <strong>जन्मना</strong> जाति-मात्रेणैव तत्र च तपआदिना <strong>श्रेयान्</strong> इति स्थिते तत्रापि <strong>मत्-कलया</strong> <strong>श्रेयान्</strong> इति किं वक्तव्यम् इत्य् अर्थः । तपः स्व-धर्मः विद्या शास्त्रीय-ज्ञानं तुष्टिर् आत्मा-रामत्वं <strong>मत्</strong>-कला <strong>मत्</strong>-स्फूर्तिः एषां यथोत्तरं श्रेष्ठ्यम् ॥५३॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> मम कला-परिकलनम् उपासनोत्थ-साक्षात्कारस् तया <strong>युतः</strong> ॥५३॥</p>
<hr>
<p><strong>॥ १०.८६.५४ ॥</strong></p>
<p><strong>न ब्राह्मणान् मे दयितं रूपम् एतच् चतुर्-भुजम् ।</strong><br>
सर्व-वेद-मयो विप्रः सर्व-देव-मयो ह्य् अहम् ॥**</p>
<p><strong>श्रीधर-स्वामी (भावार्थ-दीपिका) :</strong> किं च ब्राह्मणाराधनम् एव मम प्रेष्ठम् इत्य् आह&mdash;नेति । हेतुम् आह&mdash;<strong>सर्व</strong>-<strong>वेद</strong>-<strong>मयो</strong> विप्र इति । प्रमाणाधीनत्वात् प्रमेय<sup id="fnref:201"><a href="#fn:201" class="footnote-ref" role="doc-noteref">201</a></sup>स्य <strong>वेद</strong>-<strong>मयो</strong> विप्रो <strong>देव</strong>-मयाद् अस्माद् रूपात् प्रेष्ठ इत्य् अर्थः ॥५४॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> मम प्रियं स्वरूपं च ब्राह्मणा एवेत्य् आह&mdash;किञ्चेति । विप्राराधनस्य प्रेष्ठत्वे हेतुम् आह&mdash;इत्य् अर्थ इति । मत्-संबन्धि-ज्ञानं विप्र-द्वारैव भवति ते एव शास्त्र-द्वारा मां प्रकाशयन्ति, प्रकाश्यापेक्षया प्रकाशक एव महान् इति भावः । <strong>सर्व-देव</strong>-मयत्वाद्-विप्राः प्रकाशका वेदस्यैव **देव-**प्रकाशकत्वान्-मम देवत्वात् अहं प्रकाश्य इति ॥५४॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> अतो मत्तो\ऽप्य् अधिकम् एते पूज्या इति वक्ष्यम् महा-भागवतोत्तमत्वम् एवोक्तपोष-न्यायेन द्रढयन्न् आह&mdash;नेति त्रिभिः । एतद् इत्य् अनेन **चतुर्-**भुजतयैव श्रुत-देवादयो\ऽर् जुनादिवत्तं पश्यन्तीति ज्ञेयम् । <strong>चतुर्-भुजम्</strong> इत्य् अनेन च द्विभुज-रूपं ब्राह्मणाद् अपि प्रियं श्री-व्रज-जनादि-प्रियतमत्वाद् इति सूचयति । हि यतः, अन्यत् तैर् व्याख्यातम् ।</p>
<p>यद् वा, हि अपि **सर्व-देव-**मयो\ऽप्य् <strong>अहम्</strong> । अतो यद्यपि <strong>वेद</strong>-द्वारा ब्राह्मणेज्य-**सर्व-देव-**मयत्वेन ब्राह्मणानाम् अपि सम्पूज्यो\ऽहम्, तथापि <strong>मे</strong> मदीया ब्राह्मणाः, <strong>देव</strong>-मयत्वाद् अस्मद्-रूपं न <strong>मे</strong> प्रियम्, भक्ति-प्रियत्वेनैव निजस्यापि सर्वस्य मत्-प्रियत्वाद् इत्य् अर्थः । तथा च श्री-भगवद्-वाक्यं नवम-स्कन्धे दुर्वाससं प्रति नाहम् आत्मानम् आशासे [भा।पु। ९.४.६४] इत्य्-आदि । एकादशे चोद्धवं प्रति नैवात्मा च यथा भवान् [भा।पु। ११.१४.१५] इति । अवजानन्ति नाद्रियन्ते, यतो\ऽसूयवः, तत्र हेतुः&mdash;दुष्प्रज्ञा दुष्ट-बुद्धय इति । तत्रैव हेतुः&mdash;अर्चादाव् एव, न तु मद्-भक्दिष्व्-विज्य-बुद्धयः । आदि-शब्दान्-माल्यादिः । यद् वा, एवम् अविदित्वार्चादाविज्य-दृष्टयः सन्तो\ऽवजानन्ति । यतो दुष्प्रज्ञाः, अतो\ऽसूयवः । गुरुम् इति वर्णानां ब्राह्मणो गुरुः इत्य्-आदि-वचनात् माम् इति तद् अधिष्ठान-परत्वात् । तत्राप्य् आत्मानं मद्-भक्ततया मत्-प्रियतमम् इत्य् अर्थः । यतो विप्रावज्ञया गुरौ मयि महत्सु चापराधः स्याद् इति भावः । विशेषणानाम् एषां यथोत्तरं श्रेष्ठ्यम् । एवं भक्तस्य सर्वतः श्रैष्ठ्यम्, तद् अपराधाधिक्याद् इति ॥५४-५५॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> अत एवम्-भूताद्-ब्राह्मणात् ममैतद्-भवतां दृश्यमानं श्री-कृष्णाख्यम् अपि <strong>चतुर्</strong>-भुजं रूपं न प्रियं तत्र हेतुः&mdash;सर्वेति । तत्र <strong>सर्व-वेद</strong>-मयत्वं तद् उत्थ-**सर्व-**ज्ञानाश्रयत्वं **सर्व-देव-**मयत्वं च तज्-ज्ञेय-सर्वोपास्य-मूलत्वं ततस् तेषां विषयित्वं स्वस्य च विषयत्वं निर्दिश्य विषयिणं विना विषयस्यानुपादेयत्वम् अपि लौकिकाभानकेनैव स्व-भक्त-महिमा साधितः तथैव नवमे वैकुण्ठ-नाथ-वाक्यम् नाहम् आत्मानम् आशासे [भा।पु। ९.४.६४] इत्य्-आदि ॥५४॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) : सर्व-वेद-मयो</strong> विप्र इति मम <strong>सर्व-देव</strong>-मयत्वात् सर्वेश्वरस्यापि प्रमाणं ये वेदास् तन्-मय एव विप्रो भवेत् ॥५४॥</p>
<hr>
<p><strong>॥ १०.८६.५५ ॥</strong></p>
<p><strong>दुष्प्रज्ञा अविदित्वैवम् अवजानन्त्य् असूयवः ।</strong><br>
गुरुं मां विप्रम् आत्मानम् अर्चादाव् इज्य-दृष्टयः ॥**</p>
<p><strong>श्रीधर-स्वामी (भावार्थ-दीपिका) :</strong> असूयवो दोष-<strong>दृष्टयः</strong> । <strong>इज्य</strong>-<strong>दृष्टयः</strong> पूज्य-बुद्धयः ॥५५॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> मन्द-मतय इत्थं न जानन्तीत्य् आह&mdash;<strong>दुष्प्रज्ञा</strong> इति । एवं मन्-निश्चयम् । <strong>असूयवः</strong> पाषण्ड-विभिन्न-मतयः । <strong>मां</strong> मद्-रूपम् । <strong>गुरुं</strong> वर्णाश्रम-पूज्यम् । आत्मानं सर्वव्यापि ब्रह्म-रूपम् । ब्रह्म ब्राह्मण आत्मना इति श्रुतेः । माम् इत्य् अनेन पुनर् उक्तिर् न शङ्क्या सगुणाभिप्रायत्वात्-तस्या इति । आदिना जलाग्न्यादि-ग्रहः ॥५५॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>जीव-गोस्वामी (लघु-वैष्णव-तोषणी) :</strong> एवम् अविदित्वा <strong>अर्चादाव्</strong> एवेज्य-<strong>दृष्टयः</strong> सन्तो विप्रं जात्यादिनैव पूज्यं तत्रापि <strong>गुरुं</strong> महा-भागवतत्वात् सर्वोपदेष्टारम् अत एव । <strong>मां</strong> मदीय-परमाधिष्ठानत्वान्मद-भिन्नम् अत एवात्मानं परमात्म-रूपम् अवजानन्ति यतो <strong>दुष्प्रज्ञा</strong> दुष्ट-बुद्धयः तत एवासूयवः मानुषत्वादि-स्व-साम्यदृष्ट्या तद्-गुणासहिष्णवः ॥५५॥</p>
<hr>
<p><strong>सनातन-गोस्वामी (बृहद्-वैष्णव-तोषणी), जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) : असूयवः</strong> ब्राह्मणेषु दोष-दर्शिनः प्रतिमादाविव न तु ब्राह्मणेषु पूज्य-बुद्धयः ॥५५॥</p>
<hr>
<p><strong>॥ १०.८६.५६ ॥</strong></p>
<p><strong>चराचरम् इदं विश्वं भावा ये चास्य हेतवः ।</strong><br>
मद्-रूपाणीति चेतस्य् आ-धत्ते विप्रो मद्-ईक्षया ॥**</p>
<p><strong>श्रीधर-स्वामी (भावार्थ-दीपिका) :</strong> अस्य विश्वस्य हेतवो <strong>भावा</strong> महद्-आदयः । <strong>मद्</strong>-<strong>ईक्षया</strong> ममैव सर्वत्रेक्षया ॥५६॥</p>
<hr>
<p><strong>वंशीधरः (भावार्थ-दीपिका-प्रकाशः) : विप्रो</strong> धत्त इत्य् अनेनाभेद-विचारो ब्राह्मणस्यैव न त्व् इतरेषाम् इति सूचितम् । प्रव्रज्याधिकारिकत्वात्-तद्-विचारस्येति ॥५६॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> आत्मत्वम् एव महा-भागवतोत्तमत्वेन दर्शयति&mdash;चरेति । मम रूपाण्य् अधिष्ठानानीत्य् अर्थः । आ सम्यग् <strong>धत्ते</strong> धारयति । तत्र हेतुः&mdash;<strong>मद्</strong> ईयेति । <strong>मद्</strong>-व्यतिरिक्त-दृष्ट्य**-**भावाद् इत्य् अर्थः ॥५६॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> अथ तादृशस्य महा-भागवतत्वम् एव दर्शयन्न् आत्मा-भेद-व्यपदेश-हेतुं दर्शयति&mdash;चरेति । मम रूपाणि रूप्यन्ते यत्रेति निरुक्त्या अधिष्ठानानि इति चेत् असि आ सम्यक् <strong>धत्ते</strong> धारयति तत्र हेतुः&mdash;<strong>मद्</strong>-ईक्षयेति । तत्र तत्र <strong>मद्</strong> एक-स्फुरणाद् इत्य् अर्थः । एकादशे&mdash;</p>
<blockquote>
<p>सर्व-भूतेषु यः पश्येद्-भगवद्-भावम् आत्मनः । &gt;
भूतानि भगवत्यात्मन्य् एष भागवतोत्तमः ॥ [भा।पु। ११.२.४५] &gt; इति ।</p></blockquote>
<p>आत्मनो\ऽभीष्टो यो भगवद्-भावस् तत्-प्रादुर्भाव-विशेषस् तम् एव यः सर्व-भूतेषु पश्यति एवम् आत्मनि स्फुरन् यो भगवान् तदाश्रयत्वेन न भूतानि पश्यति यः स भागवतोत्तम इत्य् अर्थः । श्री-भगवद्-गीतासु&mdash;</p>
<blockquote>
<p>मां हि पार्थ व्यपाश्रित्य ये\ऽपि स्युः पाप-योनयः । &gt;
स्त्रियो वैश्यास् तथा शूद्रास् ते\ऽपि यान्ति परां गतिम् ॥ &gt;
किं पुनर् ब्राह्मणाः पुण्या भक्ता राजर्षयस् तथा ॥ [गी। ९.३२-३३] &gt; इति ॥५६॥</p></blockquote>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> ईदृशस्य ब्राह्मणस्य लक्षणम् आह&mdash;चरेति । अस्य विश्वस्य हेतवो भावाः पदार्थाः महद्-आदयः <strong>मद्-<strong>ईक्षयेत्य् अस्यार्थस्य पौनर् उक्त्यान्</strong>-मद्-ईक्षया</strong> मत्-साक्षाद्-दर्शनेन युक्तं विप्र-विशेषो नारदादिर् इत्य् अर्थो द्रष्टव्यः ॥५६-५७॥</p>
<hr>
<p><strong>॥ १०.८६.५७ ॥</strong></p>
<p><strong>तस्माद् ब्रह्म-ऋषीन् एतान् ब्रह्मन् मच्-छ्रद्धयार्चय ।</strong><br>
एवं चेद् अर्चितोऽस्म्य् अद्धा नान्यथा भूरि-भूतिभिः ॥**</p>
<p><strong>श्रीधर-स्वामी (भावार्थ-दीपिका) :</strong> <em>न व्याख्यातम्।</em></p>
<hr>
<p><strong>वंशीधरः (भावार्थ-दीपिका-प्रकाशः) :</strong> फलितम् आह&mdash;<strong>तस्माद्</strong> इति । यतो विप्रार्चनम् एव मद् अर्चनं <strong>तस्माद्</strong>-धेतोः । <strong>एतान्</strong> उपस्थितान् । मयि या श्रद्धादराधिक्यं तया <strong>मच्</strong>-<strong>छ्रद्धया</strong> । <strong>एवं</strong> चेत् **मच्-**छ्रद्धया विप्रे\ऽर्चिते सति । <strong>अद्धा</strong> साक्षात् । अन्यथा-परप्रीत्या विप्रानर्चने\ऽहं **भूरि-**भूतिभिर् बहु-विध-सामग्रीभिर् अप्य् अर्चितो न भवामीत्य् अर्थः । यतो मे मुख्या मूर्ति-ब्राह्मण एव <strong>ब्रह्म</strong> ब्राह्मण आत्मना इति श्रुतेः । सदाह विप्र-रूपेण विचरामि महीतले इति स्मृतेश् च । किं च, अव्यक्त-रूपिणो विष्णोः स्वरूपं ब्राह्मणा भुवि इति पाद्मोक्तेश् च । अत एव स्वयम् एव भगवतोक्तम्&mdash;न ब्राह्मणान्मे दयितं रूपम् एतच्-चतुर्भुजम् इति ॥५७॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) : ब्रह्म</strong>-<strong>र्षीन्</strong> ब्राह्मणेषु <strong>ऋषीन्</strong> तपस्विनो वेदद्रष्टृन् वा । <strong>एतान्</strong> महा-भागवत-श्रेष्ठत्वेन मत्-प्रियतमान् इत्य् अर्थः । पाठान्तरं स्पष्टम् । <strong>एतान्</strong> इत्य् उपलक्षणम्, सर्वान् एव मद्-भक्तान् इत्य् अर्थः । पाठान्तरं स्पष्टम् । <strong>एतान्</strong> इत्य् उपलक्षणम्, सर्वान् एव मद्-भक्तान् इत्य् अर्थः । सच्छ्रद्धया उत्तम-प्रीत्या <strong>अद्धा</strong> साक्षाद् एवार्चितो\ऽस्मि, अन्यथा मद्-भक्त-त्यागेन <strong>भूरि</strong>-भूतिभिर् बहुल-समृद्धिभिर् अप्य् अर्चितो न भवामि । हे <strong>ब्रह्मन्न्</strong> इति वेदावेक्षयापि वेदात्मकस्य भवादृशो युक्तम् एवेदम् इति भावः । <strong>एवं</strong> सप्रार्थनानुरूपं निज-भक्त-भक्तिम् एव शिक्षयामासेति ज्ञेयम् ॥५७॥</p>
<hr>
<p><strong>जीव-गोस्वामी (लघु-वैष्णव-तोषणी) : ब्रह्म-ऋषीन्</strong> ब्राह्मणेषु मत्-तत्त्व-ज्ञान् <strong>एतान्</strong> मत्-प्रियतमान् <strong>एतान्</strong> इत्य् उपलक्षणं सर्वान् एव मद्-भक्तान् इत्य् अर्थः । <strong>मच्-छ्रद्धया</strong> उत्तम-प्रीत्या <strong>अद्धा</strong> साक्षाद् एवार्चितो\ऽस्मि । अन्यथा मद्-भक्त-त्यागेन **भूरि-**भूतिभिर् बहुल-समृद्धिभिर् अप्य् अर्चितो न भवामि ॥५७॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः), विश्वनाथ-चक्रवर्ती (सारार्थ-दर्शिणी) :</strong> <em>न व्याख्यातम्।</em></p>
<hr>
<p><strong>॥ १०.८६.५८ ॥</strong></p>
<p><strong>श्री-शुक उवाच&mdash;</strong></p>
<p><strong>स इत्थं प्रभुनादिष्टः सह-कृष्णान् द्विजोत्तमान् ।</strong><br>
आराध्यैकात्म-भावेन मैथिलश् चाप सद्-गतिम् ॥**</p>
<p><strong>श्रीधर-स्वामी (भावार्थ-दीपिका) :</strong> <em>न व्याख्यातम्।</em></p>
<hr>
<p><strong>वंशीधरः (भावार्थ-दीपिका-प्रकाशः) :</strong> इत्थम् उक्तरीत्या । स श्रुतदेवः । सहस्य सादेशो बाहुलकत्वान् न । एकात्म-भावेनाभेद**-भावेन** विप्राः श्री-कृष्ण-स्वरूपाः श्री-कृष्णश् च विप्ररूप इत्य् एवं रूपेण । मैथिलो बहुलाश्वश् च । तद्-गतिं श्री-कृष्ण-सारूप्यम् ॥५८॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> एतम् उपदेशं बहुलाश्वे\ऽपि श्री-भगवांश् चकारेत्य् अतिदिशन्नुभयोर् अन्तिमं फलम् अप्य् आह&mdash;स इति । स विप्रश् च मैथिलो नृपश् च प्रभुणा निजेश्वरेणेति तदादेशे विश्वासादिकं बोधयति । <strong>सह</strong> साहित्येन कृष्ण**-द्विजोत्तमान्** तं तांश् च एकात्म-<strong>भावेन</strong> एक-चित्तत्वेन तुल्य-प्रयत्नतया भक्त्या आराध्य तस्य तेषां च गतिं नित्य-लोकम् ॥५८॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> एतम् उपदेशं बहुलाश्वे\ऽपि श्री-भगवांश् चकारेत्य् अतिदिशन्नुभयोर् अन्तिमं फलम् अप्य् आह&mdash;स इति । स विप्रश् च मैथिलो नृपश् च प्रभुणा निजेश्वरेणेति तद् आदेशे विश्वासादिकं बोधयति । <strong>सह</strong> साहित्येन कृष्ण-<strong>द्विजोत्तमान्</strong> तं तांश् च एकात्म**-भावेन** एकचित्-तत्वेन तुल्य-प्रयत्नतया भक्त्या आराध्य तस्य तेषां च गतिं नित्य-लोकम् ॥५८॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> ऐकात्म्यम् एक-मनस् त्वं तद्-रूपो यो भावस् तेन यद् वा, कृष्ण-तत्-सङ्गि-विप्रयोर् यद् ऐकात्म्यम् ऐक्यं तद्-भावनया ॥५८॥</p>
<hr>
<p><strong>॥ १०.८६.५९ ॥</strong></p>
<p><strong>एवं स्व-भक्तयो राजन् भगवान् भक्त-भक्तिमान् ।</strong><br>
उषित्वादिश्य सन्-मार्गं पुनर् द्वारवतीम् अगात् ॥**</p>
<p><strong>श्रीधर-स्वामी (भावार्थ-दीपिका) :</strong> सतां वेदानां त्रि-काण्ड-विषयाणां प्रवृत्ति-प्रकारम् आदिश्य ॥५९॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> एवम् उक्त्वा । भक्तानां भक्ति-विद्यते यस्य स तथा । भक्तेषु प्रसाद-लक्षण-स्नेहवान् । त्रिकाण्ड-विषयाणां कर्मोपास्ति-ज्ञान-रूप-त्रिकाण्ड-विषयाणां ॥५९॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> एवम् उक्त-प्रकारेण स्वभक्तयोः, स्वकीय-भक्तौ विप्रनृपौ प्रति, सतां सन्तं वोत्तमं <strong>मार्गं</strong> <strong>स्व-भक्त</strong>-भक्ति-प्रधान-स्व-भक्ति-योग-लक्षणम् आदिश्य सतां वेदानां मार्गं स्वस्मिन् प्रवृत्ति-प्रकारं वा । किं कृत्वा उषित्वा तद् अर्थं तयोः प्रीत्य् अर्थं वा चिरं तत्रावस्थाय यतो भक्तेषु भक्तिर् आदरः प्रेम-लक्षणा वा तद्वान् । तत्र हेतुः&mdash;भगवान् इति ॥५९॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> [+++]{।मर्क्}</p>
<hr>
<p><strong>विश्वनाथ-चक्रवर्ती (सारार्थ-दर्शिणी) : सन्-मार्गं</strong> सतां भक्तानां <strong>मार्गं</strong> भगवद्-विषयकं भक्ति-योगम् ॥५९॥</p>
<p>इति श्रीमद्-भागवते महा-पुराणे ब्रह्म-सूत्र-भाष्ये पारमहंस्यं</p>
<p>संहितायां वैयासिक्यां दशम-स्कन्धे उत्तरार्धे श्रुत-</p>
<p>देवानुग्रहो नाम षड्-अशीतितमोऽध्यायः ।</p>
<p>॥ ८६ ॥</p>
<hr>
<div class="footnotes" role="doc-endnotes">
<hr>
<ol>
<li id="fn:1">
<p>राम-चरितानि (ब)&#160;<a href="#fnref:1" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:2">
<p>मुकुन्दस्य यान्य् अन्यानि वीर्याणि प्रभावमय-चरितानि च श्रोतुम्
इच्छामो वयम्, प्रार्थनायां लोट् । अन्येषाम् अपि वीर्याणां सम्भावने
हेतुः&mdash;अनन्त-वीर्यस्येति । एवं तव कथने योग्यता तथा तद्
वीर्याणाम् एव तादृशत्वात् अस्माकं तन्-मात्र-श्रवणौचित्यं, तथा
तेषाम् आनन्त्यञ्चेति सर्वाण्य् एव तानि कथयेति भावः ।</p>
<p>ननु, द्वित्राण्य् एव दिनानि तव जीवितम् इति कथम् एतावत्याशा
सम्पद्येत ? तत्राह&mdash;प्रभोर् इति । आयुंष्यपि यथेष्टं तादुं
शक्तस्येत्य् अर्थः, अन्यतृप्ति-विलसितम् एवेदम्।&#160;<a href="#fnref:2" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:3">
<p>मुहुर् ब्र्ह्म [गो।प्रे-टी]&#160;<a href="#fnref:3" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:4">
<p>सत्-कथां-विज।&#160;<a href="#fnref:4" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:5">
<p>कामस्य विषयि-भोगस्य मार्ग-गणैरन्वेषणै श्लेषेण काम-वाणैर्
विषादं प्राप्तः।&#160;<a href="#fnref:5" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:6">
<p>अहो इत्य्-आदित आरभ्य विराम इत्य्-अन्तं भ।संस्करणे नास्ति।&#160;<a href="#fnref:6" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:7">
<p>कदल्यादिषु।&#160;<a href="#fnref:7" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:8">
<p>अनुतरलो।&#160;<a href="#fnref:8" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:9">
<p>उभय-लिङ्गं तत्-प्रभक्त-रूपं चेति तोष।&#160;<a href="#fnref:9" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:10">
<p>स च स्वतो भगवान् भगवल्-लीला-तत्त्वज्ञत्वेन
सर्वज्ञ-शिरोमणिः । किम् च, वाडरायणस्य सर्व-वेदान्तसारज्ञस्य
पुत्रः, तेन पुनः सम्प्रश्नेन तु श्री-वसुदेव-नन्दने
समग्रैर्श्वर्यादि-समग्र-कारुण्यादि-गुण-निवासे नितरां
मग्न-हृदयः सन्न् अव्रवीत् । तस्य परम-कृपामयं कथास्वेव
विशेषं स्मृत्वा कथयामाषेत्य् अर्थः।&#160;<a href="#fnref:10" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:11">
<p>प्रयत्नं विना समीप-लब्धेनार्थेन वृत्तिं कल्पयन्।&#160;<a href="#fnref:11" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:12">
<p>कुचैला च&mdash;गो।प्रे।टी।&#160;<a href="#fnref:12" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:13">
<p>दरिद्रं इति पाठे पत्युर् विशेषणं।&#160;<a href="#fnref:13" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:14">
<p>भगवतः पुज्यस्य तव।&#160;<a href="#fnref:14" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:15">
<p>उपैहि समीपे गच्छ । उपेहि इति पाठः।&#160;<a href="#fnref:15" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:16">
<p>भोजादय ईश्वरा यस्मात्।&#160;<a href="#fnref:16" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:17">
<p>स्मरतो भजत इति चतुर्थ्यर्थे सष्ठौ तोष।&#160;<a href="#fnref:17" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:18">
<p>मुहुः इति पाठः।&#160;<a href="#fnref:18" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:19">
<p>दीयताम् इत्य् उवाचेति शेषः।&#160;<a href="#fnref:19" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:20">
<p>अच्युतोऽविच्छिन्नो धर्मोऽस्त्य् एषाम्, अच्युतस्य धर्म आराधनं
येषाम् अस्तीति वा।&#160;<a href="#fnref:20" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:21">
<p>निवृत इति पाठान्तरम्॥&#160;<a href="#fnref:21" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:22">
<p>चन्दनादिभिः सहैव धृष्टेन गन्धेन।&#160;<a href="#fnref:22" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:23">
<p>शैब्या इति पाठस् तोषण्यां गृहितः, सारार्थ-दर्शिन्यां च धृतः
। शैब्या इति पाठे तस्या रुक्मिणी-गृहागतत्वां कल्प्यम् इति
रामतेजः-पाण्डेयः।&#160;<a href="#fnref:23" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:24">
<p>प्रियां इति पाट्ःअः।&#160;<a href="#fnref:24" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:25">
<p>कचित् इति पाठः।&#160;<a href="#fnref:25" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:26">
<p>अतस् तैर् अपि।&#160;<a href="#fnref:26" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:27">
<p>गुरौ गुरु-समीपे।&#160;<a href="#fnref:27" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:28">
<p>प्रविष्टेष्व् अस्मासु सत्सु।&#160;<a href="#fnref:28" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:29">
<p>संवृत-विज।&#160;<a href="#fnref:29" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:30">
<p>कजलौधेन-विज।&#160;<a href="#fnref:30" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:31">
<p>बभ्रिम ब्ंभ्रमिम । भ्र्मम्यतेष्टिलोप आर्ष इति तोष।&#160;<a href="#fnref:31" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:32">
<p>एतद् अस्मद्-दुःखम्।&#160;<a href="#fnref:32" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:33">
<p>श्रेष्ठः इति पाठः।&#160;<a href="#fnref:33" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:34">
<p>जीर्नं च परि-भुक्तं च यातयामम् इत्य् अमरः।&#160;<a href="#fnref:34" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:35">
<p>प्रसान्तये संसार-दुःख-निव्र्त्तये योग्यो भवतीति शेषः।&#160;<a href="#fnref:35" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:36">
<p>गुरौ गुरु-समीपे।&#160;<a href="#fnref:36" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:37">
<p>पृथुक-ग्रन्थि-निरीक्षणेनोपलक्षितः प्रहसन् मम प्रजावत्या
दत्तं तद्-भगान् कथं गोपयतीत्य्-आदिना परिहसन्न् उवाच।&#160;<a href="#fnref:37" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:38">
<p>किं तत्-कथय देहीति वा शेषः।&#160;<a href="#fnref:38" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:39">
<p>अत्र तोयस्य पेयत्वेऽप्य् अशनोक्तिस् तद् एकाहारत्व-विवक्षया
अब्भक्ष इतिवत्।&#160;<a href="#fnref:39" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:40">
<p>अस्य अस्मै । यद् वा, तत्-पत्नी-प्रप्रीत्य् अर्थम् एव दानेन
तत्-संवन्ध-मात्र-विवक्षणेन तत्-संप्रदानत्वाविवक्षणाद् अस्येति
तोष।&#160;<a href="#fnref:40" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:41">
<p>स्व-सुखेन स्वेषां भक्तानां सुखं यस्मात्-तेन।&#160;<a href="#fnref:41" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:42">
<p>पथानुव्रज्य इति पाठः।&#160;<a href="#fnref:42" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:43">
<p>विप्र-कुले जात इत्य् एव हेतोः।&#160;<a href="#fnref:43" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:44">
<p>प्रिया जुष्टे इति पाठः।&#160;<a href="#fnref:44" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:45">
<p>व्याख्यायाम् अत्र।&#160;<a href="#fnref:45" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:46">
<p>विमानैस् तत्-सदृश-गृह-विशेषैः।&#160;<a href="#fnref:46" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:47">
<p>हरिणाक्षिभिर् इत्य् उभय-विशेषणत्वान् न समासान्तः । अत्रैवं
ज्ञेयन्&mdash;सुदाम्नो द्वारका-वास-रात्रौ स्व-गृहे सुप्तायां तत्-पन्त्न्यां
च सर्वं स्थानं तद्-रूपादिकं च दिव्यम् अभूत् । प्रातर्
दिव्य-दास्यादेर् उत्तया स्वभर्तृ-सङ्गत-श्री-कृष्ण-दत्तं ज्ञात्वा
विस्मितया पत्न्या गमन-ज्यापका जनास् तन्-मार्गे नियुक्ता इति।&#160;<a href="#fnref:47" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:48">
<p>रत्न-दीपैः इति पाठे तैर् सह भ्राजमाना रत्न-हार-युता
ललनाः सन्ति।&#160;<a href="#fnref:48" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:49">
<p>अवलोकतोऽन्यत् इति पाठः।&#160;<a href="#fnref:49" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:50">
<p>स्व-मुखेन।&#160;<a href="#fnref:50" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:51">
<p>जने भक्ते स्वस्मिन्न् अर्दनं उपायन-याचनं यस्य तस्मिन्
जात-प्रेमा।&#160;<a href="#fnref:51" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:52">
<p>जायया हेतुना।&#160;<a href="#fnref:52" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:53">
<p>दैवं देवता।&#160;<a href="#fnref:53" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:54">
<p>एतत्-पृथुकोपाख्यानम्, यद् वा, एष उक्तो ब्रह्मण्य-देवस् तस्य।&#160;<a href="#fnref:54" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:55">
<p>एकदा राजसूयात्-पूर्वं श्री-रामक्-व्र्जागमनाद् ऊर्ध्वं।&#160;<a href="#fnref:55" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:56">
<p>सुदाम-सुहृदे इति पाठः।&#160;<a href="#fnref:56" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:57">
<p>लोकस्य ग्राहयन् लोकं ग्राहयन्नित्यर्थः।&#160;<a href="#fnref:57" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:58">
<p>सुचन्द्रो रुक्मिणी-पुत्रश् चारु-चन्द्र-नामा, सुक-सारणौ यादव
तैः सह । इदम् उत्तरान्वयि।&#160;<a href="#fnref:58" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:59">
<p>उपष्येति सूर्योपराग-निमित्तं, तीर्थोपवासस्य तत्र
निषिद्धत्वात्।&#160;<a href="#fnref:59" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:60">
<p>कुन्ती-नारट्ट्केरलान् इति पाठः । तत्र आरट्टान् स्न्धुपारीणान्।&#160;<a href="#fnref:60" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:61">
<p>यत् यतः अनु सर्वतः पश्चाद् अपि न स्मरथ बहुत्वं पुत्राद्य्
अपेक्षया।&#160;<a href="#fnref:61" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:62">
<p>ईश-क्रीडनकातरान् इति पाठे ईश-क्रीडया कातरान् विवशान्।&#160;<a href="#fnref:62" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:63">
<p>दिशो दश, दिशो दशः इति पाठौ।&#160;<a href="#fnref:63" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:64">
<p>यत् यस्य । षष्ट्या लुग् आर्षः।&#160;<a href="#fnref:64" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:65">
<p>तत् स इत्य् अर्थः । प्रथमायाश् छान्दसो लुक्।&#160;<a href="#fnref:65" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:66">
<p>कातरा व्याकुलाः अत्युत्सुका वा।&#160;<a href="#fnref:66" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:67">
<p>पितराव् इति तत्र तयोर् माता-पितृत्व-बुध्य-विच्छेदो व्यज्यते।&#160;<a href="#fnref:67" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:68">
<p>मैत्रीं हिताचरणम्।&#160;<a href="#fnref:68" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:69">
<p>दुरागमनेन त्यक्तयोर् अप्य् अनुवर्तमानाम्।&#160;<a href="#fnref:69" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:70">
<p>अस्मद् आवासे।&#160;<a href="#fnref:70" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:71">
<p>सम्प्रीणनं प्रिय-दानादीना, अभ्युदयो जात-कर्मादि, पोषणं
स्तन्यादिना, लालनं विमिश्रणम्।&#160;<a href="#fnref:71" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:72">
<p>लालनानि इति पाठः।&#160;<a href="#fnref:72" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:73">
<p>ऋषिर् उवाच।&#160;<a href="#fnref:73" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:74">
<p>शपन्त्यः।&#160;<a href="#fnref:74" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:75">
<p>यद् वा सदा हृदि-कृतं अधुना दृग्भिः परिरभ्य तस्मिन्-भावं
प्रेमातिशय तेन चानन्दं मूर्च्छां प्रापुः नित-युजां रुक्मिण्यादिनाम्
अपि दुरापं । दीर्घत्वं छन्दोनुरोधाद् आर्षम् । क्वचित् कृतं इति
पाठः।&#160;<a href="#fnref:75" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:76">
<p>सङ्गताः।&#160;<a href="#fnref:76" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:77">
<p>नित्य-युजां भक्तानां प्रेमवश्यतादि।&#160;<a href="#fnref:77" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:78">
<p>फ़्रोम् *इत्य् अनेन&mdash;इत्य् अत्र तादृशीनां साक्षाद् एव तत्-प्राप्तिः
फलं नान्येषाम् इवामृतत्व-मात्रम् इत्य् एतत् तासाम्
आश्वासन-रूप-भगवद्-वचनानन्तरम् । ननु त्वं द्वारकायाम् एव
सदा क्रीडसि, वयं तु वृन्दावन-वासिन्यः कथं प्राप्स्यामः ? इत्य्
आशङ्क्य युष्माभिर् नित्य-संयुक्त एवाहम् अस्मीति तथाविधम् आत्मानम्
उपदिशति द्वाभ्यां (छ, ज)&#160;<a href="#fnref:78" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:79">
<p>यद् वा एतद् उभयं परे द्वारकादौ वर्तमाने, अक्षरे नित्यम् एव
युष्मत्-सङ्गिनि मयि आभातं विराजमानं पश्यत।&#160;<a href="#fnref:79" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:80">
<p>अर्थान्तरे तु तस्यावियोगस्यानुस्मरणेन प्रेमातिशयाद् एव
तथानुभवेन ध्वस्तो जीवनस्य कोश आच्छादनं विरहान् न
जीविष्याम इति भावना यासां ता इति।&#160;<a href="#fnref:80" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:81">
<p>अथानु।&#160;<a href="#fnref:81" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:82">
<p>परिपृच्छय।&#160;<a href="#fnref:82" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:83">
<p>महात्मनां संमुख-निर्व्र्त्तं क्वचित्।&#160;<a href="#fnref:83" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:84">
<p>समाहार-द्वन्द्वः।&#160;<a href="#fnref:84" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:85">
<p>भौमाहृत-शताधिक-षोडश-सहस्र-स्त्रीषु मुख्या।&#160;<a href="#fnref:85" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:86">
<p>अत्रोप्वेशनक्रमापेक्षया सम्वोधन-क्रमः । प्रत्युत्तरं तु
विवाह--क्रमेणैव।&#160;<a href="#fnref:86" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:87">
<p>बहुभिर्याचिताम् इति मुद्रित-पाठः ।&#160;<a href="#fnref:87" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:88">
<p>अष्टम-विंशाहम् इति तु समाप्ति-दिनं गृहीत्वा।&#160;<a href="#fnref:88" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:89">
<p>भद्रोवाच।&#160;<a href="#fnref:89" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:90">
<p>भ्रातृन्-सन्तर्दनादीन् अन्यस्मै दत्ततः । विन्दानुविन्दाव् इति
भ्रातृद्वये प्राग् उक्तेऽप्य् अत्र बहुतं तद् उपलक्षितान्य-बोधनार्थम्
इति तोष।&#160;<a href="#fnref:90" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:91">
<p>श्रियौक इत्य् अत्र श्रिय इति षष्ठन्तं
पृथक्-पदंपुर-विशेषणंसन्धिर् आर्षः।&#160;<a href="#fnref:91" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:92">
<p>उक्षणः उक्ष्णः।&#160;<a href="#fnref:92" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:93">
<p>मित्रविन्दोवाच, पाठान्तरम्।&#160;<a href="#fnref:93" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:94">
<p>कृष्णायेति साक्षात्-पत्युर् नाम-ग्रहणं हर्षेणानवधानात्।&#160;<a href="#fnref:94" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:95">
<p>अभिजिति जयादि-प्रदेऽष्टमे मुहूर्ते मध्याह्न इत्य् अर्थः।&#160;<a href="#fnref:95" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:96">
<p>तावत्-तत्-क्षण एव।&#160;<a href="#fnref:96" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:97">
<p>मिषतां पश्यताम् इत्य् अनादरे षस्ठी।&#160;<a href="#fnref:97" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:98">
<p>श्वानोपि चापवद्-वक्रोर्ध्व-पुच्छाः।&#160;<a href="#fnref:98" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:99">
<p>पूर्णस्येति चतुर्थ्य् अर्थे षष्ठी । पूराय इत्य् एव पाठः कचित्।&#160;<a href="#fnref:99" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:100">
<p>वन-लतास् तरव आत्मनि विष्णुं</p>
<p>व्यञ्जयन्त्य इव पुष्प-फलाढ्याः</p>
<p>प्रणत-भार-विटपा मधु-धाराः</p>
<p>प्रेम-हृष्ट-तनवो ववृषुः स्म&#160;<a href="#fnref:100" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:101">
<p>यद् वा, स्व-गोप्यो द्रौपद्य्-आदि-पालयित्र्यस् तत्-सख्यादयः।&#160;<a href="#fnref:101" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:102">
<p>आजग्मुः इति पाठः।&#160;<a href="#fnref:102" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:103">
<p>ब्रह्म-पुत्राः सनकादयः । ब्रह्म-पुत्रः इत्य् अपि कचित्-पाठः।&#160;<a href="#fnref:103" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:104">
<p>[स्मम्मयानि]{।मर्क्} नद्यादीनि तीर्थानि पावनानि नहि किं । काका
भवन्त्यव् एत्य् अर्थः । प्रतिमादि देवा अपि पावना न किम्, किन्तु
पुनन्त्य् एवेति भावः।&#160;<a href="#fnref:104" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:105">
<p>उपासितोऽग्निर् न हरति न&#160;<a href="#fnref:105" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:106">
<p>जीवञ्शवो भागवताङ्ग्रिरेणुं इत्य् उक्तेः।&#160;<a href="#fnref:106" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:107">
<p>अकुण्ठम् अपरिच्छिन्नं ज्ञानं यस्य।&#160;<a href="#fnref:107" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:108">
<p>परस्मै-पदम् आर्षम्।&#160;<a href="#fnref:108" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:109">
<p>दुरन्वयम् इति पाठः।&#160;<a href="#fnref:109" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:110">
<p>न तत्र वध्यते, न वुध्यते यथा इति पाठौ।&#160;<a href="#fnref:110" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:111">
<p>बहुधा तत्-तद्-ब्रह्माण्डादि-भेदेन नाना-विधतया।&#160;<a href="#fnref:111" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:112">
<p>अथापि अतर्क्य-शक्तिर् अपि।&#160;<a href="#fnref:112" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:113">
<p>तत्तः [क] ।&#160;<a href="#fnref:113" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:114">
<p>अन्त्य-शब्दस्यार्थ्ऽवधिर् इति।&#160;<a href="#fnref:114" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:115">
<p>स्व-योग-माययापि न छन्नो महिमा यस्य तस्मै।&#160;<a href="#fnref:115" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:116">
<p>यद् वा भूपादयोऽतिधन्याः यं त्वाम् अनु एते मायाजवनिकाच्छन्नं
न विदन्ति, किन्त्वनावृत-ब्रह्म-स्वरूपम् एव । अच्छन्नत्वेऽपि
आत्मानं निर्विशेष-मात्रं न पश्यन्ति किन्तु स्व-गुण-रूपम् अपि कालम्
ईश्वरम् अपि नैव, किन्तु स्निग्धवान्-वकुल-वकुल-पत्वादि-रूपम्
अपीति तोष्।&#160;<a href="#fnref:116" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:117">
<p>अरामो विहार-भोजन-श्यनादिः।&#160;<a href="#fnref:117" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:118">
<p>एवं त्वा यं जनो ब्रह्मन्-नाम-मात्रेन्द्रियेहया इति पाठः।&#160;<a href="#fnref:118" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:119">
<p>अनेन मर्षतीति मर्ष-पदच्युत्पत्तिर् दृर्शिता । कचित्
अघौघमर्षं इति पाठः।&#160;<a href="#fnref:119" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:120">
<p>बभाषेत्य् आत्मनेपदाभावस् तद् अनित्यत्वाद् आर्षत्वाद् वेति तोष।&#160;<a href="#fnref:120" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:121">
<p>नपि चित्रं इति पाठः।&#160;<a href="#fnref:121" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:122">
<p>सन्निकर्षो हि इति पाठः।&#160;<a href="#fnref:122" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:123">
&#160;<a href="#fnref:123" class="footnote-backref" role="doc-backlink">&#x21a9;&#xfe0e;</a></li>
<li id="fn:124">
<p>आभाष्य सम्बोध्य।&#160;<a href="#fnref:124" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:125">
<p>राज्ञां राजसु शृण्बत्स्व् इति तेषाम् उपदेशार्थम्।&#160;<a href="#fnref:125" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:126">
<p>याजनाध्यनापन-प्रतिग्रह-लब्धं विप्रस्य शुक्लं वित्तं,
युद्धात्-प्रजा-पलनाद्-दण्डाच् च लब्धं क्षत्रियस्य,
कृषि-गो-रक्ष-वाणिज्य-लब्धं विशः, द्विज-शुश्रूषा-लब्धं शूद्रस्य
। दाय-लब्धं प्रीतिदत्तं पित्रादिकम् आगतं श्वशुरलब्धं च
सर्वेषाम् इति विष्णु-धर्मोत्तरे।&#160;<a href="#fnref:126" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:127">
<p>अस्यापि विशेष्यं काल एव।&#160;<a href="#fnref:127" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:128">
<p>वसुना भक्ति-लक्षणेन दीव्यतिति तथा-भूत।&#160;<a href="#fnref:128" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:129">
<p>गन्धर्व्या गायकानां स्त्रियः।&#160;<a href="#fnref:129" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:130">
<p>रत्नवद् उज्ज्वल-परिधानाः । पीत-कौशेयेति कचित्।&#160;<a href="#fnref:130" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:131">
<p>अनु-यज्ञं यज्ञानुक्रमेण यो विधिस् तेन । तद्
आह&mdash;अग्नीत्यादिना । अग्निहोत्रं, ततः प्राकृता उपदिष्टाङ्गा
दर्षादीष्टयः, ततो वैकृता अतिदिष्ट्ङ्गाः सौर्यादयाः, ततः प्राक्र्ता
यज्ञा ज्योतिष्टोमादयः, वैकृताः सत्रादय इत्य् एवं सर्वैर् यज्ञैः
इति तोष।&#160;<a href="#fnref:131" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:132">
<p>गो-भू-कन्या अप्य् अलङ्कृत्याददादित्य् अन्वयः । स्वलङ्कृतेऽभ्यो
इति क्वचित्-पाट्ःअः।&#160;<a href="#fnref:132" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:133">
<p>चरित्वा तान् अनुष्ठायेत्य् अर्थः।&#160;<a href="#fnref:133" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:134">
<p>नानालङ्कार इति पाठः।&#160;<a href="#fnref:134" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:135">
<p>स्त्रियस् तस्य महिष्योऽप्य् यदुः।&#160;<a href="#fnref:135" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:136">
<p>महत्या इति पाठः।&#160;<a href="#fnref:136" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:137">
<p>भाव-प्रधानो निर्देशः, अकल्पत्वात्।&#160;<a href="#fnref:137" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:138">
<p>सौहृदेन शैथिल्यं यत्र तच्-चित्तं यस्य।&#160;<a href="#fnref:138" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:139">
<p>यापितो वसुदेवाद्यैर् अनुव्रजितः।&#160;<a href="#fnref:139" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:140">
<p>ययौ मथुरां प्रति नन्द इति शेषः।&#160;<a href="#fnref:140" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:141">
<p>माथुरान् इति पाठः।&#160;<a href="#fnref:141" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:142">
<p>यस्य सम्बन्धीति दण्डादि-कारणातिरिक्त-चीवरादिवत्
दृष्टादृष्ट-हेतु-वर्ग उक्तः।&#160;<a href="#fnref:142" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:143">
<p>यद्-यद् इति देवान् अमृतं आशयतीत्यादिकयोः
प्रयोज्य-कर्म-शुद्ध-कर्मणोः सङ्ग्रहः।&#160;<a href="#fnref:143" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:144">
<p>प्रयोज्य-कर्म-भिन्नं शुद्धं कर्म नास्त्य् एव । तण्डुलं
पचतीत्यादौ तण्दुलः पक्वो भवति तं पक्वं करोतियादेर् अर्थात्।&#160;<a href="#fnref:144" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:145">
<p>तण्डुलः पक्वो भवतीत्य्-आदौ हि तण्डुल ओदनो भवति तं
तण्डुलं ओदनं करोतित्य् अर्थेन पुर्वावस्थस्य तण्डुलादेः
प्रयोज्य-कर्मत्वात् उत्तरावस्यौदनादेः शुद्ध-कर्मत्वाद् इति तोष।&#160;<a href="#fnref:145" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:146">
<p>श्रि-कृष्ण-बलरामयोः।&#160;<a href="#fnref:146" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:147">
<p>तोषणी तु तत्र सृष्टि-धारण-पोषण-क्रिया उदाहरति&mdash;एतद् इति
। आत्मन् आत्मनि अधिकरणे, आत्मना कारणेन, आत्म-सृष्टम् इत्य्
अवशिष्ट-कारक-सङ्ग्रहः । आत्मना कर्त्रा, आत्मने सम्प्रदानय,
आत्मन अपदादानात्, आत्मनः सम्बन्धेन सृष्टं आत्म-रूपं सृष्तम् इति
पञ्च-विध-समासात् । एवम् अनुप्रविश्यात्मन्य् एव बिभर्षि धारयसि
पुष्णासि च आत्मनैव बिभर्षि इत्य्-आदि।&#160;<a href="#fnref:147" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:148">
<p>ओज इन्द्रिय-सामर्थ्यम्, सहोऽन्तःकरण-सामर्थ्यम्, बलं
शरीरम्, चेष्टा शरीर-व्यापारः, गरिश् चेतनाचेतन-साधारणं
गमनम्।&#160;<a href="#fnref:148" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:149">
<p>तथेश्वर इति पाठः।&#160;<a href="#fnref:149" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:150">
<p>व्यवसाय-शक्ति इति पाठः।&#160;<a href="#fnref:150" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:151">
<p>जीवोपाधेश् चित्तस्यानुस्मृतिर् धारणा सती भगवन्-निष्ठानुकूला।&#160;<a href="#fnref:151" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:152">
<p>यदा सुप्ति-प्रलयादौ न सन्ति कल्पकाभावात् तदा त्वम् अप्य् एषु
नासि सत्त्वेन नानुवर्तसे।&#160;<a href="#fnref:152" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:153">
<p>अन्यदा सृष्टि-स्थित्यादौ तु व्यावहारिकः
व्यावहारिक-सत्ता-साधकतयेति तोष।&#160;<a href="#fnref:153" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:154">
<p>अबुध्य इति पाठे।&#160;<a href="#fnref:154" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:155">
<p>देहे अहम् इति।&#160;<a href="#fnref:155" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:156">
<p>निजानां भक्तानां धर्मो भक्ति-लक्षणस् तत्-पालनाय, यद् वा,
निजस् त्वदियो धर्मः स्वभावो भक्त-मनो-रथ-पूरन-लक्षणस्
तस्य गुप्तै।&#160;<a href="#fnref:156" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:157">
<p>विमृग्याः इति पाठः।&#160;<a href="#fnref:157" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:158">
<p>गुरु-दक्षिणा-रूपं तत्-सुतम्।&#160;<a href="#fnref:158" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:159">
<p>सञ्चोदितः इति पाठः।&#160;<a href="#fnref:159" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:160">
<p>अत्र तयोः पदावृत्तिर् भक्ति-भरेण।&#160;<a href="#fnref:160" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:161">
<p>महा-विभूतिभिः इति पाठः।&#160;<a href="#fnref:161" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:162">
<p>तोषण्यां तु साङ्ख-योगयोर् ज्ञानाष्टङ्ग-शास्त्रयोर् वितानं
[सोन्]{।मर्क्} । यद् एक-निष्ठस् तयोर् विस्तर इत्य् अर्थः।&#160;<a href="#fnref:162" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:163">
<p>सत्त्व-धाम्नि विशुद्ध-सत्त्वाधिष्ठातरि।&#160;<a href="#fnref:163" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:164">
<p>अन्ये पौण्ड्रकाद्यास् तादृशा दैत्यादि-तुल्या एव।&#160;<a href="#fnref:164" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:165">
<p>धिषणं धिष्ण्यम्।&#160;<a href="#fnref:165" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:166">
<p>सर्व-सस्वत्वात्-ते मज्जु-गुप्सां न करिष्यन्तीति भावः।&#160;<a href="#fnref:166" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:167">
<p>अस्योत्तर-श्लोकेनान्वयः, सार्धकं वैतत्-पद्यं कल्पनीयम्।&#160;<a href="#fnref:167" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:168">
<p>स्मरस्यैव पूर्वं किर्तिमद् इति नामेति तोष । स्मरादीनि नामानि
मरीचि-पुत्रत्वद् अशायाम् इति चक्र बाल।&#160;<a href="#fnref:168" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:169">
<p>परिस्रुतं इति पाठान्तरम्, तत्र स्तन-विशेषणम्। &ldquo;परिप्लुतम्&rdquo;
इति वैष्णव-तोषणी-धृत-पाठान्तरम्।&#160;<a href="#fnref:169" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:170">
<p>\॥। <em>अमृत-पय</em> इति पाठान्तरं वंशीधरेण धृतम्।&#160;<a href="#fnref:170" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:171">
<p>पित्रोः सम्पश्यतोः सद्यो बभूव प्राकृतः शिशुः इत्य् उक्तेर्
नन्द-गृह-गमन-समये देवकी स्तनम् अपाययद् इति तत्रानुक्तम्
अपीह पीत-शेषम् इत्य् उक्तेर् अवगन्तत्र्यम् इति चक्र बाल।&#160;<a href="#fnref:171" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:172">
<p>&ldquo;धाम विहायसा&rdquo; इति पाठे धाम देव-लोकम्।&#160;<a href="#fnref:172" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:173">
<p>&ldquo;विहायसा&rdquo; इति पाठः स्वामि-सम्मतः। &ldquo;दिवौकसाम्&rdquo; इति पाठस् तु
सर्वत्र । इति वैष्णव-तोषणी-काऋअः । एष पाथः प्रीति-सन्दर्भे
सम्मतः ।&#160;<a href="#fnref:173" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:174">
<p>अमृतं परानन्द-रूपा।&#160;<a href="#fnref:174" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:175">
<p>तल्-लिप्सुर् इति शेष-षष्ठ्या समासः । तां लिप्सुर् इत्य् अर्थः।&#160;<a href="#fnref:175" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:176">
<p>एकदा चातुर्मास्यान्ते।&#160;<a href="#fnref:176" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:177">
<p>धीर-मनो-हरा इति पाठः।&#160;<a href="#fnref:177" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:178">
<p>पित्रोः कृष्णस्येति षष्ठौ तृतीयार्थे । यद् वानुमतः
प्राप्तानुमतिः।&#160;<a href="#fnref:178" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:179">
<p>क्रोषतां स्वानान् इत्य् अनादरे षष्ट्य्हौ । क्रोशतः स्वाननादृत्य्
अर्थः।&#160;<a href="#fnref:179" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:180">
<p>अत्र अभवन्-प्रीति-संहृष्टा वान्धवा यद् उपाण्डवाः । अथन्यद्
अपि कृष्णस्य बात्सल्यं भक्तयोः शृणु ॥ इत्य् एकं पद्यम् अधिकं
क्वचित् । बभुवुः प्रतिसंदृष्ट्वा यदवः पाण्डवास् तदा इत्य् अर्धम्
एवाधिकम् इति बाल।&#160;<a href="#fnref:180" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:181">
<p>चानुसान्त्वितः इति पाठः।&#160;<a href="#fnref:181" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:182">
<p>उपस्कराः पर्यङ्कादयः।&#160;<a href="#fnref:182" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:183">
<p>अत्र शुक उवाचेति मध्ये पुनर् उक्तिः कथान्तरापेक्षया।&#160;<a href="#fnref:183" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:184">
<p>कृष्णस्य सम्बन्धी तत्-स्वामिकस् तद्-भक्त इत्य् अर्थः।&#160;<a href="#fnref:184" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:185">
<p>नृपाः इति पाठे तद्-देश-पतय।&#160;<a href="#fnref:185" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:186">
<p>तेभ्य नृ-नारीभ्यः । पुमान्-स्त्रिया इत्य् एक-शेषात्।&#160;<a href="#fnref:186" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:187">
<p>तस्मै तद् अर्थम्।&#160;<a href="#fnref:187" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:188">
<p>कं शिरोऽम्बुनोः इत्य् अत्र कोशः।&#160;<a href="#fnref:188" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:189">
<p>गो-वृषा बलीवर्दाः।&#160;<a href="#fnref:189" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:190">
<p>जीवानां इति पाठः।&#160;<a href="#fnref:190" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:191">
<p>अकुन्ठा मेधा ज्ञानं यस्य।&#160;<a href="#fnref:191" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:192">
<p>शान्ताय तप इति पाठह्।&#160;<a href="#fnref:192" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:193">
<p>निवसन् द्विजैः इति पाठः।&#160;<a href="#fnref:193" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:194">
<p>मुनिश् च इति पठः।&#160;<a href="#fnref:194" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:195">
<p>अमृताम्बुना मुदा इति पाठः।&#160;<a href="#fnref:195" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:196">
<p>स्वात्मं इति पाथः कचित्।&#160;<a href="#fnref:196" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:197">
<p>संवदतां परस्परं संवादं कुर्वताम्।&#160;<a href="#fnref:197" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:198">
<p>करवाम ते इति पाठः।&#160;<a href="#fnref:198" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:199">
<p>अक्षि-रोचरः इति पाठः।&#160;<a href="#fnref:199" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:200">
<p>तपः स्वधर्मः, विद्या शास्त्र-ज्ञानम्।&#160;<a href="#fnref:200" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:201">
<p>ज्ञानाधीना हि प्रमेय-सिद्धिर् इति प्रमेय-रूपान्-मत्तो वेदमयो
विप्रः श्रेष्थ इत्य् अर्थः।&#160;<a href="#fnref:201" class="footnote-backref" role="doc-backlink">&#x21a9;&#xfe0e;</a></p>
</li>
</ol>
</div>

  </div>
</article>


        

        



    <aside class="card border noPrint" id="section-tree-item-bhAgavatam_gauDIya-prastutiH_10_None_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/purANam_vaiShNavam/bhAgavatam/gauDIya-prastutiH/10/None/"> </a>
            <a data-toggle="collapse" href="#section-tree-item-body-bhAgavatam_gauDIya-prastutiH_10_None_md" role="button" aria-expanded="false" aria-controls="section-tree-item-body-bhAgavatam_gauDIya-prastutiH_10_None_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-bhAgavatam_gauDIya-prastutiH_10_None_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/purANam_vaiShNavam/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/purANam_vaiShNavam/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/purANam_vaiShNavam/actions/workflows/build.yml"><img src="https://github.com/vishvAsa/purANam_vaiShNavam/actions/workflows/build.yml/badge.svg"> Built </a> on 2025 Aug 25 05:46:07 UTC. (<a href="http://google.com/search?q=05%3a46%3a07%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
