<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>पुराणे विश्वासटिप्पन्यः  | २१</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/purANam_vaiShNavam/bhAgavatam/gauDIya-prastutiH/10/18-28/21/" rel="alternate" type="application/rss+xml" title="पुराणे विश्वासटिप्पन्यः" />
    <link href="/purANam_vaiShNavam/bhAgavatam/gauDIya-prastutiH/10/18-28/21/" rel="feed" type="application/rss+xml" title="पुराणे विश्वासटिप्पन्यः" />

    <meta property="og:url" content="https://vishvAsa.github.io/purANam_vaiShNavam/bhAgavatam/gauDIya-prastutiH/10/18-28/21/">
  <meta property="og:site_name" content="पुराणे विश्वासटिप्पन्यः">
  <meta property="og:title" content="२१">
  <meta property="og:description" content="वेणु-गीतम्—भगवतो मधुरं वेणु-नादम् आकर्ण्य गोपीभिस् तद्-गुण-गानम् । ॥ १०.२१.१ ॥
श्री-शुक उवाच—
इत्थं शरत्-स्वच्छ-जलं पद्माकर-सुगन्धिना ।
न्यविशद् वायुना वातं स-गो-गोपालकोऽच्युतः ॥
श्रीधर-स्वामी (भावार्थ-दीपिका) :
एकविंशे शरद्-रम्य-वृन्दावन-गते हरौ ।
तद्-वेणु-स्वनम् आकर्ण्य गोपीभिर् गीतम् ईर्यते ॥
इत्थम् एवं-भूतं वनम् । तद् एवाह—शरदा स्वच्छानि जलानि यस्मिंस् तत् । वायुना वतम् अनुगतं तद्-एक-व्याप्तम् इत्य् अर्थः ॥१॥
वंशीधरः (भावार्थ-दीपिका-प्रकाशः) : शरदा रम्यं शरद्-रम्यम् । तद्-वेणु-स्वरं कृष्ण-वेणु-नादम् ॥ तद् एव इत्थं-भूतत्वम् एव । इत्य् अर्थ इति—मन्द-सुगन्धि-शीतलम् इति भावः । &#34;नेर् विशः&#34; इत्य् आत्मने-पदम् तु नार्षत्वात् । अच्युत इति । विनापि वनादि-क्रीडां सुख-स्थितिं वक्ति ॥१॥">
  <meta property="og:locale" content="en_us">
  <meta property="og:type" content="article">
    <meta property="article:section" content="bhagavatam">

  <meta itemprop="name" content="२१">
  <meta itemprop="description" content="वेणु-गीतम्—भगवतो मधुरं वेणु-नादम् आकर्ण्य गोपीभिस् तद्-गुण-गानम् । ॥ १०.२१.१ ॥
श्री-शुक उवाच—
इत्थं शरत्-स्वच्छ-जलं पद्माकर-सुगन्धिना ।
न्यविशद् वायुना वातं स-गो-गोपालकोऽच्युतः ॥
श्रीधर-स्वामी (भावार्थ-दीपिका) :
एकविंशे शरद्-रम्य-वृन्दावन-गते हरौ ।
तद्-वेणु-स्वनम् आकर्ण्य गोपीभिर् गीतम् ईर्यते ॥
इत्थम् एवं-भूतं वनम् । तद् एवाह—शरदा स्वच्छानि जलानि यस्मिंस् तत् । वायुना वतम् अनुगतं तद्-एक-व्याप्तम् इत्य् अर्थः ॥१॥
वंशीधरः (भावार्थ-दीपिका-प्रकाशः) : शरदा रम्यं शरद्-रम्यम् । तद्-वेणु-स्वरं कृष्ण-वेणु-नादम् ॥ तद् एव इत्थं-भूतत्वम् एव । इत्य् अर्थ इति—मन्द-सुगन्धि-शीतलम् इति भावः । &#34;नेर् विशः&#34; इत्य् आत्मने-पदम् तु नार्षत्वात् । अच्युत इति । विनापि वनादि-क्रीडां सुख-स्थितिं वक्ति ॥१॥">
  <meta itemprop="wordCount" content="23399">
  <meta name="twitter:card" content="summary">
  <meta name="twitter:title" content="२१">
  <meta name="twitter:description" content="वेणु-गीतम्—भगवतो मधुरं वेणु-नादम् आकर्ण्य गोपीभिस् तद्-गुण-गानम् । ॥ १०.२१.१ ॥
श्री-शुक उवाच—
इत्थं शरत्-स्वच्छ-जलं पद्माकर-सुगन्धिना ।
न्यविशद् वायुना वातं स-गो-गोपालकोऽच्युतः ॥
श्रीधर-स्वामी (भावार्थ-दीपिका) :
एकविंशे शरद्-रम्य-वृन्दावन-गते हरौ ।
तद्-वेणु-स्वनम् आकर्ण्य गोपीभिर् गीतम् ईर्यते ॥
इत्थम् एवं-भूतं वनम् । तद् एवाह—शरदा स्वच्छानि जलानि यस्मिंस् तत् । वायुना वतम् अनुगतं तद्-एक-व्याप्तम् इत्य् अर्थः ॥१॥
वंशीधरः (भावार्थ-दीपिका-प्रकाशः) : शरदा रम्यं शरद्-रम्यम् । तद्-वेणु-स्वरं कृष्ण-वेणु-नादम् ॥ तद् एव इत्थं-भूतत्वम् एव । इत्य् अर्थ इति—मन्द-सुगन्धि-शीतलम् इति भावः । &#34;नेर् विशः&#34; इत्य् आत्मने-पदम् तु नार्षत्वात् । अच्युत इति । विनापि वनादि-क्रीडां सुख-स्थितिं वक्ति ॥१॥">
<script type="text/javascript">
    
    let baseURL = "https:\/\/vishvAsa.github.io\/purANam_vaiShNavam\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/purANam_vaiShNavam\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/purANam_vaiShNavam\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/purANam_vaiShNavam\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/purANam_vaiShNavam\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvya\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/purANam_vaiShNavam\/bhAgavatam\/gauDIya-prastutiH\/10\/18-28\/21\/".replace(basePath, "/");
  pageVars.pageParams = {};
  pageVars.pageSource = "bhAgavatam\/gauDIya-prastutiH\/10\/18-28\/21.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/purANam_vaiShNavam/webpack_dist/uiLib-bundle.js"></script>







    <link rel="stylesheet" href="/purANam_vaiShNavam/webpack_dist/uiLib.css">
<link rel="stylesheet" href="/purANam_vaiShNavam/css/uiLibPrint.css" media="print" >
<link rel="stylesheet" href="/purANam_vaiShNavam/css/fonts.css" >
<link rel="stylesheet" href="/purANam_vaiShNavam/css/@fortawesome/fontawesome-free/css/solid.min.css">

<link rel="stylesheet" href="/purANam_vaiShNavam/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/18-28/21/" />
<link rel="alternate" hreflang="sa-Deva" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/18-28/21/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/18-28/21/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/18-28/21/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/18-28/21/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/18-28/21/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/18-28/21/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/18-28/21/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/18-28/21/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/18-28/21/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/18-28/21/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/18-28/21/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/18-28/21/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/18-28/21/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/18-28/21/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/18-28/21/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/18-28/21/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/18-28/21/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/18-28/21/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/18-28/21/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/18-28/21/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/18-28/21/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/18-28/21/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/18-28/21/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/18-28/21/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/18-28/21/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/18-28/21/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/18-28/21/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/18-28/21/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/18-28/21/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/18-28/21/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/18-28/21/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/18-28/21/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/18-28/21/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/18-28/21/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/18-28/21/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/18-28/21/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/18-28/21/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/18-28/21/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/18-28/21/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/18-28/21/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/18-28/21/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/18-28/21/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/18-28/21/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/18-28/21/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">पुराणे विश्वासटिप्पन्यः <br/> २१</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/purANam_vaiShNavam/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="२१">२१</h1>
    
    <a id="editLink" class="btn btn-primary noPrint"  href="https://github.com/vishvAsa/purANam_vaiShNavam/edit/content/bhAgavatam/gauDIya-prastutiH/10/18-28/21.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <h2 id="वण-गतम---भगवत-मधर-वण-नदम-आकरणय-गपभस-तद-गण-गनम-">वेणु-गीतम्&mdash;भगवतो मधुरं वेणु-नादम् आकर्ण्य गोपीभिस् तद्-गुण-गानम् ।</h2>
<p>॥ १०.२१.१ ॥</p>
<p>श्री-शुक उवाच&mdash;</p>
<p>इत्थं शरत्-स्वच्छ-जलं पद्माकर-सुगन्धिना ।</p>
<p>न्यविशद् वायुना वातं स-गो-गोपालकोऽच्युतः ॥</p>
<p><strong>श्रीधर-स्वामी (भावार्थ-दीपिका) :</strong></p>
<p>एकविंशे शरद्-रम्य-वृन्दावन-गते हरौ ।</p>
<p>तद्-वेणु-स्वनम् आकर्ण्य गोपीभिर् गीतम् ईर्यते ॥</p>
<p><strong>इत्थम्</strong> एवं-भूतं वनम् । तद् एवाह&mdash;<strong>शरदा स्वच्छानि जलानि</strong> यस्मिंस् तत् । <strong>वायुना वतम्</strong> अनुगतं तद्-एक-व्याप्तम् इत्य् अर्थः ॥१॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> शरदा रम्यं <em>शरद्-रम्यम्</em> । <em>तद्-वेणु-स्वरं</em> कृष्ण-वेणु-नादम् ॥ तद् एव <strong>इत्थं</strong>-भूतत्वम् एव । <em>इत्य् अर्थ</em> इति&mdash;मन्द-सुगन्धि-शीतलम् इति भावः । &quot;नेर् विशः&quot; इत्य् आत्मने-पदम् तु नार्षत्वात् । <strong>अच्युत</strong> इति । विनापि वनादि-क्रीडां सुख-स्थितिं वक्ति ॥१॥</p>
<hr>
<p><strong>कैवल्य-दीपिका :</strong> पूर्वानुरागेण भजतः फलम् आह&mdash;<strong>इत्थम्</strong> इति । अयं च पूर्वानुराग एव अद्यापि तासां भगवता साकम् अङ्ग-सङ्गाभावात् । स हि दर्शितोऽष्टाविंशोऽध्याये । अत एवात्र,</p>
<p>तद् व्रज-स्त्रिय आकर्ण्य वेणु-गीतं स्मरोदयम् ।</p>
<p>काश्चित् परोक्षं कृष्णस्य स्व-सखीभ्योऽन्ववर्णयन् ॥ [भा।पु। १०.२१.३]</p>
<p>इत्य् उक्तम् ॥३॥ [मु।फ। १२.१४]</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> एवं शरदं वर्णयित्वा वर्षावत् तत्र श्री-भगवत्-क्रीडा-विशेषम् आह&mdash;इत्थम् इत्य्-आदिना यावत्-समाप्ति । तत्र तद्-उपकरणत्वेनादौ मनोहर-जल-वायु-समाश्रयत्वेन, स्वतश् च मनोहरतया वनम् अनुवदति सार्धेन । तत्र जलस्य मनोहरत्वं स्वच्छत्वेन स्पष्टम् एव । निर्मलत्वेनैव सहज-गुणाभिव्यक्तेः । वायोश् च&mdash;<strong>पद्मानां आकरः</strong> प्रस्फुटत्-पद्म-मयः सरोवरादिः, तेन <strong>सुगन्धिना</strong> इति शैत्येन सौरभ्येण च । <strong>वातम्</strong> इति च मान्द्येन वनस्य च ॥१॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> एवं शरदं वर्णयित्वा वर्षावत् तत्र श्री-भगवत्-क्रीडा-विशेषम् आह&mdash;इत्थम् इत्य्-आदिना यावत्-समाप्ति । तत्र तद्-उपकरणत्वेनादौ मनोहर-जल-वायु-समाश्रयत्वेन, स्वतश् च मनोहरतया वनम् अनुवदति सार्धेन । तत्र <strong>इत्थम्</strong> इति यथाहं वर्णितवान् प्रायस् तथा वर्णन-प्रकारेणेत्य् अर्थः । <strong>स-गो-गोपालको</strong> मधुपतिर् इत्य् अन्वयः । यद् वा, हृत्-प्राप्त-वर्णनीय-रूप-लीलादिना भाव-विशेषाविर्भावतो विशेष्यस्यानुच्चारणाद् उच्चारणाशक्तेर् वा श्री-कृष्ण इति वाक्य-शेषो ज्ञेयः । एवम् अग्रे बर्हापीडम् [भा।पु। १०.२१.५] इत्य् आदाव् अपि । <strong>अच्युत</strong> इति पाठः चित्सुखस्य सम्मतः । अत्र तु वनम् इति शेषः ॥१॥</p>
<hr>
<p><strong>जीव-गोस्वामी (क्रम-सन्दर्भः) :</strong> प्रवेशे सर्वापि वन-शोभा समाधिकैव दर्शिता&mdash;<strong>इत्थम्</strong> इत्य्-आदि ॥१.२॥</p>
<hr>
<p><strong>जीव-गोस्वामी (बृहत्-क्रम-सन्दर्भः) :</strong> <em>न व्याख्यातम्।</em></p>
<p><strong>विश्वनाथ-चक्रवर्ती (सारार्थ-दर्शिणी) :</strong></p>
<p>एकविंशे वेणु-गीत-स्मरार्ता गोपिका मुहुः ।</p>
<p>वेणु-वृन्दावन-मृगी-देव्य्-आदीनां यशो जगुः ॥</p>
<p>यद् यद् वनं गतः कृष्णश् चरितं मधुरं व्याधात् ।</p>
<p>प्रेम-नेत्रेक्षितं गोप्यो गोष्ठस्थास् तद् अवर्णयन् ॥</p>
<p>शरदं वर्णयित्वा तादात्मिकीं वेणु-गान-लीलां वर्णयिष्यंस् तन्-मधुरिम-मण्डिते वृन्दावने प्रथमं कृष्णस्य प्रवेशम् आह&mdash;इत्थम् इति । <strong>पद्माकर-सुगन्धिना</strong> इति पद्माकर-सम्बन्धात् सौगन्ध्यं शैत्यं च ज्ञेयम् । वायुभिर् इत्य् अनुक्तेर् <strong>वायुना</strong> इत्य् एक-वचनेन <strong>वातस्य</strong> मान्द्यं च <strong>गो-गोपालक-सहितः</strong> । अत्र मधु-पतिर् इति विशेष्य-पदेनोत्तर-श्लोक-स्थेनान्वयः ॥१॥</p>
<hr>
<p><strong>बलदेव-विद्याभूषणः (वैष्णवानन्दिनी) :</strong></p>
<p>एकविंशे वेणु-नाद-मत्ता गोप्यः स्मरार्दिताः ।</p>
<p>वृन्दाटव्यां जगुः कीर्तिं मृग्य्-आदीनां मुहुर् मुहुः ॥</p>
<p>शरदं निर्वर्ण्य तत्रत्यां वेणु-नाद-लीलां वर्णयिष्यंस् तद्-विभूषितायां वृन्दाटव्यां हरेः प्रवेशस् तावद् आह&mdash;इत्थम् इति । **पद्मा-**इति <strong>सौगन्ध्य</strong>-शैत्ये <strong>वायुना</strong> इत्य् एक-वचनात् मान्द्यं च <strong>वातम्</strong> अनुगतं वनं वनं <strong>न्यविशन्</strong> मधुपतिर् इत्य् उत्तर-पद्यस्थेन अनुषङ्गः ॥१॥</p>
<hr>
<p><strong>॥ १०.२१.२ ॥</strong></p>
<p>कुसुमित-वन-राजि-शुष्मि-भृङ्ग-</p>
<p>द्विज-कुल-घुष्ट-सरः-सरिन्-महीध्रम् ।</p>
<p>मधुपतिर् अवगाह्य चारयन् गाः</p>
<p>सह-पशुपाल-बलश् चुकूज वेणुम् ॥</p>
<p><strong>श्रीधर-स्वामी (भावार्थ-दीपिका) :</strong> ततश् च <strong>कुसुमित-वन-राजिषु</strong> <strong>शुष्मिणो</strong> मत्ता <strong>भृङ्गा</strong> <strong>द्विजाः</strong> खगाश् च, तेषां <strong>कुलानि,</strong> तैर् <strong>घुष्टाः</strong> <strong>सरांसि सरितो महीध्राश्</strong> च यस्मिन्, तद् वनं कृष्णोऽ<strong>वगाह्य</strong> प्रविश्य <strong>वेणुम्</strong> अवादयत् ॥२॥</p>
<hr>
<p><strong>वंशीधरः (भावार्थ-दीपिका-प्रकाशः) : घुष्टा</strong> घोषिणः । <strong>सरांसि</strong> कासाराः । <strong>सरितः</strong> स्यन्दमाना यमुनाद्याः । <strong>महीध्रा</strong> गोवर्धनाद्याः । <strong>वेणु</strong>-कूजनस्य कामोद्दीपकत्वेन गोप्य्-आकर्षणार्थत्वम् अत्र ज्ञेयम् ॥२॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) : कुसुमित-</strong> इति । इदं च सर्वं कामोद्दीपनत्वेनोक्तम् । <strong>वनं</strong> न्यविशद् इति प्रविशन्न् आसीद् इति पूर्ववद् एव नित्यम् ईदृशी क्रीडा ज्ञेया । एवं <strong>चुकूज</strong> इति अन्ववर्णयन्न् [भा।पु। १०.२१.३] इत्य्-आदिकम् अग्रेऽप्य् ऊह्यम् । <strong>स-गो-गोपालको मधुपतिर्</strong> इत्य् अन्वयः । यद् वा, हृत्-प्राप्त-वर्णनीय-रूप-लीलादिना भाव-विशेषाविर्भावतो विशेषस्योच्चारणाशक्तेर् वा श्री-कृष्ण इति वाक्य-शेषो ज्ञेयः । एवम् अग्रे बर्हापीडम् [भा।पु। १०.२१.५] इत्य्-आदाव् अपि । &quot;अच्युत&quot; इति पाठः श्री-चित्-सुखस्यैव सम्मतः । मधवो यादवास् तेषां पतिर् ईश्वर इति गो-चारणाद्य्-असम्भवेऽपि गो-चारणादिना भक्त-वैराग्य-लक्षणादि-रस-विशेषम् अभिप्रैति । मधु मादक-रस-विशेषः, तस्य स्वामीति । श्लेषेण तदानीं समदत्वं मादकत्वं च सूचितं । <strong>अवगाह्य</strong> अन्तः प्रविश्येति वनस्य सर्वतः प्रवेशेन तत्त्व-ज्ञानं ध्वनितम् । <strong>पशुपालैर् बलेन</strong> च <strong>सहित</strong> इति तेऽपि सर्वे <strong>वेणुं वादयामासुर्</strong> इत्य् अर्थः । यद् वा, सह-पशुपाल-<strong>बलो गाश् चारयन्न्</strong> इत्य् अन्वयः ॥२॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> यादवत्वाद् गोपाश् च <strong>मधवः</strong>, तेषां <strong>पतिर्</strong> इति क्रीडायां सामग्र्यं विवक्षितं । श्लेषेण मधोर् ऋतु-राजस्यापि पतिर् इति । तत्-प्रवेशे सर्वापि वन-शोभा समधिकैव दर्शिता । <strong>अवगाह्य</strong> अन्तः प्रविश्येति वनस्य सर्वतः प्रवेशेन तत्त्व-ज्ञानं ध्वनितम् । <strong>सह-पशुपाल-बल</strong> इत्य् अस्य <strong>गाश् चारयन्न्</strong> इत्य् अनेनैवान्वयो योग्यः, न तु <strong>चुकूज वेणुम्</strong> इत्य् अनेन च, तद् व्रज-स्त्रिय आश्रुत्य [भा।पु। १०.२१.३] इत्य् उत्तर-वाक्ये पूर्वत्रैव सामञ्जस्य-प्रतिपत्तेः चुकूजेत्य् अन्तर्भूत-ण्य्-अर्थः ॥२॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) : कुसुमित-वन-राजिषु शुष्मिणो</strong> मत्ता <strong>भृङ्गा</strong> <strong>द्विजाश्</strong> च, तेषां <strong>कुलैर् घुष्टानि सरांसि सरितो महीध्राश्</strong> च यस्मिन्, तद् वनं मधुपतिः कृष्णः अवगाह्येति यस्यावगाहनेन वनं शोभते, तस्य मधोर् वसन्तस्यापि पतिर् इत्य् अतिशोभा श्लेषेण ध्वनिता । <strong>चुकूज</strong> कूजयामास <strong>सह-पशुपाल-बल</strong> इति वनावगाहने गो-चारणे च साहित्यं, न तु वेणु-कूजने उत्तर-श्लोके कृष्णस्य वेणु-गीतम् इत्य् उक्तेः ॥२॥</p>
<hr>
<p><strong>बलदेव-विद्याभूषणः (वैष्णवानन्दिनी) : कुसुमितासु वन-राजिषु शुष्मिणो</strong> मत्ता <strong>भृङ्गा द्विजाश्</strong> च, तेषां <strong>कुलैर् घुष्टानि सरांसि सरितो महीध्रो</strong> गिरयश् च, यश् च तद्-वनं <strong>मधुपतिं</strong> गोपानां अपि यादवत्वेन माधवत्वात् तेषां स्वामी नन्द-सूनुर् <strong>अवगाह्य</strong> प्रविश्य <strong>वेणुं चुकूज</strong> वादयामास । श्लेषेण <strong>मधोर्</strong> वसन्तस्यापि <strong>पतिर्</strong> इति तत्-प्रवेशेन वन-शोभायाः कार्त्स्न्यं सह पशुपालेति वन-प्रवेशे गो-चारणे च तैः साहित्यं, न तु वेणु-वादने उत्तरत्र कृष्णस्य वेणु-गीतम् इत्य् उक्तेः ॥२॥</p>
<hr>
<p><strong>॥ १०.२१.३ ॥</strong></p>
<p>तद् व्रज-स्त्रिय आकर्ण्य वेणु-गीतं स्मरोदयम् ।</p>
<p>काश्चित् परोक्षं कृष्णस्य स्व-सखीभ्योऽन्ववर्णयन् ॥</p>
<p><strong>श्रीधर-स्वामी (भावार्थ-दीपिका) : तत्</strong> कृष्ण-<strong>वेणु-गीतं</strong> <strong>स्मरस्योदयो</strong> यस्मात्, तद् आश्रुत्य [<strong>आकर्ण्य</strong>] श्रुत्वा <strong>परोक्षं</strong> यथा भवति तथा, व्रजे स्थितत्वात् ॥३॥</p>
<hr>
<p><strong>वंशीधरः (भावार्थ-दीपिका-प्रकाशः) : स्मरस्य</strong> कामस्य, कामः पञ्च-शरः स्मरः इत्य् अमरः । यद् वा, कासाञ्चिद् अदृष्ट-श्रियाम् ॥३॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) : तत्</strong> तत्र कृष्णस्य वेणु-गीतम्, <strong>अनु</strong> गीतानन्तरं निरन्तरं वा <strong>अवर्णयन्</strong> । तत्र हेतुः&mdash;तादृश-जलादि-दर्शनात् तस्यैव स्मरेण कामेन गोपी-स्मरणेन वा <strong>उदयो</strong> यस्यः । यद् वा, स्मरस्य उदयो यस्मात्, तत् । यद्यपि सदा तस्य तादृश एव स्वभावः, तथापि तदानीं भाव-विशेषोत्पत्त्या वा, यतः <strong>स्मरोदयम्</strong> । अन्यत् समानम् ।</p>
<p><strong>व्रजस्य</strong> व्रजे वा वर्तमाना याः <strong>स्त्रियस्</strong> ता <strong>आश्रुत्य</strong> दूरतो\ऽपि सम्यक् श्रुत्वा कृष्णेच्छा-विशेषेण तासां भाव-बलेनैव वा निवेशितत्वात् । <strong>आ</strong> ईषत् श्रुत्वेति वा । <strong>वेणुना गीतं</strong> वेणोर् वा गीतं श्री-कृष्णाधर-स्पर्श-मात्रेण स्वत एव तत्-कूजनस्यैव भङ्गी-विशेषेण गीतत्वेनैव परिस्फूर्तेः, कूजनेन गीतम् एवाभिप्रेतम् । <strong>काश्चिद्</strong> भाव-विशेष-युक्ताः श्री-राधा-देव्य्-आद्या इति । सर्वासाम् एव व्रज-स्त्रीणां तच्-छ्रवणे\ऽपि मान्यानां वात्सल्य-प्रसरस्यैवोदयः, न तु स्मरस्येरिताः परिहृताः । <strong>परोक्षं</strong> तासाम् एवासाक्षात् निभृतम् इत्य् अर्थः, अतः <strong>स्वीयाभ्यः सखीभ्यः</strong> श्री-ललितादिभ्य एव, ताः प्रीत्य्-अर्थः । यद् वा, तादर्थ्ये चतुर्थी, तासां सुखार्थम् इत्य् अर्थः, तासां सुखेनैवात्म-सुख-विशेषात् ॥३॥</p>
<hr>
<p><strong>जीव-गोस्वामी (लघु-वैष्णव-तोषणी) : तत्</strong> तत्र तद् एव वा कृष्णस्य <strong>वेणु-गीतम्</strong> <strong>अनु</strong> गीतानन्तरं निरन्तरं वा <strong>अवर्णयन्</strong> । तत्र हेतुः&mdash;<strong>स्मरस्य उदयः</strong> प्राकट्यं यत्र तादृशं यथा स्यात् तथा <strong>आश्रुत्य</strong> । यद्य् अपि सदा तस्य वेणु-वादन-विनोदो वर्तत एव, तथापि तदानीं वयोऽतिशयेन शरल्-लक्ष्मी-विलासावलोकनेन च दीप्त-भावस्य ताः समाक्रष्टुं वेणु-विद्याम् अभ्यसतस् तया तासां तादृशत्वं जातम् । अत एव तदानीम् एव ताभिस् तद्-अनुवर्णनं च आश्रुत्य दूरतो\ऽपि सम्यक् श्रुत्वा, कलत्वे\ऽपि सर्व-व्यापि-स्वभावत्वात् <strong>ईषद्</strong> अपि श्रुत्वेति वा <strong>काश्चिद्</strong> भाव-विशेष-युक्ताः श्री-राधा-देव्य्-आद्याः इति सर्वासाम् एव व्रज-स्त्रीणां तच्-छ्रवणे\ऽपि सर्व-भूत-मनोहरम् [भा।पु। १०.२१.६] इति वक्ष्यमाणान् मात्रादीनां वात्सल्यादेर् एवोदयो न तु स्मरस्येति ताः परिहृताः । अतः <strong>स्वीयाभ्यः सखीभ्यः</strong> श्री-ललितादिभ्यः निज-मनो-बाष्पोदिग्रणाय ता अपि श्रावयितुम् इत्य् अर्थः । <strong>स्व</strong>-शब्देन सख्याः सख्यो\ऽपि व्यावर्त्यन्ते इति तासां परम-शालीनत्वं दर्शितं । किं बहुना, तत्रापि <strong>परोक्षम्</strong> अर्थान्तराच् छृण्वन् सावहितं यथा स्यात्, तथेत्य् अर्थः ॥३॥</p>
<hr>
<p><strong>जीव-गोस्वामी (क्रम-सन्दर्भः) : काश्चित्</strong> प्रेयसी-रूपाः, ता एव इत्य् अर्थः । सर्वास् तास्व् एव सर्व-भेदाः ॥३.६॥</p>
<hr>
<p><strong>जीव-गोस्वामी (बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) : तत्</strong> कृष्णस्य <strong>वेणु-गीतं आश्रुत्य परोक्षं</strong> यथा स्यात् तथेति, तासां व्रजे स्थितत्वात् ॥३॥</p>
<hr>
<p><strong>बलदेव-विद्याभूषणः (वैष्णवानन्दिनी) :</strong> काश्चिद् व्रज-स्त्रियः श्रीमत्य्-आद्याः प्रेयस्यः कृष्णस्य <strong>तद् वेणु-गीतम् आश्रुत्य</strong> <strong>स्व-सखीभ्योऽन्ववर्णयन्</strong> सरस्यादयः प्राकट्यं यत्र तद् यथा स्यात्, तथेति तद् अन्या व्यवर्त्यन्ते <strong>परोक्षम्</strong> इति तासां व्रजे स्थितत्वात् ॥३॥</p>
<hr>
<p><strong>॥ १०.२१.४ ॥</strong></p>
<p>तद् वर्णयितुम् आरब्धाः स्मरन्त्यः कृष्ण-चेष्टितम् ।</p>
<p>नाशकन् स्मर-वेगेन विक्षिप्त-मनसो नृप ॥</p>
<p><strong>श्रीधर-स्वामी (भावार्थ-दीपिका) : विक्षिप्त-मनसो</strong> व्याकुल-चित्ताः ॥४॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> आरप्स्यत इत्य् <strong>आरब्धाः</strong> अकर्मकत्वात् क्तः कृतारम्भाः । <strong>तद्</strong> वेणु-गीतम् ॥४॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) : आरब्धा</strong> आरब्धवत्यः, इत्य् अवश्यम् आरब्ध-परिसमाप्तिर् अपेक्ष्यत इति भावः । तथापि <strong>न शेकुः</strong> । तत्र हेतुः&mdash;<strong>स्मरस्य</strong> श्री-कृष्ण-स्मृति-विशेषस्य तद्-विषयक-कामस्य सर्व-चित्ताकर्षकस्य चेष्टितं तद्-वेणु-वादनात्मकम् अग्रे वर्णनीयं वा स्मरन्त्यो अनुसन्धानाः । यद् वा, काश्चिद् अन्ववर्णयन् काश्चिद् वर्णयितुम् आरब्धा अपि न शेकुः । हे <strong>नृप</strong> ! इति तत्-कथनेन स्वयम् एव भाव-विशेष-प्राप्त्या कातर्येण । किं वा, तस्यैव भाव-विशेषोदयम् आलक्ष्य तत्-संवरणार्थं सम्बोधनम् ॥४॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> स्मरोदयस्य क्रमम् एवाह&mdash;तद् इति । <strong>तत्</strong> तादृशं परोक्षं यथा स्यात्, तथा <strong>वर्णयितुम् आरब्धाः</strong> आरब्धवत्योऽपि <strong>नाशकन्</strong> तथा वर्णयितुं नापारयन्न् इत्य् अर्थः। तत्र हेतुः&mdash;**स्मर-**इति । कुतः ? <strong>कृष्णस्य</strong> सर्व-चित्ताकर्षकस्य <strong>चेष्टितं</strong> तद्-वेणु-वादन-मयं <strong>स्मरन्त्यः</strong> अनुसन्दधानाः । हे <strong>नृपेति</strong> तत्-कथनेन स्वयम् एव भाव-विशेष-प्राप्त्या कातर्येण सम्बोधनम् ॥४॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्</em>।</p>
<hr>
<p><strong>विश्वनाथ-चक्रवर्ती (सारार्थ-दर्शिणी) : तद्</strong> वेणु-गीतं <strong>वर्णयितुम् आरब्धा</strong> आरब्धवत्योऽपि वर्णयितुं <strong>नाशकन्</strong> । तत्र हेतुः&mdash;<strong>स्मर-वेगेन</strong> इत्य्-आदि ॥४॥</p>
<hr>
<p><strong>बलदेव-विद्याभूषणः (वैष्णवानन्दिनी) : तद्</strong>-वेणु-गीतं <strong>वर्णयितुम् आरब्धा</strong> अपि वर्णयितुं <strong>नाशकन्</strong> नापारयन् । कुतः ? <strong>स्मर-वेगेन</strong> <strong>विक्षिप्त-मनसो</strong> व्याकुल-हृदयाः ॥४॥</p>
<hr>
<p><strong>॥ १०.२१.५ ॥</strong></p>
<p>बर्हापीडं नट-वर<sup id="fnref:1"><a href="#fn:1" class="footnote-ref" role="doc-noteref">1</a></sup>-वपुः कर्णयोः कर्णिकारं</p>
<p>बिभ्रद् वासः कनक-कपिशं वैजयन्तीं च मालाम् ।</p>
<p>रन्ध्रान् वेणोर् अधर-सुधया पूरयन् गोप-वृन्दैर्</p>
<p>वृन्दारण्यं स्व-पद-रमणं प्राविशद् गीत-कीर्तिः ॥<sup id="fnref:2"><a href="#fn:2" class="footnote-ref" role="doc-noteref">2</a></sup></p>
<p><strong>श्रीधर-स्वामी (भावार्थ-दीपिका) :</strong> यादृशं कृष्ण-स्मरणं तासां मनसः क्षोभकं जातं, तद् आह&mdash;बर्हापीडम् इति । <strong>नटवद् वरं वपुर् बिभ्रद्</strong> <strong>वृन्दावनं प्राविशत्</strong> । कथं-भूतं वनम्? <strong>स्व-पदैर्</strong> अङ्कितै <strong>रमणं</strong> रति-जनकम् । <strong>गोप-वृन्दैर् गीत-कीर्तिः</strong> । तथा <strong>बर्ह</strong>-मयम् <strong>आपीडं</strong> शिरो-भूषणं बिभ्रत् । बर्हम् आपीडो यस्मिन्न् इति वपुषो विशेषणं वा । वेणु-वादनम् उत्प्रेक्षते&mdash;<strong>रन्ध्रान् वेणोर्</strong> इति । अतो नूनम् <strong>अधर-सुधयैव पूर्णाद्</strong> वेणोर् उच्चलन्ती <strong>गीतवत्</strong> प्रसर्पितुम् अर्हतीति भावः ॥५॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> <em>यादृशं</em> यत्-प्रकारकम् । <em>तासां</em> गोपीनां । <em>क्षोभकं</em> सञ्चालकम् । <em>तत्</em> स्मरणं । वरं शोभनम् । आपीडं मुकुटे रुजि इति शाश्वतः । सम्भवत्वाद् वपुर्-विशेषणम् अपि बर्हेत्य्-आदि । <strong>कर्णिकारं</strong> हयमार-पुष्पं तद्-आकारं चतुर्-दलं भूषणं वा, कर्णिकारः पुमान् आरग्वधद्रौ च द्रुमोत्पले इति मेदिनी ।</p>
<blockquote>
<p>कर्णिकारो हयाराति-पुष्पे कर्ण-विभूषणे । &gt;
चण्डात-पुष्प-सदृशे हैरण्ये च द्रुमोत्पले । &gt;
पारिव्याधतरौ बाणे मोह-कारे कलादके ॥ इति धरणिः ।</p></blockquote>
<p><strong>वैजयन्तीम्</strong> इति ।</p>
<blockquote>
<p>वैदूर्य-मुक्ता-फल-नील-वज्रैः समाणिकैः सङ्ग्रथिता हि माला । &gt;
वायोर् अपां भूमिर् अवतेजसां हि तत्त्वैः प्रदिष्टा खलु वैजयन्ती &gt; ॥ &gt;
केचित् श्वेतैः पीतैस् तथारक्तैर् हरितैर् नील-वर्णकैः । &gt;
पुष्पैर् एभिः सुगन्धैश् च वैजयन्त्य् अस्ति मालिका ॥ इति &gt; भक्ति-सुधार्णवे ॥</p></blockquote>
<p>क्वचित् तु&mdash;वैजयन्ती भवेन् मालाष्टधा मौक्तिक-निर्मिता इति ।</p>
<blockquote>
<p>जीमूत-करि-मत्स्याहि-वेणु-शङ्ख-वराहकाः । &gt;
शुक्तयश् चैव विज्ञेया अष्टौ मौक्तिक-योनयः ॥ इति मल्लीनाथः ।</p></blockquote>
<p><em>उत्प्रेक्षते</em> तद्-अलङ्कारेण वदति । अन्य-निमित्तिके वस्तुन्य् अन्य-निमित्तिकत्वारोप उत्प्रेक्षालङ्कारः । <em>इति भाव</em> इति । अधर-निमित्तक-सुधायां वेणु-निमित्तिक-गीतत्वारोपोऽत्रोत्प्रेक्ष्यते इति तात्पर्यं ॥५॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> बर्हापीडम् इत्य्-आदि । नटवत् नरवद् द्विभुजं <strong>वपुर्</strong> यस्य । यद् वा, नटनम् आनन्दोल्लासो विकारस् तं रातीति <strong>नट-वरं</strong> यद् दृष्ट्वा प्राणि-मात्रं एव नृत्यति । विशेषतो <strong>बर्हिणो</strong> मेघ-भ्रमान् निज-<strong>बर्ह</strong>-स्वीकाराद् वा । &quot;नट-वर&quot; इति पाठं नटेभ्योऽपि वरम् । यद् वा, नटवद् वरवत्, वरो विवाहः प्रवृत्तः । <strong>कर्णयोः कर्णिकारम्</strong> इत्य् कम् एव कर्णिकारं कदाचिद् दक्षिणे, कदाचिद् वामे कर्णे करोतीति विलास-विशेष इति केचित् । <strong>वृन्दारण्यं प्राविशत्</strong> । कीदृशं ? <strong>स्व-पद-रमणं</strong> स्व-पदानां स्व-स्थलानां वैकुण्ठादीनां अपि रमणं रति-प्रदम् । <strong>रन्ध्रान्</strong> इति पुंस्त्वम् अर्मस् । <strong>अधर-सुधयैव</strong> पूरयन्, न तु मुख-मारुतेन । यद्यप्य् एकम् एव वेणु-रन्ध्रम् अधर-सुधया पूर्येत, तथाप्य् अतिशयामृत-पूरणेन सर्वाण्य् एव रन्ध्राण्य् उच्छालिततया पूर्यन्त इति भावः ॥५॥</p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> एवं भाव-विशेषाविर्भावेन श्री-व्यास-नन्दिनीः श्री-नन्द-नन्दनाय तदानीन्तन-वेषादिकं स्मरन् तासां तद्-वर्णनान्तरम् एव स्वयं तद् वर्णयति&mdash;बर्ह**-**इति । तद्-अभिप्रायो यादृग् इत्य्-आदिना तैर् व्याञ्जित एव । अथवा तच्-चेष्टित-स्मरणेन हृदाक्रान्त-तद्-वन्य-वेष-विशेषतो विक्षिप्त-मनस्त्वाच् च न शेकुर् इत्य् अभिप्रायेण हेत्व्-अन्तरम् अपि वदन् तद्-रूपम् एव वर्णयति । यद् वा, पश्चात् कथञ्चित् प्रयत्नेन तास् तद् अनुवर्णयन्ते वेत्य् आह&mdash;बर्ह-इति । इति [भा।पु। १०.२१.६] इति निरन्तर-श्लोके तथैव श्री-बादरायणिना वेणु-रव-उक्तेः । नटश् चासौ नरश् चेति तद्-विचित्र-वेषं वपुः, देवानां सदैव विचित्र-वेषत्वेन नराणां च मध्ये नटस्य कला-विशेषं एव नृत्यार्थ-विचित्र-वेष-ग्रहणापेक्षया नर-शब्द-प्रयोगः । तद् एव दर्शयति&mdash;<strong>बर्हा-पीडम्</strong> इत्य्-आदिभिः ।</p>
<p>यद् वा, नटन्ति हर्ष-भरेण नृत्यन्तीति <strong>नटा नरा</strong> जीवाः सर्वे यस्मात्, तद् <strong>वपुर् बिभ्रत्</strong> प्रकटयन् । यद् वा, तद् वपूर् यस्य सः । &quot;नट-वर-&quot; इति पाठो\ऽपि क्वचिद् दृश्यते । <strong>कर्णिकारम्</strong> इत्य् एकत्वे\ऽपि कर्णयोर् द्वित्वाद् द्वित्वम् एव ज्ञेयम् । तथा वाससश् च, कर्णिकारं पीत-वर्णम् उत्पलाकारं पुष्पम्, तस्य धारणम् । शरदि वसन्ते च विशेषतः सम्पत्तेः शोभा-विशेषापत्तेश् च । <strong>वैजयन्ती</strong> नाम पञ्च-वर्ण-पुष्पैर् ग्रथिता <strong>माला</strong> ताम्, <strong>वेणो रन्ध्राणि अधर-सुधया पूरयन्न्</strong> इति भाव-विशेषेण वेणु-वादनम्, तथा तस्या इव तस्य परम-मोहनत्वं च सूचितम् ।</p>
<p><strong>वृन्दाया अरण्यम्</strong> इति तद्-अधिष्ठात्र्या तया श्री-भगवत्-क्रीडा-विशेषोत्सुकताम् अभिप्रेत्य विशेषतः संस्कृतम् इत्य् अर्थः । अतः <strong>स्वैर्</strong> असाधारणैः <strong>पदैः</strong> सर्वत्राङ्कितै <strong>रमणं</strong> तस्याः सर्वेषां वा सुख-करम् । यद् वा, स्व-पादयो रमणं रम्य-कोमल-धूली पुण्य-पराग-पत्रादिमयतेन रति-जनकम् ।</p>
<p><strong>गोप-वृन्दैर् गीता कीर्तिर्</strong> विचित्र-सौन्दर्य-वैदग्ध्यादि-रूपा यस्य । यद् वा, तस्य भाव-विशेषम् आलक्ष्य गीता कीर्तिर् गोपीनां यस्मिन्, तासाम् साक्षाद् अनुक्तिर् लज्जया मौक्तिक-हार-स्वर्णाङ्गदाद्य्-अलङ्कारावर्णनं स्वत एव तस्य नित्य-सिद्धत्वात् । किं वा, शरत्-प्रथम-दिने वन-विहार-विशेषार्थं केवल-वन्य-वेषेण तथैव वने प्रवेशात्, पूर्वम् उक्तस्याग्रे\ऽपि वक्ष्यमाणस्य श्री-बलदेव-साहित्यस्यात्रानुक्तिर् भाव-विशेषेण गुरुं दृष्ट्वा लज्जाद्य्-उत्पत्तेः । किं वा, वर्ण्यस्य श्री-कृष्ण-चेष्टितस्यैव परम-मोहनत्वेन तद्-वर्णने चात्र तद्-अपेक्षाधिक्याभावात् । किं वा, गोप-वृन्दैर् इति सो\ऽपि गृहीत एव, तत्र तस्य गौणत्वेन न स्पष्टो निर्देशः ॥५॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> तत् तद् भाव-विशेषात् तद् एव विवृणोति&mdash;बर्ह**-**इति युग्मकेन । <strong>नटवर-वपुर्</strong> इति बहुव्रीहिर् अभेदे\ऽपि भेदोपचारात्,</p>
<blockquote>
<p>यन्-मर्त्य-लीलौपयिकं स्व-योग- &gt;
माया-बलं दर्शयता गृहीतं । &gt;
विस्मापनं स्वस्य च सौभगर्द्धेः &gt;
परम्पदं भूषण-भूषणाङ्गम् ॥ [भा।पु। ३.२.१२]</p></blockquote>
<p>इव तस्यापि विस्मापकता-निर्णयेन स्वभावत एव तावत् तन् नट-वर-वपुः सर्व-तदीय-रूप-वृन्द-वरिष्ठं, तत्रापि तदानीं नट-वेषम् इत्य् अर्थः । यद् वा, तादृश-वपुर् <strong>बिभ्रत्</strong> शश्वच् छोभाविर्भावनेन पुष्णन् । &quot;नरवर-&quot; इति पाठो\ऽपि क्वचित् दृश्यते । <strong>कर्णिकारं</strong> पीत-वर्णम् उत्पलाकारं पुष्पम् । <strong>वैजयन्ती</strong>-नाम-पञ्च-वर्ण-पुष्पैर् ग्रथिता माला ।</p>
<p>तां <strong>वेणो रन्ध्राणि अधर-सुधया पूरयन्न्</strong> इति तस्या इव तन्-नादस्यापि परम-मोहनत्वं सूचितं । <strong>वृन्दाया अरण्यम्</strong> इति तद्-अधिष्ठात्र्या तया श्री-भगवतः क्रीडा-विशेषोत्सुकताम् अभिप्रेत्य विशेषतः संस्कृतम् इत्य् अर्थः । अत <strong>स्वैः</strong> असाधारणैः <strong>पदैः</strong> सर्वत्राङ्गितै <strong>रमणं,</strong> तस्याः सर्वेषां च सुख-करम् । यद् वा, स्व-पादयो रमणं स्वतः प्रियत्वेन रम्य-कोमल-धूली-पुष्प-पराग-पत्रादिमयत्वेन च रति-जनकं व्रजस्यापि वृन्दावनान्तर्-वर्तित्वेन तद् बहिर् एव वनत्व-व्यत्यपेक्षया विशेषतस् तत्-पादोपादानं ।</p>
<p><strong>गोप-वृन्दैर् गीता कीर्तिः</strong> विचित्र-सौन्दर्य-वैदग्ध्यादि-प्रसंसा-रूपा यस्य । यद् वा, तस्य भाव-विशेषम् आलक्ष्य गीता कीर्तिः गोपीनां यस्मिन् तासां साक्षाद् अनुक्तिर् लज्जया मौक्तिक-हार-स्वर्णाङ्गद्य्-अलङ्कारस्यावर्णनं स्वत एव तस्य नित्य-सिद्धत्वात् । यद् वा, वन्य-वेषस्यैव मोहनत्वात् । किं वा, शरत्-प्रथम-दिने वन्य-विहार-वेषार्थं वन-प्रान्तम् आगत्य कृतेन केवल-वन्य-वेषेणैव वने प्रवेशात् । अत्र गोप-वृन्दैर् अपि बलदेवो\ऽपि गृहीतः, तस्य युगलत्वेनानुक्तिः । श्री-गोपीनां श्री-कृष्णैक-निष्ठत्वं तत्-परिकरतयैव तु तत्-साहित्येन वर्णनम् इति व्यञ्जयति ॥५॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>जीव-गोस्वामी (बृहत्-क्रम-सन्दर्भः) :</strong> अथ शरद्-आगमे वृन्दावन-भुवं वर्णयन्न् आह&mdash;बभौ भूः पक्वः [भा।पु। १०.२०.४८] इत्य्-आदि । हरेः कला पत्नी-रूपा, धरण्या च दूर्वा-दल-श्यामलाङ्ग्येत्य् अभियुक्ताः । श्री-भू-लीला इत्य्-आदि वा आगमान्तरम् । सा तु भुवोऽधिष्ठात्री । तत्-सम्बन्धा भूर् अपि तथा । आभ्यां श्री-कृष्ण-रामाभ्यां हेतु-भूताभ्यां बभौ । पक्व-शस्याढ्येति जात्य्-उक्तिः । नितराम् अतिशयेन । एवं शरद्-वर्णनम् उपक्रम्य तत्रैव शरदि पूर्ण-विहारम् आह&mdash;<strong>बर्हापीडम्</strong> इत्य्-आदि ।</p>
<p><strong>नटवद्</strong> अवरवद-वपुर् यस्य, <strong>वरो</strong> विवाह-प्रवृत्तः, नटेभ्योऽपि वरम् इति वा, नट-वरवद् इति वा । &quot;नट-नर&quot; इति पाठे नटवत् नरवत्, द्वि-भुजत्वे तात्पर्यम् । यद् वा, नटनम् आनन्दोल्लास-विकारः, तद् राति ददातीति नट-नरं वपुर् यस्य । यद् दृष्ट्वा सर्वेषाम् एव नटनं जायत इति भावः ।</p>
<p><strong>कर्णयोः कर्णिकारं</strong> सप्तम्या अलुक् । यद् वा, कर्णयोः कर्णिकारं <strong>बिभ्रत्</strong> । बिभ्रद् इत्य् उभयत्र योज्यम् । लीला-वशाद् एकम् एव कर्णिकारं कदाचिद् वामे कर्णे, कदाचिद् दक्षिणे च बिभ्रद् इति भावः । जाताव् एक-वचनं वा । <strong>वैजयन्ती</strong> नाना-पुष्प-पत्र-रचन-मयी <strong>माला</strong> ।</p>
<p><strong>वृन्दारण्यं</strong> कीदृशम् ? <strong>स्व-पदैः</strong> स्व-पद-चिह्नै <strong>रमणीयम्</strong> । यद् वा, स्व-पदं स्व-योगाधिष्ठानं परम-वैकुण्ठं, तेन रमणीयं, स्वतोऽपि भौम-वैकुण्ठत्वाद् <strong>रमणम्</strong> । भगवत्-प्रादुर्भावे प्रादुर्भूताद् उक्त-प्रकार-वैभवाद् अस्या भौम-वैकुण्ठत्वेन च रमद꣡न् । वैकुण्ठस्य च त्रैविध्यं प्राग् उक्तम्, तद्-युक्तिश् च ।</p>
<p>अथवा स्व-पदाद् अपि वैकुण्ठाद् अपि रमणीयम् । किं कुर्वन् ? <strong>अधर-सुधया वेणो रन्ध्रान् पूरयन्</strong> । पुंस् त्वम् आर्षम् । जद्यपि अधर-सुधया वेणोर् एकम् एव रन्ध्रं पूर्यते, तथाप्य् अतिशयतया एकं रन्ध्रं प्रविश्य उच्छलद्-रूपतया सर्वाण्य् एव रन्ध्राणि पूरितानीति भावः । वस्तुतस् तु अधर-बिम्बस्य शोणं महर् एकम् एव रन्ध्रं प्रविवेश, तत्रैव बहुली-भूय रन्ध्रान्तर-विवरेभ्य उद्गच्छन्तीत्य् अत्रैवामृतत्व-रूपेण ध्वनेश् च स्वर-गत-माधुर्य-धुर्यतया श्रवणयोर् अमृतत्वाद् आनन्द-प्रदत्वं व्यङ्ग्यम् ॥५॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी):</strong> तदैव तासां मनो-विक्षेपक-स्मर-वेग-जनकं कृष्ण-चेष्टितं किम् इत्य् अपेक्षायां श्री-शुक एव सर्वज्ञत्वाद् वर्णयति&mdash;बर्हम् आपीडः शिरो-भूषणं यत्र तथा-भूतम् । <strong>नट-वर-वपुर् बिभ्रत् कर्णिकारम्</strong> एकम् एव <strong>कर्णयोः</strong> कदाचित् वामे कदाचिद् दक्षिण इति स्वस्य यौव-मत्तताम् अभिव्यञ्जितुं बिभ्रत् । इति तु कृष्ण-चेष्टितं तासाम् अतिशयेन स्मर-वेग-जनकं भवति । <strong>वैजयन्तीं</strong> पञ्च-वर्ण-पुष्प-ग्रथिताम् ।</p>
<p>वेणु-वादनम् उत्प्रेक्षते&mdash;<strong>रन्ध्रान्</strong> इति । तेन स्व-वेणुं <strong>स्वाधर-सुधयैव</strong> निश्छिद्रीकरोमीति कृष्णस्येच्छा । अधर-सुधा तु वेणुं निष्प्राणम् अपि संस्पर्शेन चेतयित्वा स-प्राणीकृत्य, तेन त्रि-जगद् अप्य् उन्माद्य, पश्चात् तं कठोरम् अचेतन-स्वभावम् अनधिकारिणं ज्ञात्वा तदीय-छिद्रेभ्यो निःसृत्य व्रज-बालानां कर्ण-द्वारेण तन्-मनः प्रविश्य स्वं सफलीकृत्य तत्रैव स्व-सर्व-विक्रमान् दर्शयामासेति द्योतितम् । <strong>स्व-पदयो</strong> रास-लास्य-कुर्दनादिभी <strong>रमणं</strong> यत्र तद् इति व्रजाद् वैशिष्ट्यं <strong>प्राविशद्</strong> इत्य् उक्त-पोष-न्यायेनैव न पुनर्-उक्तिः ॥५॥</p>
<hr>
<p><strong>बलदेव-विद्याभूषणः (वैष्णवानन्दिनी) :</strong> ननु, किं तत् कृष्ण-चेष्टितं येन तासां मनो-विक्षेपकः स्मर-वेगः ? इत्य् अपेक्षायाम् आह&mdash;बर्ह**-**इति । कृष्णो <strong>गोप-वृन्दैः</strong> सह <strong>वृन्दारण्यं प्राविशद्</strong> इत्य् अन्वयः । कीदृशः ? <strong>बर्हम् आपीडः</strong> शिरशि भूषणं यत्र तादृशं <strong>नट-वर-वपुर्</strong> <strong>बिभ्रत्</strong> <strong>कर्णिकारम्</strong> एकम् एव <strong>कर्णयोः</strong> कदाचिद् वामे कदाचिद् दक्षिणे च बिभ्रद् इति तारुण्य-मत्तता सूच्यते । <strong>कनक-कपिशं</strong> स्वर्ण-गौर-वाससी । <strong>वैजयन्तीं</strong> पञ्च-वर्णैः कुसुमैर् ग्रथितां <strong>मालां</strong> च बिभ्रत् । शश्वच्-छोभाविर्भावेन पुष्णन्न् इत्य् अर्थः । <strong>अधर-सुधया</strong> तार-मन्द्र-कल-ध्वनि-रूपया निःसरन्-मोहन-मन्त्राक्षरया विविध-राग-ताल-गान-मूर्च्छनानिभूतया अधर-पुट-निर्गतया स्वर-सम्पदा <strong>वेणो रन्ध्रान् पूरयन्न्</strong> इति सा तद्-अधर-सुधा वेणुम् आपूर्य तद्-रन्ध्रीर् निर्गम्य व्रजाङ्गनानां करैस् तन्-मनांसि प्रविश्य येष्व् एव स्व-विक्रमान् प्रदर्शयामास इति भावः । <strong>वृन्दारण्यं</strong> कीदृक् ? <strong>स्व-पदयो रमणं</strong> मृदुल-धूली पुष्प-रागादिमयत्वेन रासलास्यादिना वा रति-करम् इति व्रजाद् वैशिष्टयं सुरैर् गीत-कीर्तिः प्राविशद् इति पुनर्-उक्तिर् उक्त-पोष-न्यायात् ॥५॥</p>
<hr>
<p><strong>॥ १०.२१.६ ॥</strong></p>
<p>इति वेणु-रवं राजन् सर्व-भूत-मनोहरम् ।</p>
<p>श्रुत्वा व्रज-स्त्रियः सर्वा वर्णयन्त्योऽभिरेमिरे<sup id="fnref:3"><a href="#fn:3" class="footnote-ref" role="doc-noteref">3</a></sup> ॥</p>
<p><strong>श्रीधर-स्वामी (भावार्थ-दीपिका) : अभिरेभिरे</strong> <strong>वर्णयन्त्यः</strong> पदे पदे परमानन्द-मूर्तिं कृष्णं परिरब्धवत्यः ॥६॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> इति बर्हापीडम् इत्य्-आदि <strong>वर्णयन्त्यः</strong> । <strong>वेणु-रवं श्रुत्वा</strong> <strong>सर्व-भूतानां मनोहरं</strong> प्रियं श्री-कृष्णं <strong>व्रज-स्त्रियोऽभिरेभिरे</strong> इति सम्बन्धः ॥६॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) : इति वेणु-रवम्</strong> इति । एक एव वेणु-रवः श्रोतॄणाम् अधिकार-भेदेनानन्द-भेद-वर्धकः । अत एवाह&mdash;<strong>सर्व-भूत-मनोहरम्</strong> इति । वक्ष्यमाणं <strong>वर्णयन्त्योऽभिरेभिरे</strong> । परस्परम् आलिङ्गितवत्यः । सर्व-भूत-मनोहरम् यथा स्यात् तथा वर्णयन्त इति वा । <strong>व्रज-स्त्रिय</strong> इति बहुत्वेनैव सर्व-लब्धेः पुनः सर्व-ग्रहणं गण-सूचनार्थं । गणश् च तासां बहुधा । तथा हि वत्सला अनुरक्ताश् चेति प्रथमं द्वेधा वत्सलाश् च पुनर् द्वेधा, श्री-यशोदा-सहचर्यः, सखि-मातरश् च, अनुरक्ताश् च द्वेधा ऊढा अनूढाश् च । ऊढाश् च द्वेधा&mdash;बालाः सापत्याश् च द्वेधा पुर-वध्वः केवल-गोपाश् च । ऊढा-मात्राश् च द्वेधा&mdash;श्रुति-रूपाः केवलाश् च । गोप्यः पुनर् इमाः प्रौढा मध्या मुख्याश् चेति त्रिधा । अनूढाश् च द्वेधा&mdash;सिद्धाः साधकाश् च । सिद्धाश् च द्वेधा&mdash;स्वभाव-सिद्धास् तत्-काल-भगवत्-प्रसाद-सिद्धाश् च । साधिकाश् च त्रिधा&mdash;उत्तम-मध्यम-कनिष्ठ-भेदात् । पुनर् एताः प्रधान-कल्पाः, तत्-सहचरी-रूपाश् चेति द्वेधा । पुनर् एता अवस्था-भेदाद् अष्टधा । पुनर् एता धीरादि-भेदात् त्रिधा । इति बहव एव गणाः । बाहुल्य-भयान् नोदाह्रियन्ते उक्तान्य् उदाहरणानि । अतः समान-वासनाः समान-वासनाभिः सहान्योन्य-परिरम्भण-पूर्वकं <strong>वर्णनम् आरब्धवत्यः</strong> इत्य् अर्थः । किन्त्व् अनुरक्तानां सर्वासां मध्ये काश्चित् परसरावलोकादि-मात्र-योग्याः, काश्चित् भोग्याश् च, सर्वं रास-विलासे व्यक्तीभविष्यति ॥६॥</p>
<hr>
<p><strong>सनातन-गोस्वामी (बृहद्-वैष्णव-तोषणी) : इति</strong> ईदृशम् । अनेन प्रकारेण वा, सर्वा दूरे\ऽन्तिके वा स्थिताः । यद् वा, प्रौढ-बालादि-भेदेन वर्तमाणाः । यद् वा, सर्व एव सङ्घशो <strong>वर्णयन्त्यः</strong> सत्यः, <strong>वेणु-रवम्</strong> एव <strong>अन्ववर्णयन्न्</strong> इति पूर्वम् अपि तस्यैव प्रस्तुतत्वत्, अतो यथासौ व्यक्तो नास्ति, तत्राप्य् ऊह्य एव । यच् चाग्रे रूप-वेषादि-वर्णनम्, तच् च तत्-साहचर्येण प्रसक्ताद् इति ज्ञेयम् । यद् वा, कृष्ण-चेष्टितम् इति पूर्वोक्तम् आकर्षणीयं&mdash;वर्णयन्त्यो मिथो गोप्यः क्रीडाः [भा।पु।१०.२१.२०] इति सर्वान्तोक्तेः । <strong>अभिरेभिरे</strong> हृदाक्रान्तं श्री-कृष्णं भावनया । किं वा, भाव-विशेषोदय-स्वभावेन परस्परं सर्वा एव परिरब्धवत्यः । किं वा, <strong>वेणु-नादम्</strong> एव वा प्रीत्या हृदय-सल्लग्नं चक्रुर् इत्य् अर्थः । सर्वात्रैव हेतुः&mdash;सर्वेषाम् अपि भूतानां मनोहरम्, किम् उत तासाम् इति । &quot;अभिरेमिरे&quot; इति पाठस् तु श्री-चित्सुख-सम्मत एव । अभि अभितो रतिं प्रापुर् इत्य् अर्थः । हे <strong>राजन्न्</strong> ! इति पूर्वोक्त-नृपेतिवत् । यद् वा, हे भाव-विशेषेण प्रकाशमानेति सम्बोधयन् हस्त-ग्रहणादिना तमसाव् उत्थाप्यालिङ्गितवान् इति ज्ञेयम् ॥६॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> इति उक्त-प्रकारेण सर्वास् तास्व् एव प्रौढ-बालादि-भेदेन वर्तमानाः <strong>अभिरेभिरे</strong> हृदाक्रान्तं श्री-कृष्णं भावनया । किं वा, भाव-विशेषोदय-सम्मोहेनान्योन्यं तं मत्वा । किं वा, भाव-विशेषोदय-स्वभावेनैव परस्परं सर्वा एव परिरब्धवत्यः । सर्वत्रैव हेतुः सर्वेषाम् अपि भूतानां प्राणिनां मनोहरं । किम् उत तासाम् इति अभिरेमिरे इति पाठस् तु चित्-सुख-सम्मत एव अभितो रतिं प्रापुर् इत्य् अर्थः । हे <strong>राजन्न्</strong> इति पूर्वोक्त-नृपेतिवत् ॥६॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>जीव-गोस्वामी (बृहत्-क्रम-सन्दर्भः) :</strong> तद् एव वेणु-रवस्य माधुर्यं वर्णयति&mdash;इति इत्य् आदि । <strong>इति</strong> उक्त-प्रकारम् । <strong>राजन्न्</strong> इति विस्मये सम्बोधनम् । क एव <strong>वेणु-रवः</strong> श्रोतृणाम् अधिकरि-भेदेनानन्द-वर्धक इत्य् आह&mdash;<strong>सर्व-भूत-मनोहरम्</strong> । सर्व-शब्दः स्थिर-जङ्गमादि-परः, मनोहर-शब्दो विकार-कारि-परः, तेन स्थिराणां चाञ्चल्यम्, जङ्गमानां स्थैर्यं यत इति भावः । सर्व-भूत-मनोहरत्वं प्रतिपाद्य सर्व-भूत-बहिर्-भूतानां गोपीनां विशेषम् आह&mdash;<strong>श्रुत्वा</strong> इत्य्-आदि ।</p>
<p><strong>व्रज-स्त्रिय</strong> इति सामान्योक्तेर् बहुत्वेनैव सर्व-सिद्धेः । सर्वा इति तासाम् एव विविधत्वं <strong>वर्णयन्त्यः</strong> सत्यः परस्परम् <strong>अभिरेभिरे</strong> आलिङ्गितवत्यः । सर्व-भूत-मनोहरं यथा स्यात् तथा वर्णयन्त्य इति वा । सर्वा इत्य् आस्य गण-वैविध्य-परत्वम्। गणाश् च तासां बहव एव । तथा हि&mdash;</p>
<blockquote>
<p>नित्य-सिद्धेति सिद्धेति प्रथमं भिद्यते द्विधा । &gt;
नित्या-स्वरूप-सिद्धत्वाद् अवतीर्णा सहादिमा ॥ &gt;
उपासनाभिर् बह्वीभिर् बहुभिश् च मनोरथैः । &gt;
कृष्ण-प्रसादतः सिद्धा या सा सिद्धा निगद्यते ॥ &gt;
नित्य-सिद्धा भवेद् द्वेधानूढोढा-भेद-दर्शनात् । &gt;
ऊढा पत्युर् ममत्वैक-पात्री नैवास्य सङ्ग-भाक् ॥ &gt;
अनूढा कन्यकैवात्र भेदो नाना-विधोऽनयोः । &gt;
विलासिनः श्री-कृष्णस्य तथैवेच्छा-वशेन हि ॥ &gt;
नित्य-सिद्धाप्य् ऊढता-भाक्-जाता रस-विशेषतः । &gt;
कन्याः स्वरूप-सिद्धाश् च पुनः कात्यायनी-व्रतात् ॥ &gt;
कृष्ण-लीला-विशेषार्थं साधकत्वम् अपागताः । &gt;
श्रुति-रूपतया काश्चिन् मुनि-रूपतया पराः ॥ &gt;
पूर्वं स्थिता व्रजे पश्चाज् जाता गोप-कुले तथा । &gt;
कृष्ण-प्रसादतो याः सुसिद्धास् ताश् च द्विधोदिताः । &gt;
सुर-स्त्रियो यावतीर्णास् ताश् च तासां प्रसङ्गतः । &gt;
सिद्धा एव भविष्यन्ति न तासां पूर्व-रूपता ॥ &gt;
एषु भेदेषु मुनितां या विहायाभवंस् तथा । &gt;
भौम-वैकुण्ठजत्वात् ता भौमा एव प्रिया हरेः ॥ &gt;
अन्यास् त्व् अभौम-वैकुण्ठ-प्रियाः सह महीं गताः । &gt;
एवं भौमाभौमतया तासां भेदास् तु भूरिशः ॥ &gt;
अपत्यवत्यो याः काश्चिद् भौम्यस् ता अपि तत्-स्पृहाः । &gt;
तत्-तद्-वपुर् विहायैव सिद्धास् तं प्रापुर् अञ्जसा ॥ &gt;
अतः सिद्धा अपि द्वेधा प्रादीनाधुनिकत्वतः । &gt;
मुग्ध-मध्यादि-भेदेन धीराधीरादि-भेदतः । &gt;
अवस्थाभिस् तथाष्टाभिस् तासाम् आनन्त्यम् इष्यते । &gt;
मुख्य-गौण-प्रभेदेऽपि पुनर् आनन्त्यम् एव च ॥ &gt;
शत-कोटितया तासां सङ्ख्यां कः कर्तुम् अर्हति । &gt;
अथात्र नित्य-सिद्धानां नित्यं वृन्दावन-स्थितिः । &gt;
अनुरक्ता इमाः सर्वा वत्सलाः सखि-मातरः । &gt;
रस-भेदेन सम्प्राप्ताः कृष्णस्योत्तम-भक्तताम् ॥ &gt;
किं पल्लवेन बहुना ह्य् अपराश् च तदा स्त्रियः । &gt;
कृष्णेक्षण-पथं प्राप्य रत्या तं प्रापुर् अञ्जसा ॥</p></blockquote>
<p>एवं स्थिते व्रज-देवीनां गण-भेदे सजातीयासजातीयाभिः सह वर्णयन्त्यः परस्परम् अभिरेभिरे इति प्रकृत-स्थितिः । वर्णनोपक्रमे प्रायः प्रतिश्लोकम् एव वेणु-वादन-लीला दृश्यत इति प्रकृति-वैचित्र्याद् विविधानां वक्त्रीणाम् उक्तिर् मन्तव्या । तेनार्थस्यापि वैविध्यम् अवगन्तव्यम् इति । प्रथम-श्लोके विविधोऽर्थो बोद्धव्यः । अत्र सर्व-भूत-मनोहरम् इति सर्वेषां चेतनानां भूतानां पृथिव्यादीनाम् अचेतनानाम् इति द्वन्द्व-गर्भो मनोहर-शब्दो विकारकत्वे लाक्षणिकः । तेन सर्व-शब्दो वत्सलता-परोऽपि बोद्धव्यः ।</p>
<p>तेन <strong>अभिरेभिरे</strong> इत्य्-अन्तं तत्-परं वाक्यं, तद् वर्णयितुम् आरब्धाः [भा।पु। १०.२१.४] इत्य् आरभ्य, विक्षिप्त-मनसो नृप [भा।पु। १०.२१.४] इत्य्-अन्तम् अनुरक्त-परम् । अतः स्मर-वेगेन विक्षिप्त-मनसः सत्यो वर्णयितुं नाशकन् । अयं भावः&mdash;अवहित्थादि-वैदग्धी-पूर्वकं वर्णनं कर्तुं नाशकन् । वस्तुतस् तु वर्णनां चक्रुर् एव । तेन प्रथमं वात्सल्य-रसानुगुणं व्याख्यायते ॥६॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> ततश् च कतिचित् क्षणानन्तरं कृष्ण-चेष्टित-स्मरणोत्थ-स्मर-वेग-वैयग्र्यस्योपशमे वृत्ते सति वेणु-गीतं वर्णयितुं सम्यग् अशकन्न् अपीत्य् आह&mdash;इति इति समाप्त्य्-अर्थकं, स्मर-वेग-विक्षेपे समाप्ते सतीत्य् अर्थः । इति हेतु-प्रकरण-प्रकारादि समाप्तिषु इत्य् अमरः । <strong>सर्व-भूत-मनोहरम्</strong>, न तु रासारम्भ-समय-गतम् इव गोपी-मात्र-मनोहरं <strong>वर्णयन्त्यो ऽभिरेभिरे</strong> । सखि ! त्वं मन्-मनः प्रविश्यैवैवं ब्रूषे, यतो ऽहम् अप्य् एवं विवक्ष्ये इति प्रत्येकम् अनुभव-साम्योपलब्ध्या परस्परालिङ्गनं तासाम् ॥६॥</p>
<hr>
<p><strong>बलदेव-विद्याभूषणः (वैष्णवानन्दिनी) : इति</strong> इति समाप्त्य्-अर्थकं कतिभिश्चित् क्षणैः कृष्ण-चेष्टित-स्मरण-हेतुके स्मर-वेगे निवृत्ते सतीत्य् अर्थः । <strong>वेणु-गीतं वर्णयन्त्यः सर्वा अभिरेभिरे</strong> स्व-स्व-मनो-गतं कर्णेषु वदन्त्यः परस्परम् आलिलिङ्गुः, कृष्नां वा मनसेत्य् अर्थः । तत् कीदृशम् ? इत्य् आह&mdash;**सर्व-भूत-**इति । न तु रासारम्भ-समय-गतम् इव प्रेयसी-मात्र-चित्त-चोरम् इत्य् अर्थः ॥६॥</p>
<hr>
<p><strong>॥ १०.२१.७ ॥</strong></p>
<p>अक्षण्वतां फलम् इदं न परं विदामः</p>
<p>सख्यः पशून् अनु विवेशतयोर् वयस्यैः ।</p>
<p>वक्त्रं व्रजेश-सुतयोर् अनु-वेणु जुष्टं</p>
<p>यैर् वा निपीतम् अनुरक्त-कटाक्ष-मोक्षम् ॥</p>
<p><strong>श्रीधर-स्वामी (भावार्थ-दीपिका) :</strong> अनुवर्णनम् एवाह&mdash;अक्षण्वताम् इति त्रयोदशभिः । <strong>अक्षण्वतां</strong> चक्षुष्मतां तावद् <strong>इदम्</strong> एव <strong>फलं</strong> प्रिय-दर्शनं, <strong>परम्</strong> अन्यन् <strong>न विदामः</strong>, न विद्म इत्य् अर्थः । तच् च फलं सखिभिः सह <strong>पशून्</strong> वनं प्रवेशयतो राम-कृष्णयोर् <strong>वक्त्रं यैर् निपीतं,</strong> तैर् एव <strong>जुष्टं</strong> सेवितं, नान्यैर् इत्य् अर्थः । कथं-भूतं वक्त्रम् ? <strong>अनु-वेणु</strong> वेणुम् अनुवर्तमानं, तं वादयत् । तथाऽ<strong>नुरक्त-कटाक्ष-मोक्षं</strong> स्निग्ध-कटाक्ष-विसर्गम् । अथवा, <strong>यैर् निपीतं</strong> तयोर् <strong>वक्त्रं</strong>, तैर् यज् जुष्टम् इदम् एव अक्षण्वताम् अक्ष्णोः फलम् इति ॥७॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> तावत् मुख्यम् । <em>इत्य् अर्थ</em> इति&mdash;वेत्तेर् आद्-आदिकत्वाद् आर्षः शब्दादिर् इत्य् अर्थः । <strong>वक्त्रं</strong> मुखम् । <strong>यैः</strong> पुरुषैः । तैर् एव <strong>जुष्टं</strong> नेत्र-फलं प्राप्तम् इति । <em>इत्य् अर्थ</em> इति&mdash; अन्येषां निष्फल-नेत्रत्वं इति भावः । बर्हायिते ते नयने नराणां लिङ्गानि विष्णोर् न निरीक्षतो ये [भा।पु। २.३.२२] इत्य् उक्तेः ।</p>
<p>ननु मनुष्यास् तु भगवद्-गुण-चरणारविन्दादि-द्वारा कर्णाद्य्-अङ्गैर् अपि कृतार्था बचन्ते, किम् एकेन चक्षुषेति चेत्, तदा प्रकारान्तरम् आह&mdash;<em>अथवा</em> इति । यैश् चक्षुर्भिर् <strong>निपीतं</strong>, तैर् एव चक्षुर्भिर् यद् दर्शनं <strong>जुष्टं</strong> प्राप्तम् । इदम् एव कृष्ण-दर्शनम् एव । नेत्रवतां नेत्रयोः साफल्यं न तु प्रिय-पुत्रादि-दर्शनम् अपि नेत्रयोः साफल्य-करम् इति भावः । व्रजेश-सूतयोर् इति । तातं भवन्तं मन्वानः [भा।पु। १०.५.२७] इति वसुदेवोक्तेः, रामोऽभिवाद्य पितरौ [भा।पु। १०.६५.२] इति श्री-शुकोक्तेश् च बलदेवस्यापि व्रजेश-सुतत्वं व्रजे प्रसिद्धम् एव ।</p>
<p>अभीप्सितोऽर्थस् त्व् अयं&mdash;[अस्मात् स्थानात् विश्वनाथस्य टीकाक्षरश उद्धृता] ॥७॥</p>
<hr>
<p><strong>कैवल्य-दीपिका :</strong> तत्र पूर्वानुरागे द्वेधा देवै-पारवश्ययोर् अप्राप्ति-हेतुत्वात् । तत्र दैव-हेतुकं तावद् आह&mdash;अक्षण्वताम् इति । हे <strong>सख्यः</strong> ! यैः <strong>व्रजेश-सुतयो</strong> राम-कृष्णयोः <strong>वक्त्रम्</strong> अक्षिभिर् <strong>निपीतम्</strong>, तेषाम् <strong>अक्षण्वतां</strong> विशाल-दृष्टीनाम् <strong>इदं</strong> पानम् इव केवलं <strong>फलं</strong> <strong>न परं</strong> नान्यत् । च्छन्दस्य् अपि दृश्यत इत्य् अक्ष्णो नडिः, न लोपोऽनोऽनुर् इति च मत्वे च नटिवत्वे च अक्षण्वताम् इति रूपम् । <strong>अनु</strong> अनुक्रमेण अनु वेणुना रूपानुरूपेण <strong>वेणुना जुष्टं</strong> सेवितम् । <strong>अनुरक्तानां</strong> सानुरागाणां <strong>कटाक्षाणां</strong> <strong>मोक्षो</strong> विसर्जनं यस्मिन् वक्त्रे तत् तथा ॥७॥ [मु।फ। १२.१]</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> तत्र प्रथमं एव श्री-यशोदा-सहचर्य एवाहुः&mdash;अक्षण्वताम् इत्य्-आदि द्वाभ्याम् । हे सख्यः
! <strong>अक्षण्वतां</strong> चक्षुष्मताम् इत्य् अर्थे छान्दसम् । अक्षिमताम् <strong>इदम्</strong>
एव <strong>फलं विदामः,</strong> नापरम् इत्य् अर्थः । तत् किम् ? तत्राह&mdash;<strong>वयस्यैः</strong> सह <strong>पशून् अनु विवेशयतोर्व्रजेश-सुतयोः</strong> श्री-राम-कृष्णयोः । रामस्यापि रोहिणी-सुतत्वे प्रसिद्धाव् अपि नन्द-सुतत्वं स्नेह-तौल्योपचारात् । यैर् निपीतम् इत्य् अन्वयः ।</p>
<p>वक्त्रं विशिनष्टि&mdash;<strong>अनुवेणु जुष्टं,</strong> वेणुं लक्षी-कृत्य <strong>पीतम्</strong>, <strong>अनुरक्त-कटाक्ष-मोक्षं</strong> अनुरक्तानां कटाक्षाणां मोक्षो यत्र अनुरक्तानां प्रिय-जनानां कटाक्षस्य यत्रेति वा ।</p>
<p>यद् वा, अनुरक्ताः प्रौढा एवाहुः&mdash;हे <strong>सख्यः</strong> ! इदम् एव अक्षण्वतां फलं इति पूर्ववत् । <strong>व्रजेश-सुतयोर्</strong> मध्ये अनु वेणु यद् <strong>वक्त्रं</strong>, तद् <strong>यैर् निपीतं</strong>, उभयं तु दृश्यम् एव, किन्तु वेणु-युक्तं मुखम् एव पीयते, तत्रैवान्यास् तत्-समान-वासना आहुः&mdash;हे सख्यः ! सम्यग् एवोक्तम्, किन्तु जुष्टं, प्रियया सेवितम् । तथा-विधा एवान्या आहुः&mdash;हे सख्यः ! युष्माभिर् अप्य् अतिसाधूक्तं, किन्त्व् इदम् अप्य् उच्यताम्&mdash;अनुरक्त-कटाक्ष-मोक्षं, एवं चेत् सर्वं सम्पन्नम् एव भवतीति भावः ।</p>
<p>अथवा श्री-राधायाः सहचर्य एव प्रथमम् आहुः&mdash;हे सख्यः ! <strong>व्रजेश-सुतयोर् वक्त्रं यैः पीतं</strong>, तद् एव तेषां अक्षि-फलं । व्रजेशश् च व्रजेशश् च व्रजेशौ श्री-कृष्ण-राधा-पितरौ स्थले स्थले दर्शनीयौ । तयोः सुतश् च सुता च व्रजेश-सुतौ श्री-कृष्ण-राधे, यथा-सङ्ख्य-बलाद् एकैकस्य सुतश् च सुता चेति नाशङ्कनीयम्, उभयोर् एव उभयं वक्त्रं यैः पीतं । वक्त्रं पृथक् पृथक् विशिनष्टि&mdash;अनु वेणु अनुगतो वेणुर् यत्र, तत् तया जुष्टं श्री-कृष्णेन स्व-हस्त-लिखित-पत्राङ्कुरादिना सेवितम् । तयोः कीदृशयोः ? वयसि भवैर् वयस्यैर् लावण्यैः पशून् पत्रावली-मकराङ्कुरान् अनु अन्योन्यं विशेषणेन आवेशयतोः प्रापयतोः ।</p>
<blockquote>
<p>पशुः पत्राङ्कुरे पुंसि पशुर् भूत-गणेऽपि च । &gt;
वेश्म-मात्रेऽपि च पश्य् तथा चतुष्पदेऽपि च ॥ इति हारावली ।</p></blockquote>
<p>तथा च&mdash;क्रीडा-पत्र-प्रकर-मकरी-पाशुपाला हि वृत्तिः । लोकेऽपि पशुपाला वेश-कर्तार इति श्रूयन्ते ॥७॥</p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> श्री-गोप्य ऊचुर् इति तेषां असम्मतं लक्ष्यते, अनुवर्णनम् एवाह इति लिखितत्वात् । अन्यथा गोप्य ऊचुर् इत्य् अनन्तं वर्तमानस्य <strong>अक्षण्वताम्</strong> इत्य्-आदेर् आभाष-लिखने आहेति लेखायोग्यत्वात् । किन्तु तत्-पाठः सर्वत्रैव दृश्यते ।</p>
<p>यासां बुद्ध्येत वाग्-अर्थो यासां एव प्रसादतः ।</p>
<p>गोपीः प्रपद्ये ता याभिः स गम्भीराशयो जितः ॥</p>
<p><strong>इदम्</strong> इत्य् अस्यादौ निर्देशो वक्ष्यमाणार्थस्य परम-फल-रूपः सु-गोप्यत्वेन सहसा प्राक् प्रकाशनायोग्यत्वात् । यद् वा, हृदयम् आक्रान्ते तस्मिन् प्रेम-भरोदय-वैवश्येन सद्यस् तस्य विशेष-निर्देशाशक्तेः परं श्री-वृन्दावनादि-परमाश्चर्य-दर्शनं तस्य चान्यैः सहितस्यान्यदान्यथा वा दर्शनम् &quot;<strong>अक्ष्णोः फलं न विद्मो</strong> वयं, अन्ये जनास् त्व् अन्यज् जानन्तु नाम&quot; इत्य् अर्थः ।</p>
<p>एषां सोल्लुण्ठोक्तिः&mdash;अतोऽस्माकं चक्षुः-साफल्यं न किम् अपि वृत्तं तदानीं, तथा दर्शनाभावाद् इति भावः । यद्यपि यत्र तत्र यदा तदा येन तेन प्रकारेण तद्-वक्त्र-जोषणम् एव चक्षुः-फलं व्रजान्तस् तु तासां तत् सुष्ठु फलत्य् एव, तथापि वन-विहारे तथा तद्-दर्शनौत्सुक्येन तथोक्तम् । अयम् एव हि निर्भर-प्रेम्णोऽतृप्त्य्-आर्ति-विशेष-लक्षणः स्वभावः&mdash;हे <strong>सख्यः</strong> ! इति युष्माभिर् एतन् नितरां ज्ञायत एवेति भावः । <strong>अनु</strong> पश्चात् स्थित्वा वनाद् वनान्तरं वा विशेषेण प्रवेशेन सङ्केत-मधुर-शब्दादिना प्रवेशयतोः ।</p>
<p><strong>व्रजेशौ</strong> श्री-नन्द-वसुदेवौ, वसुदेव इति ख्यातो गोषु तिष्ठति भू-तले [ह।वं। १.५.३६] इत्य्-आदि श्री-हरि-वंशोक्तानुसारेण बलदेवस्यापि तत्-सुतत्वं, श्री-कृष्ण-साहचर्यतः पुष्ट-पुत्रत्वाद् वा। यद्यपि श्री-कृष्णस्यैव वेणु-गीतादि-वर्णन-प्रसङ्गेऽत्राग्रजस्य उपयोगो न स्यात्, तथापि तत्-साहित्येन श्री-कृष्णस्य शोभा-विशेष-विवक्षया । किं वा, श्री-कृष्ण-विषयक-निज-भाव-विशेषस्य स्वाभाविक-स्वलज्जयाच्छादनाय साधारण्येन द्वयोर् अप्य् उक्तिः । एवम् अग्रेऽपि तयोर् द्वित्वेनापि वक्त्रस्यैकत्वं नित्य-युगलत्वादिना वर्तमानानां अप्य् अगानां जात्याद्य्-अपेक्षया एकत्वादिनापि स्वत एव युगलत्वादि-प्राप्तेः ।</p>
<p>इदं च पूर्वम् अपि विवृतम् अस्ति, प्रपिबतोः स्म मुखम् इत्य् अत्र । यद् वा, व्रजेश-सुतयोर् मध्ये <strong>वेणु-जुष्टं</strong> <strong>वक्त्रं यैर् निपीतं</strong>, श्री-कृष्णस्य वक्त्रम् एव वेणु-जुष्टतया प्रसिद्धम्, नितरां पीतं इत्य् अनेन वक्त्रस्य सुधा-मय-चन्द्र-रूपत्वं ध्वन्यते । <strong>वै</strong> प्रसिद्धम् । अन्यत् तैर् व्याख्यातम् ।</p>
<p>यद् वा, छन्दसि, व्यवहिताश् च [पा। १.४.८२] इति न्यायेन परि ये चरन्ति इत्य्-आदिवत् अनु निरन्तरं वेणुना जुष्टं सेवितम् इति । अनुरूपेण वेणुना जुष्टम् इति वा ।</p>
<p>अथवा, वै-शब्दः समुच्चये, &ldquo;मानिनाम् अनुतापं वै&rdquo; इतिवत् । &quot;वा&quot; इति-पाठोऽपि क्वचित् । <strong>यैर् निपीतं</strong> सादरं सम्यक् जुष्टं तत्-स्निग्ध-<strong>कटाक्ष-मोक्षं</strong> यथा स्यात् तथा जुष्टं च । चामरादि-वीजनाङ्ग-सम्मार्जनादिना च सेवितम् । यद् वा, अनुरक्त-जनानां युष्माकं कटाक्ष-मोक्षो यस्मिन् । किं वा, अनुरक्तः कटाक्ष-मोक्षो यस्य तद् इति सेवायां सुख-विशेष-सम्पत्ति-हेतुः । तेषां अक्षण्वतां इन्द्रियवतां इदं निपानं जोषणं चैव फलं सर्वेन्द्रिय-साफल्यं <strong>विद्मः</strong>, न चान्यत् किम् अपि । तन्-निपानेन दृष्टेः साफल्येन साक्षात्कारस्य च परम-फल-रूपतया सर्वेन्द्रिय-कर्म-साफल्य-सिद्धेः । विशेषतश् च वीजन-स्पर्शनादि-सेवया त्वग्-आदिनां अपि नितरां साफल्य-सुसिद्धेः सर्वेन्द्रियाणां इव साफल्यं सिद्धम् ।</p>
<p>अथवा, इदम् एव परम् परमं केवलं वा फलं न विद्म इत्य् अर्थः । जितं सर्वं जिते रसे [भा।पु। ११.८.२१] इत्य्-आदि-न्यायेन मुखस्य रसनेन्द्रियस्य तन्-निपानेन साफल्य-सिद्ध्या । विशेषतश् च सर्व-फल-वर्ग-पूज्य-तद्-अधरामृत-पान-सम्पत्त्या सर्वेन्द्रियाणां एव साफल्यस्य स्वतः सुसिद्धेः । अतस् तदानीम् अस्माकं तद्-अप्राप्त्या सर्वम् एव व्यर्थम् इति भावः । एतच् चात्यन्तोत्कण्ठयोक्तम् ।</p>
<p>यद् वा, वक्त्रं जुष्टं निपीतं यत् इदम् एव चक्षुष्मतां चक्षुः-फलं । त्व्-अर्थे वै-शब्दः । यैस् तु जनै रसनेन्द्रियैर् वा निपीतं, तेषां फलं किं वक्तव्यं इति शेषः । तत्-स्मरण-मात्रेण बाष्प-रुद्ध-कण्ठतया व्यक्तं वक्तुम् अशक्तेः । किं वा, विदग्ध-जन-वर्ग-पूज्य-पादानां तासां प्रेमोक्ति-गाम्भीर्यस्यैव तादृश-स्वभावात् । अन्यत् समानम् ॥७॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> श्री-गोप्य ऊचुर् इति तेषां असम्मतं लक्ष्यते अनुवर्णनम् एवाह&mdash;इति-लिखितत्वात् पुनर्-उक्तत्वेन एकत्वायोग्यत्वेन च तद्-अनर्हात्, किन्तु स पाठः सर्वत्रैव दृश्यते ।</p>
<p>यासां सौभाग्येति वाग्-अर्थो यासां एव प्रसादतः ।</p>
<p>गोपीः प्रपद्येत ता याभिः स गम्भीराशयोर् जितः ॥</p>
<p>अथ पूर्वोक्तानुसारेणावहित्थया राम-सहितम् एव वर्णयन्त्योऽपि स्वभाव-व्यञ्जितार्थ-विशेषेण तथा न शेकुर् इति दर्शयति&mdash;<strong>अक्षण्वताम्</strong> इति । अत्र तेषां व्याख्या सङ्गतिः क्रियते चक्षुष्मतां तावद् इदम् एव फलं विद्यं परम् अन्यत् प्रिय-दर्शनम् अपि <strong>फलं न</strong> <strong>विद्मः</strong>।</p>
<p>नन्व् <strong>इदं</strong> इति किं तत्राह&mdash;तच् चेत्य्-आदि । निपीतम् अनुभूतं <strong>जुष्टम्</strong> आस्वादितम् । अथवेतियैर् निपीतं तयोर् वक्त्रं तैर् यज् जुष्टं तद् इदं एव तेषां <strong>अक्ष्णोः फलं</strong> इत्य् अर्थः । उभयत्र तेषां एनास्वाद-विषयस् तद् इति कथं अन्ये बोधयितुम् शक्यन्त इति भावः । किं च, विषयतया निर्देशम् अकृत्वा प्रथमं इदं तथैव निर्देशः सुगोप्यत्वेन सहसा नाम-प्रकाशनायोग्यत्वात् ।</p>
<p>यद् वा, प्रेम-भरोदय-वैवश्येन सद्यस् तद्-विशेष-निर्देशाशक्तेः परम् अन्यत् सर्वं <strong>पशून्</strong> इत्य्-आदिना तथा तस्य चान्यैः सहितस्य अन्यदा अन्यथा वा दर्शनम् अपीति विवक्षितं नच्चाक्ष्णोः फलं न विद्म वयम् इति । अन्ये जनास् त्व् अन्यत् जानन्तु नामेत्य् अर्थः । एषा सोल्लुण्ठोक्तिः अतोऽस्माकं चक्षुः-साफल्यं न किम् अपि वृत्तं तदानीं, तथा तद्-दर्शनाभावाद् इत्य् अर्थः । यद्यपि यत्र तत्र यदा तदा येन तेन प्रकारेण तद्-वक्त्र-निपणम् एव चक्षुः-फलं, व्रजान्तस् तु तासां तत् सुष्ठु फलत्य् एव, तथापि वन-विहारे तथा तद्-दर्शनौत्सुक्येन तथोक्तम् । अयम् एव हि निर्भर-प्रेम्णोऽतृप्त्य्-आर्ति-विशेष-लक्षण-स्वभावः । हे <strong>सख्यः</strong> ! इति युष्माभिर् एतन् नितरां ज्ञायत एवेति भावः । <strong>अनु</strong> पश्चात् स्थित्वा । यद् वा, वनाद् वनान्तरं विशेषेण प्रवेशेन सङ्केत-मधुर-शब्दादिना प्रवेशयतोः व्रजेशौ श्री-नन्द-वसुदेवौ, वसुदेव इति ख्यातो गोषु तिष्ठति भू-तले [ह।वं। १.५.३६] इत्य्-आदि श्री-हरि-वंशोक्तानुसारेण वसुदेवस्यामि बहुल-गोप-समृद्धे व्रजेशो गोप-राजः श्री-नन्द एव तस्य सुतयोः श्री-बलदेवस्यापि तत्-सुतत्व-व्यवहारो दर्शित एव, भ्रातर् मम सुतः [भा।पु। १०.५.२७] इत्य् आदौ, तातं भवन्तं मन्वानः [भा।पु। १०.५.२७] इति वसुदेवोक्तेः । अत एव तस्य पुनर् व्रजागमने, रामोऽभिवाद्य पितराव् आशीर्भिर् अभिनन्दितः [भा।पु। १०.६५.२] इति वक्ष्यते । अथ स्मरन्त्यः कृष्ण-चेष्टितम् [भा।पु। १०.२१.४] इति दर्शितं । स्वभाव-व्यञ्जितार्थो यथा <strong>व्रजेश-सुतयोर्</strong> मध्ये अनु पश्चात् <strong>वेणु-जुष्टं वक्त्रं यैर् निपीतं</strong> श्री-कृष्णस्य वक्त्रम् एव वेणु-जुष्टतया पश्चात् भावेन कनिष्ठतया च प्रसिद्धम् । अत एवैकत्वं नितरं पीतम् इत्य् अनेन वक्त्रस्य सुधामय-चन्द्र-रूपकत्वं ध्वन्यते । <strong>वै</strong> प्रसिद्धम् । यद् वा, छन्दसि, व्यवहिता च [पा। १.४.८२] इति न्यायेन अनु निरन्तरं वेणुना सुष्ठु सेवितम् इति ।</p>
<p>अथवा वै-शब्दः समुच्चये, &ldquo;मानिनाम् अनुतापं वै&rdquo; इतिवत् । वेति-पाठोऽपि क्वचित् । यैर् निपीतं सादरं सम्यक् दृष्टं तथा स्निग्ध-कटाक्ष-मोक्षं, यथा स्यात् तथा जुष्टं च । यद् वा, <strong>अनुरक्त</strong>-जनानां युष्माकं <strong>कटाक्ष-मोक्षो</strong> यस्मिन् । किं वा, अनुरक्त-जनेषु कटाक्ष-मोक्षो यस्मिन् । किं वा, अनुरक्त-जनेषु कटाक्ष-मोक्षो यस्य तद् इति सेवायां सुख-विशेष-सम्पत्ति-हेतुः, तेषां अक्षण्वतां इन्द्रियवतां इदं निपानं जोषणं चैव फलं सर्वेन्द्रिय-साफल्यं विद्मः न चान्यत् किम् अपि तन्-निपानाआदि-रूपस्य परम-फल-रूपतया सर्वेन्द्रिय-कर्म-साफल्य-सिद्धेः । अयम् अपि निगूढऽप्रायः । इदम् एव परम् केवलं फलं न विद्मः । किं तत् ? जुष्टं प्रीत्या दृष्टं यत्, तर्हि किम् अन्यत् फलं ? तद् आहुः&mdash;यैर् अधरामृत-पान-द्वारा <strong>निपीतं</strong> तेषां तन्-निपीतं तेषां यन् निपान-रूपं फलं इदम् एवेति ।</p>
<p>यद् वा, वक्त्रं जुष्टं निपीतं यत् इदम् एव चक्षुष्मतां चक्षुः-फलं । त्व्-अर्थे वै-शब्दः । यैस् तु जनै रसनेन्द्रियैर् वा निपीतं, तेषां फलं किं वक्तव्यं इति शेषः । तत्-स्मरण-मात्रेण बाष्प-रुद्ध-कण्ठतया व्यक्तं वक्तुम् अशक्तेः । किं वा, विदग्ध-जन-वर्ग-पूज्य-पादानां तासां प्रेमोक्ति-गाम्भीर्यस्यैव तादृश-स्वभावात् । अन्यत् समानम् ॥७॥</p>
<hr>
<p><strong>जीव-गोस्वामी (क्रम-सन्दर्भः) : गोप्य ऊचुर्</strong> इति न टीका-सम्मतम् अनुवर्णनम् आह&mdash;इत्य् अत्र पुनर् उक्त्यापातात् एकत्वायोग्यत्वाच् च ॥७.८॥</p>
<hr>
<p><strong>जीव-गोस्वामी (बृहत्-क्रम-सन्दर्भः) :</strong> व्रज-स्त्रियः सर्वा इति सर्व-शब्दस्य सामान्य-वचनत्वान् नात्र विरोधः । तद् एव किम् इत्य् आह&mdash;अक्षण्वताम् इत्य्-आदि । हे <strong>सख्यः</strong> ! इति समान-वासनाः प्रति सम्बोधनम् । <strong>अक्षण्वतां</strong> चक्षुष्मताम् इदं <strong>फलम्,</strong> इदम् एव फलम् इति भावः । <strong>न परं</strong> नान्यत् । कुतः <strong>विदामः</strong> ? सर्वानुभव एव प्रमाणम् । किं तद् ? इत्य् आह&mdash;पशून् इत्य्-आदि । <strong>वयस्यैः</strong> सह <strong>पशून् अनुविवेशयतोर्</strong> <strong>व्रजेश-सुतयोर् वक्त्रं यैर् निपीतम्</strong> । तयोर् अक्षि-करणकं वक्त्र-पानम् एवाक्षिमतां फलम् इति वाक्यार्थः । कीदृशम् ? <strong>अनु</strong> अनुक्षणं <strong>वेणुना जुष्टं</strong> सेवितम् इति । श्री-कृष्णे वनं गते सखि-मातरोऽपि पुत्रादिकं विस्मृत्य वात्सल्यात् ताव् एव वेणु-वादन-लीला-पूर्वकं गाश् चारयन्ताव् अनुस्मरन्त्य ऊचिरे ।</p>
<p>एवम् अनुरक्ताश् चानुवर्णयन्ति । तथा हि&mdash;हे सख्यः ! स्वजातीयाः प्रति सम्बोधनम् । व्रजेश-सुतयोर् मध्ये अनु वेणु-जुष्टं वक्त्रं यैर् निपीतम् । तेषाम् अक्षण्वताम् इदं वेणु-जुष्ट-वक्त्र-पानम् एव फलम् । तासां रामे रत्य्-अभावान् निर्धारणेन श्री-कृष्ण-विषय-मात्र-रतिमत्त्वं दर्शितम् । अनुगत-वेणु-जुष्टत्वेन कृष्ण-वक्त्रस्यैव प्रसिद्धेः । एवम् अनुरक्तानां मध्ये ज्येष्ठ-कनिष्ठ-भेदाद् या द्विधा अन्यास् तासाम् एव मध्ये सखी-भावेन कनिष्ठाभिमानिन्यो राधानुचर्य एव सजातीयाभिर् अन्याभिर् अतीतोभय-संयोग-लीलां वन-गते कृष्णे तद्-गत-चित्ततया वर्णयन्ति&mdash;उभयोः सख्यः ।</p>
<p>ननु, विचित्रम् <strong>इदम्</strong> एव अक्षण्वतां फलम् इति पूर्ववद् एव । किं तद् ? इत्य् आह&mdash;व्रजेश-सुतयोः । व्रजेशो नन्दः । व्रजेशो वृषभानुः । व्रजेशश् च व्रजेशश् च व्रजेशाव् इत्य् एक-शेषः । पुनः सुतश् च सुता च सुतौ पुनः षष्ठी-तत्-पुरुषः । यथा-सङ्ख्यतया व्रजेश-सुतयोर् इति कृष्ण-राधयोर् वक्त्रं यैर् निपीतम् । एकत्वं जाति-विवक्षया । कीदृशम् ? अनुवेणु अनुगतो वेणुर् यत्रेति श्री-कृष्ण-मुख-विशेषणम् । जुष्टं सेवितम् अर्थात् श्री-कृष्णेनैवेति श्री-राधा-वक्त्र-विशेषणम् अनुरक्तानां कटाक्षाणां मोक्षो यस्माद् द्वयोर् एव विशेषणम् । कीदृशयोः? पशु-विवेशयतोः । अन्योन्य-वेषं प्रापयतोः । चादयोऽसत्त्वे इति चादिमध्ये पशु-शब्द-पाठाद् असत्त्व इति पश्व्-आदि-व्यावर्त्त्य वेषम् एवाभिधत्ते । पशु-शब्दोऽव्ययो वेष-रचनायां पशुर् नर-गो-महिष्यादिषु इत्य्-आदि कोषान्तरम् । प्रयोगश् च क्रीडा यत्र प्रकर-मकरी पाशुपाल्यं हि वृत्तिः इति । लोके च पशुपालो वेषकारीति । वयसि भवं वयस्यं यशस्य् आदिवत् । लावण्यम् इति यावत् । अनुराग-विकार-प्रतिवातैः करणे विशेषणे वा तृतीया ॥७॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong></p>
<p>वेणु-नाद-सुधा-वृष्ट्या निष्क्रमय्योक्ति-माधुरीम् ।</p>
<p>यासां नः पाययामास कृष्णस् ता एव नो गतिः ॥</p>
<p>भोः <strong>सख्यः</strong> ! यूयम् इह गृह-निगडे स्थित्वा विधात्रा दत्तानि चक्षुर्-आदीन्द्रियाणि केवलं विफली-कुरुध्वे एव । तद् इतोऽद्य वनं द्रुतम् एव गत्वा किम् अप्य् अद्भुतं वस्तु-दर्शनाद्यैर् अनुभव-गोचरी-कृत्य सफल-जन्मानो भवतेत्य् आहुः&mdash;<strong>अक्षण्वताम्</strong> इत्य् आर्षम् अक्षिमताम् अक्षां <strong>इदम्</strong> एव <strong>फलम्</strong>, <strong>न</strong> तु <strong>परं विदामः</strong> विद्म इत्य् अन्य-मते अन्यद् भवतु नाम । अस्मन्-मते तु नान्यत् । किं तत् ? <strong>व्रजेश-सुतयोः</strong> राम-कृष्णयोर् <strong>वक्त्रम्</strong> अनुकूल-वेणु-सेवितं <strong>यैर् निपीतम्</strong> इति प्रकटोऽर्थः । स्वीय-भाव-गोपनार्थ एव यद्य् अस्मद्-वचसि श्वश्रू-ननान्दृ-प्रतिवेशि-जनाः कर्णौ ददति, तर्हि ददतु नाम, का तत्र चिन्ता सर्व एव व्रज-वासि-स्त्री-पुंस-जना राम-कृष्णयोर् वक्त्र-माधुर्यं यथा वर्णयन्ति, तथा वयम् अपि वर्णयाम इति स्वाभिप्राय-ज्ञापनात् । तत्र पशु-पक्षि-पर्यन्तानां सर्व-प्राणिनाम् एव तद्-वक्त्रम् आनन्द-प्रदं केवलं दवीयसीनां युष्माकम् एव नेति व्यञ्जितं व्रजेश-सुतयोर् इति&mdash;तातं भवन्तं मन्वानः [भा।पु। १०.५.२५] इति वसुदेवोक्तेः, रामोऽभिवाद्य पितरौ [भा।पु। १०.६५.२] इति शुकोक्तेश् च बलदेवस्यापि व्रजेश-सुतत्वं व्रजे प्रसिद्धम् एव</p>
<p>अभीप्सितोऽर्थस् त्व् अयम्&mdash;व्रजेश-सुतयोर् मध्ये <strong>अनु</strong> पश्चाद्-वर्तिनो यस्य वक्त्रं <strong>वेणु-जुष्टं</strong> तद् यैर् वेति। <strong>वा</strong>-शब्देन यैर् दृष्टं स्पृष्टं श्रुतम् आघ्रातं यैर् वा नितराम् अतिशयेन पीतं । वै इति पाठे वै निश्चितम् एव यैर् लज्जा-धैर्ये अपि त्यक्त्वा निपीतं तेषाम् एवाक्षिमतां जनानां चक्षुर्-आदीन्द्रियाणां साफल्यं नान्येषां तद्-अद्यदीयतां कुल-धर्म-लज्जा-भय-धरियादिभ्यो जलाञ्जलिर् इति भावः ।</p>
<p>ननु, दर्शन-श्रवणादिकम् अस्माकं कुलवतीणां सम्भवतु नाम, वक्त्र-कर्मकं निपानं तु ह्रीमतीनां कथं सम्भवेत् ? तत्राहुः&mdash;<strong>अनुरक्तेषु</strong> जनेषु <strong>कटाक्षस्य</strong> <strong>मोक्षो</strong> येन तत् तेन तथा सन्धाय कटाक्ष-शरो मुच्यते यथा तद्-आघातेन विह्वलीभूय लज्जा-धैर्यादिकम् अपि विस्मृत्य तत् पास्यथेति भावः ॥७॥</p>
<hr>
<p><strong>बलदेव-विद्याभूषणः (वैष्णवानन्दिनी) :</strong> काश्चिद् आहुः&mdash;अक्षण्वताम् इति । अक्षिमतां प्राणिनाम् इदम् एव फलं न त्व् इतः परम् अस्तीति वयं <strong>विद्मः</strong> । किं तत् ? <strong>व्रजेश-सूतयोः</strong> बलदेव-कृष्णयोर् वक्तुम् अनुकूलेन <strong>वेणुना जुष्टं यैर् निपीतं</strong> स-तृष्णं वीक्षितम् इत्य् अर्थः। तातं भवन्तं मन्वानः [भा।पु। १०.५.२५] इति वसुदेव-वाक्यात्, रामोऽभिवाद्य पितरौ [भा।पु। १०.६५.२] इति शुक-वाक्याच् च बलदेवस्यापि व्रजेश-सुतत्वं व्रजे ख्यातम् एव वक्तुं । कीदृक् ? <strong>अनुरक्तेषु</strong> स्वजनेषु <strong>कटाक्षाणां मोक्षो</strong> यस्य तत् । कीदृशयोः ? <strong>वयस्यैः</strong> सह <strong>पशून्</strong> <strong>अनु विवेशयतोश्</strong> चारयतोर् इति बलदेव-साहित्येन तद्-वर्णनं स्वभाव-गोपनार्थं विवक्षितो\ऽर्थस् त्व् अयं हे <strong>सख्यः</strong> ! व्रजेश-सुतयोर् मध्ये <strong>अनु</strong> पश्चाद्-वर्तिनो यस्य वक्तुं वेणु-जुष्टं तद् यैर् वा निपीतम् इति । ननु, दर्शन-श्रवणे भवेतां वक्तु-कर्मकं निपीतं नः कुलाङ्गनानां कथं स्यात् ? तन् नाह अनुरक्तेति । तेन तथानुसन्धाय कटाक्ष-बाणो मुच्यते यथा तेन विह्वलास्त्र-पाद्यैर् ये विहाय तत् पास्यथेति भावः ॥७॥</p>
<hr>
<p><strong>॥ १०.२१.८ ॥</strong></p>
<p>चूत-प्रवाल-बर्ह-स्तवकोत्पलाब्ज-</p>
<p>मालानुपृक्त-परिधान-विचित्र-वेशौ ।</p>
<p>मध्ये विरेजतुर् अलं पशुपाल-गोष्ठ्यां</p>
<p>रङ्गे यथा नट-वरौ क्व च गायमानौ ॥</p>
<p><strong>श्रीधर-स्वामी (भावार्थ-दीपिका) :</strong> अन्या आहुः&mdash;चूत**-**इति । <strong>चूत-प्रवालादीनां</strong> चित्राभिर् <strong>मालाभिर् अनुपृक्ते</strong> ईषद् अन्तरान्तरतः संयुक्ते परिधाने नील-पीताम्बरे ताभ्यां <strong>विचित्रो वेषो</strong> ययोस् तौ । <strong>क्व च</strong> कदाचित् <strong>पशुपाल-गोष्ठ्यां</strong> गोपाल-सभायां <strong>मध्ये</strong> <strong>अलम्</strong> अत्यर्थं <strong>विरेजतुः</strong> । अहो गोपानां पुण्यम् इति भावः ॥८॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> <em>अन्याः</em> भगवत्-तत्त्वज्ञाः । <strong>चुत-प्रवालम्</strong> आम्र-पत्रम्, <strong>बर्हं</strong> मयूर-पिच्छम्, <strong>स्तवकः</strong> पुष्प-गुच्छः, <strong>उत्पलाब्जौ</strong> प्रसिद्धौ । <strong>रङ्गे</strong> नटादीनां नर्तन-स्थले</p>
<blockquote>
<p>रङ्गं स्थले नट्यादि-योग्य-भूमिके । &gt;
सीसके चापि कार्पासे पुम् भूम्नि नीवृद्-अन्तरे ॥ इति धरणिः ॥</p></blockquote>
<p>गाने गाने <strong>मानः</strong> सर्वैर् <strong>दत्त</strong> आदरो ययोस् तौ । यद् वा, <strong>गाये</strong> गाने <strong>मानो</strong> गर्वो ययोस् तौ, स चास्मत्-तुल्यस् त्रिलोक्यम् अपि गायको नास्ति, &quot;के यूयं वराका गोपाः&quot; इति प्रकारः । <em>इति भावः</em> इति । यो योगिनां ध्यान-पथेनाप्नोति स सर्वेश्वरः । गोपेषु तद्-आनुकूल्येनास्त इत्य् अद्भुतं गोपादृष्टम् इति तात्पर्यम् ॥८॥</p>
<hr>
<p><strong>कैवल्य-दीपिका :</strong> चूत**-**इति । <strong>चूतस्य प्रवालाः</strong> पल्लवाः । <strong>बर्हं</strong> मयूर-पिच्छम् । <strong>स्तवकः</strong> पुष्प-गुच्छः । <strong>उत्पलं</strong> रात्रि-विकासि । <strong>अब्जं</strong> दिन-विकाशि । तेषां <strong>मालाभिः अनुपृक्तं</strong> सम्पृक्तं यत् <strong>परिधानं</strong>, तेन <strong>विचित्रो वेषो</strong> ययोस् तौ तथा । <strong>गोष्ठी</strong> मण्डली ॥८॥ [मु।फ। १२.२]</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> चूत-प्रवाल इत्य्-आदि । यथा-योग्यं विचित्र-वेशो ययोः । कुत्र ? <strong>पशुपालीया</strong> <strong>गोष्ट्ःई</strong> सखि-सभा तस्यां, पशुर् अत्रापि वेश-पर्यायः पुंवद्-भावस् तुल्याधिकरणत्वात् । <strong>क्व च गायमानौ</strong> गायन्ताव् इत्य् अर्थः ॥८॥</p>
<hr>
<p><strong>सनातन-गोस्वामी (बृहद्-वैष्णव-तोषणी) : च्यूतस्य प्रवालो</strong> नव-पल्लवः, <strong>स्तवकः</strong> पुष्प-गुच्छः, <strong>पशु-पालानां गोष्ठ्यां</strong> मण्डल्यां, तत्रापि <strong>मध्ये</strong>, अतो विशेषेण तेषु पृथक् पृथक् तत्-तच्-छोभा-प्रकटनेन । किं वा, विविधं <strong>रेजतुः</strong> शुशुभाते, यथा <strong>नटवरौ रङ्गे</strong> विराजेते इति दृष्टान्तेन तयोर् नृत्यादिकं स्वाच्छन्द्य-सुखादि-परत्वं च ध्वन्यते, अन्यथा नृत्यादि-शोभाया असम्पत्तिः । <strong>क्व च</strong> कदाचिद् इति क्रीडा-वशेन सदा मध्ये\ऽनवस्थानात्, <strong>अलम्</strong> इति कदाचित् पित्रोर् अस्माकम् अपि वा अन्तिके तस्यावस्थिताव् अपि विविध-सङ्कोचेन तादृश-गानाद्य्-अभावाद् विराजमान-सम्पत्तेः । अन्यत् तैर् व्यञ्जितम् ।</p>
<p>यद् वा, प्रतिश्लोकं वक्त्री-भेदम् अकल्पयित्वा गोष्ठी-भेदेन श्लोकानां सङ्गतिः, क्रियते, तत्राद्यैः षड्भिर् एकस्या गोष्ठया वाक्यम्, अन्यथा सप्तम-श्लोके वर्ण्याभ्यो गोभ्यः षष्ठ-श्लोकोक्त-देवीनां महात्म्यापत्या विवक्षितासिद्धिः ।</p>
<p>यद् वा, गोष्ठी-भेदम् अप्य् अकल्पयित्वा सर्वासाम् एव तासां वाक्यत्वेनाक्रमतः सर्व-श्लोकानां मिथः सम्बन्धः कार्यः । तथा हि, अतो गोपानाम् एव तेषां चक्षुः-साफल्यं तदानीं तथा तद्-वक्त्र-दर्शनाद् इति पूर्व-श्लोकाभिप्रायः । न केवलं तेषां तद्-दर्शन-मात्रम्, वन-मध्ये वन्य-विचित्र-वेषयोस् तयोर् निज-मण्डली-मध्ये स्वाच्छन्द्येन नृत्य-गीताद्य्-अनुभवश् च सुखं स्याद् इत्य् आहुः&mdash;**चूत-**इति । <strong>गायमानो</strong> वेणुनैव गायन्तौ ।</p>
<p>यद् वा, गायेन गानेन मानः पूजा ययोः, सर्वतो विशिष्ट-गानात्, क्वचिद् इत्य् अस्यात्रैव वान्वयः । नृत्यादि-श्रमेण सदा गानाकरणात् । यद् वा, कदाचिद् गाये गाने मानः, अवाभ्यां समो युष्मासु को गायको\ऽस्ति, अत्रागत्य हन्त गायतु इत्य्-आदि-प्रकारो गर्वो ययोस् तौ, अयं च क्रीडा-माधुरी-विशेषः । अतो गोपा एव धन्याः, वयं तु नितराम् अधन्या एव । तेन प्रकारेण तयोर् अस्मन्-मध्ये\ऽत्र लोक-भयादिनासाङ्कोचतो\ऽवस्थानाद्य्-असिद्धेः । एवम् अग्रे\ऽपि वाक्य-शेष ऊह्यः, तद्-धेतुर् लिखित एव ॥८॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> तद् एवम् अप्य् अर्थान्तरेण निज-भाव-व्यक्तिं वितर्क्य पुनर् बाढावधानेन द्वितीय-पद्ये ताम् अपलेषुः पुनस् तु परम-स्मर-वेगेन तृतीयेन शेकुः, चतुर्थादौ न किञ्चिद् अपि शेकुर् इत्य् आह&mdash;पञ्चभिः । <strong>चूतस्य प्रवालो</strong> नव-पल्लवः <strong>स्तवकः</strong> पुष्प-गुच्छः । तत्र चूत-पल्लवो <strong>बर्ह-स्तवकश्</strong> च शीर्ष्ण <strong>उत्पलं</strong> तद्-अन्तःकोशः कर्णयोः, <strong>अब्जं</strong> लीला-कमलं दक्षिण-करे । एतानि च <strong>मालानुपृक्त-परिधानानि</strong> च यानि, तैर् <strong>विचित्र-वेषौ</strong> <strong>पशु-पालानां गोष्ठ्यां</strong> मण्डल्यां, तत्रापि <strong>मध्ये,</strong> अतो विशेषेण तेषु पृथक् पृथक् तत्-तच्-छोभा-प्रकटनेन । किं वा, विविधं <strong>रेजतुः</strong> शुशुभाते यथा <strong>नट-वरौ रङ्गे</strong> विराजेते इत्य्-आदि-दृष्टान्तेन तयोर् नृत्यादिकं स्वाच्छन्द्य-सुखादिकं च गोपानाम् अपि तादृश-वेष-वैदग्ध्यादिकं वाद्यादि-परत्वं च अन्यथा नृत्यादि-शोभाया असम्पत्तेः । <strong>क्व च</strong> कदाचित् इति क्रीडा-वशेन सदा-मध्येऽनवस्थानात् । <strong>अलम्</strong> इति व्रज-मध्ये तु विविध-सङ्कोचेन तादृश-गानाद्य्-अभावाद् विराजमानता-सम्पत्तेः ।</p>
<p>अथवा, अत्र पद्य-पञ्चके सर्वासाम् एव तासां वाक्यत्वेन क्रमतः सर्व-श्लोकानं मिथः सम्बन्धः कार्यः । तथा हि, अतो गोपानाम् एव तेषां चक्षुः-साफल्यं तदानीं तथा तद्-वक्त्र-दर्शनाद् इति पूर्व-श्लोकाभिप्रायः । न केवलं तेषां तद्-दर्शन-मात्र-वन-मध्ये वन्य-विचित्र-वेषयोस् तयोर् निज-मण्डली-मध्ये स्वाच्छन्द्येन नृत्य-गीताद्य्-अनुभवश् च सुखं स्याद् इत्य् आहुः&mdash;<strong>चूत</strong>-इति । <strong>गायमानौ</strong> गायन्तौ । यद् वा, गायेन गानेन मानः पूजा ययोः सर्वतो विशिष्ट-गानात् । क्वचिद् इत्य् अस्यात्रैव वान्वयः । नृत्याद्य्-आवेशेन सदा गानाकरणात् । यद् वा, कदाचिद् गायमाने । मानः आवाभ्यां समो युष्मासौ को गायकोऽस्ति । अत्रागत्य हन्त गायत्व् इत्य्-आदि-प्रकारो गर्वो ययोस् तौ । अयं च क्रीडा-माधुरी-विशेषः । अतो गोपा एव धन्याः, वयं तु नितराम् । अधन्या एव तेन प्रकारेण तयोर् अस्मान् मध्येऽत्र लोक-भयादिना स्वच्छन्दावस्थानाद्य्-असिद्धेः । एवम् अग्रे\ऽपि वाक्य-शेष ऊह्यः । तद्-धेतुर् लिखित एव ॥८॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>जीव-गोस्वामी (बृहत्-क्रम-सन्दर्भः) :</strong> अन्या वत्सला एवोचुः&mdash;चूत-प्रवाल**-**इत्य्-आदि । <strong>पशुपाल-गोष्ठ्यां</strong> <strong>तौ</strong> राम-कृष्णौ <strong>विरेजतुर्</strong> इति तच्-छब्दोऽध्याहार्यः । कस्मिन् काव् इव ? <strong>रङ्गे</strong> नृत्य-स्थले <strong>नट-वराव्</strong> <strong>इव</strong> । कीदृशौ ? **चूत-**इत्य्-आदि-तुल्यम् । <strong>अलम्</strong> अत्य्-अर्थम् । यद् वा, पूर्ववद् राधा-सहचर्य एव । तौ <strong>व्रजेश-सुतौ</strong> पूर्ववत् समासः । कुत्र ? <strong>पशुपाल-गोष्ठ्यां</strong> पशुपाः पशुपाल्यो वेष-कर्त्र्यः सहचर्यस् ता लातीति तथा, सा चासौ गोष्ठी चेति पुंवद्-भावे पशुपाल-गोष्ठी, तस्याम् । कस्मिन् काव् इव ? <strong>नटवरौ</strong> नटनं नटः । नटे नृत्ये वरो नटवरः । नटवरा च नटवरश् च नटवरौ ताव् इव । तुल्यम् अन्यत् । इदं तु राधायाः परोक्षम् एव मन्तव्यम् ॥८॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> एतादृशं विडम्बनं स्वस्य कथं कुर्मस् तस्मात् तत्र न याम इति चेन् मैवम् । बलदेव-साहित्ये सति तत्रास्मज्-जिगमिषाया अभावात् तन् न भविष्यत्य् अतो दूरतो वल्लि-पल्लव-रन्ध्रेणैव तस्य स्व-रमणस्य सौन्दर्यामृतं गानामृतं दृष्ट्वा द्रुतम् आयास्याम इत्य् आहुः&mdash;<strong>चूतस्य प्रवालो</strong> नव-पल्लवं । <strong>बर्हं</strong> च <strong>स्तवकः</strong> पुष्प-गुच्छश् च चूडायाम् । <strong>उत्पले</strong> तद्-अन्तः-कोषौ कर्णयोः । <strong>अब्जं</strong> लीला-कमलं दक्षिण-करे, <strong>मालाश्</strong> च गले । तथा <strong>अनु</strong>गुणतया <strong>पृक्तानि</strong> गात्र-सल्लग्नानि <strong>परिधानानि</strong> नाट्योचित-रक्त-पीतासित-वासांसि च । तैर् <strong>विचित्रो वेशो</strong> ययोस् तौ । <strong>नटवराव्</strong> इति सखिषु गायकेषु वादकेषु नृतन्तौ, <strong>क्व च</strong> कदाचिच् च <strong>गायमानौ</strong>, ताच्छील्ये शनच् च । यद् वा, गाये गाने मानः सर्वैर् दत्त आदरो ययोस् तौ । यद् वा, गाये गाने मानो गर्वो ययोः, &quot;स चास्मत्-तुल्यस् त्रि-लोक्याम् अपि गायको नास्ति, के यूयं गोपा वराकाः ?&quot; इति प्रकारः ॥८॥</p>
<hr>
<p><strong>बलदेव-विद्याभूषणः (वैष्णवानन्दिनी) :</strong> ताः सख्यस् तस्य बलदेवेन साहित्याद् अन्तिके गमनं कर्तुं न पऋअयामः, किन्तु लता-पल्लव-रन्ध्रैर् एव तस्य सौन्दर्य-गान-नाट्याद्य्-अमृताद् अतिस्वादून्य् अनुभूय त्वरयैवागमिष्याम इत्य् आन्याः काचिद् आहुः&mdash;चूत**-**इति <strong>चूतस्य</strong> आम्रस्य <strong>प्रवालो</strong> नव-पल्लवः, <strong>बर्हं</strong> च <strong>स्तवकः</strong> कुसुम-गुच्छः चूडायां उत्पले, तत्-कर्णि-स-कर्णयोः, <strong>अब्जं</strong> लीला-कमलं दक्षिण-करे, <strong>माला</strong> पुष्प-स्रक् कण्ठे, तथानुगुणतया <strong>पृक्तान्य्</strong> अङ्ग-सल्लग्नानि नाट्योचितानि नाना-वर्णानि <strong>परिधानानि</strong> च वासांसि, तैर् <strong>विचित्रो</strong> विस्मयकरो <strong>वेषो</strong> ययोस् तौ । <strong>पशु-पालानां</strong> स्व-तुल्य-गुणानां <strong>गोष्ठ्यां,</strong> तत्रापि <strong>मध्ये विरेजतुः</strong> <strong>रङ्गे</strong> <strong>यथा नटवराव्</strong> इति सखिषु गायकेषु वादकेषु च नृत्यन्तौ <strong>क्वचन गायमानौ</strong> गायन्तौ । यद् वा, गाये गाने मानः सर्वैर् दत्तः सत्कारो ययोस् तौ । जलं विरेजतुर् इति व्रजे सङ्कोचात् तादृश-गानाद्य्-अभावेन विराजनासम्भवात् ॥८॥</p>
<hr>
<p><strong>॥ १०.२१.९ ॥</strong></p>
<p>गोप्यः किम् आचरद् अयं कुशलं स्म वेणुर्</p>
<p>दामोदराधर-सुधाम् अपि गोपिकानाम् ।</p>
<p>भुङ्क्ते स्वयं यद् अवशिष्ट-रसं ह्रदिन्यो</p>
<p>हृष्यत्-त्वचोऽश्रु मुमुचुस् तरवो यथार्याः ॥</p>
<p><strong>श्रीधर-स्वामी (भावार्थ-दीपिका) :</strong> अन्य ऊचुः&mdash;हे <strong>गोप्यः</strong> ! <strong>अयं वेणुः किं</strong> स्म पुण्यम् <strong>आचरत्</strong> कृतवान् । कथम् ? <strong>यद्</strong> यस्माद् <strong>गोपिकानाम्</strong> एव भोग्यां सतीम् अपि <strong>दामोदराधर-सुधां</strong> <strong>स्वयं</strong> स्वातन्त्र्येण यथेष्टं <strong>भुङ्क्ते</strong> । कथम् ? <strong>अवशिष्ट-रसं</strong> केवलम् अवशिष्टं रस-मात्रं यथा भवति, तथा । यतो यासां ह्रदिनीनां पयसा पुष्टस् ता मातृ-तुल्या <strong>ह्रदिन्यो हृष्यत्-त्वचो</strong> विकसित-कमल-वन-मिषेण रोमाञ्चिता लक्ष्यन्ते । येषां वंशे जातास् ते <strong>तरवो</strong> मधु-धारा-मिषेण आनन्द्<strong>आश्रु</strong> <strong>मुमुचुः</strong> । <strong>यथा आर्याः</strong> कुल-वृद्धाः स्व-वंशे भगवत्-सेवकं दृष्ट्वा हृष्यत्-त्वचोऽश्रु मुञ्चन्ति, तद्वद् इति ॥९॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> <em>अन्याः</em> अनुरागिण्यः । <strong>किम्</strong> अनिर्वाच्यम् । कथं ज्ञातम् ? <em>इति</em> शेषः । <em>यतो</em> हेतोः । <strong>ह्रदिन्यो</strong> नद्यः सरस्यो वा । वृक्षाद्या अपि तत्र भगवद्-अनुरागिणस् तत्र किं चेतनानुराग-वार्तेति भावः । हे <strong>गोप्यः</strong> ! <strong>वेणुर्</strong> मुरली <strong>किं</strong> स्वित् <strong>कुशलं</strong> मङ्गलम् <strong>आचरत्</strong> ? अपि तु न किम् अपि, स्थावर-जातित्वेनैव लक्ष्यते इति भावः । तद् अपि <strong>दामोदराधर-सुधां भुङ्क्त</strong> इति <em>कथम्</em> वयं सोढुं प्रभवामः ? इति भावः । तत्र हेतुः&mdash;<strong>गोपिकानाम्</strong> इति । अधर-सुधायां हि गोपिकानाम् अस्माकम् <em>एव</em> स्वत्वं कृष्णस्य गोप-जातित्वान् नित्यं रात्राव् अस्माभिः सम्भूज्यमानत्वात् । <strong>वेणुस्</strong> तु विजातीयः । तत्रापि कृष्ण-रमितत्वम् आत्मनो मत्वा कृष्ण-प्रेयसीत्वाभिमानं धत्ते, तत्रापि धार्ष्ट्येन न पुनः पौरुषम् आविष्कृत्य स भुङ्क्ते, तत्रापि परकीयं धनं, तत्रापि <strong>स्वयम्</strong> एव, न त्व् अन्यं जनं कम् अपि सङ्गिनं करोति, तत्रापि चौर्येण किं तु धनं स्वामिनीर् अस्मान् फूत्कारेण ज्ञापयित्वैव, किं चायं न फूत्कारः, किं तु सम्भोगोत्थ-मणितम् एव, तच् चास्मान् श्रावयित्वैव, तत्रापि न वशिष्टो न्<strong>आवशिष्टो</strong> <strong>रसः</strong> किञ्चिन्-मात्रो\ऽपि यत्र तद् <em>यथा</em> स्यात् <em>तथा</em> भुङ्क्ते । वष्टि-भागुरिः इत्य् अलोपः । धन स्वामिनीनाम् अस्माकं कृते स्व-भूक्तावशिष्टम् अपि किञ्चिन् न रक्षतीत्य् अहो धार्ष्ट्यम् इति भावः किं च, अकुशलवर्तिनः सर्वे जनास् तादृशा एवेत्य् आहुः । यद् यतोऽधर-सुधा-भोगान्नद्यो\ऽपि <strong>हृष्यत्-त्वच</strong> उत्फुल्ल-कमलादिमिषेण पुलकवत्यो बभूवुस् तरवो\ऽपि मकरन्दमिषेण्<strong>आश्रु</strong> मुमुचुर् <strong>यथार्या</strong> भगवद्-गुणान् श्रुत्वाश्रु-पुलकादिमन्तो भवन्ति तथैव ते वेणोर् मणितं श्रुत्वेति । ह्रदिन्योऽस्य सख्यस् <strong>तरवश्</strong> च सखायो दूता एवेति सर्वेस्माकं वैरिण एवेति भावः । अतोऽयं गोप्यः निभृतं कुत्रापि रक्षणीयो यथा कृष्णाधरं न प्राप्नुयाद् इत्य् असूयाख्यः सञ्चारी व्यञ्जितः ॥९॥</p>
<hr>
<p><strong>कैवल्य-दीपिका : गोप्य</strong> इति । <strong>अपि</strong> <strong>गोपिकानां</strong> गोपिका-सम्बन्धिनीनाम् अपि गोपीभिः येषाम् इत्य् अर्थः । <strong>स्वयं</strong> स्वातन्त्रेणैव यस्य वेणोः पिबतः <strong>अवशिष्टं रसं</strong> <strong>ह्रादिन्यो</strong> यमुनाद्यास् <strong>तरवोऽपि</strong> <strong>भुञ्जते</strong> । तत्-कृतः <strong>हृष्यत्-त्वचः</strong> उद्भिन्न-वल्कलत्वात् । <strong>अश्रु मुमुचुः</strong> क्षरत्-क्षीरत्वात् ॥९॥ [मु।फ। १२.३]</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> मुग्धा मुग्धाभिः सहाहुः&mdash;गोप्य इत्य्-आदि । हे <strong>सख्यः</strong> ! <strong>अयं वेणुः किं कुशलम्</strong> <strong>आचरद्</strong> आचरितवान्, यतो <strong>दामोदराधर-सुधां</strong> भुक्ति-योग्यत्वेन उपसन्नां भुङ्क्तां नाम, किं तेन ? तत्राह&mdash;<strong>गोपिकानाम्</strong> एवेयं भोग्या, स्वयम् इति गोपिकानाम् अननुमताव् अपि, वस्तुतस् तु गोपिकानाम् इति गोपिकाज्ञयैव भोक्तुं योज्यते, तन् न कृत्वा <strong>स्वयम् एव भुङ्क्ते</strong> इत्य् अर्थः । तत्रापि परिमिता एव भुङ्क्ताम्, न च तथा मात्राधिक्येन भोक्तुम् आरभते, परकीयत्वाद् यथेष्टम् एव भुङ्क्ते । तथा च लोकोक्तिः&mdash;&quot;परान्नं प्राप्य दुर्बुद्धे ! मा शरीरे दयां कुरु ।&quot; यथेष्ट-भोजनं कथं ज्ञातम् ? तत्राह&mdash;<strong>यद् अवशिष्ट-रसम्</strong> इत्य्-आदि । यद्-भोजनावशिष्ट-रसं <strong>ह्रदिन्यो</strong> भुञ्जते, तद् एव कथं ज्ञातम् ? <strong>हृष्यत्-त्वचः</strong> फुल्लत्-कमलादि-रूपास् त्वचो यासां विकारैर् एव ज्ञायते । न केवलं ह्रदिन्यः, <strong>तरवश्</strong> च भुञ्जते । बाहुल्याद् अवशिष्ट-रसस्य ह्रदिन्यो\ऽपि भोक्तुं न शक्नुवन्ति, तद्-अवशिष्टं भुञ्जते कथम् अवगतम् ? तत्राहुः&mdash;<strong>अश्रु मुमुचुः</strong> क्रन्दन्ति । वर्तमाने\ऽतीतः । <strong>यथा</strong> <strong>आर्या</strong> भवत्यो\ऽश्रु मुञ्चति, आर्या भक्ता वा । अथवा, तस्माद् &quot;अयं वेणुर् गोप्यश् चोरयितव्यः, यथा अपरम् एवं न करोतीति भावः । अस्माभिस् तु पातुं न शक्यते, अहो! धिङ् नः&quot; इति मौग्ध्य-दैन्ययोः साङ्कर्यम् ॥९॥</p>
<hr>
<p><strong>सनातन-गोस्वामी (दिग्-दर्षिनी):</strong> [बृ।भाग्। २.७.१५३] इदानीं तासाम् एव मध्ये श्रेष्ठतमाया भगवत्याः श्री-राधिकायाः सर्वोत्तमोत्तमं माहात्म्यं कैमुतिक-न्यायेन । तथा हि, अहो बत किं वर्णनीया तस्या भाव-गाम्भीर्य-महिम-परिणतिः, यया सतत-तद्-अधरामृत-पान-लोभेन मुरलीं प्रत्य् अप्य् अधर-बिम्ब-संयोगेन तद्-अधरामृत-पानम् आशङ्क्य सापत्न्यं वहन्ती वृन्दावनं प्रविष्टस्य भगवतो दूराद् एव वेणु-नादं निशम्य तं मिथो वर्णयन्तीनां सखीनां मध्ये श्री-राधा-देवी स्वयम् एवाह&mdash;<strong>गोप्यः</strong> [भा।पु। १०.२१.९] इति ।</p>
<p>भो <strong>गोप्यः</strong> ! हे श्री-ललिताद्याः सख्यः ! अयं नीरस-काष्ठ-मयो <strong>वेणुः</strong> किं कीदृशं कतमत् वा कुशलम् <strong>आचरत्</strong> ? तस्मिन् ज्ञाने वयम् अपि तद् एवाचरामेति भावः । <strong>यद्</strong> यस्मात् येन वा <strong>कुशलेन</strong> <strong>गोपिकानां</strong> युष्माकम् एव भोग्यां सतीम् अपि अस्माकम् इत्य् अनुक्तिर् लज्जया। किं वा, गोपिकानां वो वश्यः स्वामी वा यो <strong>दामोदरस्</strong> तस्य करे हृदये वदने च वर्ततां नाम अधर-सुधा-मयं मद्यं, <strong>स्वयं</strong> स्वातन्त्र्येण यथेष्टं <strong>भुङ्क्ते</strong> । <strong>स्म</strong> इति विस्मये स्पष्टम् इत्य् अर्थे वा ।</p>
<p>स्मेत्य् अत्र विसर्गाभाव आर्षः । <strong>गोप्यो</strong> गोप-जातित्वेन दामोदरेण सह सम्बन्ध-विशेषवत्यो वयं स्मः वर्तामहे जीवाम इत्य् अर्थः । अपि तथाप्य् अयं <strong>भुङ्क्ते,</strong> अतो गोप्यः ! चोरयित्वा निभृतं रक्षणीयः ।</p>
<p>तत्रापि कथं भुङ्क्ते ? <strong>अवशिष्ट-रसं</strong> केवलम् अवशिष्ट उर्वरितो रसो, रस इव मात्रो यथा भवति, तथा <strong>सुधां</strong> तु नावशेषयतीति भावः । यतः । अत एव वा यासां पयसा पुष्टो\ऽसौ मातृ-तुल्या <strong>ह्रदिन्यो</strong> नद्यः <strong>हृष्यत्-त्वचः</strong> विकसित-कमल-वन-निभेन रोमाञ्चिता लक्ष्यन्ते । येषां वंशे जातस् ते तरवो\ऽपि मधु-धारा-मिषेण आनन्दाश्रु-धारा <strong>मुमुचुः</strong> <strong>यथा आर्याः</strong> कुल-वृद्धाः स्व-वंशे भगवत्-सेवकं दृष्ट्वा हृष्यत्-त्वचो\ऽश्रून् मुञ्चन्ति, तद्वत् ।</p>
<p>यद् वा, अव्ययानाम् अनेकार्थत्वाद् <strong>अव</strong> इति हीनार्थे । अव-हीनं शिष्टं शेषो यस्य रसस्य तथा-भूतं यथा स्यात् । रस-मात्रम् अपि यथावशिष्टं नाम न भवेत् । तथाधर-सुधां भुङ्क्ते इत्य् अर्थः ।</p>
<p>यद् वा, अवशिष्टो रसो रागो यथा स्यात् रागस्यावशिष्टत्वात् अतृप्त्या मुहुर् भुङ्क्ते पुनर् अपि भक्ष्यत एवेत्य् अर्थः । यद् वा, सुधां किम्-भूताम् गोपिकानाम् अवशिष्ट-रसम्</p>
<p>आविष्ट-लिङ्गत्वात् पुंस्त्वम् अदुष्टम् ।</p>
<p>अयम् अर्थः&mdash;ऐहिकामुष्मिक-सुख-भोग-विषयको\ऽशेषो रसो गोपिकानाम् अपगत एव । केवलम् अधर-सुधैवावशिष्टो\ऽयं रसः प्रीति-विशेषस् तद्-विषयत्वाद् उपचारेण<sup id="fnref:4"><a href="#fn:4" class="footnote-ref" role="doc-noteref">4</a></sup> तद्-एकात्मत्वेन वा स एव । किं वा, मधुरादि-रस इव रसनीयत्वाद् रसः य एको विद्यते तम् अप्य् अयं भुङ्क्ते इति ।</p>
<p>अथवा किं वर्णनीयो\ऽस्य पुण्य-महिमेत्य् आशयेनाहुः&mdash;स्नान-पानादिना जगतां पावन्यः पुण्य-जनयित्र्यो यमुनाद्या नद्यो\ऽपि यस्य अवशिष्ट-रसम् उच्छिष्टम् एव । तत्रापि द्रव-मात्रं, न तु सुधां भुञ्जते । हृदिनीनां बहुलत्वात् स्वत एव विभक्ति-विपरिणामः । जल-विहारादिना\ऽधर-रागापगमनाद् य एवाधरामृतं भुञ्जते इत्य् उत्प्रेक्षा काव्येषु प्रसिद्धैव । किं वा, श्री-कालिन्दी-देवी श्री-कृष्णाधरामृत-पान-योग्यैव तत्-साहचर्याद् भगवत्-प्रियतमा क्रीडा श्री-वृन्दावन-सम्बन्धाद् वा अन्या अपि श्री-वृन्दावन-वर्तिन्यो ह्रदिन्यस् तादृश्य एवोह्याः ।</p>
<p>कथम्-भूताः ? परम-दुर्लभ-प्राप्त्य्-आनन्द-भरेण हृष्यत्-त्वचः सत्यः । यस्योच्छिष्ट इव मात्र-पानेनापि महा-नदीनां भगवतीनाम् ईदृशो हर्षः, तस्य पुण्य-महिमा किं वर्णनीय इति भावः । यथा यथावत् पूर्वं पश्चाद् वा योज्यम् । आर्या महान्तश् छायादिना परम-पुण्य-जनका वृन्दावन-वर्तिनः पिप्पलादयस् तरवस् तु अश्रु मुमुचुः । तस्याप्य्-अलाभेन शोकादरुदन्न् इत्य् अर्थः । यद् वा, तरवो\ऽश्रु मुमुचुर् इत्य् अत्राशङ्कते ।</p>
<p>ननु तरूणां तत्-पाने सम्भावनैव कथम् अपि न विद्यते । कथं तद्-अप्राप्त्या शोकेन रोदनं सम्भवति ? न हि रङ्को राज्याप्राप्त्या रोदिति । किं तर्हि क्षुधादिना\ऽन्नाद्य्-अर्थम् एवेति ? तत्राह&mdash;यथा आर्याः परम-साधवः श्री-कृष्ण-भक्त-वरास् तद्-अधरामृत-पानानर्हा अपि तद्-प्राप्त्यां शोकेनाश्रु मुञ्चन्ति, तद्वत् । एतच् च पूर्वम् उक्तम् एव । यद् वा, आर्या वृद्धाः श्री-राधा-श्वश्रू-प्रभृतय इति ॥९॥</p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> अहो बतास् तु तत्-सङ्गि गोपानां भाग्यं किं वक्तव्यम् ? इत्य् आहुः&mdash;गोप्य इति । &quot;<strong>अयं</strong> नीरस-दारुमयो <strong>वेणुः किं</strong> कतमत् पुण्यं कृतवान् अस्मिन् जन्मनि पूर्वस्मिन् वा ? तत्-पुण्ये ज्ञाते यवम् अपि तद् अर्थं यतामहे&quot; इति भावः । <strong>स्म</strong> इति विस्मये । तल्-लिङ्गम् आहुः&mdash;**दामोदर-**इत्य्-आदिना । दामोदर-शब्देन निज-यूथेश्वर्याः प्रेम-विशेषेणात्म-वश्यतां बोधयन्ति, राधा-दामोदरयोर् द्वन्द्वत्वात् । अत एव <strong>गोपिकानां</strong> भोग्यम् । अयम् इति पुंस्त्व-निर्देशेन तस्य तद्-भोगायोग्यतोक्ता । तथापि <strong>भुङ्क्ते</strong> तद्-एकोपभोग्यकत्वेन सदा पिबति, तस्य तद्-अन्य-भोगादर्शनात् ।</p>
<p>ननु, दामोदराधरस् तद्-भोगानन्तरम् अपि सरस एव दृश्यते, न तु शुष्कः ? तत्राहुः&mdash;<strong>यद्</strong> इति । <strong>सुधां</strong> भुक्त्वैव केवलं द्रव-मात्रम् अवशिष्येतेत्य् अर्थः । हे <strong>गोप्यः</strong> ! इति तस्माद्-वेणु-जन्मनैव सौभाग्यम्, न तु गोपी-जन्मनेति कुतो युयं गोप्यो भूताः ? इति भावः । अस्माकम् इति वक्तव्ये गोपिकानाम् इति गोपी-जात्यैव तद्-भोग्यत्व-सिद्धेः, निजाभिमान-विशेषात् वैदग्धी-रस-विशेषाच् च, श्लेषेण तद् एकशयिअव देहादि-रक्षिकाणाम् इति । अन्यत् तैर् व्यञ्जितम् । अथवा गोपिकानाम् एव वश्यः स्वामी वा यो दामोदरस् तस्य करे हृदये वदने च सदा वर्ततां नाम, अधर-सुधाम् अपि स्वयं युष्मत् सम्मतिं विनैव भुङ्क्ते । अवेति, अवरतादि-वद्धीनार्थे, अव हीनं शिष्टं यस्य रसस्य तथा-भूतं यथा स्यात्, रस-मात्रम् अपि नावशेषयतीत्य् अर्थः । यद् वा, <strong>अवशिष्टो रसो</strong> रागो यथा स्यात्, रागस्यावशिष्टत्वान् न कदाचिद् अपि विरमेद् इति, किन्तु मुहुर् भोक्ष्यत एवेत्य् अर्थः ।</p>
<p>यद् वा, सुधां कथम्-भूताम् ? गोपिकानाम् अवशिष्टो यो रसस् तद् एकापेक्षया तद् इतरआशेष-रस-परित्यागात् तद् रूपाम् अपि, ताम् अप्य् अयं भुङ्क्ते । तत्र रक्षो नाम प्रीत्याख्य-रस-विषयत्वे\ऽपि तद् आत्म्यापेक्षयोपचारेण सुधैव रसः । किं वा, रसनीय-मधुर-द्रव्य-विशेष इति अथवा <strong>कुशलाचरण</strong>-लक्षणान्तरम् अप्य् आहुः&mdash;यस्य अवशिष्टम् उच्छिष्टम् एव, तथापि रक्षं द्रव-मात्रम्, न तु सुधाम्, <strong>हृदिन्यः</strong> स्नान-पानादिना जगतां पावन्यः सर्वार्थदाश् च श्री-यमुनाद्या नद्यो\ऽपि भुञ्जते, जल-विहारादिनाधर-रागापगमान्नद्यादयो\ऽधरामृतं पिबन्तीति निःशेषच्युत-चन्दनं स्तन-तटं निर्मृष्ट-रागो\ऽधर [साहित्य-दर्पणः।२.२३] इत्य्-आदि-वचनतः काव्येष्व् अनुमान-द्वारा प्रसिद्धम् एव, तासां तद् भोगे लिङ्गं <strong>हृष्यत् त्वचः</strong> इति, <strong>तरवश्</strong> अ मुनय इव तत् तीरवर्तिनो जगद् उपकारपरा भगवत् स्तुत-माहात्म्या भुञ्जते, पादैस् तन् नदी-जल-पातनः, तत्र लिङ्गम्&mdash;<strong>अश्रु मुमुचिर्</strong> इति, अन्यथा तादृश-हृष्यत्वक्त्वाश्रु-मोचकत्वानुपपत्तेः । तत्र दृष्टान्तः&mdash;आर्या महान्तो यथा श्री-भगवद् रासानुभवेनैव हर्षाद्-रोमाञ्चिता गलद्-अश्रु-मुचश् च बचन्ते, नान्यथेति ।</p>
<p>यद् वा, हृष्यत्-त्वचः सत्य इति परम-दुर्लभ-लाभेनानन्द-भरः सूचितः, अतो यस्योच्छिष्ट-द्रव-मात्र-पानेनापि तासाम् ईदृशो हर्षः, तस्य पुण्य-माहात्म्यं कथं वर्ण्यम् इति भावः । तरवस् तु अश्रु मुमुचुः, तस्याप्य् अलाभेन शोकाद् अरुदन्न् इत्य् अर्थः । किम्-भूताः ? आर्याः, छायादिना जगद् उपकारान् महान्तो\ऽपि,</p>
<p>यद् वा, ननु तरूणां तद् भोगे कथम् अपि सम्भावनापि नास्ति, कथं तद् अप्राप्त्या रोदनं सम्भवेत् ? न हि रङ्को राज्याप्रात्यारोद् इति । किं तर्हि क्षुधादिनान्नाद्य्-अर्थम् एव ? इत्य् आशङ्क्याहुः&mdash;यथा आर्याः परमार्याः सुधियस् तद् अधरामृत-पान-हीना अपि तद् अप्राप्त्या शोकेनाश्रु मुञ्चन्ति, तद्वद् इति ।</p>
<p>यद् वा, यथा यथावत् तरव आर्याः सरल-बुद्धयः । अन्यत् समानम् । अतो\ऽयं गोप्यः, निभृतं कुत्रापि सङ्गोप्य रक्षणीय इत्य् अर्थः ॥९॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> अहो बतास्तुतरां गोपानां भाग्यं वेणोर् अपि भाग्यं वक्तवम् इति महा-भाव-स्फुरद् उन्मादतया मिथ्या-कल्पना-पूर्वकं सेर्ष्याभिलाषम् आहुः&mdash;गोप्य इति । <strong>अयम्</strong> अस्माभिर् दृश्यमान इव नीरसदारुमयो <strong>वेणुः</strong> अस्मिन् जन्मनि पूर्वस्मिन् वा किङ्कृतमत् पूण्यं कृतवान् तत् पुण्ये ज्ञते वयम् अपि तद् अर्थं यतामह इति भावः । स्मेति विस्मये तल् लिङ्गम् आहुः यद्य् अस्मात् दामोदरेत्य्-आदि । दामोदर-शब्देन तस्यास्माकं च तादृश-बाल्यम् आरभ्य जातेदृशभावाङ्कुरतया स्वाभाविकं सम्बन्ध-विशेषं सूचयन्ति अत एव <strong>गोपिकानाम्</strong> अस्माकम् एव भोग्याम् अयम् इति पुंस्त्व् अनिर्वेशेन तस्य तद् भागा योग्यता चोक्ता तथापि <strong>भुङ्क्ते</strong> तद् एकोपभोग्यत्वेन सदा पिबति तस्य तद् अन्य-भोगाद् अदर्शनात् ।</p>
<p>ननु, <strong>दामोदराधरस्</strong> तत् सङ्गानन्तरम् अपि सरस एव दृश्यते न तु शुष्कस् तस्माद् असौ न किञ्चिद् अपि भुङ्क्ते तत्राहुः <strong>अवशिष्टो रसो</strong> रस-मात्रं यत्र <strong>यद्</strong> यथा स्यात् सुधा भुङ्क्तैव केवलं द्रव-मात्रम् एवाव-शिष्येतेत्य् अर्थः । हे <strong>गोप्यः</strong> ! इति तस्माद् वेणु-जन्मनैव सौभाग्यं न तु गोपी-जन्मनेति कुतो यूयं गोप्यो जाता इति भावः । अस्माकम् इति वक्तव्ये गोपिकानाम् इत्य् उक्तिर् गोकुल-वासित्वेनास्मत् कोटि-प्रवेशेऽपि गोपिका-विशेषत्वाभावान् न तद् विधस्याधिकार इति निजाभिमान-विशेषात् वैदग्धी-रस-विशेषाच् च श्लेषेण तद् एकाशचैव देहादिर् अक्षिकाणाम् इति किं च तस्य युष्मदीयकान्तस्य करे हृदये वदने च सदा वर्ततां नाम अधर-सुधाम् अपि स्वयं युष्मत् सम्मतिं विनैव भुङ्क्तं इति भावान्तरम् अथवा तच् च कथं भुङ्क्ते तत्राहुः अवेति वशिष्टं अवशिष्टं वश्टि-भागुर् इरल्-लोपम् इत्य् आदेः न वशिष्टम् अवशिष्टम् अनवशिष्टम् इत्य् अर्थः । तादृशो रसो यत्र तथा-भूतं यथा स्यात् रस-मात्रम् अपि नावशेषयतीत्य् अर्थः । यद् वा, अवशिष्टो रसो रागो यत्र तद् यथा स्यात् रागस्यावशिष्टत्वात् न कदाचिद् अपि विरमेत् किन्तु मुहुर् भोक्ष्यत एवेत्य् अर्थः ।</p>
<p>यद् वा, <strong>सुधां</strong> कथम्-भूताम् अपि गोपिकानाम् अवशिष्टो यो रसः तद् एकापेक्षया तद् इतराशेष-रस-परित्यागात् तद् रूपाम् अपि अथवा कुशलाचरणे लक्षणान्तरम् अप्य् आहुः हृदिन्यो हृष्यत् त्वच इति । तस्य तादृशं भोगे दृष्ट्वा परम-पुण्या <strong>हृदिन्यो\ऽपि</strong> लोभाद् विकसित-कमल-मिषेण <strong>हृष्वत् त्वचो</strong> जात-रोम-हर्षा बभूवुः इत्य् अर्थः । अथवा यद् अवशिष्ट उच्छिष्टो यो रसो नाद-रूपन्ताम् हृदिन्यो\ऽपि भुञ्जते आस्वादयन्ति यतश् च हृष्यत् त्वचो भवन्तीत्य् अर्थः । किं च यस्य स्व-जाति-सम्भवस्य वेणोस् तादृशं सौभाग्यं दृष्ट्वा सर्वे स्थावर-जातयो\ऽपि मधुमिषेणाश्रु <strong>मुमूचुः</strong> तत्र दृष्टान्तः यथार्याः पितरः स्वकुल-सम्भवस्य तादृशं सौभाग्यम् अनुभूयाश्रु मुञ्चन्तीत्य् अर्थः ईर्ष्या-पक्षे तस्मात् समाज् एव तादृशस् तस्वैकस्य वा को दोषः अतोऽयं गोप्यः निभृतं कुत्रापि सङ्गो\ऽप्य् अरक्षणीय इत्य् अर्थः ॥९॥</p>
<hr>
<p><strong>जीव-गोस्वामी (क्रम-सन्दर्भः) :</strong> यस्य <strong>वेणोर् अवशिष्ट</strong> उच्छिष्टो <strong>रसो</strong> नाद-रूपस् तं स्नान-पानादौ <strong>ह्रदिन्यो</strong> जगत्-पावन्यो <strong>भुञ्जते,</strong> अहो तद्-दर्शनात्तस्वो ऽपि <strong>हृष्यत्-त्वचः</strong> अङ्कुरादि-मिषेण रोमाञ्चिताः सन्तो । मधु-मिषेणाश्रु <strong>मुमुचुः</strong> कीदृशा अपि <strong>यथार्य्या</strong> मुनयस् तद्-गुणैस् तथा-भूता अपीत्य् अर्थः ॥९॥</p>
<hr>
<p><strong>जीव-गोस्वामी (बृहत्-क्रम-सन्दर्भः) :</strong> मुग्धा मुग्धाभिः सहोचुः&mdash;गोप्य इत्य्-आदि । हे <strong>गोप्यः</strong> । गोपयतीति गोपी । जानन्त्योऽपि न कथयन्ति । कथयत । अयं <strong>वेणुः किं कुशलम् आचरत् ? स्मे</strong>ति वितर्के । <strong>यतो दामोदराधर-सुधां भुङ्क्ते</strong> । भोग्यत्वेनोपसन्नां <strong>सुधां</strong> पिबतु नाम, किं तत्रास्माकम् असूयतेत्य् आशङ्क्याहुः&mdash;<strong>गोपिकानाम्</strong> <strong>अप्य्</strong> अस्माकम् अपि भोग्यैषा । तथाप्य् एष एव पिबतीति परकीय-भोग्य-भोगो विना तादृश-<strong>कुशलाचरणेन</strong> न स्यात् । तत्रास्मद्-अनुज्ञयैव तु नापि तथेत्य् आह । स्वयं बलाद् एव तत्र परिमिताम् एव पिबतु, नापि तथेत्य् आह&mdash;यद् इत्य्-आदि । एवम् एव मात्रातिरेकेण पिबति, यथा <strong>यद्</strong> अवशिष्ट-रसं ह्रदिन्योऽपि भुञ्जत इत्य् अर्थः । तद् एव कथं ज्ञातम् ? तत्राह&mdash;हृष्यत्-त्वचः फुल्लत्-कमलादि-रूपास् त्वचो यासाम् । ता अपि यथेष्टं स्व-विकारं गोप्यैतुं न शक्नुवन्तीति भावः । न केवलं ह्रदिन्य एव भुञ्जते, तरवश् चेत्य् अर्थः । अतिबाहुल्यात् कथम् अवगतम् ? तत्राहुः&mdash;<strong>अश्रु मुमुचुः</strong> । एषाम् अप्य् अतिमात्रता जातेत्य् अर्थः । क इवाश्रु मुमुचुः ? <strong>यथार्याः</strong> प्रधान-भूता राधादयः । अधर-पान-सम्बन्धस्यान्येषाम् असम्भवात् । सामान्याश्रु-पात-विवक्षायां भक्ता वा । यद् वा, तस्माद् अयं वेणुर् गोप्यश् चोरयितव्यः । अत्र मौग्ध्य-गर्व-दैन्यानि ॥९॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> किं चास्मान् विडम्बनाब्धौ निःक्षिपन्न् अयं वेणुर् एवानर्थकारीत्य् आहुः&mdash;हे <strong>गोप्यः</strong> ! <strong>वेणुर्</strong> मुरली किं स्वित् <strong>कुशलं</strong> पुण्यम् <strong>आचरत्</strong> वंशी-मुरल्य्-आदि-शब्दानां स्त्री-लिङ्गत्वेऽपि तत्-पर्यायस्य वेणु-शब्दस्य पुंस्त्वं दार-शब्दवद् ज्ञेयम् ।</p>
<p>यद् वा, <strong>किं</strong> मङ्गलम् आचरत्, <strong>अपि</strong> तु न किम् अपि, स्थावर-जातित्वेनैव लक्ष्यत इति भावः । तद् अपि <strong>दामोदरस्याधर-सुधां भुङ्क्ते</strong> इति कथं वयं सोढुं प्रभवाम इति भावः । तत्र हेतुः&mdash;गोपिकानाम् इति । अधर-सुधायां हि <strong>गोपिकानाम्</strong> अस्माकम् एव स्वत्त्वं कृष्णस्य गोप-जातित्वाद् अस्माकं गोप-जाति-स्त्रीत्वाद् इति न्याय-प्राप्तेः नित्यं रात्राव् अस्माभिः संभुज्यमानत्वाच् च वेणुस् तु विजातीयस् तत्रापि कृष्ण-रमितत्वम् आत्मनो मत्वा कृष्ण-प्रेयसीत्वाभिमानं धत्ते । तत्रापि धार्ष्ट्येन पुनः पौरुषम् आविष्कृत्य सम्भुङ्क्ते । तत्रापि परकीयं धनं । तत्रापि स्वयम् एव न त्व् अन्यं जनम् एकम् अपि सङ्गिनं करोति । तत्रापि न चौर्येण, किन्तु धन-स्वामिनीर् अस्मान् फुत्कारेण ज्ञापयित्वा एव ।</p>
<p>किं च, नायं फुत्कारः, किन्तु स्व-सम्भोगोत्थं मणितम् एव । तच् चास्मान् श्रावयित्वैव । तत्रापि न विशिष्टो न <strong>अवशिष्टो</strong> <strong>रसः</strong> किञ्चिन्-मात्रोऽपि यत्र तद् यथा स्यात् तथा भुङ्क्ते । वष्टि भागुरिरल् लोपम् इत्य्-आदिना अ-कार-लोपः । धन-स्वामिनीनाम् अस्माकं कृते स्व-भुक्तावशिष्टम् अपि किञ्चिन् न रक्षतीत्य् अहो धार्ष्ट्यम् इति भावः । किं च, तद्-देश-वर्तिनः सर्व एव जनास् तादृशा एवेत्य् आहुः&mdash;यत् यतोऽधर-सुधा-भोगात् तं वीक्ष्येत्य् अर्थः । <strong>ह्रदिन्यो</strong> नद्यः <strong>हृष्यत्-त्वचः</strong> उत्फुल्ल-कमलादि-मिषेण पुलकवत्यो बभूवुः । <strong>तरवो</strong> मकरन्द-मिषेणाश्रु <strong>मुमुचुर्</strong> यथा आर्या भगवद्-गुणान् श्रुत्वा <strong>अश्रु</strong>-ह्रदिन्योऽस्य सख्यस् तरवोऽस्य सखायो दूता एवेति वेणु-ह्रदिनी-तरवः सर्व एवास्माकं वैरिण एवेति भावः । अतोऽयं गोप्यः, निभृतं कुत्रापि रक्षणीयो यथा कृष्णाधरं न प्राप्नोतीत्य् असूयाख्यः सञ्चारी व्यञ्जितः ॥९॥</p>
<hr>
<p><strong>बलदेव-विद्याभूषणः (वैष्णवानन्दिनी) :</strong> अपराः प्राहुः&mdash;गोप्य इति । हे <strong>गोप्य</strong> ! <strong>अयं वेणुः</strong> <strong>किं कुशलं</strong> मङ्गलम् <strong>आचरत्</strong> तस्मिन् ज्ञाते वयम् अपि तद् अर्थं यतामहे इति भावः । यतो हेतोर् <strong>गोपिकानां</strong> धनम् अपि <strong>दामोदराधर-सुधां भुङ्क्ते</strong> स्त्री चेद् अत्यनुरागेणापरासां पत्य्-अधर-सुधां भुङ्क्तां नाम, <strong>अयं</strong> खलु <strong>वेणुः</strong> पुरुषः कथं तां भुङ्क्ते ? इति वेणु-शब्दादि-प्रायात् तत्रोपहासः । तत्र च स्वयम् आत्मनैवेति कस्याश्चिद् अपि गोपिकायास् तल्-लेश-प्राप्तेर् अभावस् तत्राप्य् आश्चर्यम् इति भावः । अन्यच् चान्यायं शृणुतेत्य् आहुः यस्य वेणोर् <strong>अवशिष्टौ</strong> भुक्तमुक्तौ यो <strong>रसन्तं ह्रदिन्योऽपि</strong> पवित्रा यमुनाद्या भुञ्जते भुक्त्वा च विकचारविन्दवनमिषेण फुल्ला दृश्यन्त इति भावः । किं च, वेणोस् तस्य तादृश-महिमवीक्षणेन तद्-गोत्र-प्रायास् <strong>तरवो</strong>ऽप्य् अङ्कुरोद्गमादि-मिषेण <strong>हृष्यत्-त्वचो</strong> रोमाञ्चिता मधु-धारा-मिषेणानन्दाश्रु <strong>मुमुचुर्</strong> इति तस्यान्यायम् अपि न गणयन्तीति भावः । यथार्याः केचिद् आत्म-गोत्र-महिम-दर्शनात् तत्-तद्-भावं धारयन्तीति तेषाम् अप्य् अनार्यत्वं सूच्यते अत्र गोपिकानाम् इति यष्ठी-पदांशः स च स्व-स्वामि-भाव-सम्बन्धेन जातत्वाद् अधर-सुधायां गोपी-स्वत्वं व्यञ्जयति ॥९॥</p>
<hr>
<p><strong>॥ १०.२१.१० ॥</strong></p>
<p>वृन्दावनं सखि भुवो वितनोति कीर्तिं</p>
<p>यद् देवकी-सुत-पदाम्बुज-लब्ध-लक्ष्मि ।</p>
<p>गोविन्द-वेणुम् अनु मत्त-मयूर-नृत्यं</p>
<p>प्रेक्ष्याद्रि-सान्व्-अपरतान्य-समस्त-सत्त्वम् ॥</p>
<p><strong>मध्वाचार्यः (भागवत-तात्पर्यम्) :</strong></p>
<blockquote>
<p>श्री-देवी वेणुम् आविश्य रेमे क-मुखाम्बुजे । &gt;
पपौ च तद्-गतं गीतं सुरा इतर-भाण्डगाः ॥ इति &gt; तन्त्र-भागवते ॥१०॥</p></blockquote>
<hr>
<p><strong>श्रीधर-स्वामी (भावार्थ-दीपिका) :</strong> काश्चिद् आहुः, हे सखि, <strong>वृन्दावनं भुवः कीर्तिं</strong> स्वर्गाद् अपि विशेषेण <strong>वितनोति</strong> । कथं-भूतम् ? <strong>यद् देवकी-सुतस्य पदाम्बुजाभ्यां लब्धा लक्ष्मीः</strong> शोभा-संपद् येन तत् । किं च, <strong>गोविन्दस्य वेणुम् अनु</strong> वेणु-निनादं श्रुत्वानन्तरं मन्द-गर्जितं नील-मेघं तं मत्वा <strong>मत्ता</strong> ये <strong>मयूरास्</strong> तेषां <strong>नृत्यं प्रेक्ष्य</strong> सङ्घशस् तत्र <strong>तत्राद्रि-सानुष्व् अपरतान्य्</strong> उपरत-क्रियाण्य् <strong>अन्यानि समस्तानि सत्त्वानि</strong> यस्मिंस् तत् । नैतद् अन्येषु लोकेषु विद्यते । अतो भुवः कीर्तिं वितनोतीत्य् अर्थः ॥१०॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> काश्चित् स्ववासभुवं श्लाघयन्त्य आहुः&mdash;विपदेन स्वर्ग-लाभः । इह देवकीपदं यशोदा-वाचकम्, गोपीनां वसुदेव-पत्नीजत्वस्याज्ञातत्वात् । न केवलं पादाङ्कन-सम्पत्तिर् एव किं त्व् अन्यद् अपि लोकाङ्गरापेक्षया वैलक्षण्यम् अस्ति तद् आह&mdash;<em>किं च</em> इति । <strong>गोविन्दं</strong> <em>नील-मेघं</em> <strong>वेणु</strong>-नादं च तद्-ध्वनिं <strong>मत्वा</strong> तत्र तत्र <strong>मयूरा</strong> <strong>नृत्यन्ती</strong>ति । तत्र तत्र स्थले । <strong>समस्तानि</strong> गो-वत्स-पक्षि-भुजङ्गादीनि । एतत् गोविन्द-पादाङ्कन-<em>वेणु</em>-<em>नादा</em>कर्णनोत्तर-मयूर-नृत्यादि । <em>अन्येषु</em> स्वर्गादिषु । इत्य् अर्थ इति पृथिव्याम् अपि वृन्दावनम् एव कुल-<strong>कीर्तिकर</strong>-पुत्रवद् वरम् इति भावः । द्वे नाम्नी नन्द-भार्याया यशोदा देवकीति च इति । <strong>लब्धा</strong> <strong>लक्ष्मीर्</strong> ध्वज-वज्रादि चिह्नमयी <em>शोभा</em> <em>येन तत्</em> । लोके च पृथिवी धन्या तत्र जम्बूद्वीपस् तत्र भारतं तत्रार्यावर्तं <em>तत्र</em> माथुर-मण्डलं तत्रापि श्री-वृन्दावनाद् अधिकं न किम् अपीति । अत्रास्मान् नर्तयेति मयूरैः प्रार्थितस्य गोविन्दस्य वेणु-वादनं तदीय-तालगत्य् एव मण्डली-भूय नृत्यतां <em>तेषां</em> मध्ये तस्यापि सनृत्यं वादनम्, ततस् तद् वद्येन तुष्यतां पारितोषिक-स्वीय-दिव्य-बर्ह-प्रदानं तस्मै, तेन च वादक-लोक-रीत्या साह्लादं तद्-गृहीत्वा स्वशिरस्युष्णीषस्योपरिधारणम् इति ॥१०॥</p>
<hr>
<p><strong>कैवल्य-दीपिका : वृन्दावनम्</strong> इति । <strong>यद्</strong> यस्माद् <strong>गोविन्दस्य</strong> निर्वेदस्य <strong>वेणुं</strong>, अर्थात् वाद्यमानम् <strong>अनु</strong> लक्षीकृत्य <strong>मत्त-मयूर-नृत्यं</strong> भवति । वेणु-ध्वनिं श्रुत्वा मयूराः स्तनित-बुद्ध्या नृत्यन्तीत्य् अर्थः । <strong>प्रेक्ष्येषु</strong> दर्शनीयेषु <strong>अद्रेर्</strong> गोवर्धनस्य <strong>सूनुषु</strong> <strong>अवरतानि</strong> वेणु-गीत-श्रवणार्थं निभृतीभूतानि <strong>अन्यानि</strong> मयूरेभ्यः <strong>समस्तानि सत्त्वानि</strong> मृगादीनि यस्मिन् <strong>वृन्दावने</strong> तत् तथा ॥१०॥ [मु।फ। १२.३]</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> मध्या आहुः&mdash;वृन्दावनम् इत्य्-आदि । हे <strong>सखि</strong> ! <strong>वृन्दावनं</strong> <strong>भुवि कीर्तिं</strong> <strong>तनोति</strong>, विशेषेणेत्य् अर्थः । भुव इत्य् अस्यायं भावः&mdash;वृन्दावनन्तु ब्रह्माण्डातीतं व्यापकं च, संप्रति-भूव्यवतीर्णत्वाद्-भूव एव कीर्तिं तनोति । आत्म-कीर्तेः स्वत एवानन्त्याद्-विस्तारयितुम् अशक्यम् । तत्र हेतुः-यद् देवकी-सूत-पदाम्बुज-लव्ध-लक्ष्मि देवकी-सुतेति सम्बन्धस्थ-गन-परम्, पदाम्बुज-लव्ध-लक्ष्मीकत्वं हि भुव एव, तेनैव वृन्दावनस्यापीत्य् अहो परस्पर-प्रीतिमत्त्वम् ।</p>
<p>यद् वा, <strong>देवकी-सुत-पदाम्बुज-लब्ध-लक्ष्मी</strong> देवकी-सुत-चरणेन हेतुनाब्मुजैर् इव सर्वतो लब्धा लक्ष्मीर् येन वने सर्वतो\ऽम्बुजवत् त्वम् अतिशय-चमत्कारकारि । पुनः कीदृशम् ? <strong>गोविन्द-वेणुर्</strong> एव मनुर् धर्मोपदेष्टा यत्र यस्य निरुक्त्या वयं कुलशीलादि सकलम् अत्यजाम, <strong>मत्तानां मयूराणां नृत्यं</strong> यत्र, मेघ-नादानुलासित्वाद्-गर्जतो मेघस्य् एव वुणुं वादयतः कृष्णस्य दर्शनान् मयूरा यत्र नृत्यन्ति । मनु-शब्दस्यायं भावः&mdash;न दोषो मनुर् अब्रवीत् इत्य्-आदिवत् मनु-वचसः प्रामाण्यवद् अस्यापि वेणो रवे प्रामाण्यम् अस्माकम् इत्य् असौ यदा यद् वदति, तदैव कुर्म इत्य् अर्थः । गोविन्द-वेणुम् <strong>अनु</strong> लक्ष्यी-कृत्य मत्तानाम् इति वा । <strong>प्रेक्ष्याणि</strong> दर्शनीयान्याद्रिसाणूनि तेष्व् अपरतानि विरत-विषयाण्य् अन्यानि मयूरातिरिक्ताणि स्<strong>अमस्तानि सत्त्वानि</strong> यत्र । अथवा मयूर-नृत्यं प्रेक्ष्याद्रिसानुष्व् <strong>अपरतानि</strong> समस्त-सत्त्वानि यत्र । अहो ! अमी भागवता भगवद् आवेशेनैवं नृत्यन्तीति सर्व एव तन् नृत्यामोदनेन विरत-व्यापारा बभूवुर् इत्य् अर्थः । अथवा, यैतद् वेत्ति, सैव यत्र सङ्केतस्थं कृष्णम् अभजत, तं देशम् उद्दिश्यैव वदति&mdash;अस्मद्-विलबं दृष्ट्वा वेणुं वादितवान् । तेन मेघ-भ्रमान् मत्ताः शान्ता मयूरा नृत्यं चक्रुः, तद् दृष्ट्वा अद्रिसानुष्व् अपरतान्य् अन्यानि समस्त-सत्त्वानि च तत्र आसन् । अहो अतिरम्यम् आसीत् तत् सङ्केत-स्थानम् इति स्मृति-भावः ॥१०॥</p>
<hr>
<p><strong>सनातन-गोस्वामी (दिग्-दर्षिनी):</strong> [बृ।भा। २.७.१०८] इत्थं श्री-गोपिका-माहात्म्य-विशेष-वर्णनेन गोपी-भावं प्राप्तो\ऽसौ राजा अधुना स-विशेषं सर्वेषाम् एव माहात्म्यं प्रत्येकं विस्तार्य वर्णयामास । तत्रादौ श्री-वृन्दावनस्य तथा हि श्रीमद्-वृन्दारण्य-प्रविष्टस्य श्री-भगवतः सर्व-भूत-मनोहरं वेणु-नादं व्रज-गृह-मध्ये निशम्य परम-प्रेम-रसाप्लवेन विचित्रं मिथो\ऽमुं वर्णयन्तीनां श्री-गोपीनां मध्ये काश्चिद् आहुः&mdash;वृन्दावनम् इति ।</p>
<p>हे <strong>सखि</strong> ! श्री-राधे ! <strong>वृन्दावनम्</strong> इदं <strong>भुवो</strong> भूर्-लोकस्य <strong>कीर्तिं</strong> माहात्म्यं स्वर्गाद् अपि । यद् वा, सर्वेभ्यो लोकेभ्यो लोकातीतेभ्यो\ऽपि विशेषेण <strong>तनोति</strong> विस्तारयति । <strong>यद्</strong> यतः, यद् वृन्दावनम् इति वा । <strong>देवकी-सुतस्य</strong> श्री-कृष्णस्य <strong>पदाम्बुजाभ्यां</strong> <strong>लब्धा</strong> <strong>लक्ष्म्यः</strong> सर्वाः शोभाः सम्पदो वा, येन तत्-सकल-विलक्षण-सुलक्षण-श्रीमत्-पाद-पातैस् तथा । तत एव सर्वेषां भू-गतानां जनानां चतुर्-वर्ग-चिन्तामणि-दुर्लभतर-भक्ति-योग-सुख-सम्पत्त्या च । अत्र च पदाम्बुजाभ्याम् एव, न तु तत्-पादुकाभ्याम् इत्य् अनेन तथाम्बुज-रूपकेण च परम-सुकुमारतया दुर्घटस्यापि तत्-स्पर्शस्य लब्ध्या कूर्प-कण्टकादि-सम्बन्धवत्या अपि वृन्दावन-भूमेः परमं सौभाग्यम् उद्दिश्यते । यद्यपि स्वर्गादिष्व् अपि श्री-विष्ण्व्-आदयो विराजन्ते, तथापि ते अस्यावतारा एव । एष तु देवकी-नन्दनो\ऽवतारीत्य् अस्यातिमहिमा ।</p>
<p>किं च, <strong>गोविन्दस्य वेणुम् अनु</strong> वेणु-नादं श्रुत्वा अनन्तरं मन्द्र-गर्जितं नील-मेघं तं मत्वा ये <strong>मयूराः</strong>, तेषां <strong>नृत्यं</strong> <strong>प्रेक्ष्य</strong> सङ्घशस् तत्र तत्र्<strong>आद्रि</strong>-सानुषु अवरतानि उपरत-क्रियाणि अन्यानि मयूरेतराणि <strong>समस्तानि</strong> <strong>सत्त्वानि</strong> यस्मिन्, तत् ।</p>
<p>अथवा, अहो किं वक्तव्यम् अन्यत् इति । यतः श्री-वैकुण्ठाद् अपि वितनोति इति । <strong>वि</strong>-शब्दोक्तं वैशिष्ट्यं दर्शयन्ति&mdash;गोविन्देति । गवाम् इन्द्रः गोविन्द इति गो-गोप-गण-सह-क्रीडा-रसिक-बर्हापीड-गुञ्जावतंस-कदम्ब-मालादि-वन्य-वेष-विभूषित-श्री-नन्दनन्दनो लक्ष्यते । श्री-हस्त-वर्ति-वेणुश् चात्यन्त-प्रिय-सङ्गितया साक्षाद् उक्त एवास्ति । तत्र श्री-गोविन्दत्वानपेक्षयापि स्वर्गादिभ्यो भुवः कीर्तिर् अवतारिणस् तस्य केवलं पदाम्बुज-सम्बन्धेनैव सिध्यतीत्य्-आदौ <strong>देवकी-सुतेति</strong> निर्देशः । तस्य हि देवकी-सुतत्वेऽप्य् अवतारित्वं प्रसिद्धम् एव ।</p>
<p><strong>लब्ध-लक्ष्मि</strong> इति च कदाचित् केनापि हेतुना स्वर्गादिषु गतेऽप्य् अस्मिन् एतादृश-लक्ष्मी-लाभस् तेषां नास्तीति द्योतयति । तत्र पारमैश्वर्य-प्राकट्येन साक्षात्-पादाम्बुज-स्पर्श-विशेष-लाभासम्भवात् । यद्यपि तासां सर्वज्ञानाम् अपि गोपिकानां परम-प्रेम-भर-स्वभावेन केवलं श्री-यशोदा-नन्दनत्वेनैव सदा भगवान् परिस्फुरति, तथाप्य् उक्ताभिप्रायेण प्रथमं देवकी-सुतत्वेनोक्तिः । अत एव तस्याः प्रसूति-मात्रापेक्षया सुतेति निर्देशः । गोविन्दस्य वेणुम् अनु लक्ष्यीकृत्य तं दृष्ट्वेत्य् अर्थः ।</p>
<p>यद् वा, तद्-वादनानन्तरं वेणु-कारितं च सर्वेषु मयुरादिषु यथा-सम्भवम् एवं विवेचनीयम् । दूरात् तद्-गीतामृत-कणा-मात्र-प्रथम-पानेन मत्तानां मयूराणां नृत्यं यस्मिन् तत् । यद् वा, गोविन्दस्य वेणोर् <strong>मनुर्</strong> मन्त्रः परम-मोहन-शब्दात्मकः, तेनैव मत्तानां मयूराणां नृत्यं यस्मिन् । किं वा, गोविन्द-वेणु-मनुर् यस्मिन्न् इति पृथक् पदम् । अत एव मत्तानां मयूराणां नृत्यं यस्मिन्न् इति हेतु-हेतुमद्-भाव-न्यायेन वेणु-मनुर् एव तत्र तत्र हेतुर् इत्य् आयाति । तथा तत्-प्रतिनादेनैव प्रेक्ष्याः परम-रमणीयाः । तद्-वेण्व्-आकरत्वेन सर्वेषां परमावलोकनीया वा अद्रि-सानवो यस्मिन्</p>
<p>तत् । तथा तत्-पानेनैव अवरतानि उपरत-व्यापाराणि अन्यानि समस्तानि सत्त्वानि प्राणिनो यस्मिन् तत् ।</p>
<p>यद् वा, प्रेक्ष्यः परम-सुन्दरः प्रेम्णा व्रज-जनैः सदा दृश्यो वा अद्रेः श्री-गोवर्धनस्य सानुः शिखर-प्रदेशो यस्मिन् श्री-गोवर्धन-पूजायां शैलो\ऽस्मीति वदता श्री-भगवता तद्-बलि-वर्ग-भोजन-समये परम-लीलयोपविश्याक्रान्तत्वात् ।</p>
<p>किं च, अवरते निवृत्तै अन्ये रजस्-तमसी यस्मात्, तादृशं विशुद्धं समस्तं सम्पूर्णं सत्त्वं सत्त्व-गुणो यस्मिन् तरु-लतादीनाम् अपि सात्त्विक-भावापत्तेः । तथा च दशम-स्कन्धे&mdash;</p>
<blockquote>
<p>वन-लतास् तरव आत्मनि विष्णुं &gt;
व्यञ्जयन्त्य इव पुष्प-फलाढ्याः । &gt;
प्रणत्-अभार-विटपा मधु-धाराः &gt;
प्रेम-हृष्ट-तनवो ववृषुः स्म ॥ [भा।पु। १०.३५.९] इति ।</p></blockquote>
<p>श्री-वैकुण्ठे शुद्ध-सत्त्व-वृत्तिस् तु&mdash;</p>
<blockquote>
<p>प्रवर्तते यत्र रजस् तमस् तयोः &gt;
सत्त्वं च मिश्रं न च काल-विक्रमः [भा।पु। २.९.१०] इति &gt; द्वितीय-स्कन्धोक्तेः ।</p></blockquote>
<p>अस्यार्थः&mdash;<em>तयोस्</em> ताभ्यां <em>रजस्-तमोभ्यां मिश्रं च सत्त्वं</em> <em>यत्र वैकुण्ठे नास्ति</em> केवलं विशुद्धं सत्त्वम् एवेति । यद्यपि मायिकत्वात् सत्त्व-गुणस्यापि सम्बन्धो वैकुण्ठे न घटत एव, न यत्र माया किम् उतापरे [भा।पु। २.९.१०] इति तत्रैवाग्रे उक्तत्वात्, तथापि शुद्ध-सात्त्विक-देवादिवत् वैकुण्ठ-वासिनाम् अपि व्यवहारादि-दर्शनाद् उपचर्यते इति। एवं श्री-वैकुण्ठेन साम्यम् । आधिक्यं च <strong>गोविन्द-वेणुम् अन्व्</strong> इत्य्-आदिना स्पष्टं दर्शितम् एव ।</p>
<p>अथवा, प्रेक्ष्याद्रीति छेदः । प्रेक्ष्याद्रयः श्री-गोवर्धनाद्या यस्मिन्, तत्-सानवः पर्वतोपरितनोच्च-प्रदेशाः वेणु-नाद-ज-मोहेन स्थाने स्थाने सङ्घश उपर्य् उपरि पतनेन सानव इव सानवः सानुवद् भूतानि</p>
<hr>
<p>किं वा, वेणु-नाद-श्रवण-कृष्ण-दर्शनार्थं तत्र तत्र यूथशः स्थितानि विरतान्य-समस्त-क्रियाणि सत्त्वानि सर्व-प्राणिनो यस्य । यद्यपि तच्-छ्रवणानन्द-भरेण सर्वेषाम् अपि बहिः सर्व-व्यापारोपरम एव घटते, तथापि भगवद्-भक्तैर् एव वेणु-वाद्यस्य विलास-वैचित्र्या मयूराणां मत्ततया नृत्यम्, अन्येषां च तच् छ्रवण-भगवद्-दर्शनापेक्षादिकं जातम् । तथैव हि परमानन्द-चरम-काष्ठा-सम्पत्तिः । तच् च पूर्वम् उक्तम् एवास्ति ।</p>
<p>एवं सत्य् अयम् अप्य् अर्थो वितर्क्यः&mdash;स्व-स्व-सेवां साक्षाद् अर्पयितुम् इव सानुषु उच्चतर-स्थानेषु स्थितानि अवरतानि अवधानेन रतानि मधुर-कूजितादि निज-निज-सेवायां प्रीत्या सक्तानि । किं वा, सानुभिः अवो\ऽवनम् अत्युच्चतया श्री-कृष्ण-सन्दर्शनं कारयद्भिर् विरह-तापादि-[विरहमयादि] दुःखाद् रक्षणं येषां, तानि । तथा सान्व्-अवानि च तानि रतानि च निज-निज-व्यापार-सेवायां कृष्णे वा\ऽनुरक्तानि अन्यानि समस्तानि सर्वाणि सत्त्वानि कोकिलादीनि यस्मिन् तेषां यथा-सम्भवं सर्वेषाम् एव सेवोह्या । तत्र च चञ्चल-हिंस्रादीनां तु दुष्टानां तत्-तद्-दोष-त्याग एव सेवा ।</p>
<p>अथवा, किं कल्पना-बाहुल्येन ? मत्त-मयूर-नृत्यं प्रेक्ष्य गोविन्द-वेणुम् इति योजनीयम्। ततश् चायम् अर्थः&mdash;बर्हि-बर्हावतंसस्य मयूर-प्रियस्य श्री-भगवतो वने\ऽग्र-वेश-मात्रेण निज-पिञ्छावचयन-दर्शनेन च प्रीत्या प्रथमं मत्तानां मयूराणां नृत्यं, तत् प्रेक्ष्य हर्षेण गोविन्द-वेणुः गोविन्देन वेणुर् वादित इत्य् अर्थः । तम् अनु अद्रि-सानुषु अवरतानि विरतानि अन्यानि श्री-भगवद्-दर्शन-वेणु-श्रवण-व्यतिरिक्ताशेष-प्रयोजनानि येषां, तथा-भूतानि समस्त-सत्त्वानि यस्मिन् । सर्व-वाचक-समस्त-शब्देन मयूरा अपि गृह्यन्ते । ततश् च तेषाम् आदौ श्री-भगवद्-रूप-दर्शनानन्देन मत्ततया नृत्यम् पश्चाद् वेणु-नाद-श्रवणेनान्येषाम् इव सर्वोपरम-लक्षणा प्रेम-मूर्च्छा जातेति ज्ञेयम् । एतादृशं च श्री-वैकुण्ठे\ऽपि नास्तीति श्री-वृन्दावनतो भूमेः कीर्ति-विस्तर इति ॥१०८॥</p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> अहो किं वक्तव्यं श्री-हस्तादौ वर्तमानस्य वेणोर् माहात्म्यम् ? श्री-वृन्दावनस्यैव भाग्यं किं वर्ण्यम् इत्य् आहुः वृन्देति । <strong>सखि</strong>, हे श्री-राधे ! <strong>वितनोति</strong> स्वर्गादिभो\ऽपि विशेषेण विस्तारयति, <strong>यत्</strong> यस्मात्, यद् अवृन्दावनम् इति वा, <strong>देवकी-सुतस्य</strong> श्री-कृष्णस्य <strong>पदाम्ब्जाभ्यां</strong> कृत्वा <strong>लब्धा लक्ष्म्यो</strong> जगद् विलक्षण-वज्राङ्कुशादि सुलक्षणैः सर्वाः शोभा-सम्पदो वा, सर्वेषां त्रत्यानां जनानां सर्वार्थ-मूल-महा-निधि-प्रकाशन-रूपा येन तत् । तत्र च साक्षाद् पादाम्बुजाभ्याम् एव, न तु पादुकाभ्याम् इत्य् अनेन तथाम्बुज-रूपकवनित परम-सुकुमार्य-शितलत्वादि सहज-गुण-युक्त-पाद-स्पर्शेन श्री-<strong>वृन्दावन-भूमेः</strong> परम-सौभाग्यं सूचितम्, अलभ्य-लाभात्, पादाम्बुज-शब्देन च स्वर्गादिषु सपादुक-श्री-विष्णवादिभ्यः स्वत एव महात्म्येन तत् पदाम्बुजाभ्यां लक्ष्मी-विशेष-सम्पत्तेः । तासां देवकी-सुतेत्य् उक्तिः&mdash;प्राग् अयं वसुदेवस्य [भा।पु।१०.८.१४] इत्य्-आदि गर्ग-वाक्यानुसारेण । किं वा, स्वत एव, तासु सर्व-परिस्फुर्तेः । तत्र च सुत-शब्देन केवलं तथा प्रसूत एव, पुत्रस् तु श्री-यशोदाया एवेति भावः । यद् वा, देवकी व्रजेश्वर्येव&mdash;</p>
<blockquote>
<p>द्वे नाम्नी नन्द-भार्याया यशोदा देवकीत्य् अपि । &gt;
अतः सख्यम् अभुत् तस्या देवक्या शौरिजायया ॥</p></blockquote>
<p>इति बृहद् विष्णु-पुराण-वचनात् अतो\ऽस्मत्तो वृन्दावनम् अपि परम-धन्यम् इति भावः । अहो किं वक्तव्यम्, स्वर्गादिभ्यः श्री-वैकुण्ठ-लोकाद् अपि विस्तारयतीति विशब्दोक्तं वैशिष्ट्यम् आहुः&mdash;गोविन्देति, गवाम् इन्द्रो इन्द्रो गोविन्द इति गोप-वर्ग-चूडा-मणिर् गो-गोप-गण-परिवृतो वन्य-भूषणो विचित्र-क्रीडा-रसिकः श्री-यशोदा-नन्दनो लक्षितः । हे सखीति&mdash;श्री-कृष्ण-प्रदत्त-तद् आधिपत्येन तव तु परम-धन्यतैवेति, पूर्व-श्लोकेन स्वयं वर्णिताद् वेणुभाग्याज् जात-शोकां भगवतीं श्री-राधां प्रति ललितादि-तदीय-सखी-वर्ग-कृत-सान्त्वनम् इदं ज्ञेयम् ।</p>
<p>अन्यत् तैर् व्याखातम् । तत्र मन्द-गर्जितं नील-मेघं तं मत्वेति, <strong>मयूराणां मत्तत्वे नृत्ये</strong> च हेतुः, अन्यथान्येषाम् इव तेषाम् अप्य् अवरतत्वम् एव स्यात्&mdash;मल्लानाम् अशनिः [भा।पु।१०.४३.१७] इत्य्-आदिवत् तत्-तद्-भावानुरूपम् एको\ऽपि श्री-भगवान् तथा तथैव तेषु तेषु परिस्फुरतीत्य् ऐश्वर्यं सुमिध्येद् एव । इत्थं कोकिलादिश्व् अपि वसन्तादि-रूपेणास्फुरद् इत्य् अप्य् ऊह्यम्, किन्तु श्री-भगवतो मेघ-विशेषादि-रूपेण मयूरादिषु परिस्फूर्या तेषां प्राकृत-मेघादिभ्यो जायमान-भावतो\ऽधिकाधिक-भावश् च ज्ञेय इति दिक् । अथवा, गोविन्दस्य <strong>वेणुम् अनु</strong> तन् नाद-श्रवणानन्तरम् इत्य् अग्रे\ऽपि सर्वत्रानुवर्तनीयम् । यद् वा, गोविन्द-वेणोर् मनुः&mdash;नादात्मक-परम-मोहन-मन्त्रस् तेनैव मत्तानां मयूराणां नृत्यं यस्मिन्, किं च, तेनैव <strong>प्रेक्ष्यास्</strong> तत् प्रतिद्वनिना परम-रमणीयाः । किं वा, वनेषु चरतां पशूनां दर्शनाद्य् अर्थं श्री-भगवद् आसन्नता-प्राप्त्या सर्वेषां परमावलोकनीया अद्रिसानवो यस्मिन्, तत् । किं च, तेनैव अवरतानि स्तब्धतां प्राप्तानि अन्यानि मयूर-व्यतिरिक्तानि समस्तानि सत्त्वानि प्राणिनो यस्मिन् ।</p>
<p>यद् वा, प्रेक्ष्यः परम-सुन्दरः प्रीत्या व्रज-जनैः सदा दृश्यो वा अद्रेः श्री-गोवर्धनस्य सानुः शिखर-प्रदेशो यस्मिन्, श्री-गोवर्धन-पूजायां&mdash;शैलो\ऽस्मि [भा।पु।१०.२४.३५] इति वदता श्री-भगवता तद्-बलि-कूलं भक्षयता लीला-विशेषेणोपविश्याक्रम्यमाणत्वात् । किं च, अवरते निवृत्ते अन्ये रजस् तमसी यस्मात्, तथा-भूत-समस्त-सत्त्वं सम्पूर्ण-सत्त्वं विशुद्ध-सत्त्व-गुणे यस्मिन् तत्&mdash;वन-लतास् तरवः [भा।पु।१०.३५.९] इत्य्-आदि-वक्ष्यमाणत्वेन तरू-लतादीनाम् अपि सात्त्विक-भावोत्पत्तेः । अनेन च&mdash;प्रवर्तते यत्र रजस् तमस् तयोः, सत्त्वं च मिश्रं न च [भा।पु।२.९.१०] इत्य्-आदिनोक्तायाः साम्येन स्वर्गादिभो भूकीर्ति-विस्तारणं सिद्धम् एव, तत्र च तद् अन्न्तरम् एव&mdash;न यत्र माया किपुतापरे [भा।पु।२.९.१०] इत्य् उक्त्या प्राकृत-सत्व-गुणाभावे\ऽपि शुद्ध-सत्त्व-प्रवृत्तेर् उक्ति-गुणातीतस्य सच् चिद् आनन्द-विलास-रूपस्य सत्त्वस्याभिप्रायेण, तच् च श्री-भागवतामृते बहुशो विवृतम् एव, अत्रापि तथैवोह्यम् इति दिक् । वैकुण्ठतो\ऽपि कीर्ति-वितान-पक्षे चावरतान्युपरतानि अन्यानि गोविन्द-वेणु-श्रवण-तद् दर्शनेतराणि चेष्टितानि येषां भूतानि । यद् वा, अवरतान्य् अन्यानि <strong>समस्तानि सत्त्वानि</strong> यस्मिन् । यद् वा, प्रेक्ष्या अद्रयः श्री-गोवर्धनाद्या यस्मिन् तत्, सानुषु अवरतानि मयूरेतर-समस्त-सत्त्वानि यस्मिन् ।</p>
<p>यद् वा, मत्त-मयूर-नृत्यं प्रेक्ष्य गोविन्द-वेणुम् इति व्युत्क्रमेण योज्यम् । अयम् अर्थः बर्हावतंसस्य तस्य वनागमन-सन्दर्श-मात्रेण प्रीत्या मत्तानां मयूराणां नृत्यं तत्-प्रेक्षया हर्षेण गोविन्दस्य वेणुस् तेन तद् वादनम् इत्य् अर्थः । तम् <strong>अनु अद्रिसानुषु</strong> अवरतानि विरतानि श्री-भगवद् दर्शनादि-व्यतिरिक्ताशेष-प्रयोजनानि येषां तथा-भूतानि समस्त-सत्त्वानि यस्मिन्, समस्त-शब्देन मयूरा अपि गृहीताः, ततश् च तेषाम् आदौ श्री-भगवद् दर्शनानन्देन मत्ततया नृत्यम्, पश्चाच् च वेणुनादेनान्येषाम् इव तद्-वेणु-नाद-श्रवण-तद् दर्शनेतराखिलोपराम-लक्षणा प्रेम-मूर्च्छा जातेत्य् अर्थः । ईदृशं श्री-वैकुण्ठे\ऽपि नास्तीति ततो\ऽपि कीर्ति-विशेषो\ऽस्य सिद्ध एव । अहो वतास्माकं तत्र तथा तादृश्यवस्था न सिद्ध्येद् इति वयम् अधन्या एवेति भावः । एतच् च तासां प्रेम-विशेष-स्वाभाविका-तृप्त्यार्ति-लक्षणम् एव सर्वत्र ऊह्यम् ॥१०॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> अहो किं वक्तव्यं श्री-हस्तादौ वर्तमानस्य वेणोर् माहात्म्यं वृन्दावनस्य सौभाग्यं कियद् वर्ण्यताम् इत्य् आहुः-वृन्देति । हे <strong>सखि</strong> । <strong>वितनोति</strong> वैकुण्ठेभ्यो\ऽपि विशेषेण विस्तारयति <strong>यद्</strong> यस्मात् यद् <strong>वृन्दावनम्</strong> इति या <strong>देवकी-सुतस्य</strong> श्री-कृष्णस्य <strong>पदाम्बुजाभ्यां</strong> कृत्वा <strong>लब्धा लक्ष्म्यः</strong> सर्व-शोभा-महिम्नोः सम्पदो येन तत् तस्यैवासनोर्ध-रूपत्वात् तत्र च साक्षात् पदाम्बुजाभ्याम् एव न तु पादुकाभ्याम् इत्य् अनेन श्री-वृन्दावन-<strong>भूमेः</strong> परम-सौभाग्यं सूचितं तासां देवकी-सुतेत्य् उक्तिं प्राग् अयं वसुदेवस्येत्य्-आदि गर्ग-वाक्यानुसारात् तथा चोक्तिर् गोपनाय एवं गोविन्द-शब्दो\ऽपि गवाध्यक्से\ऽपि गोविन्द इति कोशकार-मतम् आश्रित्य तस्मिन् सङ्केतितः श्री-गोविन्दाभिषेकानन्तरम् एव तन्-नाम्नो व्रजे प्रसिद्धेः उत्तरत्र नन्द-नन्दनम् इति तु गोपनाशक्तेः यद् वा, देवकी-व्रजेश्वर्येव-नाम&mdash;</p>
<blockquote>
<p>द्वे-नाम्नी नन्द-भार्याया यशोदा-देवकीत्य् अपि । &gt;
अतः सख्यम् अभूत् तस्या देवक्या शैरिजायया ॥ इति ।</p></blockquote>
<p>बृहद् विष्णु-पुराण-वचनात् वि-शब्दोक्तं वैशिष्ट्याम् आहुः-गोविन्देति । गवाम् इन्द्रो गोविन्द इति गोप-वर्ग-चूडामणि-गोर् गोपाल-परिवृतो वन्य-भूषणो विचित्र-क्रीडा-रसिकः श्री-यशोदा-नन्दनो लक्षितः अतो वृन्दावनस्यापि भाग्यम् अस्माभिर् अभिलषणीयम् एवेति भावः । अन्यत् तैः तत्र मन्द-गर्जितं नील-मेघं तं <strong>मत्वेति</strong> <strong>मयूराणां</strong> मत्तत्वे <strong>नृत्ये</strong> च हेतुः अन्यथान्येषाम् अपि तेषाम् अप्य् अवरतत्वम् एव स्यात्, तथाप्य् अलौकिकत्वं त्व् अधिकम् अस्त्य् एवेति । अथव तादृश-श्री-कृस्णे स्वाभाविक-प्रीत्य् अतिशयवतां श्री-वृन्दावन-मयूराणां सम्बन्धेन सर्वस्याम् अपि तज् जातो भगवत् प्रसादाद् अन्यत्रत्या अपि एतत् सादृश्येनैव मेघे प्रीतिम् अन्तो ज्ञेयाः । ततश् च <strong>गोविन्दस्य वेणुम् अनु</strong> तन् नाद-श्रवणान्तरम् इत्य् अग्रे\ऽपि सर्वत्रानुवर्तनीयं यद् वा, गोविन्दस्य वेणोर् मनुः नादात्मक-परम-मोहन-मन्त्रस् तेनैव मत्तानां मयूराणां नृत्यं यस्मिन् यद् । अपि तद् वेणु-नाद एव यथा मयूराणां नृत्ये हेतुस् तथान्येषाम् अबतारत्वे\ऽपि तथापि नृत्यरीतिम् उत्प्रेक्षितुम् एवान्येषां सभासदत्व-निरूपण-योग्यं <strong>प्रेक्ष्येत्य्</strong> उक्तं किं वा, मुहुः श्री-भगवद् आसनताप्राप्त्या सर्वेषां परमावलोकनीया <strong>अद्रिसानवो</strong> ये यद् वा, प्रेक्ष्य-नृत्येक्षणे वृन्दाव् इति विश्व-प्रकाशात् प्रेक्षाम् अर्हन्ति । ये तेषु उच्चेषु तद् दर्शन-स्थानेषु अवरतानि स्तब्धतां प्राप्तानि अन्यानि मयूर-व्यतिरिक्तानि <strong>समस्तानि</strong> <strong>सत्त्वानि</strong> प्राणिनो यस्मिन् यद् वा, मत्त-मयूर-नृत्यं प्रेक्ष्य गोविन्द-वेणुम् अन्विति व्युत्क्रमेण योज्यम् अत्रेदं विवक्षितं बर्हावतंसस्य मयूर-प्रियस्य तस्य वनागमन-सन्दर्शन-मात्रेण प्रीत्या मत्तानां मयूराणां नृत्यं तत् प्रेक्षया हर्षेण गोविन्दस्य वेणुः तेन तद् वादनम् इत्य् अर्थः । तम् अनु <strong>अद्रिसानुषु</strong> अवरतानि विरतानि अन्यानि श्री-भगवद् दर्शनादि-व्यतिरिक्ताशेष-प्रयोजनानि येषाम् तथा-भूतानि समस्त-सत्त्वानि यस्मिन् ईदृशं श्री-वैकुण्ठे\ऽपि नास्तीति तथा ततोऽपि कीर्ति-विशेषोऽस्याः सिद्ध एव अहो बतास्माकं तत्र तथा तादृशवस्था न सिद्ध्येदति वयम् अधन्या एवेति भावः तच् च तासां प्रेम-विशेष-स्वाभाविकातृप्त्यार्ति-लक्षणम् एवेति सर्वत्रोह्यम् ॥१०॥</p>
<hr>
<p><strong>जीव-गोस्वामी (क्रम-सन्दर्भः) :</strong> तस्यां समाज इत्य् उक्तानुसारेण तया चोक्तिर् गोपनीया ॥१०॥</p>
<hr>
<p><strong>जीव-गोस्वामी (बृहत्-क्रम-सन्दर्भः) :</strong> मध्या ऊचुः&mdash;वृन्दावनम् इत्य्-आदि । हे <strong>सखि</strong> ! <strong>वृन्दावनं भुवः कीर्तिं तनोति</strong> । आत्म-कीर्तिस् तु स्वत एवानन्त्याद् विस्तारयितुं न शक्यत इति भावः । एतेन भुवः पृथक्त्वेनाभौमत्वम् अपि प्रतिपादितम् । अत्र हेतुः&mdash;यद् देवकीत्य् आदि । <strong>देवकी-सुतेति</strong> ज्ञायमानेऽपि यशोदा-सुतत्वे व्यवहार-सम्बन्ध-स्थगनार्थम् तथा चाधुनिक-कवि-प्रयोगः&mdash;वड्ढन्ते महु-महणे सम्बन्धाणि ह्नु बिज्जन्ति इति । अथवा, देवकीति यशोदाया एव नामान्तरम् । तस्य पदा चरणेन्<strong>आम्बुजैर्</strong> इव <strong>लब्धा लक्ष्मीर्</strong> येन । सर्वतः फुल्लारविन्दम् इवेत्य् अद्भुतोपमा गर्भस्था प्रकृतार्थो वा । वस्तुतस् तु <strong>भूर्</strong> एव तथा । वनं तु वृन्दावन-सम्बन्धाद् एव भुवस् तादृशत्वम् इति समुचितम् एव भुवः <strong>कीर्ति</strong>-तननम् । कीदृशम् ? पुनर् <strong>गोविन्द-वेणुम् अनु</strong> लक्ष्यी-कृत्य <strong>मत्तानां मयूरीणां नृत्यं</strong> यत्र । अथवा, गोविन्द-वेणुर् एव वेणु-ध्वनिः । स एव मन्त्रस् तेन मत्तानाम् इति पूर्ववत् ।</p>
<p>यद् वा, गोविन्द-वेणुम् अनु इति छेदः । गोविन्द-वेण्र् एव मनुर् धर्मोपदेष्टा यत्र । यस्योक्त्या वयं सकलम् एव कुल-शीलादिकम् अत्यजाम । न दोषो मनुर् अब्रवीत् इत्य्-आदिवद् अस्यापि वचसि प्रामाण्यम् । तदा मत्तानां मयूराणां नृत्यं यत्र । पुनः कीदृशम् ? <strong>प्रेक्ष्याणि</strong> दर्शनीयानि <strong>अद्रेर्</strong> गोवर्धनस्य यानि <strong>सानूनि</strong> तेषु <strong>अपरतास्</strong> तूष्णीम्भूताः । <strong>अन्य-समस्ताः सत्त्वाः</strong> प्राणिनो यस्य । पूर्व-सङ्केतित-स्थल-स्मरणं व्यङ्ग्यम् । अथवा, मत्त-मयूर-नृत्यं प्रेक्ष्य दृष्ट्वा अद्रि-सानुषु अपरतान्य-समस्त-सत्त्वम् इति बहु-पद-सापेक्ष-समासः । मयूराणां नृत्यं प्रेक्ष्य अहो अमी भागवता एव भगवद्-आवेशेन यद् एवं नृत्यन्तीति तेषां नृत्यामोदेनान्येषां तत्र स्थितानां पशु-पक्षि-मृगादीनाम् अपि सामाजिकत्वेन रसावेशात् तूष्णीकत्वम् इति भावः । अहो अतिरम्यं तदा तदासीत् सङ्केत-स्थानम् इति स्मृति-भावः ॥ १०॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> तदीय-तादृश-विलासास्पदस्य वृन्दावनस्य सम्प्रति माधुर्यम् अधिकम् उल्लसत्य् अतस् तद् एव दिदृक्षमाणास् तत्र गच्छामो वयं नात्र कोऽपि दोष इत्य् अन्या आहुः&mdash;वृन्दावनम् इति । <strong>भुवः कीर्तिं</strong> स्वर्गादिभ्यो विशेषेण <strong>तनोति</strong>, यद् गतो <strong>देवकी-सुतस्य</strong> यशोदानन्दनस्य <strong>पादाम्बुजाभ्यां</strong> <strong>लब्धा लक्ष्मीः</strong> ध्वज-वज्रादि-चिह्न-मयी शोभा-सम्पत् येन तत् । न ह्य् एवम्भूतं वैकुण्ठ-वनम् अपि सम्भवेद् इति भावः ।</p>
<blockquote>
<p>द्वे नाम्नी नन्द-भार्याया यशोदा देवकीति च । &gt;
अतः सख्यम् अभूत् तस्या देवक्या शौरि-जायया ॥ इति &gt; बृहद्-विष्णु-पुरानम् ।</p></blockquote>
<p>एवम्-भूतं गोष्ठ-स्थलम् अपि सम्भवेद् इति चेद् आहुः&mdash;<strong>गोविन्दस्य वेणुं</strong> वेणु-वाद्यं लक्षी-कृत्य <strong>यन्-मत्तानां मयूराणां नृत्यं</strong> तत् <strong>प्रेक्ष्य अद्रि-सानुषु</strong> अवरतानि उप्रत-क्रियाणि अन्यानि <strong>समस्तानि सत्त्वानि</strong> यत्र तत् । अत्रास्मान् नर्तयेति मयूरैः प्रार्थितस्य गोविन्दस्य वेणु-वादनं तदीयं ताल-गत्यैव मण्डलीभूय नृत्यतां तेषां मध्ये एव तस्यापि स-नृत्यं वादनं ततस् तद्-वाद्येन सन्तुष्यतां तेषां पारितोषिक-स्वीय-दिव्य-बर्ह-प्रदानं तस्मै । तेन च वादक-लोक-रीत्या साह्लादं तद् गृहीत्वा स्व-शिरस्य् उष्णीषस्योपरि तद्-धारणम् । तत्-तौर्यात्रिकम् आस्वादयताम् अद्रि-सानुषु प्रविष्टानां सभ्यानां कृष्णसार-कपोतादि-मृग-पक्षिणाम् आनन्द-जाड्यम् इत्य्-आदिकं सर्वं दिदृक्षामहे इति भावः ॥१०॥</p>
<hr>
<p><strong>बलदेव-विद्याभूषणः (वैष्णवानन्दिनी) :</strong> वृन्दारण्यं तद्-विलासास्पदं सदति चारुविभाति तद्-दिदृक्षया तत्र गताभिर् अस्माभिः स प्रेयान् आराद् द्रष्टव्यश् चेन् न कापि शङ्केति भावेन पराः प्राहुः वृन्दावनम् इति । हे <strong>सखि</strong> ! वृन्दावनं स्वर्गादिभ्योऽपि सकाशाद् <strong>भुवः</strong> <strong>कीर्तिं</strong> <strong>वि</strong>शेषेण <strong>तनोति</strong> <strong>यद्</strong> यतो <strong>देवकी-सुतस्य</strong> यशोदा-नन्दनस्य <strong>पदाम्बुजाभ्यां</strong> <strong>लब्ध्वा</strong> <strong>लक्ष्मीर्</strong> ध्वज-वज्राङ्कुशादि-चिह्नमयी शोभा येन, तद् इति ।</p>
<p>न ह्य् एतं तेष्व् अस्तीति भावः । न त्वादृक् सौष्ठवम् अपि सम्भवेत् ? तत्राहुः&mdash;<strong>गोविन्दस्य वेणुं</strong> तद्-<strong>रणितम् अनु</strong> लक्ष्यी-कृत्य <strong>मत्तानां मयूराणां नृत्यं प्रेक्ष्य अद्रीणां सानुषु</strong> कूर्म-पृष्ठ-समासु ऊर्ध्व-भूमिषु <strong>अवरतान्य्</strong> उपरत-क्रियाणि <strong>अन्यानि समस्तानि सत्त्वानि</strong> कृष्णसार-कपोतादीनि यत्र तत् । तत्र गत्वैतत् सर्वम् आश्चर्यं द्रक्ष्यामः इति भावः ॥१०॥</p>
<hr>
<p>॥ १०.२१.११ ॥</p>
<p>धन्याः स्म मूढ-मतयोऽपि<sup id="fnref:5"><a href="#fn:5" class="footnote-ref" role="doc-noteref">5</a></sup> हरिण्य एता</p>
<p>या नन्द-नन्दनम् उपात्त-विचित्र-वेशम् ।</p>
<p>आकर्ण्य वेणु-रणितं<sup id="fnref:6"><a href="#fn:6" class="footnote-ref" role="doc-noteref">6</a></sup> सह-कृष्णसाराः</p>
<p>पूजां दधुर् विरचितां प्रणयावलोकैः ॥</p>
<p><strong>श्रीधर-स्वामी (भावार्थ-दीपिका) :</strong> अपरा आहुः&mdash;हे सखि ! <strong>मूढ-मतयस्</strong> तिर्यग्-जातयोऽ<strong>प्य् एता हरिण्यो धन्याः</strong> कृतार्थः । <strong>या वेणु-रणितं</strong> वेणु-नादम् <strong>आकर्ण्य</strong> <strong>नन्द-नन्दनं</strong> प्रति <strong>प्रणय-सहितैर् अवलोकनैर् विरचितां पूजां</strong> संमानं <strong>दधुः</strong> कृतवत्यः । किं च, <strong>कृष्णसारैः</strong> स्व-पतिभिः सहिता एव <strong>दधुः</strong> । अस्मत्-पतयस् तु गोपाः क्षुद्राः समक्षं तन् न सहन्त इति भावः ॥११॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> <em>अपराः</em> प्रेमवत्यः । <strong>उपात्तः</strong> बार्दिभिर् <strong>विचित्रो वेशो</strong> येन तम् । अस्मत् तस् ता <strong>धन्याः</strong> स्वानुकूल-पतित्वेनेत्य् आहुः&mdash;<em>किं च</em> इति । <em>इति भाव</em> इति--गोपानां प्रायो बुद्धि-हीनतास्तीति तात्पर्यम् । यद् वा, <strong>कृष्ण</strong> एव प्रीति-विषयत्वेन <strong>सारो</strong> येषां, ते यथार्थ-नामानस् तासां पतयस् त्व् अपत्नीः कृष्णानुरागिणीर् आलक्ष्य स्व-गार्हस्थ्यम् एव धन्यं मन्यन्ते <strong>स्मे</strong>ति ॥११॥</p>
<hr>
<p><strong>कैवल्य-दीपिका : धन्याः स्म</strong> इति । <strong>मूढ-मतयस्</strong> तिर्यक्त्वात् । <strong>वेणुः रणितो</strong> वादितो येन तम् । <strong>नन्द-नन्दनस्य वेणु-गीतम्</strong> <strong>आकर्ण्य</strong> इति च वक्तव्ये <strong>नन्द-नन्दनम्</strong> <strong>आकर्ण्य</strong> इति लोकोक्त्योक्तम् । यथैवं गायन्न् आकर्णितो भवद्भिर् इत्य् उच्यते । <strong>प्रणयावलोकैः</strong> प्रीत्य्-उत्फुल्लैर् नयन-नीलोत्पलैर् इत्य् अर्थः ॥११॥ [मु।फ। १२.५]</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> पुनश् चोढा ऊचुः&mdash;धन्या इति द्वाभ्याम् । <strong>मूढ-गतयो</strong>\ऽपि <strong>हरिण्यो</strong>\ऽपि <strong>मूढ-गतयो</strong> मन्द-गतयः सत्यः <strong>प्रणयावलोकैः पूजां दधुः</strong>, स्वच्छन्दम् ईक्षन्ते स्म, तथा न वयम् इत्य् अहो धिग् अस्मान् । अस्माभिर् आकर्ण्यत एव <strong>वेणु-रणितम्</strong>, न त्व् आकर्णनानन्तरं हरिण्य इव प्रणयावलोकैः पूजां कर्तुं शक्यते, तत्रापि ताः <strong>सह-कृष्णसाराः</strong> पति-सहिताः, एवम् अस्माकं तु पतयो\ऽस्य गन्ध-मात्रेणापि कुप्यन्तीति दैन्यम् ॥११॥</p>
<hr>
<p><strong>सनातन-गोस्वामी (दिग्-दर्षिनी):</strong> [बृ।भा। २.७.११६] अतः तेभ्यो\ऽपि विशिष्टं पशु-जाति-साहचर्याद् भगवत्-पाल्यमान गवादि-सङ्गे विचरतां मृगाणां माहात्म्यम् तथैव काश्चिद् आहुः&mdash;<strong>धन्याः स्मेति</strong> [भा।पु। १०.२१.११] । भोः सख्यः ! वयं <strong>धन्याः</strong> <strong>स्मः</strong>, विसर्गाभावश् छन्दो\ऽनुरोधेनार्षः । परम-भाग्यवत्यः कृतार्था वा भवाम इत्य् अर्थः । यतो <strong>या</strong> <strong>एताः,</strong> ताः सर्वा एव <strong>हरिण्यो</strong> <strong>वेणु</strong>-नादं श्रुत्वा <strong>नन्द-नन्दनम्</strong> अस्मत्-प्रियतमं प्रति <strong>पूजां</strong> <strong>विदधुः</strong>, सम्मानं कृतवत्यः । कथम्-भुताः ? <strong>प्रणय</strong>-युक्तैर् <strong>अवलोकनैर्</strong> एव <strong>विरचितां</strong> विशेषेण कल्पिताम् कृष्णस्य तद्-अनन्यापेक्षया तासां च तद्-अधिक-पूजा-द्रव्याभावेन, तैर् एव पूजयामासुर् इत्य् अर्थः । यद् वा, <strong>वि</strong>-शब्दात् तैर् एव तस्य पूजा विशिष्टा कृता भवेद् इति ।</p>
<p>किं च, <strong>कृष्णसारैः</strong> स्व-पतिभिः सहिता एव <strong>दधुः</strong> । कथम्भूतम् ? <strong>उपात्ताः</strong> स्वीकृता <strong>विचित्रा</strong> वनमाला-बर्हापीड-गुञ्जावतंसादयो <strong>वेशा</strong> भूषणानि तत्-तद्-भूषण-वस्त्रादि-धारण-परिपाटी-विशेषा वा छन्दांसि येन तम्</p>
<hr>
<p>कथम्-भूतास् ताः ? <strong>मूढ-मतयस्</strong> तिर्यग्-जातयो\ऽपि । किं वा, वेणु-नादाकर्णनेन <strong>मूढाः</strong> ज्ञान-हीनतां प्राप्ता बाह्यान्तःकरणानां <strong>गतिः</strong> प्रवृत्तिर् यासाम् । किं वा, व्रजे सहज-महिमा विविध-वैदग्ध्यवत्यो\ऽपि वेणु-नादतो मूढानां जडानाम् इव गतिः स्थितिर् गति-क्रियैव वा यासां, तथा-भूताः सत्यः । &ldquo;मूढ-गतय&rdquo; इति पाठेऽप्य् अयम् एव अर्थः ।</p>
<p>एवं सत्य् <strong>अपि</strong>-शब्दस्य हरिण्य इत्य् अनेन सम्बन्धः । सदा वनान्तश्-चारिण्यो\ऽपि सर्वा एता वेणु-नादाकर्णन-मात्रेण श्री-कृष्णान्तिकम् आगत्य तद्-रूप-दर्शनेन काम-मोहिताः सत्यः किञ्चिद् अपरं विवेक्तुं कर्तुं चाशक्ताः, केवलं प्रेम्णा पूजयन्त्य इव निरीक्षन्त इत्य् अर्थः । अपि इत्य् अस्य कृष्णसारैर् वा अन्वयः । तत्-पतयः कृष्णसारा अपि सह युगपद् एव तथा चक्रुर् इत्य् अर्थः ।</p>
<p>अथवा, परम-गम्भीर-प्रेम-स्वभावतो भगवतीनां तासां कदाचिद् अप्य् आत्मानं प्रति धन्य-ज्ञानं न सम्भवतीत्य् अयम् अर्थो द्रष्टव्यः । स्म इति प्रसिद्धौ, खेदे वा । एता एव धन्याः या निज-पतिभिः सहिता एव पूजां दधुः । वयं तु सर्व-ज्ञान-क्रिया-शक्तिमन्-मनुष्य-जन्म-प्राप्ता अपि, तत्र च सकल-सद्-गुण-विदग्ध-गोप-जातयोऽप्य् अधन्या एव । यतो वने विहरतः श्री-कृष्णस्य वेणु-नादं श्रुत्वा, तम् अभिसृत्य तादृश-वेशं दृष्ट्वा, प्रेम-भरेण विशाल-चक्षुषी समुन्मील्य प्रसन्न-दृष्टिभिः सेवितुं नार्हामः । कदाचित् काश्चिद् वा तथा सेवन्तां नाम, तच् चास्मत्-पतयो\ऽल्प-मतय इव साक्षान् न सहन्त इति ।</p>
<p>एतद् एव कृष्णसार-शब्द-प्रयोगेणापि ध्वनितम् । कृष्ण एव सार-भूतो\ऽन्यत् सर्वम् असारं येषां हरिणानाम् इति ते धन्या एव, गोपाश् च तद्-विपरीता इति । यद्यपि सर्वथा गोपा अपि श्री-कृष्णैक-प्रियाः परम-धन्या एव, तथापि तेषां वश्यतया इमा भगवत्यो लज्जया स्वच्छन्देन किम् अपि तथा व्यवहर्तुं न शक्नुवन्तीति तथोचुः । एवं स्व-पति-पराधीनत्वादिना निभृतं जारत्वेन श्री-कृष्ण-भजनम् एव तासां परम-प्रेम-सम्पच्-चरम-काष्ठा-सम्पादकम् इत्य् उक्तम् एवास्ति ॥११॥</p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> अहो अस्तुतरां हरि-प्रिय-सर्व-जीवाश्रयस्य श्री-वृन्दावनस्य माहात्म्यम्, पशु-जातीनाम् आरण्यानां हरिणीनाम् अपि भाग्यं किं वर्ण्यताम् इत्य् आहुः&mdash;धन्या इति । <strong>मूढा</strong> विवेक-हीना <strong>गतिर्</strong> ज्ञातं यासां ताः, पशु-जातित्वात्, &quot;मतय&quot; इति पाठे\ऽपि तथैवार्थः । ता वक्तव्ये <strong>एता</strong> इति प्रत्यक्षत्वाद्य्-अभिप्रायेण, एताः श्री-वृन्दावन-वर्तिन्यो वन-चर्या वा । <strong>नन्दस्य</strong> श्री-वल्लवेन्द्रस्य <strong>नन्दनं</strong> कुमारम् इति परम-सुन्दर-वेष-रसिकत्वादिकं सूचितम् । श्लेषेण नन्दं साक्षाद् आनन्दम् अप्य् आनन्दयतीति परमानन्द-घन-मूर्तिम् इत्य् अर्थः ।</p>
<p><strong>उपात्ताः</strong> स्वीकृता <strong>विचित्रा वेषाः</strong> सखिभिर् उपायनतया समर्पिता वन-माला बर्हा-पीड-गुञ्जावतंसादि-भूषणानि येन, तं प्रति <strong>प्रणयावलोकैर्</strong> एव <strong>विरचितां</strong> विशेषेण कल्पिताम् इति, तासां तद्-अतिरिक्त-तत्-पूजा-द्रव्याभावात्, रसिक-शिरोमणेश् च तस्य तैर् एव पूजा सम्पत्तेः । बहुत्वं गौरवेण हृष्टि-परम्परा-विवक्षया वा । <strong>स्म</strong> इति विस्मये खेदे वा, अहो बतास्माकम् ईदृशं भाग्यं नास्तीति भावः । अन्यैत् तैर् व्यञ्जितम् एव ।</p>
<p>अथवा <strong>वेणु</strong>-नादम् <strong>आकर्ण्य</strong> मूढा श्री-वृन्दावन-विषयक-जन्मादि-माहात्म्येन सर्वज्ञानां परम-विदग्धानाम् अपि विवेक-हीनतां प्राप्ता गतिः**,** बाह्यान्तरेन्द्रिय-वृत्तिः । किं वा, मूढानां जडानाम् इव गतिः स्थितिर् गमनम् एव वा, इतस् ततः स्खलनादि-लक्षणं स्तब्धता-लाक्षणं वा यासाम् । <strong>हरिण्यः</strong> सदा वनान्तश्-चारिण्यो\ऽपि <strong>प्रणयावलोकैर् विरचिताम्</strong> एव <strong>पूजां दधुः</strong>, काम-मोहिततया किञ्चिद् अन्यत् कर्तुं विवेक्तुं चाशक्ताः, केवलं सादरं पूजयन्त्य इव प्रेम्णा निरीक्षन्त्य इत्य् अर्थः । अस्मत्-सपत्न्यः ! <strong>अपि</strong> इत्य् अस्य <strong>कृष्णसारैर्</strong> अन्वयः, कृष्णसारा अपि <strong>सह</strong> एकदैव तथा चक्रुर् इत्य् अर्थः । कृष्ण एव सारः श्रेष्ठः परमोपादेयो येषाम् इति, श्लेषेण गोपा निन्दिताः, तेषां साक्षात् स्वच्छन्देनात्मनस् तादृश-श्री-कृष्ण-सेवा-चरण-शक्तेः । अन्यत् समानम् ॥११॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> अहो अस्तुतरां हरि-प्रिय-सर्व-जीवाश्रयस्य श्री-वृन्दावनस्य माहात्म्यं तद् आश्रयिकाणां पशु-जातीनाम् अपि भाग्यं किं वर्ण्यताम् इत्य् आहुः--धन्या इति । <strong>मूढाः</strong> विवेक-हीना <strong>गतिर्</strong> ज्ञानं यासां, तथा-भूता अपि । &quot;मतयः&quot; इति पाठे तथैवार्थः । <strong>हरिण्यः</strong> इति वन-चारिण्योऽपि एता दृश्यमाना इव <strong>नन्दस्य</strong> श्री-वल्लवेन्द्रस्य <strong>नन्दनम्</strong> इति धात्व्-अर्थ-बलाद् अखिल-गुण-महिष्ठत्वं सूचितम् । एवं गुरोर् अपि तस्य नाम-ग्रहणम् अतिक्षोभ-वैवश्येन विक्षिप्त-मनस इत्य् उक्तत्वात् <strong>उपात्ताः</strong> स्वीकृताः <strong>विचित्र-वेषा</strong> वन-माला-बर्हा-पीड-गुञ्जावतंसादि-रूपा येन तम् । <strong>वेणु-विरुतम्</strong> इति रागत्वेन अपर्यवसितं प्रथम-फूत्कार-मात्रम् उक्तम् अनुकरण-शब्दो ह्य् अयं । &quot;रणितम्&quot; इति पाठोऽपि क्वचित् । अत्र टीका पुनर्-उक्ता स्यात् । <strong>कृष्ण</strong> एव <strong>सारः</strong> परमोपादेयो येषाम् इति श्लेषेण च स्व-पतयो निन्दिताः । <strong>पूजाम्</strong> इति तावत् तव सर्वोपचारण-पूर्णत्वं जातम् इति ध्वनितम् । अत एव <strong>दधुः</strong> पुपुषुः सर्व-पूजाभ्योऽधिकं चक्रुर् इत्य् अर्थः ।</p>
<p>अतः क्रियातोऽपि वैशिष्ट्यं विशेषेण रचितानि इति । तत्र सर्वत्र हेतुः--<strong>प्रणयावलोकैर्</strong> इति भाव-मात्र-ग्राहिणस् तस्य । तैर् एव पूजा-सम्पत्तः बहुत्वं परम्परा-विवक्षया । <strong>स्म</strong> इति विस्मये खेदे वा । अहो बत अस्माकम् ईदृशं भाग्यं नास्तीति भावः । अन्यत् तैः ।</p>
<p>अथवा, <strong>वेणो रिफितं</strong> यत्र तादृशं सन्तम् <strong>आकर्ण्य</strong> श्रवण-द्वारा ज्ञात्वा <strong>उपात्त-वेषं</strong> सन्तं <strong>प्रणयावलोकैर् दधुः</strong> वशीकृतवत्यः, तैर् एव प्रीति-सेवाम् अपि विदधुर् इत्य् अर्थः, अभावि भूमि-पतिभिः इत्य् आरभ्य, दधत् दशन-चुचुर् र-शब्दम् आवः इति माह-काव्यवत् संशृण्वान वदमानांस् तान् रावणस्य गुणान् जनान् इति भट्टि-काव्यवच् च श्रीमन्-नन्द-नन्दनस्य श्रवण-क्रिया-कर्मकत्वं ज्ञेयम् । अन्यत् समानम् ॥११॥</p>
<hr>
<p><strong>जीव-गोस्वामी (क्रम-सन्दर्भः) :</strong> उत्तरत्र श्री-<strong>नन्द-नन्दनम्</strong> इति तु गोपनाशक्तेः <strong>वेणो रणितं</strong> यत्र तथा-भूतम् <strong>आकर्ण्य</strong> श्रोत्र-विषयी-कृत्य <strong>विचित्र-वेषं</strong> सन्तं <strong>प्रणयावलोकैर् दधुर्</strong> वशीकृतवत्यः तैर् एव <strong>पूजां</strong> च दधुः कृतवत्यः ॥११॥</p>
<hr>
<p><strong>जीव-गोस्वामी (बृहत्-क्रम-सन्दर्भः) :</strong> प्रौढा ऊचुः&mdash;धन्या इत्य्-आदि द्वाभ्याम् । <strong>स्म</strong> इति विस्मये । हरिण्योऽपि <strong>मूढ-गतयः</strong> सत्यः <strong>प्रणयावलोकैर्</strong> या <strong>नन्द-नन्दनम्</strong> एताः प्राप्ताः सत्यः <strong>पूजां</strong> <strong>दधुः</strong> । कीदृशीम् ? <strong>विरचितां</strong> विशेषेण रचितां, प्रणयावलोकैर् विरचितां वा । किं कृत्वा? <strong>वेणु-रणितम् आकर्ण्य</strong> । तत्रापि पति-सहिता इत्य् आहुः&mdash;<strong>सह-कृष्णसाराः</strong> । अतो <strong>धन्याः</strong> । वयं तु वेणु-रणितम् आकर्ण्यापि प्रणयावलोकैः पूजयितुं न शक्नुमः । अस्माकं पतयो यतोऽस्य नाम्न्य् <strong>अपि</strong> कुप्यन्तीति तद् वयम् अधन्या एवेति मूढानाम् इदं दैन्यम् इति मन्तव्यम् ॥११॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> अहो स्व-रमणं तम् अनभिसृत्य वयं बुद्धिमत्योऽपि स्व-जन्म विफली-कुर्महे, यतो मूढा अपि सफली-भवन्तीति दर्शयन्त्य आहुः&mdash;धन्या इति । <strong>स्म</strong> इति विस्मये खेदे वा । एतादृशं भाग्यम् अस्माकं नाभूद् इति भावः । <strong>या</strong> <strong>वेणु-रणितं</strong> वेणु-रिफितम् इति पाठ-द्वयं तुल्यार्थं वेणु-नादम् <strong>आकर्ण्य</strong> नन्द-नन्दनं प्रति <strong>प्रणय</strong>-पूर्वक्<strong>आवलोकैर्</strong> एव <strong>पूजां दधुः</strong> पुपुषुः । तासां तैर् अपि य आत्मनः पूजां पुष्टां मन्यते । स <strong>नन्द-नन्दनो</strong>ऽस्माकं तैः पुनः किम् उतेति भावः । किं च, ताः <strong>सह-कृष्णसाराः</strong> पतिभिः सहिता एव । अयम् अर्थः&mdash;कृष्ण एव प्रीति-विषयत्वेन सारो येषां, ते यथार्थ-नामानस् तासां पतयः स्व-पत्नीः कृष्णानुरागिणीर् आलक्ष्य स्व-गार्हस्थ्यम् एव धन्यं मानयन्तोऽतिहृष्यन्तः, अन्व् अनुगच्छतस् ताः कृष्णम् अभिसारयन्ति । अस्मत्-पतयस् तु कृष्ण-गन्धायापि द्रुह्यन्ति । धिग् अस्मज्-जीवितम् इति ॥११॥</p>
<hr>
<p><strong>बलदेव-विद्याभूषणः (वैष्णवानन्दिनी) :</strong> सुमतयोऽपि वयं त्रपा-धर्म-भयात् कान्तम् अनभिसरन्त्यः स्व-जन्म विफलयामः, त्रपादि-हीनास् तु <strong>मूढ-मतयोऽपि</strong> जन्म सफलयन्तीत्य् अस्याः प्राहुः--<strong>धन्या</strong> इति । <strong>स्म</strong> इति विस्मये खेदे च । <strong>एता हरिण्यो</strong> <strong>मूढ-मतयोऽपि धन्या</strong> बचन्ते, <strong>या</strong> <strong>वेणु-रणितम् आकर्ण्य नन्द-नन्दनं</strong> प्रति <strong>प्रणय</strong>-पूर्वकैर् <strong>अवलोकनैर् विरचितां</strong> पूजाम् <strong>अधुः</strong> पुपुषुः । तासाम् अवलोकैर् एवं स स्व-पूजां पुष्टां मन्यते, किं पुनर् अस्माकं तैर् इति भावः । किं च, ताः <strong>कृष्णसारैः</strong> स्व-पतिभिः <strong>सहिताः</strong> <strong>पूजाम् अधुर्</strong> इति तासां धन्यत्वं, अस्माकं तु एवं-भावाभावाद् वयम् अधन्या इति भावः ॥११॥</p>
<hr>
<p>॥ १०.२१.१२ ॥</p>
<p>कृष्णं निरीक्ष्य वनितोत्सव-रूप-शीलं<sup id="fnref:7"><a href="#fn:7" class="footnote-ref" role="doc-noteref">7</a></sup></p>
<p>श्रुत्वा च तत्-क्वणित-वेणु-विचित्र<sup id="fnref:8"><a href="#fn:8" class="footnote-ref" role="doc-noteref">8</a></sup>-गीतम् ।</p>
<p>देव्यो विमान-गतयः स्मर-नुन्न-सारा</p>
<p>भ्रश्यत् प्रसून-कवरा मुमुहुर् विनीव्यः ॥</p>
<p><strong>श्रीधर-स्वामी (भावार्थ-दीपिका) :</strong> अन्या ऊचुः&mdash;हे गोप्यः, आश्चर्यं शृणुत । <strong>वनितानाम् उत्सवो</strong> यस्मात्, तद् <strong>रूपं</strong> <strong>शीलं</strong> च यस्य, तं <strong>कृष्णं निरीक्ष्य,</strong> <strong>तेन</strong> वादित-<strong>वेणोर्</strong> असङ्कीर्णं <strong>गीतं</strong> च <strong>श्रुत्वा,</strong> <strong>विमानैर् गच्छन्त्यो देव्यो</strong> देवानाम् अङ्केषु स्थिता अपि <strong>स्मरेण नुन्न-साराः</strong> परिक्षिप्त-धैर्या <strong>मुमुहुः</strong> । मोहे लिङ्गम् आहुः&mdash;<strong>भ्रश्यत्-प्रसूनाः कवराश्</strong> चूडा यासां ताः । विगता <strong>नीव्यो</strong> यासां, ताः । अत्र सर्वत्र वक्तृ-भेदान् नातीव सङ्गतिर् वक्तव्या ॥१२॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> <em>अन्याः</em> कामिन्यः । <em>असङ्कीर्णं</em> पृथक् पृथक् परिज्ञात-श्री-भैरवादि-स्वरम् । <em>परिक्षिप्तं</em> च्युतं <em>धैर्यं</em> मनो-धारण-सामर्थ्यं <em>यासां</em> <em>ताः</em> । <strong>भ्रस्यन्ति</strong> च्यवन्ति <strong>प्रसूनानि</strong> कुसुमानि याभ्यः, तास् तथा । प्रसूनं कुसुमं समम् इत्य् अमरः । प्रसूनं तु प्रसूते फल-पुष्पयोः इति हैमः । नीवी वस्त्रांशुक-ग्रन्थ्योः इति यादवः । <strong>नीव्यः</strong> कटि-बन्ध-ग्रन्थ्यः । <strong>मुहुहुः</strong> विचित्ता बभूवुः । मोट्टायितम् इदं <em>तद्</em> उक्तम्&mdash;</p>
<blockquote>
<p>कान्त-स्मरण-वार्तादौ हृदि तद्-भाव-भावतः । &gt;
प्राकट्यम् अभिलाषस्य मोट्टायितम् इदं स्मृतम् ॥ [उ।नी। ११.४७] इति &gt; ।</p></blockquote>
<p><em>अत्र</em> एषु । सर्वत्र सर्वे\ऽत्र श्लोकेषु । नातिशयेन सङ्गतिः प्रसङ्गादि-रूपाः ॥१२॥</p>
<hr>
<p><strong>कैवल्य-दीपिका : कृष्णम्</strong> इति । <strong>वनितानाम्</strong> अनुराग-जनन-समर्थानां स्त्रीणाम् <strong>उत्सवो</strong> याभ्यां ते <strong>रूप-शीले</strong> स्वरूपाचरणं यस्य तम् । तेन श्री-कृष्णेन <strong>क्वणितस्य</strong> वादितस्य <strong>वेणोर्</strong> <strong>विविक्तम्</strong> असङ्कीर्ण-रागं <strong>गीतम्</strong> । <strong>देव्यो</strong> देव-स्त्रियः । <strong>स्मरेण नुन्नः</strong> प्रेषितः <strong>सारो</strong> धैर्यं यासां ताः । <strong>भ्रश्यत्-प्रसूनानि</strong> <strong>कवराणि</strong> केश-पाशा यासां तास् तथा । <strong>विनीव्यो</strong> विस्रस्त-वस्त्राः । मुहुर् मुहुर् मोहाख्यां <strong>स्मर</strong>-दशाम् ईयुः ॥१२॥ [मु।फ। १२.६]</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> हे सखि ! सन्तु हरिण्यः, उपरि देव्यो\ऽपि धन्याः, न पुनर् वयम् इत्य् आहुः&mdash;कृष्णम् इत्य्-आदि । वनिता जनितात्यर्थानुरागायां च योषितः इत्य् अमरः । तासाम् <strong>उत्सववत् रूपं शीलं</strong> च यस्य, तं <strong>निरीक्ष्य,</strong> <strong>तत्-क्वणित-वेणु-विविक्त-गीतं</strong> च <strong>श्रुत्वा,</strong> विविक्तं रागान्तरेणामिश्रितं विरलं वा, विविक्तं सङ्केत-बहुलं तद् अस्माद् आभिर् एव बुध्यते, नान्यैर् इति वा । <strong>विमान-गतय</strong> इति स-भर्तृकत्वं व्यज्यते, भर्तृ-समीपे\ऽपि <strong>स्मर-नुन्न-साराः</strong>, तल्-लिङ्गम् आह&mdash;<strong>भ्रश्यन्ति प्रसूनानि</strong> येभ्यस् तथा-विधाः <strong>कवरा</strong> यासां । <strong>विनीव्यश्</strong> च <strong>मुमुहुः</strong> । तथापि तत्-पतयस् ताभ्यो नाभ्यसूयन्ति, वयं तु स्व-निमित्तक-विविक्त-वेणु-गीतं श्रुत्वापि पति-भिया न शृणुम इत्य् अहो नः पतिवत्त्वम् इति दैन्य-ग्लानी ॥१२॥</p>
<hr>
<p>कृष्णं निरीक्ष्य वनितोत्सव-रूप-शीलं<sup id="fnref:9"><a href="#fn:9" class="footnote-ref" role="doc-noteref">9</a></sup></p>
<p>श्रुत्वा च तत्-क्वणित-वेणु-विचित्र<sup id="fnref:10"><a href="#fn:10" class="footnote-ref" role="doc-noteref">10</a></sup>-गीतम् ।</p>
<p>देव्यो विमान-गतयः स्मर-नुन्न-सारा</p>
<p><strong>भ्रश्यत् प्रसून-कवरा मुमुहुर् विनीव्यः ॥१२३३२१</strong></p>
<p><strong>सनातन-गोस्वामी (बृहद्-वैष्णव-तोषणी) :</strong> अहो आस्तां श्री-वृन्दावन-वर्तिनीनां गो-सङ्गत्या श्री-कृष्णान्तिके चरन्तीनां तासां माहात्म्यम्, खेचरीणाम् अपि भाग्यं किं वर्ण्यम् ? इत्य् आहुः&mdash;<strong>कृष्णम्</strong> इति चित्ताकर्षकम्, <strong>वनिता</strong> विदग्धाः सर्वा वा स्त्री-जातयः । <strong>शीलं</strong> विचित्र-क्रीडादि-पर-स्वभावः । &quot;वेषम्&quot; इति क्वचित् पाठः । <strong>तेन क्वणितस्य</strong> वादितस्य <strong>वेणोर् विविक्तं</strong> शुद्धं मनोज्ञं वा । किं वा, शृङ्गारादि-रस-लब्ध-विभागं गीतम् । <strong>विमान-गतय</strong> इति स्व-पति-साहित्यम्, वैमानिकत्वेन अकस्माद् आगमनं श्री-कृष्ण-सङ्गमायोग्यत्वं चोक्तम्, तथापि काम-हत-धैर्याः सत्यो <strong>मुमुहुः</strong> । अत्र रूपादेर् निरीक्षणोक्तिः, ताभिस् तस्यादृष्टत्वात्, अत एव तद्-दर्शनेन विशेषतो वेणु-गीत-श्रवणेन च तादृश-मोहो युक्त एव । किं वा, यदा यदा रूपाद्य्-अनुभवः, तदा तदैव मोह इति । अन्यत्र च व्यक्तया तद्-अनुक्तिः, श्री-वृन्दावन-वर्तिनां महा-भागानां तेषां स्वतस् तत्-सिद्धेः । मोहेनैव विमानतो\ऽवतीर्य श्री-कृष्णान्तिकम् आगन्तुं न शक्ता इति भावः । अहो बत सुर-सुन्दरीणाम् अपि सम्मोहनस्य एवं-भूतस्य सर्व-सौभाग्यामृत-सिन्धोर् अस्य दर्शनम् अप्य् अनाप्नुवतीर् अस्मान् धिग् इति । किं वा, वन-विहारिणस् तस्य तथा दर्शनाद्य्-अभाव-द्वयम् अधन्या एव, तास् तु धन्या इति भावः ॥१२॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> अहो आस्तां श्री-वृन्दावन-वर्तिनीनां श्री-कृष्णान्तिके चरन्तीनाम् आसाम् माहात्म्यं, खेचरीणाम् अपि भाग्यं किं वर्ण्यम् ? इत्य् आहुः--<strong>कृष्णम्</strong> इति चित्ताकर्षकम् । <strong>वनिताः</strong> तद्-अनुराग-योग्याः स्त्री-जातयः । <strong>शीलं</strong> सुस्वभावः । <strong>तेन क्वणितस्य विविक्तं</strong> प्रतिकूल-रागा-मिश्रणेन शुद्धं । किं वा, शृङ्गारादि-रस-लब्ध-विभागं गीतम् । <strong>विमान-गतय</strong> इति स्व-पति-साहित्यं वैमानिकत्वेन अकस्माद् आगमनं श्री-कृष्ण-सङ्गमायोग्यत्वं चोक्तम् । तथापि काम-हत-धैर्याः सत्यो <strong>मुमुहुः</strong> । अत्र रूपादेर् निरीक्षणोक्तिः ताभिस् तस्या दृष्ट-चरत्वात्, अत एव तद्-दर्शनेन विशेषतो वेणु-गीत-श्रवणेन च तादृश-मोहो युक्त एव । किं वा, यदा यदैव रूपाद्य्-अनुभवः, तदा तदैव मोह इति । <strong>निरीक्स्य श्रुत्वा</strong> <strong>च</strong> इति द्वयोर् अपि मोहे कारणत्वम् उक्त्वा, तयोर् वैपरीत्यम् अपि जन्मनि मतम्। यदैव खलु क्रम-प्राप्तं भवतीति मोहेनैव विमानतोऽवतीर्य श्री-कृष्णान्तिकम् अपि गन्तुं न शक्ता इति भावः ।</p>
<p>मोट्टायिताख्यानुभावो\ऽयं, यथोक्तम्&mdash;</p>
<blockquote>
<p>कान्त-स्मरण-वार्तादौ हृदि तद्-भाव-भावतः । &gt;
प्राकट्यम् अभिलासास्य <strong>मोट्टायितम्</strong> इतीर्यते ॥ [उ।नी। ११.४७] इति &gt; ।</p></blockquote>
<p>अहो बत परम-मूढानां हरिणीनां परम-विदग्धानां सुर-सुन्दरीणाम् अपि सम्मोहनस्यैवं-भूतस्य सर्व-सौभाग्यामृत-सिन्धोर् अस्य दर्शनम् अप्य् अनाप्नुवतीर् अस्मान् धिग् इति । किं वा, वन-विहारिणः तस्य तत्र तथा दर्शनाद्य्-अभावाद् वयम् अधन्या इति भावः ॥१२॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>जीव-गोस्वामी (बृहत्-क्रम-सन्दर्भः) :</strong> तथैव ऊढ-प्रौढा ऊचुः&mdash;<strong>कृष्णं निरीक्ष्य</strong> इत्य्-आदि । हे सख्यः ! इति बोद्धव्यम् । सन्तु हरिण्यः, देवीनाम् अपि वैवश्यं पश्यतेत्य् आशयः । <strong>विमान-गतय</strong> इत्य् अनेन भर्तृ-सहितत्वं द्योत्यते । स्त्रीणां स्वातन्त्र्येणापि विमान-करणकागमनासम्भवात् । तेन देव्योऽपि प्रकृष्ट-ज्ञानादिमत्योऽपि <strong>कृष्णं निरीक्ष्य मुमुहुः</strong> । मोहे लिङ्गम् आह--<strong>विनीव्यो भ्रश्यत्-प्रसूनाः</strong> <strong>कवराद्</strong> यासाम् । दूरस्थानां तासां वनस्थत्वेनास्य कदाचित् कासाञ्चन दर्शनं न सङ्गच्छते, तद् आशङ्क्याहुः&mdash;<strong>श्रुत्वा</strong> <strong>च</strong> इति । या न पश्यन्ति, ता वेणु-रवं श्रुत्वैव मुह्यन्तीत्य् अर्थः । स्वरूपम् आह&mdash;<strong>स्मर-नुन्न-साराः,</strong> स्मरेण नुन्नः क्षिप्तः सारो धैर्यं यासाम् ।</p>
<p>कृष्णं कीदृशम् ? <strong>वनितोत्सव-रूप-शीलम्,</strong> <strong>वनिता</strong> जनितात्यर्थानुरागायां च योषिति, तासाम् <strong>उत्सववत् रूपं</strong> च <strong>शीलं</strong> च यस्य । <strong>विविक्त-गीतम्</strong> इति विविक्तं रागान्तरेणामिश्रितं विरलं वा। स्व-कल्पितत्वात् सङ्केत-बहुलं वा । यत् सर्वैर् नावगम्यते, अस्माभिर् एव ज्ञायत इति भावः । एवं-विध-वैवश्येऽप्य् आसां पतयो नाभ्यसूयन्ति । अस्माकं निःश्वसितेऽप्य् असूयन्ति पतयः । अतो वेणु-विविक्त-गीतं श्रुत्वापि न शृणुम इत्य् अहो नः काठिन्यं पामरता चेति पूर्ववद् दैन्यम् ॥१२॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> किं च, अस्माकं गोपीनां गोपे कृष्णे रतिर् नातीवानुचिता । यतो देव्योऽपि मानुषे, तत्रापि गोपे, कृष्णे रतिमत्यः सत्य एव स्व-देवत्वम् अपि सफलयन्तीत्य् आश्चर्यम् इत्य् आहुः&mdash;<strong>कृष्णम्</strong> इति । <strong>वनितानां</strong> स्त्री-मात्राणाम् एवानुरागिणीनाम् <strong>उत्सवो</strong> यस्मात्, तथा-भूतं <strong>रूपं शीलं</strong> च यस्य, तं <strong>देव्यो</strong> देवानां अङ्के स्थिता अपि <strong>विमान-गतयो</strong> विमान-चारिण्यः <strong>स्मरेण नुन्नश्</strong> चालितः <strong>सारो</strong> धैर्यं यासां, ता <strong>मुमुहुः</strong> । मोहे लिङ्गम् आहुः&mdash;<strong>भ्रश्यत्-प्रसूनाः</strong> यासां ताः । <strong>विगता नीव्यो</strong>ऽपि यासां ताः</p>
<hr>
<p>मोट्टायितम् इदम् । यद् उक्तम्&mdash;</p>
<blockquote>
<p>कान्त-स्मरण-वार्तादौ हृदि तद्-भाव-भावतः । &gt;
प्राकट्यम् अभिलाषस्य <strong>मोट्टायितम्</strong> उदीर्यते ॥ [उ।नी। ११.४७] इति &gt; ।</p></blockquote>
<p>परम-विदग्धाः सूक्ष्म-धियो देवास् तज् ज्ञात्वापि स्त्रीभ्यो न द्रुह्यन्ति, प्रत्युत स्वीयं भाग्यं मानयन्तो नित्यम् एव ताः कृष्णं दर्शयितुं विमानम् आरोप्य आनयन्ति । अस्मत्-पतयस् तु द्रुह्यन्त्य् एवेत्य् अतो निकृष्टा मृग्य उत्कृष्टा, देव्योऽपि धन्या, मध्यस्था मानुष्य एव वयम् अधन्या इति भावः ॥१२॥</p>
<hr>
<p><strong>बलदेव-विद्याभूषणः (वैष्णवानन्दिनी) :</strong> पराः काश्चिद् आहुः--<strong>कृष्णम्</strong> इति । <strong>विमान-गतयो</strong> देव-यानैर् नभसि चरन्त्यो देवानाम् अङ्केषु स्थिता इत्य् अर्थः । <strong>देव्यः</strong> <strong>कृष्णं निरीक्ष्य,</strong> <strong>तेन क्वणितस्य</strong> वादितस्य <strong>वेणोर्</strong> <strong>विविक्तम्</strong> अमिश्रं <strong>गीतं</strong> <strong>च श्रुत्वा,</strong> <strong>स्मरेण नुन्नश्</strong> चालितः <strong>सारो</strong> धैर्यं यासां, तादृश्यः सत्यो <strong>मुमुहुः</strong> । कीदृशं कृष्णं ? <strong>वनितानां</strong> जातानुरागाणां योषिताम् <strong>उत्सवो</strong> यस्मात्, तादृशं <strong>रूपं शीलं च</strong> यस्य तम् । मोहे लिङ्गम् आहुः--<strong>भ्रश्यत् प्रसूनाः कवराः</strong> केश-वेशाः यासां, <strong>विगता नीव्यो</strong>ऽपि यासां ता इति । &quot;विजातीया देव्योऽपि चेत् तत्-पतिभिर् अनिवार्यमाणाः कृष्णे अनुरज्यन्ति, तर्हि तत्-सजातीया वयं कुतो नानुरज्याम ?&quot; इत्य् उत्साहो व्यज्यते ॥१२॥</p>
<hr>
<p>॥ १०.२१.१३ ॥</p>
<p>गावश् च कृष्ण-मुख-निर्गत-वेणु-गीत-</p>
<p>पीयूषम् उत्तभित-कर्ण-पुटैः पिबन्त्यः ।</p>
<p>शावाः स्नुत-स्तन-पयः-कवलाः स्म तस्थुर्</p>
<p>गोविन्दम् आत्मनि दृशाश्रु-कलाः स्पृशन्त्यः ॥</p>
<p><strong>श्रीधर-स्वामी (भावार्थ-दीपिका) :</strong> क्षरण-शङ्कयैव <strong>उत्तभितैर्</strong> उन्नमितैः <strong>कर्ण-पुताइः पिबन्त्यः</strong> सत्यः । तथा <strong>शावाश्</strong> च वत्साश् च <strong>स्तन-पाने</strong> प्रवृत्ताः समनतरम् एव गीतं श्रुत्वा तद् एव पीयूषम् उत्तम्भित-कर्ण-पुटैः पिबन्तः स्नुत-स्तन-पयः-कवलाः केवलं स्तनेभ्यः क्षरित-क्षीर-ग्रासा मुखेषु येषां, ते <strong>तस्थुर्</strong> विस्मृत-क्रिया बभूवुर् इत्य् अर्थः । तत्र हेतुः&mdash;<strong>गोविन्दं दृशा</strong> मार्गेण <strong>आत्मनि</strong> मनसि <strong>स्पृशन्त्य</strong> आलिङ्गन्त्यः, अत एव <strong>अश्रूणांन्</strong> <strong>कला</strong> लेषा लोचनेषु यासां, ता <strong>गावस्</strong> ते च <strong>शावाः</strong> ॥१३॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> तद् एव गीतम् एव । पीयूषम् अमृतम् । इत्य् अर्थ इति । बालवत्सानाम् अपि महानन्दो भवति किम् उत विशेष-विदाम् इति भावः । तत्र क्रिया-विस्मृतौ । अत एव मनसालिङ्गनाद् एव ॥१३॥</p>
<hr>
<p><strong>कैवल्य-दीपिका : प्राय</strong> इति । <strong>प्राय</strong> उत्प्रेक्षायाम् । <strong>बत</strong> अहो । ये <strong>मुनयस्</strong> ते <strong>विहगत्वम्</strong> आपन्ना इवेत्य् अर्थः । <strong>कृष्णेन ईक्षितं</strong> <strong>गीतं</strong> शास्त्रस्य मध्ये स्व-प्रज्ञया कृष्णेनैव दृष्टम् इत्य् अर्थः । तेनैवोक्तं च यत् <strong>कलं</strong> मधुरं <strong>वेणु-गीतम्</strong> । <strong>भुजाः</strong> शाखाः । <strong>विगता अन्येषां वाचो</strong> येभ्यः । वेणु-गीतं विना अन्य-वाचां श्रवणं नास्तीत्य् अर्थः ॥१३॥ [मु।फ। १२.७]</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> मध्या ऊचुः&mdash;गावश् चेति । गावस् तद्-वत्साश् च कृष्ण-मुख-निर्गत-वेणु-पीयूषं पिबन्त्यः पिबन्तश् च दृशा आत्मनि स्पृशन्त्यः स्पृशन्तश् च तस्थुः, निष्पन्दा एव बभूवुः । वयं तु पशुभ्योऽप्य् अधमाः यतस् तत् पिबन्त्योऽपि गेहाद्य् अपि न विस्मराम इति दैन्यम् ॥१३॥</p>
<hr>
<p><strong>सनातन-गोस्वामी (दिग्-दर्षिनी):</strong> [बृ।भा। २.७.११७] अथ ततोऽप्य् अधिकतरं साक्षाच् छ्री-गोपाल-देवेन पाल्यमानानां गवां माहात्म्यं पूर्ववद् अन्या गोप्य आहुः&mdash;<strong>गावश् च</strong> [भा।पु। १०.२१.१३] इति । <strong>च</strong>-कारस् तु-शब्दार्थः, पूर्वापेक्षया वैशिष्ट्यं प्रतिपादयति । <strong>पीयुष</strong>-शब्देन मुखस्य चन्द्रता ध्वन्यते । <strong>कृष्ण-मुख</strong>-चन्द्रतो <strong>निर्गतं</strong> निःसृतं <strong>वेणु-गीत</strong>-रूपं <strong>पीयूषं</strong> <strong>गावः</strong> क्षरण-शङ्कयैव <strong>उत्तम्भितैर्</strong> उन्नमितैः <strong>कर्ण-पुटैः</strong> श्रोत्राञ्जलिभिः <strong>पिबन्त्यः</strong> परम-मनोहरं कृष्ण-वेणु-गीतं सावधानं प्रीत्या शृण्वन्त्यः <strong>शावाः</strong> शव-तुल्याः सत्यः ई-प्रत्ययाभाव आर्षः । यद् वा, <strong>शावा</strong> बाला अपि तस्थुः केवलं विस्मृताशेष-व्यापारतया स्थाणुवन् निश्चलतया\ऽतिष्ठन्न् इत्य् अर्थः । ततः कृष्णे स्नेहातिशयोदयेन स्तनेभ्यः स्नुतानि क्षरितानि पयांसि कवलानि च मूखेभ्यो यासां ताः । स्नुतं स्तनेति विपरीत-पाठे\ऽपि स एवार्थः । शाव-स्नुतेति समस्त-पाठे शावेषु वत्सेषु सङ्गतेषु वत्सतरेषु । किं वा, अभिनव-जातेषु कथञ्चिन् मिलितेषु न <strong>स्नुतः</strong> <strong>स्तन-पयो</strong>-रूपः <strong>कवलो</strong> वत्स-भक्ष्य-ग्रासो याभ्यः, तथा-भूताश् च <strong>तस्थुर्</strong> इति ।</p>
<p>परम-प्रेमाविर्भावे हेत्व्-अन्तरम् आहुः&mdash;<strong>गोविन्दं</strong> <strong>दृशा</strong> लोचन-मार्गेण <strong>आत्मनि</strong> मनसि <strong>स्पृशन्त्यः</strong> आलिङ्गन्त्यः । अत एव <strong>अश्रूणां कला</strong> बिन्दवो लोचनेषु यासां, ताः ।</p>
<p>यद् वा, <strong>अश्रूणि कलयन्ति</strong> लोचनेभ्यो वर्षन्तीति अश्रु-कलाः, कलि-वली कामधेनू इति प्रसिद्धेः । &ldquo;सृजन्त्य&rdquo; इति पाठे अश्रु-कला मुञ्चन्त्यः, तदा च <strong>गोविन्दम् आत्मनि</strong> कुर्वाणा इति शेषः । यद् वा, शावाश् च मातॄणां स्तन-पाने प्रवृत्ता वत्सतरा बाल-वत्सा वा तदानीम् एव वेणु-गीतं श्रुत्वा, तद् एव पीयूषवद् उत्तम्भित-कर्ण-पुटैः पिबन्तः मातृ-स्तनेभ्यः स्नुताः क्षीर-ग्रासा मुखेषु येषां ते तथा-भूताः तस्थुः । अन्यत् पूर्ववद् अत्राप्य् ऊह्यम् ।</p>
<p><strong>पिबन्त</strong> इतिवत् <strong>स्पृशन्त</strong> इति लिङ्ग-व्यत्यये बोद्धव्यम् । भोः सख्यः ! गावो\ऽप्य् एवम्भूताश् चेत् तदा मानुषीणां गोपीनां तद्-एक-प्राणानाम् अस्माकम् अस्मद्-अपत्यानां च तत्-प्रेम-वैवश्यम् उचितम् एवेति तात्पर्यम् ॥१३॥</p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> अथान्यस्या गोप्या वाक्यम् आह&mdash;गाव इति चतुर्भिः । यद् वा, पूर्व-लिखितानुसारेणैव वाक्यतया व्याख्या, तत्र सर्व-श्लोकेष्व् एषु पूर्व-पूर्वस्मिन् वर्णितात् पदार्थाद् उत्तरोत्तरस्मिन् वर्ण्यस्य न्यूनत्वं कथ्यते । अतो यद्यपि देवीभ्यः परमार्थतो वा न्यूनत्वं न सम्भवेत्, तथापि प्रेमोल्लासस्य विचित्र-गतित्वात्, क्वापि किञ्चिद् विशेषम् आश्रित्य तत्-पदं करोति, तथाप्य् अस्तु तावत् परम-विदग्धानां देवीनां भाग्यम् । पशु-जातीनां मनुष्याधीनानाम् अपि गवादीनां किं भाग्यं वर्ण्यम् इत्य् आहुः&mdash;गावश् चेति । त्व्-अर्थ च-कारः । पूर्वतो वैशिष्ट्याय पीयूष-रूपकेण मुखस्य चन्द्रत्वम् अतिकोटि-चन्द्रताव्यञ्जकेन कृष्ण-मुख-शब्देन पीयूषस्य वैशिष्ट्यं सूच्यते । कृष्णः परमानन्द-घन-मूर्तिः, अतस् तस्य मुख-चन्द्रान् निर्गतं वेणु-गीतम् एव पीयूषम् । स्मेति विस्मये निश्चये वा । तस्थुः स्तब्धता-लक्षणं सात्त्विक-विकारं प्राप्ता इत्य् अर्थः । गोविन्दं निज-प्रभुम् इति प्रीत्या स्पर्शनं बोधयति । अन्यत् तैर् व्याख्यातम्।</p>
<p>यद् वा, शावेषु कथञ्चिन् मिलितेष्व् ऐ न स्तनेभ्यः स्नुतोऽस्तन-स्नुतः पयसः कवल एक-ग्रासोऽपि याभ्यस् ताः । पाठोऽयं तेषाम् अपि सम्मतो लक्ष्यते । वैपरीत्य-पाठे सविसर्ग-पृथक्-पदत्वे च शावाः स्नुतं भगवति जात-वात्सल्य-भरेण क्षरितं स्तनेभ्यः पयः कवलश् च मुखात् तृण-ग्रासो यासां ताः । शावा वत्सा इति । पक्षे, स्नुतं केषाञ्चिद् अपि नवानां मुखात् क्षरितं स्तन-पयो मातृ-स्तन-क्षीरं कवलश् च, केषाञ्चित् तृण-चराणां तृण-ग्रासो येषां ते । आत्मनि मनसि गोविन्दं स्पृशन्त्यः साक्षात् सम्यग्-दर्शनाशक्तेः । तत्र हेतुम् आहुः&mdash;दृशा नेत्रेण अश्रूणि कलयन्ति वर्षण्तीति । तथा ताः अश्रु-धारया दृष्ट्याच्छादनात् मनसैव पश्यन्त इत्य् अर्थः ।</p>
<p>यद् वा, गोविन्दं लेहनादिना स्पृशन्त्यस् तस्थुः । कथम्-भूतम् ? आत्मनीति जाताव् एकत्वम् । गोषु विषये दृशा लक्षितं गवां तादृश-भाव-दृष्ट्या ता निरीक्षमाणम् इत्य् अर्थः । अन्यत् समानम् । अतस् तत्-स्पर्शनाद्य्-अभावेन वयम् अधन्या एवेति भावः । हरिणीनां देवीनां च तद्-रूप-दर्शन-वेणु-श्रवणे उक्ते, गवां च वेणु-गीत-श्रवण-मात्रेणैव तादृश-भाव इति ताभ्यस् ताभ्यश् चाविशेषः । अत एव च-काऋअः ॥१३॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> अथान्यस्या गोष्ठ्या वाक्यम् आह&mdash;गाव इति त्रिभिः । तत्र प्रथमतो निज-भाव-विरोधि-मातृ-भावादीनां गवां वर्णनं पूर्ववद् अवहित्थार्थं प्रीति-सामान्यांशे विरोधाभावाद् विवक्षितोपयोगार्थं च । अप्य्-अर्थे च-कारः । लोके सारासार-विवेक-हीनत्वेन ख्याता गावोऽपि पीयूष-रूपकेण मुखस्य चन्द्रत्वम् अतिकोटि-चन्द्रताव्यञ्जकेन कृष्ण-मुख-शब्देन पीयूषस्य वैशिष्ट्यं सूच्यते कृष्णः खलु परमानन्द-घन-मूर्तिर् उच्यते । स्मेति विस्मये । तस्थुः स्तब्धता-लक्षणं सात्त्विक-विकारं प्राप्ता इत्य् अर्थः ।</p>
<p>गोविन्दं निज-प्रभुम् इति प्रीत्या स्पर्शनं बोधयति । अन्यत् तैः। तद्-असम्मते स्नुत-स्तन-पय इति पाठे स्नुतं केषांचिद् अभिनवानां मुखात् क्षरितं स्तन-पयः मातृ-स्तन-क्षीरं केषाञ्चित् तृण-चराणां पूरित-कण्ठाद्य्-अश्रूणाम्, अत एव सद्रवतया क्षरितः कवलश् च तृण-ग्रासो येषां ते । यद् वा, आत्मनि मनसि गोविन्दं स्पृशन्त्यः अर्पयन्त्यः पश्चात् सम्यक् दर्शनाशक्तेः । तत्र हेतुम् आह&mdash;दृशा नेत्रेण अश्रूणि कलयन्ति वर्षण्तीति । तथा ताः अश्रु-धारया दृष्ट्याच्छादनात् मनसैव पश्यन्त इत्य् अर्थः । अतस् तद्-दर्शन-मात्राभावेन वयम् अधन्या एवेति भावः ॥१३॥</p>
<hr>
<p><strong>जीव-गोस्वामी (क्रम-सन्दर्भः) :</strong> गाव इत्य्-आदि-त्रयं गोष्ठान्तरस्य ॥१३॥</p>
<hr>
<p><strong>जीव-गोस्वामी (बृहत्-क्रम-सन्दर्भः) :</strong> हे सख्यः ! देव्यः सुवैदग्ध्य-वशाद् एवं भवितुम् अर्हत्य् एव । न केवलम् अस्य स्त्रीणाम् एव मोह-करो वेणु-रवः । अपि तु प्राणि-मात्रस्यैवेत्य् अपरा आहुः&mdash;गावश् चेत्य्-आदि । उत्तभितैर् उत्तम्भितैः कर्ण-पुटैः पिबन्त्य इति शत्र्-अन्त-निर्देशेनातृप्तत्वम् । तस्थुर् इति निवृत्त-गतयो बभूवुर् इति ध्वनितम् । कीदृश्यः ? गोविन्दम् आत्मनि स्पृशन्त्यो दृष्ट्या दृष्टि-रन्ध्रेनात्मनि कृत्वा । न केवलं गावः, शावा अपि सद्यो-जाता वत्सा अपि, वस्तुतो वेणु-रवेणैव पयः प्रस्नुतम्, न तु वत्स-वात्सल्येन&mdash;अनन्य-मनस्त्वात् । तत्र स्नुते पयसि कवल एव येषाम् अभ्यास-वशान् मुख-सम्पर्क एव, न तु पानम् । अश्रुभिः कला शोभा यासां येषां चेत्य् उभय-विशेषणम् । तद् आसां पशुत्वेऽपि स्वदेह-विस्मृतिः, न त्व् अस्माकं गेहस्यापि । अहो नः प्रेम । तस् अस्मान् धिग् इति पूर्ववद् दैन्यम् ॥१३॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> न च स्त्री-जातीनां सर्वासाम् एतत् काम-विजृम्भितम् एवैतन्-मोहनम् इति वाच्यं, यतो वत्सलानां गवाम् अपि मोहनं पश्यतेत्य् आहुः&mdash;गावश् चेति । क्षरण-शङ्कयैवोत्तभितैर् उन्नमितैः <strong>कर्ण-पुटैः पिबन्त्य</strong> एव <strong>तस्थुः</strong>, न च तत्रापि वात्सल्य-भाव एव तस्थुः । शावा वत्साः स्तन-पाने प्रवृत्ताः समनतरम् एव गीतं श्रुत्वा तद् एव <strong>पीयूषम्</strong> उत्तभित-कर्ण-पुटैः पिबन्तः <strong>स्तन</strong>-पानासामर्थ्यात् <strong>स्तनेभ्यः</strong> <strong>स्नुतानां</strong> <strong>पयसां कवल</strong> एव मुखेन तु निगिलनं येषां ते तस्थुः, जाड्योदयेन स्तब्धा बभूवुर् इत्य् अर्थः । ततश् च तन्-मातरो गोविन्दं दृशा दृष्ट्वैवाकृष्यानीय नेत्र-रन्ध्र-द्वारेणैवान्तः प्रवेश्य आत्मनि स्वमनसि स्पृशन्त्यः स्व-मनसः क्रोडे एव वात्सल्यात् स्थापयन्त्यस् तस्थुः । तथा <strong>अश्रूण्य्</strong> आनन्दात् <strong>कलयन्ति</strong> धारयन्तीति ताः । एवं च सर्व-प्राणिनां कृष्णे निरुपाधिर् एव प्रेमा, किन्तु ते संयोगात् धन्याः । वयं तु विच्छेदाद् अधन्या एवेत्य् एतावान् एव विशेष इति भावः ॥१३॥</p>
<hr>
<p><strong>बलदेव-विद्याभूषणः (वैष्णवानन्दिनी) :</strong> न च काम-हेतुके एवआयम् अनुरागः, किन्तु स्वरूप-हेतुक एवेति पराः काश्चन आहुः&mdash;गावश् चेति । कृष्ण-मुखाच् चन्द्रान् निर्गतं वेणु-गीत-पीयूषम् क्षरण-शङ्कयोत्तभितैर् उन्नमितैः कर्ण-पुटैः पिबन्त्यो जाड्योदयेन स्तन-पानासामर्थ्यात् स्तन-स्नुत-पयः-कवलाः स्तनेभ्यः स्नुतानां पयसां कवलो मुखेषु येषां तादृशास् तस्थुः । गावः कीदृश्यः ? गोविन्दं दृष्ट्वानीय आत्मनि मनसि स्पृशन्त्योऽश्रु-कला मुमुचुर् एवं शावाश् च तथा च सर्वेषां प्राणिनां कृष्णे प्रेमा तत्-स्वरूप-हेतुक एव तथास्माकं च, किन्तु तत्-संयोगात् ते धन्या वयं तु तद्-विच्छेदाद् अधन्या इति भावः ॥१३॥</p>
<hr>
<p>॥ १०.२१.१४ ॥</p>
<p>प्रायो बताम्ब मुनयो विहगा वनेऽस्मिन्</p>
<p>कृष्णेक्षितं तद्-उदितं कल-वेणु-गीतम् ।</p>
<p>आरुह्य ये द्रुम-भुजान् रुचिर-प्रबालान्</p>
<p>शृण्वन्ति मीलित-दृशो विगतान्य-वाचः ॥</p>
<p><strong>श्रीधर-स्वामी (भावार्थ-दीपिका) :</strong> भो <strong>अम्ब</strong> ! मातर् ! <strong>अस्मिन् वने</strong> ये <strong>विहगाः</strong> पक्षिणस् ते <strong>प्रायेण मुनयो</strong> भवितुम् अर्हन्ति । कुतः ? <strong>कृष्णेक्षितं</strong> कृष्ण-दर्शनं पुष्प-फलाद्य्-अन्तरं विना यथा भवति। तथा <strong>रुचिराः प्रवाला</strong> येषां, तान् <strong>द्रुम-भुजान्</strong> वृक्षाणां शाखा <strong>आरुह्य,</strong> <strong>तेन</strong> श्री-कृष्णेन <strong>उदितं</strong> प्रकटितं <strong>कल-वेणु-गीतं</strong> केनापि सुखेन <strong>अमीलित-दृशस्</strong> <strong>त्यक्तान्य-वाचश्</strong> च सन्तो ये शृण्वन्तीति ।</p>
<p>तथा हि&mdash;मुनयः श्री-कृष्ण-दर्शनं यथा भवति तथा वेदोक्त-कर्म-फल-परित्यागेन वेद-द्रुम-शाखारूढा रुचिर-प्रवाल-स्थणीयानि कर्माण्य् एवोपाददानाः सुखिनः सन्तः श्री-कृष्ण-गीतम् एव शृण्वन्ति । अतस् त एवैते भवितुम् अर्हन्तीति भावः ॥१४॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> काचित् किञ्चिद् योगज्ञा स्व-मातरं वदति । यद् वा, अम्बेति सखीं प्रति सम्बुद्धिः । भावाविष्ट-प्रमदा-स्वभावत्वात् । हेतुं शङ्कते&mdash;कुत इति । केनापि वक्तुम् अशक्येनेत्य् अर्थः । उपाददानाः स्वीकुर्वाणाः । यतः श्री-कृष्ण-गीतं शृण्वन्ति अतो हेतोः । जन्मान्तराभास-वशाद् इत्य् अर्थः । त एव मुनय एव एते पक्षिणः । इति भाव इति । न हि जन्मान्तराभ्यासं विना भगवद्-गीत-श्रवणे प्रवृत्तिर् भवति । पूर्वाभ्यासेन तेनैव ह्रियते ह्य् अवशोऽपि सः इति गीता-सूक्तेः ॥१४॥</p>
<hr>
<p><strong>कैवल्य-दीपिका :</strong> <strong>प्राय</strong> इति । <strong>प्राय</strong> उत्प्रेक्षायाम् । <strong>बत</strong> अहो । ये <strong>मुनयस्</strong> ते <strong>विहगत्वम्</strong> आपन्ना इवेत्य् अर्थः । <strong>कृष्णेन ईक्षितं</strong> <strong>गीतं</strong> शास्त्रस्य मध्ये स्व-प्रज्ञया कृष्णेनैव दृष्टम् इत्य् अर्थः । तेनैवोक्तं च यत् <strong>कलं</strong> मधुरं <strong>वेणु-गीतम्</strong> । <strong>भुजाः</strong> शाखाः । <strong>विगता अन्येषां वाचो</strong> येभ्यः । वेणु-गीतं विना अन्य-वाचां श्रवणं नास्तीत्य् अर्थः ॥१४॥ [मु।फ। १२.८]</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> मुग्धा ऊचुः&mdash;प्रायो बतेत्य्-आदि । बत खेदे । अस्माभिर् एव भवितुं न शक्यत इति खेदः । अस्मिन् वने विहगाः प्रायो मुनयः । यतः कृष्णेक्षितं यथा भवति, तथा स्थितेः कृष्णेन कृष्णे वा दृश्यन्ते । तथा द्रुम-भुजान् आरुह्यासनं कृत्वा मीलित-दृश आनन्दातिशयेन चमत्कारातिशयात् मध्ये मध्ये कृष्ण कृष्णेति मात्रं वदन्ति अन्यदा तु मौनेन एव । अतो मुनयः । आसन-ध्यान-मौनादयो हि मुनि-धर्मः । कदा वयम् एवं भविष्याम इत्य् अभिलाष-स्मय-विषादानां शावल्यम् ॥१४॥</p>
<hr>
<p><strong>सनातन-गोस्वामी (दिग्-दर्षिनी):</strong> [बृहद्-भागवतामृत २.७.११५] अथ तेभ्यो\ऽपि विशिष्टं भगवच्-छत्रायमाण-वृक्षादि-चारिणां पक्षिणां माहात्म्यं पूर्ववद् वेणु-नाद-श्रवण-मोहिताः काश्चिद् गोप्यो\ऽवदन्&mdash;<strong>प्रायो बताम्बेति</strong> [भा।पु। १०.२१.१४] परम-मोहेन धैर्य-हान्या श्री-यशोदाम् एव काञ्चिद् अन्यां वा निज-सखीम् एव सम्बोधयति&mdash;हे अम्बेति ।</p>
<p><strong>बतेति</strong> हर्षे । <strong>अस्मिन् वने</strong> श्री-वृन्दावनाख्ये ये <strong>विहगाः,</strong> ते सर्वे\ऽपि <strong>मुनयो</strong> भगवद्-धर्म-पराः परमर्षय एव ज्ञायन्ताम् प्रायो बाहुल्ये तेन च मुनिभ्यो\ऽपि श्रेष्ठाः । केचिद् इति पूर्वोक्तवद् बोद्धव्यम् क्वचित् प्रायेण ते इति पाठः । अर्थः स एव ।</p>
<p>तन्-मुनित्वे हेतुः&mdash;<strong>तद्</strong> अनिर्वचनीयम् <strong>उदितम्</strong> आविर्भूतं <strong>कल-वेणु-गीतं</strong> मधुरास्फुट-ध्वनिर् वेणोर् गीतं श्री-वृन्दावन-गो-गोप-गोपी-गण-गाथादि-रूपं <strong>ये</strong> <strong>शृण्वन्ति</strong> । कथम्भूतम् ? <strong>कृष्णेन</strong> <strong>ईक्षितं</strong> दृष्टं स्वयम् एवोत्प्रेक्षितं पूर्वं तादृशाभावात् । यद् वा, कृष्णेक्षितं कृष्ण-कर्तृकं स्व-विषयकं स्व-कर्तृक-कृष्ण-विषयकं वा दर्शनं यथा स्यात्, तथा । <strong>द्रुमाणां भुजान्</strong> <strong>आरुह्य</strong> कृष्णस्य आत्मनश् चान्तराले पत्र-पल्लवादिकं दर्शन-व्यवधायकं यत्र न वर्तते च, पत्र-पुष्प-फल-भक्षणादि-स्व-स्व-व्यापार-परिहारादि-प्रकारेण तद्-दर्शनं सम्पद्यते । <strong>तद्</strong> यथा वृक्षाणां शाखा अधिरूढाः सन्त इत्य् अर्थः । तेन श्री-कृष्णेन उदितं प्रकटितम् ।</p>
<p>किं वा, स कृष्ण उदितो भवति, यस्मात् वृक्ष-लताद्य्-आवृतस्यापि तस्य विज्ञापकम् इत्य् अर्थः । <strong>रुचिराः प्रवाला</strong> नव-पल्लवानि येषां, तान् अपीति दर्शन-व्यवधान-सम्भवे सुख-भोग-सम्पत्तौ च हेतुः । ततश् च केनाप्य् अनिर्वचनीयेनानन्देन <strong>मीलित-दृशस्</strong> तथा त्यक्त-कृष्ण-कृष्णेति-व्यतिरिक्तान्य-वाचश् च ये बचन्ते श्री-कृष्ण-परा हि <strong>मुनयः</strong> श्री-कृष्ण-दर्शनं यथा स्यात्, तथा रुचिर-प्रवाल-स्थानीय-विचित्र-सत्-कर्म-प्रकाशक-वेद-द्रुम-शाखारूढाः, यैर् वेदैर् येन च प्रकारेण श्री-कृष्ण-साक्षात्कारो भवति, तान् एवाधीयमानास् तेनैव सर्व-कर्म-फलार्पणादिना प्रकारेण वेदोक्त-कर्माणि स्वीकुर्वन्तः । किं वा, वेदान् अधीयाना अपि तद्-अर्थान् अभिमृशन्तो\ऽपि तद्-उक्त-कर्माण्य् आरम्भतो\ऽपि श्री-कृष्ण-दर्शनाय परम-मनोरमं तद्-गीतम् एव शृण्वन्ति न तु वेदाध्ययनादिष्व् आसज्जन्ते<sup id="fnref:11"><a href="#fn:11" class="footnote-ref" role="doc-noteref">11</a></sup> । ततश् च हृदय-मध्य एव तं स्फुटं पश्यन्तः परमानन्देन मीलित-दृशः केवल-तन्-नाम-सङ्कीर्तन-परा भवन्तीति ।</p>
<p>अथवा ये भगवत्-परा मुनयस् ते\ऽस्मिन् वने विहगाः सन्तो वेणु-गीतं शृण्वन्ति । किं वा, स्वामि-व्याख्यानुसर्तव्या । मुनय आत्मारामाः सर्वे\ऽपि विहगा एव भवितुम् अर्हन्ति । ततश् च प्राय इति कथञ्चित् कश्चिद् दैव-हतो माया-मोहितो न भवत्व् एवेत्य् अर्थः । यतस् तेषां यद् अभिमतं ततो\ऽधिकतरम् अप्य् अत्र सुखेन संसिध्यतीत्य् अभिप्रेत्याहुः&mdash;कृष्णेत्य्-आदि ।</p>
<p>अन्यद् यथा-पूर्वम् उन्नेयम् । अथवा, वृन्दावनान्तर्-वर्तिनां कीट-विशेषाणाम् अलीनाम् अपि भगवद्-भक्ति-मुख्य-मुनित्वापेक्षया<sup id="fnref:12"><a href="#fn:12" class="footnote-ref" role="doc-noteref">12</a></sup> तेभ्यः श्रेष्ठानां पक्षिणां श्रैष्ठ्यम् एव युज्यत इत्य् एवं व्याख्येयम् । अस्मिन् वने ये विहगास् ते मुनय इव मुनयः वृन्दावनान्तर्-वासादि-सादृश्येन बचन्ते । किं ? काक्वा नैव तत्र हेतुम् आह&mdash;कृष्ण इत्य्-आदि । अन्यत् समानम् ।</p>
<p><strong>बत</strong>-शब्दस्य खेदार्थम् अङ्गीकृत्यास्य श्लोकस्य तात्पर्यं कल्पनीयम् इदम्&mdash;&quot;अहो कष्टं धिग् अस्मान् श्री-कृष्णैक-परता-विहीनाः, यतो वने गतस्य सतः श्री-कृष्णस्य दर्शनं तद्-वेणु-गीत-श्रवणं च सर्व-परित्यागेन द्रुम-शाखास्व् अधिरुह्य कर्तुं न शक्नुमः । न च तद्-दर्शनाभावेन मीलित-दृशो भवामः, नापि विगतान्य-वाचः&quot; इति ॥११५॥</p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> अहो श्री-कृष्ण-पाल्यमानानां गवां धन्यत्वम्, वन्यानां विहङ्गमानाम् अपि भाग्यं किं वर्ण्यम् इत्य् आहुः&mdash;प्राय इति बाहुल्ये, मयूरादीनां केषाञ्चित् प्रेम-नृत्यादिना परम-भक्त-साम्यात् । बतेति विस्मये, हे अन्य्वेति प्रेम-वैवश्येन स्व-सखीं प्रत्य् एव मातृतया सम्बोधनम्, काञ्चिद्-वृद्धां प्रति वा । किं वा, अयं भावाविष्ट-प्रमदाजन-कथा-स्वभावः, यद् विस्मयादौ मातरित्य् उक्तिः, कृष्णेक्षितं स्व-कर्तृकं कृष्णस्य दर्शनं तत्-कर्तृकं वा स्व-दरानं यथा स्यात् तथा द्रुम-भुजान् आरुह्य तद् उपरि स्थित्वा, रुचिर-प्रवालान् इति तद् दर्शनेत्य् अवधानं सुख-भोगस्-आधनं च दर्शितम्, तथापि कृष्णेक्षितं यथा तथा शृण्वन्ति, मीलित-दृशोर्धम् उद्रित-दृशो महा-प्रेम-सम्पत्त्या अलस-दृष्टय इत्य् अर्थः । विगता अन्याः कृष्ण कृष्णेति व्यतिरिक्ता वाचो येषाम्, अतस् त एव धन्या इति भावः ।</p>
<p>अन्यत् तैर् व्यञ्जितम्, तत्र भावार्थेर् उचिर-शब्दाद् भगवत् कर्माणीति बोधव्यम् इति, अथवा, प्राय इति वितर्के, मुनय आत्मा-रामाः श्री-सनकादयो\ऽस्मिन् वने विहगा एव बभूवुर् इत्य् अर्थः । तत्र प्रयोजनम् आहुः&mdash;कृष्णेत्य्-आदिना । कृष्णेन ईक्षितं स्वयम् एवोत्प्रेक्षितं पूर्वं तादृशाभावट्, तद् अनिर्वचनीयम् उदितं स्वयम् एवाविर्भूतम्, इति वेणु-गीतस्य सच् चिद् आनन्द-रूपताभिप्रेता । किं वा, स कृष्ण उदितः प्रकटो भवति यस्मात्, वृक्ष-लताद्य् आवृतस्यापि तस्य तस्य विज्ञापकम् इत्य् अर्थः कलयति जगच् चित्तम् आकर्षतीति कलां वेणोर् गीतम्, द्रुमस्य भुजान् उच्च-दीर्घ-पृथु-शाखास् तत्रापि तद् उपरि स्थितान् कोमलत्वादिना रुचिरान् प्रवालान् आरुह्येति सम्यक् श्रवणासिद्ध्य् अर्थं प्रेम-वैवश्येन पात-परिहाराय च मीलिता मुद्रिता आच्छान्ना दृक् आत्म-तत्त्वादि-ज्ञानं येषां तथा-भूताः सन्तः, विगता अन्येषां कृष्ण-व्यतिरिक्तानां वाक्, तथापि किं पुनर् विचारादिकं येभ्यः, पूर्ववद् एव वा । अन्यत् समानम् ॥१४॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> अहो अस्तुतरां श्री-कृष्ण-पाल्यमानानां गवां धन्यत्वं वन्यानां विहगानाम् अपि भाग्यं किं वर्ण्यम् इत्य् आहुः&mdash;प्राय इति । बाहुल्ये मयूरादीनां केषाञ्चित् प्रेम-नृत्यादिना पर-भक्त-साम्यात् वर्तते विस्मये हे अम्बेति अयं भावाविष्ट-प्रमदाजनकथा-स्वाभावः यत् खलु तच् छून्ये तत् सम्बोधनं स्व-सखीभ्योन्व-वर्णयन्न् इत्य् उक्तत्वात् कृष्णेक्षितं स्वकर्तृकं कृष्णस्य दर्शनं तत् कर्तृकं वा स्व-दर्शनं यत्र तत् यथा स्यात् तथा द्रुम-भुजान् आरुह्य रुचिर-प्रवालान् इति तेषाम् अप्य् अङ्कुरादि-विकारो दर्शितः विहगानाम् अपि तद् अपि तद् दर्शने व्यवधानं सुख-भोग-साधनं च दर्शितं तथापि कृष्णक्षितं यथा स्यात् तथा शृण्वन्ति मीलित-दृशः अर्धमुद्रित-दृशः महा-प्रेम-सम्पत्याक्ष-सदृष्टय इत्य् अर्थः ।</p>
<p>विगता मनः श्रवण-वाग् इन्द्रियेभ्यो निर्गता अन्या मुरली-वाग्व्यतिरिक्ता वाचो येषां अतस् त एव धन्या इति भावः । अन्यत् तैः तत्र भावार्थे रुचिर-शब्दाद् भगवद् अर्पित-कर्माणीति बोधव्यम् इति अथवा प्राय इति वितर्के मुनयः आत्मा-रामाः श्री-सनकादयोऽस्मिन् वने विहगा एव बभूवुर् इत्य् अर्थः । तत्र प्रयोजनम् आहुः&mdash;कृष्णेत्य्-आदिना कृष्णेन ईक्षितं स्वयम् एवोत्प्रेक्षितं कल्पितं पूर्वं तादृशाभावात् तेनेव उदितम् उत्तरोत्तर-प्रकटित-गुणं इति वेणु-गीतस्य ब्रह्म-समाधितो\ऽप्य् आकर्षकता दर्शिता कलयति जगच् चित्तम् आकर्षतीति कलं वेणोर् गीतं तादृश-मुनित्वे लिङ्गम् आहुः&mdash;रुचिर् प्रवालान् विचित्रोपशाखामयान् द्रुम-भुजान् वेद-शाखा-रूपान् आरुह्यातिक्रम्य तद् अभि-निवेशम् अपि परित्यज्य मीलिता आवृता दृक् देहादि-ज्ञानं यैस् तथा-भूता अपि विगता अन्येषां कृष्ण-व्यतिरिक्तानां वाक् कथापि किं पुनर् विचारादिकं येभ्यः ॥१४॥</p>
<hr>
<p><strong>जीव-गोस्वामी (क्रम-सन्दर्भः) :</strong> कृष्णेक्षितं तेनैव प्रथमम् अवगतं तस्माद् उदितं रुचिरेति द्रुमाणाम् अपि विकारः सूचितः ॥१४॥</p>
<hr>
<p><strong>जीव-गोस्वामी (बृहत्-क्रम-सन्दर्भः) :</strong> पुनर् मुग्धा ऊचुः&mdash;प्रायो बतेत्य्-आदि । बत खेदे । अद्य आश्चर्ये । अस्मिन् वने प्रायः साकल्येन विहगा मुनयो मनन-शीला विगत-रजस्-तमस्काः । यतः कृष्णेक्षितं यथा भवति, यत्र स्थिते कृष्णेन दृश्यन्ते । कृष्णो वा दृश्यते, तत्र द्रुम-भुजान् शाखा आरुह्य तद्-उदितं तद् वचः कल-वेणु&mdash;गीतं च शृण्वन्ति । कीदृशाः ? विगता अन्याः कृष्ण-कृष्णेति-वाग्-अतिरिक्ता वाचो येषाम् । समये यदा तद्-उदितं कल-वेणु-गीतं वा न शृण्वन्ति, तदा कृष्ण कृष्णेत्य् एवं भाषन्त इत्य् अन्य-शग्ब्द-रहिताः । द्रुम-भुजान् आरुह्येति आसनम्, मुनय इति ध्यानम् । कृष्णेक्षितम् इति दर्शनम् । शृण्वन्तीति श्रवणम् । विगतान्य-वाच इति मौनं कीर्तनं चेति मुनि-धर्मैर् एभिर् अमी मुनय एव । कदा वयम् एवं वनस्था भूयास्म इत्य् औत्सुक्य-विषादाद्भुतानां शावल्यम् ॥१४॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> वत्सा अपि विषय-ग्राहिण्यो विषय-रस एव तत्रोपाधिर् अस्तीत्य् अत आत्मारामा मुनयो ज्ञानेन सर्वान् एव भावांस् त्यक्तवन्तो निर्विकाराः कृष्णेन क्षोभयितुं न शक्या इत्य् अपि न वाच्यम् । यतस् तान् अपि स्व-माधुर्येणाकृष्य सम्मोहयतीत्य् आहुः&mdash;प्राय इति । <strong>बत</strong> इति विस्मये । <strong>अम्ब</strong> इति सखीं प्रत्य् अपि सम्बोधनम् । भावाविष्ट-प्रमदानां स्वभाव एवैषः । <strong>विहगा मुनय</strong> एव भवेयुर् इत्य् अर्थः&mdash;वन-वास-दृङ्-निमीलन-मौन-नैश्चल्याद्य्-असाधारण-धर्म-दर्शनात् । ये <strong>द्रुम-भुजान् आरुह्य</strong> वेणु-गीतं शृण्वन्ति <strong>रुचिर-प्रवाला</strong> इति द्रुम-भुजान् अपि वेणु-गीतानन्दात् मुनि-जन-स्पर्शानन्दात् चाङ्कुरादि-विकारो दर्शितः <strong>कलयति</strong> जगच्-चित्तं क्षोभयतीति ।</p>
<p>कल-वेणु-गीतं कीदृशम् ? <strong>कृष्णे एव ईक्षितम्</strong>, न तु शक्र-परमेष्ठि-रुद्र-विष्णुषु गान-स्रष्टृष्व् अपि दृष्टं मुनीनाम् एषाम् अतिप्राचीनत्वात् तत्र तत्र सर्वत्रावार्तिअ-गतित्वात् बहुशोऽवकलित-तत्-तद्-गीतत्वाच् तत्-तत्-कृत-सङ्गीत-शास्त्राभिज्ञत्वाच् चेति भावः । न चास्य गानस्य कोऽप्य् अन्यः स्रष्टा सम्भवेद् इत्य् आहुः&mdash;<strong>तद् उदितं</strong> तस्मात् कृष्णाद् एव उदितं आविर्भूतं कृष्ण एवास्य स्रष्टेति गीतस्यानन्य-वेद्यत्वं व्यञ्जितम् । अत एव ब्रह्म-रुद्रादिभिर् इव कृष्णेन स्व-सङ्गीत-शास्त्रम् अपि ग्राहकासम्भवाद् एव न कृतम् इति ज्ञेयम् । अत एवात्यपूर्व-गीत-रसास्वाद-वशान् मीलित-दृशः विगता अन्यस्य ब्रह्मानन्दानुभवस्यापि वाक् परस्पर-कथनं येषां ते इति सम्प्रति तम् अपि परित्यज्यामी कृष्णानन्द-मत्ता एवाभुवन्न् इति भावः ॥१४॥</p>
<hr>
<p><strong>बलदेव-विद्याभूषणः (वैष्णवानन्दिनी) :</strong> तत्-स्वरूप-हेतुकत्वं तत्-प्रेम्णो द्रढयन्त्योऽन्याः प्राहुः&mdash;प्राय इति । बतेति विस्मये अन्वेति सखीं प्रति सम्बोधनं हे सखि ! अस्मिन् वने विहगाः पक्षिणस्ते प्रायेण मुनय एव भवेयुः ये कृष्न एव न तु ब्रह्म-रुद्रादावीक्षितं दृष्टं तस्मात् कृष्णादेवोदितं प्रादुर्भूतं कल-वेणुगीतं शृण्वन्ति रुचिराः प्रवाला येषां तां द्रुमभुजानारुह्यालम्ब्य तत्-सुखेन् मीलित-दृशः विगता अन्यवाचो येषां ते तूष्णींस्तुत्वा इत्य् अर्थः । मूनय खलु वेदोक्त-कर्म-फल-परित्यागेन वेद-द्रुम-शाखा-रूढास् तद् उक्तानि निष्काम-कर्ण्येव रुचिर-प्रवालस्थानियानि कथञ्चिद् उपाददानाः श्री-कृष्ण-गीतम् एव शृण्वन्तीति तल्-लक्षणाक्रान्तात्वान् मुनय एव स्युः श्रुतिश् च तम् एवैकं जानथ आत्मानम् अन्या वाचो विमुञ्चथ अमतस्यैव सेतुः इति तथा च स्वरूप-हेतुकस् तेषां प्रेमेति ॥१४॥</p>
<hr>
<p>॥ १०.२१.१५ ॥</p>
<p>नद्यस् तदा तद् उपधार्य मुकुन्द-गीतम्</p>
<p>आवर्त-लक्षित-मनोभव-भग्न-वेगाः ।</p>
<p>आलिङ्गन-स्थगितम् ऊर्मि-भुजैर् मुरारेर्</p>
<p>गृह्णन्ति पाद-युगलं कमलोपहाराः ॥</p>
<p><strong>श्रीधर-स्वामी (भावार्थ-दीपिका) :</strong> आस्तां चेतनानां कथा, <strong>नद्यो</strong>ऽप्य् <strong>आवर्तैः</strong> परिभ्रमैर् <strong>लक्षितेन</strong> सूचितेन <strong>मनो-भवेन</strong> कामेन <strong>भग्नो वेगो</strong> यासां ता <strong>आलिङ्गनेन स्थगितम्</strong> आच्छादितं यथा भवति तथा <strong>ऊर्मय</strong> एव <strong>भुजाः,</strong> तैः <strong>कमलोपहारा</strong> कमलान्य् उपहरन्त्यो <strong>मुरारेः पाद-युगलं गृह्णन्ति</strong> धारयन्ति ॥१५॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> तदा वेणु-वादन-काले । तत् वेणु-गीतम् । उपधार्य प्राप्य । यद्य् अप्य् अचेतनेषु काम-वेगो वक्तुम् अशक्यस् तथापि तद् अधिष्ठातृणां देवानां चेतनतैव गङ्गादिभ्यो भीष्माद्य् उत्पत्तिश्रुतेः । अत एवोक्तम्-मनोभव-भग्न-वेगा इति । स्थगे&mdash;आच्छादने धातुः । यदङ्गमालिङ्यते तदालिङ्गकाङ्गेनाच्छादितं भवतीति प्रसिद्धम् एव । उपहरन्त्यः समर्पयन्त्यः । तदाम्बुकमलाद् अर्शनाद् अर्थान्तरम् आह सलिलं कमलं जलम् इत्य् अमरोक्तेः कमलस्य जलस्योपहारः पादादि-प्रक्षालनार्थं यासां ताः इति ॥१५॥</p>
<hr>
<p><strong>कैवल्य-दीपिका : नद्य</strong> इति । <strong>तद्</strong> अद्भुतं <strong>मनोभवेन</strong> कृष्ण-विषयया रत्या <strong>भग्नो वेगो</strong> यासां ताः । स च <strong>आवर्तनेन</strong> जल-मध्य-भ्रमणेन <strong>लक्षितः</strong> भगवत्य् उदित-गाढ-भावत्वात् । तत्रैव भ्रमन्त्योऽतः परतो गन्तुं न शक्नुवन्तीत्य् अर्थः । प्रवाह-मध्ये <strong>आलिङ्गितेन स्थगितं</strong> संवृतं तीरे ऊर्मि-भुजैर् गृह्णन्ति । सोऽयम् अयोग्येष्व् अपि सरिद्-आदिषु भाव-समारोपो रसाभास इत्य् उच्यते । यद् आहुः&mdash;तद्-आभासा अनौचित्य-प्रवर्तिता इति ॥१५॥ [मु।फ। १२.९]</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> हे सखि ! नदीनां प्रवाहः स्वभावेन वेगवान् एव, तम् अपि नद्यो विष्तन्भयन्ति, स्वभावम् अपि दूरी-कुर्वन्ति, अस्माकं धैर्य-लज्जादि-त्यागे का शङ्केति सोदाहरणं पुनः प्रौढा ऊचुः&mdash;नद्यस् तद् एति । तद् इति सर्वनाम्नो बुद्धिस्थ-वृत्तित्वे\ऽस्मद्-विधार्थं यत् शङ्केति तम् इत्य् अर्थः । आवर्तै-लक्षितो यो मनो-भावो मनो-रथः कामो वा तेन भग्ना वेगा यासाम्, ऊर्मय एव भुजा उत्कण्ठातिशयाद्-भूजानां बाहुल्यम् ऊचितम् एव । पाद-कमलं विशिनष्टि&mdash;आलिङ्गन-स्थगितम्, कृषो\ऽपि तद् अभिप्रायं ज्ञात्वा पाद-पद्मं स्थगितं करोति । कमलान्येवोपराहा उपयनानि यासाम्, तस्माद् वयम् अतिप्रवाह-रूपं गेहाद्य् आवेशं स्थगयित्वा निःसङ्कोचम् एवास्य चरणम् अर्चयाम इति वस्तु मत्य् अभिलाषौत्सुक्यानां साङ्कर्यम् ॥१५॥</p>
<hr>
<p><strong>सनातन-गोस्वामी (दिग्-दर्षिनी):</strong> [बृ।भा। २.७.१११] ततो\ऽपि व्रज-भूमि-सम्बन्ध-विशेषेण श्री-भगवन्-महा-प्रसाद-पात्राणां बहिर्-दृष्ट्या\ऽचेतन-जल-प्रवाहवतीनाम् अपि नदीनां माहात्म्यं सर्वासाम् एव साधारण्येन जगौ । तथैव काश्चिद् आर्ता एवाहुः&mdash;<strong>नद्यः</strong> [भा।पु। १०.२१.१५] इति श्री-यमुना-मानस-गङ्गाद्याः । अथवा, सर्व-नदी-श्रेष्ठा भगवत्-प्रियतमा श्री-कालिन्द्य् एव । बहु-वचनं गौरवेण । तत्-साहचर्याद् अन्या अपि स्वत एव प्राप्ताः स्युः ।</p>
<p>भोः सख्यः ! <strong>नद्यो\ऽपि</strong> <strong>तद्</strong> अनिर्वचनीयं वेणु-नादामृत-मयं <strong>मुकुन्दस्य गीतम्</strong> । यद् वा, <strong>मुरारेर् मुकुन्दस्य</strong> परम-सुख-प्रदं च तद्-गीतं चेति, तथा तद् <strong>उपधार्य</strong> समीपे सावधानं श्रुत्वा, कर्ण-द्वारा हृदये धृत्वा वा, <strong>तदा</strong> तत्-क्षणम् एव <strong>आवर्तैर्</strong> जल-भ्रमरिकाभिर् <strong>लक्षितेन</strong> सूचितेन <strong>मनोभवेन</strong> कामेन <strong>भग्नो वेगः</strong> स्रोतो जवो यासां तथा-भूताः सत्यः ।</p>
<p>यद् वा, <strong>आवर्ताः</strong> काम-विकार-भङ्गाः, तेषां लक्षं तारकादित्वाद् इत च तद्-युक्तो यो मनोभवस् तेन भग्न-वेगाः सत्यः । अथवा, मुकुन्द-गीतस्य या मा लक्ष्मीः सम्पत्, तस्या आवर्तः परिवृत्तिः परम्परा वा, तेन लक्षितो दर्शितो\ऽभिव्यजितो यो मनोभवस् तेन भग्न-वेगाः । एवं सति तच्-छब्देन पूर्व-श्लोकस्थ-वेणु-गीतम् इति परामर्शः । प्रेम-मोह-भयेन च तत् स्फुटं न निर्दिदिशुर् इति ज्ञेयम् ।</p>
<p><strong>ऊर्मय</strong> एव <strong>भुजाः</strong>, तैर् <strong>आलिङ्गनेन स्थगितम्</strong> आच्छादितं यथा भवति, तथा तस्य <strong>पादयोर् युगलम्</strong> एव <strong>गृह्णन्ति,</strong> परम-दैन्येन धारयन्ति हृद्-रोग-वेगोपशमनाय । यद् वा, आलिङ्गनेन स्थगितं स्तब्धम् आदर-रहितम् अपि पाद-युगलं काम-विह्वलतया गृह्णन्ति । किं वा, सदा विचित्र-गत्य्-आदि-चञ्चलम् अपि आलिङ्गनेन स्थगितं स्तब्धं स्पर्श-सुखेन सुस्थिरं सत् पाद-युगलं सर्वैर् एवोर्मि-भुजैः प्रेम्णा गृह्णन्ति ।</p>
<p>कथम्भूताः ? <strong>कमलोपहाराः</strong> कमलान्य् एवोपहाराः श्री-चरण-युग्म-पूजा-सामग्र्यो यासां, ताः पूजार्थं तत्-प्रियत्वात् काम-वेगोपहतत्वात् कमलान्य् एवोपहरन्त्य इत्य् अर्थः । यद् वा, कमलया लक्ष्म्यापि उपहारः पूजनं यासां, ताः उक्त-रीत्या लक्ष्म्या अपि पूज्याः । तस्या अप्य् अधिक-सौभाग्यवत्य इत्य् अर्थः । उपहार-शब्देनेदम् अपि ध्वन्यते ।</p>
<p>नद्यो मोहन-वेणु-गीतं श्रुत्वा सहजा स्व-पति-समुद्राभिगमन-त्वरां परिहृत्य, मूर्तिमत्यो भूत्वा, मणि-मौक्तिकादि-दिव्य-हारवत्यो\ऽपि कृष्ण-प्रिय-व्रज-जातानां तत्-प्रियाणां कमलानाम् उपहारैर् हाराणाम् उपरि वर्तमानैर् हारैर् भूषिताः सत्यः ऊर्मि-सदृशैर् दीर्घैर् बहुतर-भुजैर् मुरारेः पाद-युगलं गृह्णन्ति सुस्थिरीकृत्य सम्यग् आलिङ्गन्तीति । अतस् ता एव परम-धन्यास् तदीय-प्रियतमाः, न तु वयम् । यतो दुर्भगाणाम् अस्माकं न तद्-वेणु-गीत-श्रवण-सामर्थ्यं, न च कृष्ण-कामेन स्व-पति-सेवादि-गृह-कृत्य-प्रवाहोपरमः । नापि प्रकट-मूर्तितया तदीय-भजनोचित-वेश-भूषादि-धारण-नैपुण्यम् । नापि च बहवो दीर्घ-पृथु-भुजा यैस् तत्-पाद-पद्मस्यैकस्यापि त्याजित-चापल्यतया वक्षः-स्तनादिषु सुदृढालिङ्गन-सम्भावनापीति ॥१११॥</p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> अहो अस्तुतरां सचेतनानां माहात्यम्, अचेतन-जलमयीनाम् अपि नदीनां भाग्यं किं वर्ण्यताम् इत्य् आहुः&mdash;नदय इति । श्री-कालिन्दी-मानस-गङ्गाद्याः, तत्-परम-मोहनम् उपधार्य स्वत एव निकटायातं सावधानं श्रुत्वेत्य् अर्थः । तदा तत्क्षण एवेत्य् अस्य आवर्तेतिपदेन गृह्नन्तीत्य् अनेन वान्वयः । मुरारे इति मुरो नाम महादैत्यः श्री-शिववरतो वक्ष्यसि हस्तार्पण-मात्रेण सर्व-प्राण-हरो देव-वर्ग-भयङ्करः श्री-वामन-पुराणे प्रसिद्धः, तस्यारिर्नारायणः&mdash;तस्मान् नन्दात्मजो\ऽयं ते नारायण-समो गूणैः [भा।पु।१०.८.१९] इति गर्गोक्तेस् तन् नामभिव्रजे कृष्णस्य व्यपदिश्यमानत्वाद्-गुण-साम्याच् च । मुरो यथा तेन पूर्वं लीलया हतस् तथास्माकं वधोद्योतो मारो\ऽपि त्वया निरस्यताम् इत्य् अभिप्रायेण तस्य पादाब्जयोर् युगलम् एव परमार्त्या गृह्ण्न्ती, कमलान्य् अपहरन्त्यस् तत्-प्रिय-पुष्पाणि बलित्वेनार्पयन्त इत्य् अर्थः । अतस् तद्-भावाद्वयम् अधन्या एवेति भावः ।</p>
<p>अन्यत् तैर् व्याखातम् । यद् वा, तद् वेणु-नादामृतमयं मुरारे मुकुन्दं परम-सुख-प्रदं मोहनत्वादिना तत् सदृशं वा गीतम्, आवर्ताः काम-विकार-भङ्गास् तेषां लक्षम्, तारकादि-त्वादितच्, तद्-युक्तो यो मनोभवस् तेन । यद् वा, मुकुन्द-गीतस्य मा लक्ष्मीः सम्पत्तस्या आवर्तः परिवृत्तिः परम्परा वा, तेन लक्षितो दर्शितो\ऽभिव्यञ्जितओ यो मनोभवस् तेन भग्न-स्रोत-वेगाः सत्यः, भगवद् विषयक-गाढ-भावेन तत्रैव परिभ्रमन्त्यः, न तु परतो गन्तुं शक्नुवत्य इत्य् अर्थः । ततश् च तद् इत्य् अनेन कल-वेणु-गीतम् एव परामृष्टम्, व्यक्तं च तन् मोह-शङ्कया नोक्तम्, आलिङ्गने स्थगितं स्तब्धम् आदर-हरितम् अपि । यद् वा, सदा विचित्र-गत्या चञ्चलम् अपि आलिङ्गनेन तद् अर्थं वा स्थगितं सुस्थितम् । इत्थं कमलया लक्ष्म्यापि उपहारः बल्य् अर्पण यासु तस्या अपि पूज्या इत्य् अर्थः । उक्त-प्रकारेण ततो\ऽपि सौभाग्यादिक्यात्, अन्यत् समानम्,</p>
<p>उपहारादि-शब्देन श्लेषत इदम् अपि सूच्यते नद्यो मोहन-वेणु-गीतं श्रुत्वा सहजां स्वपति-समुद्राभिगमनत्वरां विसृज्य मूर्तिमत्यो भूत्वा मणि-मौक्तिकादि-दिव्य-हारवत्यो\ऽपि जत्यैव श्री-कृष्ण-प्रियाणां विशेषतं च श्री-वृन्दावन-जातानां कमलानाम् उपहारैः, उपरि विन्यस् तैर् हारैर् भूषिताः सत्य ऊर्वि-सदृशैर् दीर्घैर् बहुभिर् भुजै-मुरारेः पाद-युगलं सुस्थिरीकृत्य सम्यग् आलिङ्गन्तीति । अतस् ता एव परम-धन्याः, वयन्तु दुर्भगा एव, यतो न तद् वेणु-गीत-श्रवणं सिध्येत्, न च स्वपति-सेवादि-गृह-कृत्य-प्रवाहोपरमः, अपि प्राकट्येन तत् तोषणार्थं भूषादि-धारणम्, नाप्य् अस्माकं बहवो भुजा यैस् तत्-पादम् एकम् अपि सुस्थिरी-कृत्य वक्षः-स्तनादिषु गाढम् आलिङ्गाम इति ॥१५॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> एवं पूर्ववद् अवहित्थाम् अपि कर्तुम् अशज्नुवत्यः स्वरसानुरूपम् एवानुवर्णयन्त्यो रागौत्कण्ठ्येन स्वम्भावम् अचेतने\ऽप्य् उत्प्रेक्षन्ते&mdash;नद्य इति । श्री-कालिन्दी-मानस-गङ्गाद्याः तदा तत् क्षण एव तत् तादृश-परम-मोहनम् उपधार्य स्वत एव निकटायातं सावधानं श्रुत्य् एत्य् अर्थः । सर्वानन्द-शिरोमणिना निज-सङ्गमेन सर्व-दुःखात् मुक्तिं ददातीति मुकुन्दस् तस्य गीतं परमानन्द-जनकं रागम् आवर्तेत्य् अतिक्षोभो दर्शितः ऊर्भि-भुजैः कमलोपहाराः सत्यस् तैर् एवालिङ्गनेन स्थगितम् आनृतं यथा स्यात् तथा तैर् एव मरारेः पाद-युगलं गृह्नन्तीत्य् अन्वयः ।</p>
<p>तत्र चञं क्रमः प्रथमं तावद् आवर्तैश् छिन्नानि कमलान्य् उपहरन्ति तत् पश्चात् पाद-युगलं गृह्नन्ति तद् अनन्तरं च प्रवृद्धतया वक्षः-स्थल-पर्यन्तम् अपि वेष्टयित्वालिङ्गयन्तीति । एतद् उक्तं भवति नद्यो मोहन-वेणु-गीतं श्रुत्वा सहजां स्वपति-समुद्राभि-गमनत्वरां विसृज्य जात्यैव श्री-कृष्ण-प्रियाणि विशेषतश् च श्री-वृन्दावन-जातानि कमलान्य् अन्येवोपहारो यासां तथा-भूताः सत्य ऊर्भिभिर् एव दीर्घैर् बहुभिर् भुजैः मुरारेः पाद-युगलं ग्रहणालिङ्गनाभ्यां स्वस्मिन् सुस्थिरी कुर्वन्तोति तत्र च मुरारेर् इति वामन-पुराणोक्तस्य प्राचीनस्य दैत्य-विशेषस्य मुरस्य हन्त्रा नारायणेन समोऽयम् इति नास्य भजने पातिव्रत्य-भ्रंश इति विभावयन्तीति च अतस् ता एव परम-धन्याः वयं तु दुर्भगा एव यतो न तद् वेणु-गीत-श्रवणं सिद्ध्येत् न च स्व-पति-गृह-कृत्य-प्रवाहोपरमः नाप्य् अस्माकं बहवो भुजा दीर्घा वा यैः तत् पाद-पद्मम् एकम् अपि सुस्थिरीकृत्य स्तनादिषु गाढम् आलिङ्गामः । इतीदम् अत्र तत्त्वं यदा श्री-कृष्ण-चन्द्रस् तादृशं वेणु-गानम् आचरति तदा शुष्क-शाखाङ्कुर-शिलाद्रव-प्रवाह-स्तम्भादयो बचन्ते ततो जल-स्तम्भेन प्रवृद्ध-जला नद्यस् तस्मिन् उच्च-प्रदेशेऽपि सकमल-तरङ्गाः समागत्य तत् पाद-कमलं स्पृशन्ति तच् च दृष्ट्वा ताः स-चेतनादित्वेन प्रतियन्तीति ॥१५॥</p>
<hr>
<p><strong>जीव-गोस्वामी (क्रम-सन्दर्भः) :</strong> नद्य इति वेणु-वाद्य-माधुर्येण जल-स्तम्भोदेर् जल-वृद्ध्या तच्-चरण-पीठ-पर्यन्तागमनात् एवम् अम्बुदागमनम् अपि ॥१५॥</p>
<hr>
<p><strong>जीव-गोस्वामी (बृहत्-क्रम-सन्दर्भः) :</strong> हे सखि ! नदीनां प्रवाहो हि स्वभावेन वेगवान् एव । सोऽपि कृष्ण-वेणु-गीतं श्रुत्वा भवति । वयं तु न तथेत्य् आत्मनोऽतिकाठिन्यं मन्यमानाः प्रौढा एवाहुः&mdash;नद्यस् तदेत्य्-आदि । तदा तस्मिन्न् एव समये यदा वेणुं वादयत इत्य् अर्थः । तन् मुकुन्द-गीतं तन् मुकुन्दस्य गानम् उपधार्य ऊर्मि-भुजैः कमलोपहाराः सत्यः पाद-कमलं गृह्णन्ति । कमलान्य् उपहारीकृत्य कमलैः पूजयित्वेत्य् अर्थः । कीदृश्यः ? आवर्तेन पयसां भ्रमेण लक्षितोऽनुमितो मनो-भवस् तेन भग्नो वेगो यासां ताः । कीदृशम् ? आलिङ्गनेन नदीनाम् ऊर्मि-भुजाश्लेषेण स्थगितं पुलिनेषु केवल-पयः-समीपे व्रत ऊर्मि-भुजाश्लेषणं यज् जायते, तत् सुखानुभवेन स्थगितम् इति भावः । अतः स्वभावम् अपि नद्यो दूरीकुर्वन्ति, वयं तु कुल-शीलादि-स्वभावम् अद्यापि न त्यजाम इति विषाद-ग्लानि-दैन्यानि ॥१५॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> किं च, कृष्णस्य सर्व-मोहनत्वेऽपि नारी-जाति-मात्र-मोहनत्वम् अत्यधिकम् इत्य् आहुः&mdash;नद्य इति । आवर्तैः परिभ्रमैर् लक्षितेन मनो-भवेन कामेन भग्नो वेगो यासां ताः । अत एव धैर्य-लज्जाद्यापगमात् समुद्रं स्व-पतिं प्रत्यागमनात् जलातिवृद्ध्या ऊर्मय एव भुजास् तैर् यद् आलिङ्गनं तेन स्थगितं संवृतं निश्चलीभूतः कुल-स्थितस्य मुरारेः पाद-युगलं गृह्णन्ति स्वाङ्गेषु धारयन्ति । कमल-पदम् उपहरन्त्यः । यद् वा, सुशीतलं सुगन्धं जलं सलिलं कमलं जलम् इत्य् अमरः । स्वीय-जलेन क्षालनार्थं पाद्योपहारं प्रददत्य इवेत्य् अर्थः । किं वा, कमला स्व-सर्व-सम्पत्तिस् ताम् अर्पयन्त्यः स्व-रमणं प्रीणयितुम् इति भावः । तासां पतिः समुद्रोऽपि ता नैव द्वेष्टि यथास्मत्-पतयोऽस्मान् इत्य् अहो वयम् एवाधन्या इति भावः ॥१५॥</p>
<hr>
<p><strong>बलदेव-विद्याभूषणः (वैष्णवानन्दिनी) :</strong> पराः प्राहुः&mdash;नद्य इति । आस्तां ज्ञानवतां कथा नद्योऽप्य् अम्बुप्रवाहात्मानस् तदा मुकुन्द-गीतं तद् उपधार्य श्रुत्वा आवर्तैर् अम्बुपरिभ्रमैर् लक्षितेन मनोभवेन स्मरेण भग्नो वेगो यासां ताः अत एव धैर्य-लज्जादिविगमात् स्वपतिमर्णवं प्रत्यगमनाज्जलाभिवृद्ध्या ऊर्मय एव भुजास् तैर् यदालिङ्गनं तेन स्थगितं निश्चलीभूतं तटस्थितस्य मुरारेः पाद-युगलं गृह्नन्ति स्व-देहेषु धारयन्ति कमलानि उपहारो यासां तान्य् उपायनानि ददत्य इत्य् अर्थः । तथा च लज्जादियोगात् तद्दञ्चिता वयं मन्द-भाग्या इति ॥१५॥</p>
<hr>
<p>॥ १०.२१.१६ ॥</p>
<p>दृष्ट्वातपे व्रज-पशून् सह-राम-गोपैः</p>
<p>सञ्चारयन्तम् अनु वेणुम् उदीरयन्तम् ।</p>
<p>प्रेम-प्रवृद्ध उदितः कुसुमावलीभिः</p>
<p>सख्युर् व्यधात् स्व-वपुषाम्बुद आतपत्रम् ॥</p>
<p><strong>श्रीधर-स्वामी (भावार्थ-दीपिका) :</strong> लोकार्ति-हरण-शीलत्वादि-साम्यात् सख्युः श्री-कृष्णस्याम्बुदस् तद्-उपर्य्-उदितः पुनः प्रेम्णा प्रवृद्धः सन् कुसुमावलीभिः पुष्प-समूहैस् तत् तुल्यैस् तुषारैर् व सह स्व-वपुषा छत्रं विहितवन् ॥१६॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> कुसुम-समूहैः तद् अन्तर्गत-वाय्वानीतनन्दन-वनाद्य् उत्थ-पुष्पैः । मेघ-कर्तृक-पुष्प-वर्षणासम्भवाद् अर्थान्तरम् आह&mdash;तत् तुल्यैर् इति । मेघ-च्युत-जल-कणेष्व् अपि मेघ-पुष्पं घन-रसः इति पुष्प-शब्द-प्रयोगान् मेघोऽपि चेतना-हीनस् तं सुखयति, वयं सचेतना अपि तं सुखयितुं न प्राप्ता अतो धिग् अस्मान् इति भावः ॥१६॥</p>
<hr>
<p><strong>कैवल्य-दीपिका : दृष्ट्वा</strong> इति । प्रवृद्धे <strong>आतपे</strong> <strong>स्वेन वपुषा</strong> <strong>आतपत्रम्</strong> । <strong>कुसुमावलीभिश्</strong> च <strong>प्रेम</strong>-हर्षं <strong>व्यधात्</strong> । <strong>सख्युः</strong> श्री-कृष्णस्य । मेघोदये कुसुम-स्रंसनस्य तत्-कर्तृकतां सम्भाव्येदम् उक्तम् ॥१६॥ [मु।फ। १२.१०]</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> हे सखि ! अस्माकं हृदयम् अतिकठिनम्, वने गाश् चारयन्तम् आतपे क्लिश्यन्तं स्मरन्त्यो\ऽपि न दीर्घाम इति मध्या ऊचुः&mdash;दृष्ट्वातप इत्य्-आदि । मेघानाम् अनेन सह कः सम्बन्धः, केवलं वर्ण-साम्येन सौदृदम्, तथापि स्व-वपुषैवातपत्रायते, अस्माकन्तु विविध एव सम्बन्धः, तथापि स्व-वपुर् अस्य सेवौपयिकं नाकारीत्य् आहो दौरात्म्यम् अस्माकम् ।</p>
<p>ननु, कथम् एव तथा न क्रियते ? तत्राह&mdash;सहराम-गोपैर् गुरु-गौरवं त्यक्त्वैव वा सहैव वनं गत्वा सेवामहे, तद् अपि लयं गच्छति, यतो रामश् च गोपश् च सङ्गे तिष्ठन्तीति भावः । कुसुम-प्रायैः शीकरैः&mdash;जलस्य मेघ-पुष्पत्वात् । स्व-वपुषेत्य् अस्य हेतुः&mdash;प्रेम्णा प्रवृद्ध उदित उत्पुल्लः पुलकित इत्य् अर्थः । सख्युर् इति केवलस्य तस्यैव प्र्म्ण एकनिष्ठत्वात्, अथवा, तत्-सम्बन्धात् सहराम-गोपैर् इत्य् अनुसङ्गः । तद् अस्माकम् अनुरागम् अपि धिक्, यद् अत्र सति गुर्वादि-गौरवम् इति निर्वेद-ग्लान्य् अभिलासौत्कण्ठ्यानां शावल्यम् ॥१६॥</p>
<hr>
<p><strong>सनातन-गोस्वामी (दिग्-दर्षिनी):</strong> [बृ।भा। २.७.११०] एवं श्री-वृन्दावन-गोवर्धन-प्रधानक-श्री-व्रज-भूमेर् माहात्म्यं सामान्येन गीत्वा, सम्प्रति विशेषतस् तत्रत्यानां जात्य्-आदि-तारतम्येन तद्-अनुरूप-भगवद्-अनुग्रहतो यथोत्तर-श्रेष्ठतया माहात्म्यं राजा\ऽसाव् अगायद् एक-चत्वारिम्शत्-पद्यैः । तत्र तत्र तस्य भावश् च तत्-तद्-गानोज्जृम्भितस् तत्-तद्-वक्त्र्-अनुरूप एव ज्ञेयः । तत्रादौ व्रज-भूम्य्-आद्य्-उद्भवानाम् आकाश-चारिणां लोक-दृष्ट्या\ऽचेतनानां व्रज-भूम्य्-उपरितन-गगन-मार्ग-संसर्गेण भगवत्-प्रसादतश् चैतन्य-विशेषम् आप्तानाम् इव मेघानां माहात्म्यं गोप्यस् तथैव काश्चिद् आहुः&mdash;<strong>दृष्ट्वा</strong> [भा।पु। १०.२१.१६] ।</p>
<p><strong>व्रजस्य</strong> ये <strong>पशवः</strong> गो-महिष्य्-अजादयो\ऽसंख्येयाः, तान् सर्वान् <strong>बलरामेण गोपैश्</strong> च <strong>सह</strong> <strong>सम्</strong>यक् तत्-तद्-इच्छानुसारेणेतस् ततश् <strong>चारयन्तम्</strong> । <strong>अनु</strong> प्रतिक्षणं <strong>वेणुं</strong> च <strong>उदीरयन्तं</strong> वादयन्तं <strong>दृष्ट्वा</strong> परिश्रमम् आशङ्क्य, तत्र च तेन तेनैव वृक्ष-मण्डल-च्छाया-शीतलित-भूम्य्-आगतः मध्याह्नादि-सम्बन्धिन्य् <strong>आतपे</strong> स्थितं दृष्ट्वा तस्योपरि प्रथमम् <strong>उदितः</strong> । यद् वा, अनु तम् अनु लक्षीकृत्योदितः । अथवा, वेणुम् अनु वेणु-वादनानन्तरं वेणुना वा पशून् एवोदीरयन्तम् आह्वयन्तम् ।</p>
<p>किं वा, अनु वेणु मुद् इति च्छेदः । अनु वेणु प्रतिवेणु-नादं मुत् आनन्दो यस्य सः गद्गद-स्वर-शब्द-तुल्य-मन्द-गर्जिताश्रु-निपात-सदृश-वृष्ट्य्-आदि-दर्शनात् ईरयन्तं तान् एव प्रेरयन्तम् । मधुर-गम्भीर-वाचा घास-भक्षणादौ नियोजयन्तं दृष्ट्वोदितः । पुनः सम्यग्-रूप-दर्शन-वेणु-नाद-श्रवणाभ्यां यत् प्रेम तेन प्रवृद्धः सन् पाठान्तरे मुदस्य जातेति मुदितः हृष्ट इत्य् अर्थः । प्रेम्णा प्रवृद्धश् चासौ मुदितश् चेति । लोकार्ति-हरण-शीलत्वादि-साम्यात् सख्युः श्री-कृष्णस्य ।</p>
<p>यद् वा, अस्माकं सख्युर् दयितस्य । किं वा, सख्युर् इव सख्युर् यथा कश्चित् स्वस्य सख्युः करोतीति तद्वद् इत्य् अर्थः । कुसुमावलीभिः कुसुमं मेघ-पुष्पं जलं तद्-बिन्दु-समूहैर् दिव्य-पुष्प-राजिभिर् वा सह स्व-वपुषा अम्बुद-च्छत्रं व्यदधात् । हिम-जल-कणानां दिव्य-पुष्पाणां वा वृष्टिं तथा छायां च स्वदेहेन मेघः कृतवानित्य् अर्थः । यद् वा, विशेषणे तृतीयेयम् । कुसुमावली-विशिष्टं तत्-स्रावि-च्छत्रं स्व-वपुर् एव कृतवान् इत्य् अर्थः । अत्रापि सह-रामगोपैर् इति सम्बन्धनीयम् । तेषाम् अपि तथा चकारेत्य् अर्थः ।</p>
<p>तथा पशूनाम् अपि तथैवोह्यं साहचर्यात् यद् वा, तैः सह पशून् सञ्चारयन्तमन्वित्यनु-शब्द-बलात् तेषां तेषाम् अपि तथैव व्यदधाद् इत्य् अर्थाद् आयातम् एव । हे सख्यः अतः परम-धन्यो\ऽयं वयं त्व् अधन्याः यतो\ऽस्माकम् एतत् सर्वं विपरीतम् । तथा हि पशु-सञ्चारण-समये तस्य दर्शनादि दुर्घटम् । कदाचिद् दर्शने वेणु-श्रवणे चापि मोहेनास्तं प्राप्ति-दशैव [मोहेनाप्य् अप्राप्ति-दशैव] स्यात्, प्रेमार्ता च सदा क्षीणतैव । आतप-वारणादिकं तु हन्त न हि कथम् अपि सम्भवतीति ॥१६॥</p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> आस्तां तावच् च्री-कृष्णस्य विचित्र-विहार-प्राप्तायाः श्री-वृन्दावन-वर्तिन्याः श्री-कालिन्द्याः श्री-मानस-गङ्गायाश् च तथा तत्-साहचर्येणान्यासाम् पै जगत्-पावनीनाम् अन्यकालिनानां नदीनां तादृशं भाग्यम्, धुमोद्भवस्याचेतन-प्रायस्याकाशवर्तिनो मेघस्यापि भाग्यं किं वर्णम् इत्य् आहुः&mdash;दृष्टेति । अतपे शरत्-कालिने\ऽपि व्रजस्य पशुन् सर्वान् एव गो-महिषादीन् सर्वैर् एव गोपैः सहैकत्र तच् चारणात् सम्यक् तत् तद् इच्छानुसारेण इतस् ततश् चारयन्तं तेषां अनन्तानां बहुल-दूर-प्रदेशं व्यप्य चरतां सम्मेलनार्थं प्रहर्षार्थं च वेणुम् अनु बारम्बारम् उत् उच्चैः ईरयन्तं वादयन्तं श्री-कृष्णम् इति शेषः । इति श्रव-विशेषः सूचितः । छान्दसत्वाद्-व्यवधानम् अदुष्टम् । यद् वा, वेणुम् अनु तद् वादनानन्तरम् इत्य् अर्थः । उदीरयन्तम् अनुवेणुम् इत्य् अस्यात्रैव वान्वयः, वेणु-नादेनैवोदीरयन्तम् इत्य् अर्थः ।</p>
<p>प्रेम्णा प्रवृद्धः सन् सहचराणाम् अपि ताप-निवारणाय, कुसुमं मेघ-पुष्पं जलं मेघ-पुष्प घन-रसम् इत्य् अभिधानात्, तस्य आवलोभिर् बिन्दु-निकरैः सहितेनेत्य् अर्थः । विशेषणे वा तृतीया, ताभिर् विशिष्ट आतपत्रं स्वस्य वपुषा सजल-देहेनैव अम्बूदेत्य् उक्तेः । स्व-वषुर् एव छत्रं कृतवन् इत्य् अर्थः । छत्रम् अपि कुसुमावलो-युक्तं भवत्य् एवं, एवं सख्येन निज-देहं धनं चार्पित-वान् इत्य् अर्थः । अन्यत् तैर् व्यञ्जितम् ।</p>
<p>यद् वा, प्रवृद्धे आतपे अस्माकं सख्युः प्रियस्य स्वस्य वपुषा आतपत्रं व्यधात्, कुसुमावलीभिश् च प्रेम प्रीतिं व्यधात्, इति अम्बुदत्वेन प्राप्तं वृष्ट्यादि-दुःखं निरस्तम्, अतो\ऽसौ परम-धन्यो\ऽस्माकं च तदानीं दर्शनाद्य् असम्पत्तेर् भाग्य-हीनतैवेति भावः ॥१६॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> अथ दृष्ट्वेत्य्-आदि-द्वयेन पूर्ववद् अवहित्थात-दशक्तिभ्यां गोष्ठ्यन्तरं तत्र पूर्ववद् अचेतने भाव कल्पयन्त्योऽपि सख्यमय-रस-वर्णनया-निज-रसम् आच्छादयन्त्य इवाहुः&mdash;दृष्ट्वेति । विद्युन्यय-चक्षुषेति शेषः । आतप इति तापाधिक्यं व्रज-पशून् इति तद् बहुल्यात् तृण-बाहुल्यात् तृण-बाहुल्यापेक्षयावश्यं तत्र स्थितिः सहेति बहुलच्छायापेक्षा अनुपश्चात् मेघाकर्षणार्थम् उच्चरीरयन्तं ततः एव प्रैम-प्रेमाणं व्याप्य उदितः प्रवृद्धश् च उत्फुल्ल-तनुत्वात् कुसुमं मेघ-पुष्पं जलम् मेघ-पुष्पं घन-रसम् इत्य् अभिधानात् तस्यावलीभिः बिन्दु-निकरैः सहितेनेत्य् अर्थः । सख्युर् इति वर्णादि-साम्यात् स्वस्य वपुषा सजल-देहेनैव अम्बुदेत्य् उक्तेः स्व-वपुर् एव छत्रं कृतवान् इत्य् अर्थः । छत्रम् अपि कुसुमावलो-युक्तं भवत्य् एव एवं सख्येन निजं देहं धनं चार्पितवान् इत्य् अर्थः । अतोऽसौ परम-धन्योऽस्माकं च तदानीं दर्शनस्याप्य् असम्पत्तेर् भाग्य-हीनतैवेति भावः । अत्र चेदं तत्त्वं यदातपे गाश्चारयन्तः सखायः खिन्ना बचन्ते गावश् च विक्षिप्त-गतयो बचन्ते तदा तासां मेघानां चाकर्षणाय तत् तन् नाम्ना मल्लार-रागं वादयति ततस् तादृश-लीलास्फूर्त्या काश्चिद् एवम् उप्रेक्षन्त इति ॥१६॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>जीव-गोस्वामी (बृहत्-क्रम-सन्दर्भः) :</strong> हे सखि ! अस्माकं हृदयम् अश्म-सारम् । यतो वने गाश् चारयन्तम् आतपेन क्लिश्यन्तं स्मृत्वापि न विदीर्यति, तद्-अनुकूल-सेवां कर्तुं न शक्नुमः । मेघैः सह तस्य कः स्नेहानुबन्धः ? तथापि ते तत्-कालोचितां सेवां कुर्वन्ति । न पुनर् वयं मन्द-भाग्या इति मध्यमा ऊचुः&mdash;दृष्ट्वेत्य्-आदि । आतपे मर्मे व्रज-पशून् सञ्चारयन्तं दृष्ट्वा स्व-वपुषा आतपत्रम् अम्बुदो मेघो व्यधाद् विदधे, गाश् चारयन् यत्र यत्र याति, तत्र तत्र तद्-उपरि गच्छन्न् आतपत्रायते स्म । कीदृशः ? प्रेम्णा प्रवृद्धोऽतएव बोधितः प्रफुल्लः पुलकितः । सख्युर् मित्रस्य श्यामत्वात् सह राम-गोपैः । न केवलम् एकस्यैव, तस्य तत्-सम्बन्धात् रामादीनाम् अपि छत्रायते स्मेत्य् अर्थः । कुसुमावलीभिर् जल-कणैर् उपलालितम् इत्य् आतपत्र-विशेषणं मुक्ता-प्रालम्ब-शोभितं छत्रम् इव । उदित ऊर्द्व्हं गतो वा । निकटश् चेत् तदा उपरिस्थितानां विमान-चारिणां देवानां दर्शन-बाधात् । कीदृशम् ? अनुमेघ-गर्जित-सदृशं वेणुम् उदीरयन्तम् । हर्षेण मेघो यथा मन्दं मन्दं गर्जति, तत्-समानं वेणुं वादयन्तम् इत्य् अर्थः । अनु सदृशार्थः । तद् अस्य प्रेमैव प्रेमा यत् स्व-देहम् एवातपत्रीकरोति । अस्माकं प्रेमाणं तु धिग् इति निर्वेदः ॥१६॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> हन्त हन्त सख्यभाववन्तो ऽप्यात्मण्य कृतार्थयन्तीत्याहुः, दृष्टेति । प्रेम्नैव प्रवृद्धः यावत्या स्ववृद्ध्या गो-गोपालसहितस्य तस्य । आतपनिवारणं भवेत् तावतीं वृद्धिं प्राप्त इत्य् अर्थः । कुसुमावलीभिर् इति &ldquo;मेघ-पुस्पं घन-रसम्&rdquo; इत्य् अभिधानात् जल-कणा-बलीभिः सह स्ववपुषा सख्युः कृष्णस्येति रस-वृष्ट्या सन्ताप-हारित्वेन सवर्णत्वेन स्वीयविद्युद्-गर्जनाभ्यां पीत-वस्त्र-वेणु-नादयोः साम्यं दृष्ट्वा च सखि-भाव-मति-मन्यमानं आतपत्रं तुषार-वर्षि-च्छत्रं व्यधाद् इत्य् आकाशस्थो मेघो ऽपि तं सुखयति, केवलं वयम् एव तं सुखयितुं न प्राप्नुम इति धिग् आस्मन् इति भावः ॥१६॥</p>
<hr>
<p><strong>बलदेव-विद्याभूषणः (वैष्णवानन्दिनी) :</strong> अन्याश्चाहुः दृष्ट्वेति, अम्बुदो मेघोऽप्यातपे रामेण गोपैश् च सह व्रजपशून् सञ्चारयन्तं कृष्णं दृष्ट्वा तद् उपर्युदितः प्रेम्णैव प्रवृद्धो यावत्या तदातपनिवृत्तिः स्यात् तावतीं वुद्धिं प्राप्तः सन् रसवर्षित्वेन तापहारित्वेन सवर्णत्वेन च सख्युर् मित्रस्य कृष्णस्य स्ववपुषा आतपत्रं व्यधात् कीदृशं कुसुमावलीभिः मेघ-पुष्पं घनरस इत्य् अभिधानात् सूक्ष्माभिरम्बुकणाभिर् विशिष्टम् इत्य् अर्थः । तथा चाकाशस्थो मेघोऽपि तम् अनुकूलयति वयन्तु तदानुकूल्य-हीना निर्भाग्या इति ॥१६॥</p>
<hr>
<p>॥ १०.२१.१७ ॥</p>
<p>पूर्णाः पुलिन्द्य उरुगाय-पदाब्ज-राग-</p>
<p>श्री-कुङ्कुमेन दयिता-स्तन-मण्डितेन ।</p>
<p>तद्-दर्शन-स्मर-रुजस् तृण-रूषितेन</p>
<p>लिम्पन्त्य आनन-कुचेषु जहुस् तद्-आधिम् ॥</p>
<p><strong>श्रीधर-स्वामी (भावार्थ-दीपिका) :</strong> साहङ्कारम् आहुः&mdash;<strong>पूर्णाः</strong> कृतार्थाः । <strong>पुलिन्द्यः</strong> शबराङ्गनाः । कथम् ? इत्य् अत आहुः&mdash;प्रथमं <strong>दयितानां स्तनेषु</strong> <strong>मण्डितेन</strong> अनुलिप्तेन पुनश् च रति-समये <strong>उरुगायस्य</strong> श्री-कृष्णस्य <strong>पदाब्जयो</strong> <strong>रागेण</strong> आरुण्येन <strong>श्रीः</strong> कान्तिर् यस्य, तेन <strong>कुङ्कुमेन</strong> । पुनस् तस्य वन-स्थलीषु चङ्क्रमणेन <strong>तृणेषु रूषितेन</strong> लग्नेन तद्-दर्शनेन तथा-भूतस्य कुङ्कुमस्य दर्शनेन **स्मर-**कृता <strong>रुक्</strong> तापो यासां ताः । तेन कुङ्कुमेन <strong>आननेषु कुचेषु</strong> च काम-तप्तेषु <strong>लिम्पन्त्यस्</strong> <strong>तद्-आधिं</strong> काम-व्यथां <strong>जहुः</strong> । अतस् ताः कृतार्थाः, धिग् अन्या मादृश्यो या एवं-भूतम् अप्य् आधि-शमनं न लभन्त इति भावः ॥१७॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> साहङ्कारं सेर्ष्यम् । परेश्वरे नाहङ्कार ईर्ष्याहङ्क्रिययोः स्त्रियाम् इति शाश्वतः । कथम् अस्याग्रे ज्ञातम् इति योज्यम् । <em>इत्य् अत</em> इत्य् अत्र । आहुर् इत्य् अस्य प्रकारम् [इनांश्री]{।मर्क्} तस्य [शरीर्कस्य]{।मर्क्} । <em>चङ्क्रमणेन</em> पुनः पुनर् गमनेन । <strong>तद्-दर्शनेन तद्-आधिम्</strong> इत्य्-आदिषु व्यवहितस्यापि स्मर-पदस्य तच्-छब्देन परामर्शः । दशैते राज-मातङ्गास् तस्यैवामी तुरङ्गमाः इतिवद् ध्येयः । अतः काम-व्यथा-त्यागात् । ताः <strong>पुलिन्द्यः</strong> कृतार्थाः कृत-कृत्याः । एवं-भूतम् काम-[वयतिआत्म]{।मर्क्}-रूपं आधि-शमनं मनः-पीडा-शान्तिम् । <em>इति भावः</em> इति । आधि-निवृत्त्यैव शान्तिर् नान्यथेति तात्पर्यं ॥१७॥</p>
<hr>
<p><strong>कैवल्य-दीपिका :</strong> <strong>पूर्णा</strong> इति । <strong>पुलिन्द्यो</strong> भिल्ल-स्त्रियः । <strong>पुण्याः</strong> सुकृताधिकाः । <strong>उरुगायस्य</strong> विष्णोः <strong>पदाब्ज-रागेण</strong> चरण-लौहित्येन <strong>श्रीः</strong> शोभा तद्-आत्मकं यत् <strong>कुङ्कुमं</strong> शोभातिशयः । सामान्याधिकरण्ये व्यङ्ग्यम् । तथा <strong>दयिताया</strong> लक्ष्म्याः <strong>स्तनाभ्यां मण्डितेन</strong> <strong>तृणेषु रुषितेन</strong> विच्छुरितेन । <strong>तस्य</strong> श्री-कृष्णस्य <strong>दर्शनेन स्मर-रुक्</strong> काम-पीडा यासां तास् तथा । <strong>आननेषु कुचेषु</strong> च <strong>लिम्पन्त्यः</strong> लेपनं कुर्वन्त्यः । तदा तस्मिन् श्री-कृष्णे <strong>आधिम्</strong> अप्राप्ति-दुःखं लक्ष्मी-स्तनाभ्यां भगवत्-पादयोः सङ्क्रान्तेन तत्-तृण-लग्नेन कुङ्कुमेन स्वम् आधिं शमयन्तीत्य् अर्थः । अतः पुण्याधिकाः ॥१७॥ [मु।फ। १२.११]</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> पुनर् मुग्धा ऊचुः&mdash;हे <strong>सख्यः</strong> ! अस्मभ्यः पुलिन्द्योऽपि धन्याः पूर्णाश् च । वयं तु ताभ्योऽधमा इत्य् आहुः&mdash;<strong>पूर्णा</strong> इत्य्-आदि । दयिता राधा तस्या स्तनयोर् मण्डितेन, भावे क्तः, उरुगाय-पदाब्जयो रागस् तेन श्रीर् यस्य तेन कुङ्कुमेन आनन-कुचेषु लिम्पन्त्यस् तद्-दर्शनेन स्मर-रुक् यासां तास् स्थित्भावाः सत्यस् तद्-आधिं स्मर-रुजा य आधिस् तं जहुः । अतः पूर्णाः तासां तत्-प्राप्तिः कुतः ? इत्य् आह&mdash;तृण-रूषितेन तृण-लग्नेन तात्म-विधान्य् आननेषु कुचेषु च कुर्वन्त्यः खेदेन, तेषु तेष्व् एव तृणेषु कुङ्कुमस्य सञ्चार इत्य् अर्थः । तेनैव ताः शरीर्कालिङ्गिता इति मन्यमानाः कृतार्थाः । वयं तु स्थितात्म कर्तुम् अपि न शक्नुमः । स्वातन्त्र्याभावात् । तद् अस्मात् धिग् इति निर्वेद-ग्लानि-शङ्का-दैन्यानि ॥१७॥</p>
<hr>
<p><strong>सनातन-गोस्वामी (दिग्-दर्षिनी) :</strong> [बृ।भा। २.७.११९] इदानीं ततो\ऽधिकतरं तद्-व्रज-मनुष्याणां तत्र चादौ वनान्तर-वर्तिनीनाम् अन्त्यज-जाति-स्त्रीणां माहात्म्यं पूर्ववत् काश्चिद् गोप्यः स्वभावम् आहुः&mdash;<strong>पूर्णाः</strong> [भा।पु। १०.२१.१७] इति । <strong>पुलिन्द्यः</strong> शबराङ्गनाः । ताभिश् चान्या अपि वनचर्यो भिल्लादि-स्त्रियः सर्वा एवोपलक्ष्यन्ते । <strong>पूर्णाः</strong> कृतार्थाः ज्ञायन्ताम् । कथम् ? इत्य् अपेक्षायाम् आहुः&mdash;उरुधा वेणुना गायति वेत्य् <strong>उरुगायः</strong> श्री-कृष्णः, तस्य <strong>पादाब्जयो रागेण</strong> आरुण्येन <strong>श्रीः</strong> कान्तिर् यस्य <strong>कुङ्कुमस्य</strong> तेन तम् अनिर्वचनीयम् <strong>आधिं</strong> मनो-व्यथां <strong>जहुः</strong> । <strong>तदा</strong> इति वा तदानीम् एव लेपन-सम-कालम् एव जहुर् इत्य् अर्थः ।</p>
<p>ननु कुङ्कुमं प्रायशः स्त्री-स्तन-गतम् एव कुतस् तनयोर् धृतम् इत्य् अपेक्षायां तद् एव विशिंषन्ति&mdash;<strong>दयितानां</strong> श्री-कृष्ण-प्रियाणां कासाञ्चित् <strong>स्तनेषु मण्डितेन</strong> अलङ्कारतया अनुलिप्तेन बहुधा कृष्ण-सङ्कीर्तनेन वेणु-वाद्येन वा मोहितानां तासां स्तनेभ्यो रति-समये वैदग्धी-विशेषेण पादाब्जयोर् लग्नम् इति भावः । तच् चैवं विकृत्य<sup id="fnref:13"><a href="#fn:13" class="footnote-ref" role="doc-noteref">13</a></sup> लज्जया नोचुर् इति ज्ञेयम् ।</p>
<p>&ldquo;अहो पुलिन्द्यः ! तत् कथं प्राप्ता ?&rdquo; इत्य् अपेक्षायां पुनस् तद् एव विशिंषन्ति । <strong>तृणेषु रुषितेन</strong> संलग्नेन । तृणेत्य् उपलक्षणं, शिलादिष्व् अपि प्राचुर्यात् तथा संमर्द-विशेषेण पदाब्जयोः सम्पृक्तत्वाच् च । अक्षीयमाणं सदा वन-स्थलीषु, तत इतश् चंक्रमेण ताभ्यां तृणादिषु संलग्नं सत्, तत्र तत्र काष्ठ-शाकाद्य्-आहरणाय भ्रमन्त्यः पुलिन्द्यः प्रापुर् इति भावः ।</p>
<p>कुतस् <strong>तासाम् आधिः</strong> ? इत्य् अपेक्षायां ता एव विशिंषन्ति । तस्य कुङ्कुमस्य दर्शनेन प्रथमं श्री-कृष्णस्य पश्चाच् च विचारेण तदीय-रति-विशेषस्यापि स्मरः स्मरणं तेन रुजो मनः-पीडा यासाम् । यद् वा, तथा-भूतस्य दर्शन-मात्रेनैव स्मर-रुजः काम-व्यथा यासां ताः । पश्चात् कथं जहुः ? तद् आहुः&mdash;<strong>आननेषु</strong> <strong>स्तनेषु</strong> काम-तप्तेषु <strong>लिम्पन्त्यः</strong> तत्-कुङ्कुम-लेपं कुर्वन्त्यः, अथवा द्वितीयार्थे सप्तमीयम् तानि तेनैव लिम्पन्त्य इत्य् अर्थः।</p>
<p>एवं निजाधिशान्त्या ताः कृतार्थाः, वयं तु तथा निजाधिशमनं न लभाम इत्य् अपूर्णा इति भावः । किं च, श्री-शब्देन मण्डित-शब्देन चेदं ध्वन्यते । श्री-कृष्ण-वल्लभानां स्तनैर् अनुलेपन-द्वारा भूषितेन सौन्दर्यातिशयं नीतेन, पुनश् च श्री-कृष्ण-पादाब्ज-सम्पर्केण कान्ति-विशेषं प्राप्तेन कुङ्कुमेन तृणादिभ्यः समुद्धृत्य स्वङ्गेषु लिप्यमानेन सता प्रायो भूषण-हीना वर्ण-कान्त्यादि-रहिताश् च पुलिन्द्यस् तत्-तद्-भाव-निमित्ताधिं च जहुः भूषा-सौन्दर्यातिशय-प्राप्तेर् इति । अतो धिग् अस्मान् इति वाक्य-शेषः ।</p>
<p>अथवा भगवतीनां तासां प्रेम-विशेषोदयेन सदैव विरह-ताप-स्फूर्त्या परेषाम् अपि दुःखानुमानाद् अयम् अर्थो द्रष्टव्यः । भोः सख्यः ! उरुगाय-पदाब्ज-रागवद् अरुणा श्रीर् यस्य कुङ्कुमस्य, तेन पूर्णा भृत-गात्रा इत्य् अर्थः । यद् वा, पूर्णा तृप्ता अपि प्रेम-विशेषाभावात् । उरुगायेति पदस्य परेणैवान्वयः । कीदृशेन ? कृष्णस्य दयितानां युष्मादृशीनां स्तनेषु तत्-सन्तोषणाय प्रथमं मण्डनतयानुलिप्तेन । यद् वा, तत्-पदाब्ज-राग-सादृश्य-प्रीत्या दयिताभिः स्वस्तनेषु मण्डनत्वेन गृहीतेन । पश्चात् तदीय-बहु-प्रकार-वेणु-गीतैर् वन-मध्ये समाकृष्टानाम् इतस् ततो भ्रमन्तीनां तत्र तद्-अप्राप्तेर् विरह-वैकल्येन वनेषु विलुठन्तीनां स्तनेभ्यस् तृणेषु रुषितेन । तस्य कुङ्कुमस्य तादृश-गोपी-चेष्टित-परिचायकतया श्री-गोपी-कान्त-स्मारकत्वाद् दर्शन-मात्रेण स्मर-कृत-रुजो यासां ताः स्मर-रुज इति पञ्चम्य्-अन्तं वा । तद्-धेतोस् तद्-व्यथा-शान्तय इत्य् अर्थः । मशकार्थो धूम इतिवत् । श्री-कृष्ण-प्रेम-भर-तत्-प्रियाङ्ग-सङ्गित्व-वितर्केण तृणेभ्यः प्रथमम् आदरेणाननेषु पश्चात् प्रेम-वेगेन कुचेषु तत् कुङ्कुमं लिम्पन्त्यः समर्पयन्त्यः । यद् वा, कुङ्कुमेनेत्य् अत्रापि योज्यम् तेन तानि लिम्पन्त्यः सत्यः तत्-कुङ्कुमम् एव जहुः ।</p>
<p>तत्र हेतुः&mdash;आधिम् आधि-हेतुत्वात् तद् एव साक्षाद् आधि-रूपम् इत्य् अर्थः । कार्य-कारणयोर् अत्यन्ताभेद-विवक्षया आदिष्ट-लिङ्गत्वात् पुंस्त्वम् उद्दिष्टम् । यस्य दर्शन-मात्रेण महा-काम-पीडा जाता तस्याङ्ग-स्पर्शनेनाशेष-मनो-व्यथा स्वतो\ऽधिकं सम्भवत्य् एव लेपनेन च वर्धितया व्याकुलाः पुनर् महानिष्ट-शङ्क्या तज् जहुर् इति भावः । अन्यद् यथा-पूर्वम् ऊह्यम् । अहो बत कष्टम् ईदृस्यो वयम् अधन्याः परमार्ति-सिन्धु-मग्नाः यासाम् ईदृशेनापि सम्बन्धेनान्ये\ऽपि जना एतादृशीम् आर्तिं लभमाना अस्मद्-गात्र-गन्ध-सम्पृक्त-द्रव्यम् अपि प्राण-हानि-भयात् परित्यजन्तीति ॥११९॥</p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> अथापरस्या गोष्ठ्या वाक्यं त्रिभिः । यद् वा, पूर्ववद् एक-वाक्यतया व्याख्यानम्, तथा हि आस्तान्तावत् सर्वोपकारादिना सख्य-प्राप्तस्य तादृश-सेवाकारिणो मेघस्य भाग्यम्, अस्पृश्यत्वादिना दुरतो वर्ज्यानाम् अप्य् अन्त्यज-स्त्रीणां भाग्यं किं वर्ण्यम् इत्य् आहुः&mdash;पूर्णा इति पुलिन्दीभिः सर्वा एव वन-चर्या भिल्लाद्य् अन्त्यज-स्त्रियः साहचर्येनोपलक्ष्याः, उरुधा- गीयते गोपैः स्वयं वा गायति वेणुनेत्य् उरुगायः, दयितानां कासाञ्चित् स्तनेषु मण्डितेन भूषणतया गृहीतेन, तृणेत्य् उपलक्षणं शिलादिष्व् अपि रूषितेन, तत् तत्-प्रकारश् च व्यक्तं लज्जया नाक्तं, श्री-स्वामि-पादैर् व्याञ्जित एव । तदाधिं काम-व्यथाम्,</p>
<p>यद् वा, तदा तस्मिन्न् एव क्षणे आधिं मनो-व्यथाम् अर्थात् स्मर-कृताम् एव । यद् वा, तम-निर्वचनीयम् आधिं श्री-कृष्ण-प्राप्ति-मनो-दुःख जहुः । श्री-शब्देन मण्डित-शब्देन च श्लेषेणेदं धन्यते, श्री-कृष्ण-वलभानां स्तनैर् अनुलेपन-द्वारा भूषितेन सौन्दर्यातिशयं गीतेन, पुनः श्री-कृष्ण-पदाब्ज-सम्पर्केण कान्ति-विशेषं प्राप्तेन, कुङ्कुमेन, तृणादिभ्यः, समुद्धृत्य स्वाङ्गेषु क्लिप्यमानेन सता प्रायो भूषण-हीणाः कान्त्यादि-रहिताश् च काष्ठ-शाकाद्य् आहरणाय वनान्तर् भ्रमन्त्यः पुलिन्द्यस् तेनेव महा-भूषादि-सम्पत्तैर् योग्यतां प्राप्य सर्व-विधर्माधिं जहुः, अन्यत् तैर् व्यञ्जितम् एव । यद् वा, अहो बत श्री-वृन्दावने\ऽत्र वयम् एव केवलं भाग्य-हीना इत्य् आहुः&mdash;पूर्णा इति उरुगाय-पदाब्जयो रागो\ऽनुरागो यस्यास् तस्याः श्रियः कुङ्कुमेन श्री-भगवद् विषयक-प्रेम्णा तत्-सन्तोषणार्थं तोषोत्पादितेन कुङ्कुम-जाति-विशेषेणेत्य् अर्थः ।</p>
<p>अतः स्व-सन्तोषणार्थम् एव दयितानां युष्माद् दृशीनाम् अपि स्तनेषु प्रथम-मण्डनतयानुलिप्तेन । यद् वा, उरुगाय-पदाब्ज-रागवद् अरुणा श्रीर् यस्य कुङ्कुमस्य तेन, तत् पादाब्ज-राज-सादृश्येन प्रीत्या दयितादिः स्व-स्तनेषु मण्डनतया गृहीतेन, पश्चात् तस्योरुगायत्वेन विचित्र-वेणु-गीतेन वनान्तः समाकृष्टानाम् इतस् ततो भ्रमन्तीनां तद् अप्राप्ति-वैकल्येन वनेषु विलुठन्तीनां स्तनेभ्य-तृणेषु रूषितेन पूर्णा भूत-गात्रा अपि श्री-भगवता स्वयम् एव वा ताभिस् तृण-द्वारा स्तन-मण्डनात्, तृणेषु रूषितेनेति केचित्, तस्य कुङ्कुमस्य दर्शन-मात्रेण तादृशत्व-विचारतस् तत्-स्वभावतो वा स्मर-रुजो यासां तथा-भूताः सत्यस् तृणेभ्यः समुद्घृतेन तृण-सहितेनैव कुङ्कुमेन प्रथमं सौरभ्य-ग्रहणाद्य् अर्थम् आननेषु पश्चात् स्मरवेगेन कुचेषु लिम्पन्त्यो लेप-मात्रं कुर्वन्त्यः सत्यस् तत्-कुङ्कुमं जहुः, कुतः ? आधिम् आधि-हेतुत्वाद् एवाधिरूपम् इत्य् अर्थः ।</p>
<p>प्रेम-भरोत्पादनेन व्याकुलतया तद्-दुःख-परिहाराय वाल्य-जन्निति भावः । अहो बत कष्टम्, ईदृश्यो वयम् अधन्याः परमार्ति-सिन्धु-मग्नाः, यासाम् ईदृशशेणापि सम्बन्धेनान्ये\ऽपि जना ईदृशीमार्तिं लभमाना अस्मद्-गात्र-गन्ध-सम्पृक्त-द्रव्यम् अपि शङ्कया परित्यजन्तीति तात्र्पर्यम्, तत्-कुङ्कुम-सम्बन्धेन तासु महा-लक्ष्म्या आवेशाच् छ्री-भगवद् अनुग्रह-विशेषेण तद् आदि ता जहुः । अत एव पूर्णाः कृतार्था इति श्री-बल्लभचरणाः । यद् वा, ।</p>
<p>यद् वा, <strong>अब्ज-रागः</strong>, पद्म-रागः, तस्य श्रीर् इव श्रीः कान्तिर् यस्य तेन । यद् वा, अब्जस्य राग इव रागो यस्य तेन श्री-कुङ्कुमेन, कथम्-भूतेन ? दयितास्तन-मण्डितेन, पुनः कथम्-भूतेन ? उरुगाय-पदा उरुगायं पद्यते प्राप्नोतीत्य् उरुगायपत् तेन । शेषं प्रथमार्थवद् एव, श्लेषेणेदम् अप्य् उक्तं स्यात्, तादृश-कुङ्कुम-दर्शनेन श्री-भगवत् स्मरणतस् तद् अप्राप्त्या तादृशी पीडा अभूत्, यत्राशेष-दुःखातिरेको\ऽन्तर्-भूतः, तत् कुङ्कुम-स्पर्शेन च तादृशं सुखं तातं येनाशेषानन्द-सम्पन् माधुर्यं तत्रान्तर्भुतम्, अत एवाशेषाधिं जहुः, भगवतस् तदीयानां वा तासां सम्बन्धेन पूर्णाश् च बभूवुर् इति । एवं तासां निजाधिः शन्तः, अस्माकं च निजाधिर् वर्धत एव, अतस् ताभ्यो\ऽप्य् अतिन्यूनत्वेन सर्वथा सर्वेभ्यो जीवेभ्यो भाग्य-हीना वयम् एवेति ॥१७॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> अथ निज-भाव-प्रकटन-मयेन पद्येन निज-रस-वर्णनं सङ्गतिस् त्व् एवं आस्तां तावत् तत्-सखस्य मेघस्य भाग्यं अन्त्यज-स्त्रीणां अपि किम् वर्ण्यम् इत्य् आहुः&mdash;पूर्णा इति । तत्र पूर्णा इत्य् अनेन अहो वयम् अपि यथा कथञ्चित् तत् सम्बन्धेन तथा भवितुं पारयामः । किन्तु नास्ति तादृग् भाग्यम् इति पुलिन्द्य इत्य् अनेन तादृशीभ्यो\ऽपि शोच्या वयम् इति उरुधा वेणुना गायतीत्य् उरुगाय इत्य् अनेन निजाधैर्ये तत् कर्तृक-कारण-विशेषो\ऽप्य् अस्तीति पादाब्जयोः राग-रूपं यत् तत एव हेतोर् अस्माद् दृशैक-गम्यकान्त्यामोदादि श्री-विशेष-युक्तं च यत् तेन कुङ्कुमेनेत्य् अनेन तादृश-पदाब्ज-स्पर्शाय मनः स्पृहयतीति दयिता तादृश-नागरस्य तादृशीं विना स्थितेर् असम्भवात् या काचित् प्रेयसी निगूढं विद्यते तस्याः स्तनाभ्यां मण्डितं शोभा-विशेषमानीतचरं यत् तेनेत्य् अनेन तस्यास् तु तत् तद् विलासात्मकं तादृशं भाग्यम् अस्माकम् अतिदूराद्-दूरतम् एवेति तद् दर्शनेत्य् अनेन तत् सम्बन्धिनो\ऽपि झटिति तत् तल् लीलानुसन्धापनेन स्वभावेनैव वा तादृश-मोहनत्वं किं पुनस् तस्येति तृणेत्य् अनेन तादृश-जन्माप्य् अस्माकं भवत्व् इति लिम्पन्त्य इत्य्-आदिना अहो हर्षभरस् तासाम् इति च बोधयन्ति प्रथमं तादृश-लोभन-स्वभावाकृष्टतया घ्राण-दर्शनार्थं मुख-सन्निहितं नीतं ततस् तत्र लिम्पन्त्यः पश्चात् स्मर-वेगेन कुचेषु लिम्पन्त्य इत्य् अर्थः ।</p>
<p>श्री-कृष्णाङ्ग-सङ्गि-वस्तु-दर्शनेन तद् वस्तु-मात्रस्यापि प्रसङ्गो भवत्विति जातः स्मराधिस् तत् प्राप्त्या तद् अंशेन शान्तो भवत्य् एव ततस् तासाम् अभवद् अस्माकं तु न तद् अंशेनापीत्य् अर्थः । ततस् ता अप्य् अस्माद् अपेक्षया पूर्णा इत्य् अहो दुर्भाग्यम् इति भावः । अत्रैतद् उक्तं भवति तद् इदं तासाम् अखिलं वचनं भाव-मात्राव-गतम् अपि यथावद् एव तादृश-गाढ-भावस्य दूरतो\ऽपि स्व-विषय-साक्षात्कार-हेतुत्वात् यस्यास्ति भक्तिर् भगवत्य् अकिञ्चना [भा।पु।] इत्य्-आदिभ्यः अतस् तद् एतद् अनुवदिष्यते पट्ट-महिषीभिर् अपि</p>
<blockquote>
<p>कामयामह एतस्य श्रीमत्-पाद-रजः-श्रियः । &gt;
कुच-कुङ्कुम-गन्धाढ्यं मूर्ध्ना वोढुं गदाभृतः । &gt;
व्रज-स्त्रियो यद् वाञ्छन्ति पुलिन्द्यस् तृण-वीरुधः । [भा।पु। &gt; १०.८३.४२]</p></blockquote>
<p>इति तत्र सत्य् उरुगाय-पदाब्ज-रागेत्य् अनेन सह दयिता-स्तन-मण्डितेनेत्य् उक्त्या तत् कुङ्कुमं दयिता-स्तनतस् तस्य पदे लग्नम् इति गम्यते सा च दयिता श्री-पदेनानूदिता तद् इदं वर्णयन्तीषु तास्व् अपि विशिश्ष्टा रुक्मिणी द्वारवत्यां तु राधा वृन्दावने वने इति मत्स्यादिप्रसिद्धा श्री-राधईव लभ्यते श्रियः कान्ताः कान्तः परम-पुरुषः इति ब्रह्म-संहिता-दर्शनात् व्रज-देवी-मात्राणां श्रीत्वे प्राप्ते&mdash;</p>
<blockquote>
<p>देवी कृष्णमयी प्रोक्ता राधिक पर-देवता । &gt;
सर्व-लक्ष्मी-मयी सर्व-कान्तिः सम्मोहिनी परा ॥</p></blockquote>
<p>इति बृहद् गौतमीये तु तदाधिक्यं दृश्यते अन्यस्या श्रीयः कस्यानुभावोऽस्य न देव ! विद्महे [भा।पु। १०.१६.३६] इत्य्-आदौ निरस्तत्वात् रुक्मिण्याश् च तदानीम् असम्बन्धाद् इति सङ्गमश् चायं दिवस एवेति सम्भाव्यते तत्रैव पुलिन्दीनां भ्रमणात् कुङ्कुमानां लेपन-कर्मणार्द्रत्वावगमाच् च द्वयोः सम्बन्धश् चायं न सम्भोग-विशेष-रूपः । रास-प्रसङ्गे भगवान् अपि ता रात्रीः शरदोत्फुल्ल-मल्लिका । वीक्ष्य रन्तुं मनश् चक्रे [भा।पु। १०.२९.१] इति तत्रैव नव-सङ्गमस्य प्रतीयमानत्वात्, अन्यथा तत्र परीक्षार्थं पुनस् तेनोपेक्षा-वचनस्य असङ्गतत्वापत्तेः । तद् इदं वेणु-प्रकरणे भणितत्वाद् वेणु-सम्बन्धेनैव गम्यते । उरुगायेत्य् अनेनैष एव हि सूचितः तस्मात् कदाचिद् वेणु-कृताकर्षायास् तस्या लब्ध-मूर्च्छायाः मूर्च्छा-शान्तये सकुङ्कुमे स्विन्ने वक्षसि सम्भ्रमतः केवलेन चरण-सञ्जीवनी-पल्लवेन स्मृशन्न् एवाद्यापि सम्यक् सङ्कोचान् अपगमात् द्रुतम् एव स तस्मात् निश्चक्रामेति बुध्यते काश्चित् परोक्षं कृष्णस्य [भा।पु। १०.२१.३] इत्य् उक्तत्वात् यास् तु तद् अन्यास् तासाम् एव पूर्णाः पुलिन्द्य इति वचनं तासां च प्रायो जात-पूर्वानुरागाणाम् ईर्ष्या-नव-सरत्वाद् अन्य-सङ्गम् अस्फुरणे\ऽपि राग एव द्विगुणितः यर्ह्य् अम्बुजाक्ष ! तव पाद-तलम् [भा।पु। १०.२९.३६] इत्य्-आदि उक्तिस् तु कुमारीणां स्वस्मिंस् तत् स्वीकृतत्वम् एव ह्य् अत्र तत् स्पर्शतया निर्दिष्टम् अभिरमिता आनन्दिता इत्य् अर्थः ॥१७॥</p>
<hr>
<p><strong>जीव-गोस्वामी (क्रम-सन्दर्भः) :</strong> पूर्णाः पुलिन्द्य इति । अत्र दयिताः काश्चिद् वेणुनाकृष्टाः मूर्च्छिताश् च तासां मूर्च्छा-शान्तये येन चरण-पल्लवेन स्पर्श-मात्रं कृतम् इति विवेचनीयं स्वभाव-सङ्गोपनाशक्ति-पक्षे रमणं रामः क्रीडा तद्-युक्तस्य कृष्णस्य चरणयोः स्पर्शेन प्रमोदो यस्य तयोश् चरणयोः ॥१७॥</p>
<hr>
<p><strong>जीव-गोस्वामी (बृहत्-क्रम-सन्दर्भः) :</strong> हे सखि ! अस्मिन् पुलिन्द्योऽप्य् अतिधन्या इति पुनः प्रौढा एव । राधा-सख्य एवोचुः&mdash;पूर्णाः पुलिन्द्य इत्य्-आदि । पुलिन्द्य इति भौम-वैकुण्ठोपलक्षणम् अन्यथा अभौमे तासाम् असम्भवात् । एतेनोक्त-प्रकाराणां व्रजे देवीनाम् अतिरिक्ता अपि भौम-स्त्रियोऽपि तत्र वर्तन्ते । ता अपि कृष्णे अनुरक्ता मन्तव्याः । अतो भाषा-गीतादौ जलाहरण-दधि-दुग्धादि-विक्रय-पराणाम् अपि यद्-अनुराग-कथाः श्रूयन्ते, न ता अवधीरयितव्याः । सर्वम् एव सम्भवत्य् अधिकार-भेदात् । प्रेमैवास्वाद्यः । पुलिन्द्यः पूर्णाः कृतार्थाः । कुतः ? इत्य् आहुः&mdash;उरुगाय-पदाब्जयोर् यो रागस् तत्र यत् श्री-कुङ्कुमं श्री-युक्तं कुङ्कुमम् । अथवा, उरुगाय-पदाब्ज-राग-जनकं यच् छ्री-कुङ्कुमं तेनानन-कुचेषु लिम्पन्त्य आत्मनाम् इत्य् अर्थः । तद्-आधिं स्मर-रुक्-कृतम् आधिं जहुः । अतः पूर्णाः । कीदृशेन ? दयितायाः श्री-राधायाः स्तनाभ्यां स्तनयोर् वा मण्डितेन । पक्षे&mdash;भावे क्तः । दयितेति वक्त्रीणां राधा-सखीत्वं स्पष्टम् ।</p>
<p>ननु, ताभिस् तत् कुतो लब्धम् इत्य् आह&mdash;तृण-रूषितेन तृण-लग्नेन । अयं भावः&mdash;दयितास् तेन कुङ्कुमं यच् चरणयोर् लग्नं तत्-प्रेम्णा तन् न प्रक्षाल्यते, चरण-राग एव तल्-लीनं जनैश् च न लक्ष्यते । तत् तु वृन्दावने पाद-त्राणं विनैव व्रजतश् चरण-स्पर्शेन तृनान्य् अपि स्निह्यति । तेन तेषु लग्नं भवति । तद्-अन्वेषण-पराः पुलिन्द्यो हि तन्-मर्यादां जानन्तीति, तथा वयं त्व् अपूर्णा इति निर्वेदः ॥१७॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> इदानीं सौन्दर्यादि-वेणु-गानादि-रूप-गुणाव् अप्य् अनपेक्षमाणं किञ्चित् सम्बन्ध-मात्रेणैव तन्-मोहनत्वं प्रतिपादयन्त्यः प्रेम्णः सप्तम्या भूमिकाया महाभावस्य मादनाख्यं महासारं भावम् अभिव्यञ्जयन्त्यः श्री-वृषभानु-कुमारी-चरण-पङ्कज-द्युतय आहुः&mdash;पूर्णा इति । <strong>पुलिन्द्यः</strong> शबराङ्गना एव <strong>पूर्णाः</strong>, वयं त्व् अपूर्णा एवेत्य् अतस् तदीयं तपो जिज्ञासमानाश् चिकीर्षाम इत्य् अनुरागो ध्वनितः ।</p>
<p>ननु केन पूर्णाः ? तत्राहुः&mdash;<strong>उरुगायस्य पदाब्जस्य रागो</strong> रञ्जनं यत्र तेन <strong>श्री</strong>-युक्त-<strong>कुङ्कुमेन</strong> ।</p>
<p>ननु तत्-पदाब्ज-गतं तत्-कुङ्कुमम् कुतस्त्यं तावत् ? तत्राहुः&mdash;<strong>दयिता-स्तन-मण्डितेन</strong> दयिता-सम्भोगात् तदीय-सम्बन्धीति भावः । अतस् तदीय-परम-सौभाग्यस्य स्तुताव् अभिलाषे च साहसं कर्तुम् अशक्नुवतीभिर् अस्माभिः पुलिन्द्य एव स्तूयन्त इति भावः । यद्यपि दयिता सैव स्वयं श्री-वृषभानु-कुमार्य् एव तद् अप्य् अनुराधिक्येनैव तद्-अमाननम् ।</p>
<p>ननु ततोऽपि किं ? तत्राह&mdash;<strong>तद्-दर्शन</strong> इति । तस्य तृण-लग्न-कुङ्कुमस्यापि दर्शनेन स्मर-रुक् कन्दर्प-पीडा यासां ताः । न जानीमहे कृष्ण-दर्शने किम् अभविष्यद् इति भावः । ततश् च कृष्णाङ्ग-सौराभ्य-जिघृक्षया आननेषु तत्-कृत-सम्भोग-लिप्सया कुचेषु च लिम्पन्त्यः सत्यः कृष्ण-सम्भुक्तं-मन्यास् तद्-आधिं कन्दर्प-पीडां <strong>जहुः</strong> । अहो ! तत्-कुङ्कुमस्याप्य् अयं कोऽपि शक्ति-विशेष इति भावः । वयं तु तच् चापि जन्म-मध्येऽपि सकृद् अपि न प्राप्नुम इति भावः ।</p>
<p>पद्यम् इदं श्रीमद्-उज्ज्वल-नीलमणौ मादनम् अधिकृत्य सदा भोगेऽपि तद्-गन्ध-मात्राधार-स्तुतिः यथा [उ।नी। १४.२२३] इत्य् अत्रोदाहृतम् । सदा भोगेऽपीति मादनस्य भाव-समष्टित्वात् सम्भोगाः सर्वे विहाराश् च मादने वर्तन्त एव । अत्र विहारेऽपि सम्भोगस् तदानीं सहसैव कृष्णस्याविर्भावात् तेन सह ज्ञेयः । अत एवात्र प्रक्रमे&mdash;वर्णयन्त्योऽभिरेमिरे [भा।पु। १०.२१.६] इत्य् अत्र सहसैवाविर्भूतं कृष्णम् आलिङ्गितवत्य इत्य् अप्य् अर्थम् आहुः&mdash;</p>
<blockquote>
<p>सर्व-भावोद्गमोल्लासी मादनोऽयं परात् परः । &gt;
राजते ह्लादिनी-सारो राधायाम् एव यः सदा ॥ [उ।नी। १४.२१९]</p></blockquote>
<p>इति तत्रैवोक्तेर् अन्य-वक्त्रीकत्वेनापि नेदं व्याख्येयम् ॥१७॥</p>
<hr>
<p><strong>बलदेव-विद्याभूषणः (वैष्णवानन्दिनी) :</strong> अथ मादनाख्यं महाभावम् अभिव्यञ्जयन्त्यः श्रीमत्याः सख्यः परस्परम् आहुः&mdash;पूर्णा इति । हे सख्यः ! पुलिन्द्यः शबराङ्गना एव पूर्णा वयन्तु अपूर्णा इत्य् अर्थः । तथा च तदीयं तपश्चिकीर्षाम इति भावः ।</p>
<p>ननु, केन ताः पूर्णा इत्य् अत्राहुः उरु बहुविधं वेणुना गायतीत्य् उरुगायो नन्द-सूनुस् तत्-पदाब्जयो रागो रञ्जनं यत्र तेन श्री-कुङ्कुमेन शोभनजा गुडेनेत्य् अर्थः ।</p>
<p>ननु, तत्-पदाब्जगतं तत्-कुङ्कुमं कुतस्त्यं तत्-त्राहुर् दयितेति अतस् तत्&mdash;प्राप्ति-रहिताभिर् अस्माभिस्ताः पुलिन्द्य एव स्तूयन्त इति भावः ।</p>
<p>ननु, तेन पुलिन्दीनां किं तत्राहुः तृणेषु रूषितेन लग्नेनेति दयितासम्भोगोत्तरं कृष्णस वने विहारात् तेषु तल्-लग्नता ननु ततोऽपि किं तत्राहुः तस्य तृणरूषितस्य कुङ्कुमस्य दर्शनेन स्मररुक् कन्दर्प-पीड यासां ताः कृष्णाङ्ग-सौगन्ध्यालिप्सया आननेषु तत्-सम्भोगलिप्सया कुचेषु च लिम्पन्त्यस् तत् सम्भोगं मन्यमानास् तदाधिं स्मर-पीदां जहुर् इत्य् अहो तत्-कुङ्कुमस्यापीयं काचिच्छक्तिर् इति भावः । वयन्तु तन्मध्येऽपि सकृद् अपि तन् न लभामहे इति सर्वदा तत्-सम्भोगेऽपि सति तदाभासमात्राधार-स्तुतिर् मादन-भावस्य कार्यम् ॥१७॥</p>
<hr>
<p>॥ १०.२१.१८ ॥</p>
<p><strong>हन्तायम् अद्रिर् अबला हरिदास-वर्यो</strong></p>
<p><strong>यद् राम-कृष्ण-चरण-स्परश-प्रमोदः ।</strong></p>
<p><strong>मानं तनोति सह-गो-गणयोस् तयोर् यत्</strong></p>
<p><strong>पानीय-सूयवस-कन्दर-कन्द-मूलैः ॥</strong></p>
<p><strong>श्रीधर-स्वामी (भावार्थ-दीपिका) :</strong> हन्तेति हर्षे । हे सख्यः ! अयम् अद्रिर् गोवर्धनो ध्रुवं हरि-दासेषु श्रेष्ठः। कुतः ? इत्य् अत आहुः&mdash;यस्माद् राम-कृष्णयोश् चरण-स्पर्शेन प्रमोदो यस्य सः । तृणाद्य्-उद्गम-निभेन रोमहर्ष-दर्शनात् । किं च, यद् यस्मान् मानं तनोति सह गोभिर् गणेन सखि-समूहेन च वर्तमानयोस् तयोः । कैः ? पानीयैः सूयवसैः शोभन-तृणैः कन्दरैश् च कन्द-मूलैश् च यथोचितम् । अतोऽयम् अतिधन्य इत्य् अर्थः ॥१८॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> हरि-भक्तपरा ऊचुः । दासो भृत्ये च कैवर्ते भक्ते प्रक्षेपके परे इति धरणिः । श्रेष्ठत्वे हेतुं शङ्कते&mdash;यस्माद् इति । निभेन चद्मना निभः स्यात् तुल्य-छद्मनोः इति वारतान्तविः । अस्य सत्य् अपि प्रमोदे नानवधानतेत्य् आह&mdash;किं चेति । यद् यतः । वैकल्पिकत्वान् न सहस्य सादेशः । तयोः राम-कृस्णयोः । यवसं तृणम् अर्जुनम् इत्य् अमरः । यवसं घासहोमयोः इति धरणिः । कं जलं दीर्यत एभीर् इति कन्दरास् तैस् तथा, पर्वतान्तर्गतैर् उभयतश् छिद्रैर् गृहैः । कन्दोऽस्त्री सूरणे सस्यमूले जलधरे पुमान् इति मेदिनी ।</p>
<blockquote>
<p>मूलम् आद्ये शिफायां च समीपे मूलके च भे । &gt;
तालमूल्यां गर्जरादौ बन्धनच्छेदकारिणि ॥ इति धरणिः ॥</p></blockquote>
<p>यतो राम-कृष्णयोर् मानदोऽतो हेतोर् अयं गिरिर् अतिधन्योतीव भागवतः । इत्य् अर्थ इति । दूरतोऽपि भगवन् नाम-श्रवणादिना जना धन्या बचन्ते साक्षात् तन्-मूर्ति-सेविनां तु धन्यतमत्वम् उचितम् एवेति भावः</p>
<hr>
<p>हन्तः सख्यो महद् आश्रयणं विना मनोरथः फलति, महत्त्वं च हरि-भक्तानाम् एव, तेषं मध्ये श्री-गोवर्धनो गिरीन्द्र एव मुख्य इति गार्गी-मुखाच्छ्रुत तद् अस्य तत्रत्यमानस-गङ्गायां स्नात्वा तद् अधिदैवतस्य श्री-हरिदेव-नाम्नो नारायणस्य दर्शनार्थं याम इत्य् अत्र गुरुजनानाम् अपि नैव विप्रतिपत्तिः, कृष्णोऽपि तत्रैव खेलतीति युक्ति निश्चितवत्यः । स्वरमणं तम् अभिसिषर्षवः श्री-गोवर्धनम् एव सगण-कृष्ण-वाञ्छित-साधकं स्व-वाञ्छित-सिद्ध्य् अर्थः स्तुवन्ति&mdash;हन्तेति विस्मये । हरि-दासेषु नारदादिष्व् अपि मध्ये मुख्या ये त्रयो हरिदासा युधिष्ठिरोद्धव-गोवर्धनास् तेष्व् अपि मध्येऽयम् अद्रिर् एव हरिदासवर्यः, हरिदासस्य राजर्षे राजसूय-महोदयम् इति युधिष्ठिरे, कृष्णं संस्मारयन्रेमे हरिदासो व्रजौकसाम् इत्य् उद्धवे, हन्तयम् अद्रिरबला हरिदासवर्यः इत्य् अस्मिन् पर्वतेऽपि हरिदास-पद-प्रयोगात् । यद् राम-कृष्णयोश् चरण-स्पर्शेन शिलाद्रवादभिव्यञ्जितः प्रमोदो यस्य सः । चरण-स्पर्शे सति शिलानां पङ्क-साधर्म्य-प्राप्त्या ध्वज-व्रज्राङ्कुशादि-मच् चरण-चिह्नं निर्झर-तृणोद्गमादयोऽश्रु-पुलकादयोऽपि प्रमोद-व्यञ्जका ज्ञेयाः । अत्र राम-पद-प्रयोगो भाव-गोपनार्थः । श्लेषेण रामः हये चपशु-भेदे च त्रिषु चारौ सितेऽसिते इति मेदिन्य् उक्ते रमणीयो यः कृष्णस् तस्य । हे अबला इति । पतिपारवश्यवतीनां युष्माकं तद् आश्रयणम् एव बलं बुध्यत इति भावः ।</p>
<p>यद् यतः प्रमोदाद् एव मानं तत्-प्रसादनीं पूजां तनोति । सह गोभिर् गणेन सखि-समूहेन चवर्तमानयोस् तयोः पानीयानि पाद्य् अचमनीय-पानार्थं सुगङ्गशीतल-निर्झर-जलानि तथा नैवेद्यार्थं पानीयाः पेय मध्वाम्रपील्वादि-रसाश् च सुयवसानि अर्ध्यार्थं दूर्वा गवां ग्रासार्थं सुगन्ध-कोमल-पुष्टिवर्धन-दुग्ध-सम्पादक-तृणानि च । दीर्घस् त्व् आर्षः । यद् वा, पानीयं सुवत इति पानीयस्वो निर्झराश् च कन्दरा उपवेश-शय्याविलासाद्य् अर्थं शीतोष्ण-समय-सुखदा गुहाश् च, भक्षणार्थं कन्दमूलानि च, तत्रत्य-रत्न-पर्यङ्क-पीठ-प्रदीपादर्शादयो\ऽप्य् उपलक्षकास् तैः ॥१८॥</p>
<hr>
<p><strong>कैवल्य-दीपिका : हन्त</strong> इति । <strong>हन्त अबलाः</strong> । <strong>अयं</strong> गोवर्धनः । <strong>यत्</strong> यस्मात् <strong>राम-कृष्ण-चरणस्य स्पर्शेन</strong> तृणाङ्कुरोद्गम-व्याजात् रोमहर्षो यस्य स तथा । <strong>मानं</strong> पूजाम् । भूर् भूमिः <strong>यवसं</strong> तृणम् । <strong>कन्दरो</strong> दरी ॥१८॥ [मु।फ। १२.१२]</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> हे सख्यः ! कृष्णानुग्रहे तद्-अनुग्रह एव हेतुः, तद् अयं गोवर्धन एव परम-भागवतस् तेनैवास्यानुग्रहो वाञ्छनीय इति तस्य भागवतत्वं निरूपयन्त्यः काश्चित् पुनः प्रौढा एवाहुः&mdash;हन्तेत्य्-आदि । हन्त हर्षे । अयम् अद्रिर् हरि-दास-वर्यो हरि-दासानां मध्ये श्रेष्ठः । यद् यतो राम-कृष्ण-चरण-स्पर्श-प्रमोदः । तयोः सह-गो-गणयोः गावश् च गणश् च गोप-बालानां गणस् तैः सह वर्तमानयोः पानीयादिभिर् मानं पूजां तनोति । मत्य्-उन्मादौ ॥१८॥</p>
<hr>
<p><strong>सनातन-गोस्वामी (दिग्-दर्षिनी) :</strong> [बृ।भा। २.७.१०९] अधुना श्री-गोवर्धनस्य माहात्म्यं तथैवागायत् । तासाम् एव काश्चिद् आहुः&mdash;<strong>हन्तायम्</strong> [भा।पु। १०.२१.१८] इति । <strong>हन्तेति</strong> हर्षे विस्मये वा । <strong>अबलाः</strong> ! हे सख्यः ! <strong>अयम् अद्रिर्</strong> गोवर्धनो ध्रुवं <strong>हरिदास-वर्यः</strong> सर्वस्याशेषं पापं दुःखं चित्तं च हरतीति हरिः, तत्-स्वभावकेषु तस्य दासेषु मध्ये श्रेष्ठः । <strong>यद्</strong> यस्माद् <strong>राम-कृष्णयोश् चरण-स्पर्शेन</strong> <strong>प्र</strong>कृष्टो <strong>मोदो</strong> हर्षो रोमोद्गम-स्वेदानन्दाश्रु-सदृश-तृणाद्य्-उद्गम-जल-बिन्दु-स्रावादि-लक्षणो यस्य सः ।</p>
<p>किं च, <strong>यद्</strong> यतः <strong>तयोर् मानं</strong> पूजां <strong>तनोति</strong> । तत्र च न केवलं तयोर् एव, किन्तु तत्-सम्बन्धेन तत्-पाल्यमानानां गवां तत्-सहचराणाम् अपीत्य् आहुः&mdash;<strong>सह-गो-गणयोर्</strong> इति । गणो गोप-वर्गः, सह गोभिर् गणेन च वर्तमानयोः ।</p>
<p>तत्रापि यस्य तेन तुष्टिः स्यात्, तस्य तेनैव मानं विस्तारयतीत्य् आहुः&mdash;<strong>पानीयेति</strong> । तत्र पानीयानि पेयानि जल-मध्व्-इक्षु-रसादीनि । <strong>सूयवसेति</strong> दीर्घश् छन्दो\ऽनुरोधेन । सूयवसानि शोभन-तृणानि । यद् वा, <strong>सूः</strong> सवः प्रसवः पुष्प-फलादि । <strong>कन्दराः</strong> गुहाः । तैश् च तत्रत्य-पर्यङ्क-पीठ-सदृश-शिला-रत्न-प्रदीपादर्शादि लक्ष्यते । <strong>कन्दो</strong> मूल-फलयोर् अवान्तर-भेदः ।</p>
<p>यथा प्रभोर् भक्तिं परम-प्रीत्याचरति, तथैव तस्य भ्रातुः सखीनां गवाम् अपीति दास्य-वर्यत्वम् । दैव-हतानां तत्-प्रेम-वेग-मोहितानां अस्माकम् एतादृशी शक्तिर् नास्तीत्य् आशयेनाबला इत्य् उक्तिः । यद् वा, रमयतः सुखयतो जगद् इति सदा रमते क्रीडत इति वा रामौ यौ कृष्णस्य चरणौ, तौ स्वस्य स्पर्शेन नवनीतादि-तुल्यता नीयमान-शिलाभिः कोमलेन तथा यथा-कालं सुशीतलेन इषद्-उष्णेन चेत्य् एवं बहु-विधेन सुख-करेण प्रमोदयतीति तथा सः ।</p>
<p>अपि च, यद् यस्मात् तयोः सुप्रसिद्धयोर् असङ्ख्ययोर् गो-गणयोः । गो-शब्देन साहचर्यान् महिष्य्-अजादयो\ऽप्य् उपलक्ष्यन्ते जाताव् एकत्वेन । गौश् च गणश् च बलराम-श्रीदामादि-गोप-वर्गः, तयोः सह एकदैव अभेदेन यथायथं पानीयादिभिर् मानं तनोतीति ।</p>
<p>अथवा श्री-चरणयोर् आवश्यक-कमल-रूपकाभवाद् अयम् अर्थः कार्यः । रामं जगन्-मनोरमं यत् कृष्णस्य चरणम् आचरणं विहारः, तस्य स्पर्शेन स्पर्शनेन दानेन प्रमोदो यस्येति कृष्णो\ऽस्मान् वा प्रमोदयतीति तथा सः । विश्राणनं वितरणं स्पर्शनम् इत्य् अमरः । यद् यस्मात् कृष्णेनैव सह । अन्यत् पूर्ववत् ।</p>
<p>अहो धिग् अस्मान् ! यद् एवं कर्तुं न शक्नुमः । तासां सर्वथा परिपूर्णत्वे\ऽपि अपूर्णवद् वाक्यम् । परम-महा-प्रेम-स्वाभाविकातृप्ति-हेतुकम् इति पूर्वोक्तम् एवास्ति ॥१८॥</p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> अहो यत्र यत्र कृष्णः प्रयाति, तत्र तत्र प्रयाण-समर्थानां पुलिनामासां भाग्यं दुऊरे\ऽस्तु, स्थिरो\ऽप्य् अयं श्री-गोवर्धनः परम-भाग्यवान् इत्य् आहुः&mdash;हनेति । अयम् इति तदानीं श्री-गोवर्धनान्तिक एव तासां निवासेन साक्षाद् अङ्गुल्या दर्शनात् ।</p>
<p>यद् वा, श्री-कृष्ण-प्रियतमत्वेन तस्य सदा साक्षाद् इव परिस्फूर्तेः । किं वा, परमादरेण तन् नामाग्रहणात्, जगतो\ऽशेषं पापं दुःखं चित्तं च यथायथं हरतीति हरिः, तत्-स्वभावकेषु तस्य दासेषु मध्ये श्रेष्ठः, प्रकृष्टो मोदो हर्षो रोमांच-स्वेदानन्दाश्रुवादि-स्वरूप-तृणाद्य् उद्गमार्द्रता-जल-विन्दुस्रवादि-लक्षण, तनोतीति सर्वैर् अन्यैर् अपि क्रियमाणं मानम् अयं विस्तारेण । करोतीत्य् अर्थः । गो-शब्देनान्ये\ऽपि पशवस् तद् उपलक्ष्याः, पानीयानि पेयानि जल-मध्वादीनि, सुयवसानि कोमलानि पूष्टि-वर्धनानि दुग्ध-सम्पादकानि, दीर्घत्वम् अर्मस्, छन्दो\ऽनुरोधात्,</p>
<p>यद् वा, पानीयं सुवते क्षरन्ति पानीयसूनि मृदूनि यवसानि । यद् वा, सूसवः प्रसवः पुष्प-फलादि, भूः इति क्वचित् पाठः । भू-उपवेशार्थं सुन्दर-स्थानम् इत्य् अर्थः । कन्दरा गुहाः, तैश् च तत्रत्यरत्नपर्यङ्क-पीठ-प्रदीपादी-पादर्शादयो\ऽप्य् उपलक्ष्याः । कन्द-मूलयोर् अवान्तर-भेदः पूर्वं लिखित एव । यथा-सम्भवं तैस् तेषां मानो ज्ञेयः ।</p>
<p>तत्र पशूनां जलै सूयवसैः सदा कन्दरैश् च कदाचित् कन्द-मूलैर् अपि तेषां क्वचिद् भक्ष्यैः गोपानां च सर्वदा सर्वैर् एव तत्र जेमनोपवेशाद्य् अर्थः सूयबसानि ज्ञेयानि । हे अबलाः ! इति तत्र तत्र युष्माकं शक्त्य् अभावेन कथञ्चिद् दास्य-मात्रम् अपि न घटेतेत्य् अहो बताभाग्य-वैभवम् इति भावः ।</p>
<p>अन्यत् तैर् व्याख्यातम्, अथवा रमते सदा क्रीडतीति, रमयति सुखयतीति वा रामो यः कृष्णः । यद् वा, तथैव रामौ यौ कृष्ण-चरणौ निजस्पर्शेन पादाब्ज-विन्यास-पदेषु सद्यो नवनीती-कृत-शिलाभिः सुकोमलेन तत्र चोष्ण-काले सुशीतलेन शित-काले चोष्णेत्य्-आदि-बहुविधेन प्रकर्षेण मोदयतीति तथा सः । किं च, तयोर् असङ्ख्येयत्वादिना सुप्रसिद्धयोः गो-गणयोः, जातावेकत्वम्, गौश् च गणश् च श्री-बलराम-श्रीदामादि-सहचर-वर्गस् तयोः सह तेन सहितयोः । किं वा, एकदैव यदा तं प्रति तदैव तौ प्रति तेत्य् अर्थः ।</p>
<p>यद् वा, रामं जगन् मनोरमं यत् कृष्णस्य चरणम् आचरणं विहारस् तस्य स्पर्शेन स्पर्शेन दानेन प्रमोदो यस्य सः&mdash;विश्राणनं वितरणं स्पर्शनम् इत्य् अमरः, सर्वथा सदा तत्-क्रीडा-सम्पादनोत्सुक इत्य् अर्थः । यद् वा, तेन प्रमोदयति तम् अस्मान् वा जगद् एव वेति तथा सः, तत्-क्रीडा-सम्पादनतस् तच् छ्रवणादिना सर्व-दुःख-हरणात् सेवा-विस्तारणाच् च सर्वेषाम् एवानन्दभर-सिद्धेः । यद् वा, रामयोः कृष्ण-चरण-स्पर्शमयताया इवास्मिन् सम्पत्तेर् इति दिक्, अलम् अतिविस्तरेण ॥१८॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> गोष्ठ्य्-अन्तर-वार्तापि तथैव रसान्तराच्छन्ना यत एवम् आहुर् द्वाभ्याम्&mdash;हन्तेति । अयम् इति तदानीं श्री-गोवर्धनान्तिक एव तासां निवासेन साक्षाद् अङ्गुल्या दर्शनात् जगतोऽशेषं पापं दुखं चित्तं च यथायथं हरतीति हरिः तद् अधिष्ठाता देवः शास्त्रे लोके च प्रसिद्धः तत् स्वभावकेषु तस्य दासेषु मध्ये श्रेष्ठः तद् वर्यत्वम् एव फलाभिव्यक्ति-द्वारा दर्शयति यद् रामेति प्रकृष्टो मोदो हर्षः रोमाञ्च-स्वेदानानन्दाश्रुवादि-स्वरूप-तृणाद्य् उद्गमार्द्रता-जल-बिन्दु-स्रवादि-लक्षणः तनोतीति सर्वैर् अन्यैर् अपि क्रियमाणं मानमयं विस्तारेण करोतीत्य् अर्थः । पानीयानि पेयानि जल-मध्वादिनि दोर्घत्वम् आर्षं छन्दोनुरोधात् सुयवसानि कोमलानि पुष्टिवर्धनानि दुग्ध-सप्मादकानि ।</p>
<p>यद् वा, पानीयं सुवते क्षरन्ति पानीय-सुवो निर्झराः भू इति क्वचित् पाठ उपवेशाद्य् अर्थं सुन्दर-स्थानम् इत्य् अर्थः । कन्दराः गुहाः तैश् च तत्रत्य-रत्न-पर्यङ्क-पीठ-प्रदीपादर्शादयो\ऽप्य् उपलक्ष्याः यथा-सम्भवं च तैस् तेषां मानो ज्ञेयः हे अबलाः इति तत्र तत्र युष्माकं शक्त्य् अभावेन एतादृश-सेवा-भाग्यं न घटेत इत्य् अहो बताभाग्य-वैभवम् इति भावः । अन्यत् तैः तत्र चाक्षण्वताम् इतिवद् अवहित्थायाम् अप्य् अर्थान्तर-व्यक्तिर् यथा रामो नील-चारुसिते त्रिष् इत्य् अमर-कोशात् रामो रमणीयो यः कृष्णस् तस्य चरणयोः स्पर्शेन प्रमोदो यस्य सः तयोश् चरणयोः यद् वा, तादृश-कृष्ण-चरणयोः स्पर्श-प्रमोदो यस्मात् ऋत्व् अनुरूप-शैत्यादि-गुणकत्वेन स्व-शिलानां विधानात् ।</p>
<p>यद् वा, रामं क्रीडा-रूपं यच् छ्री-कृष्णस्य चरणम् आचरणं तस्य स्पर्शेन स्पर्शनेन दानेन प्रमोदो यस्य सः विश्राणनं वितरणं स्पर्शनम् इत्य् अमरः । सर्वदा सदा तत् क्रीडा-सम्पादनोत्सुक इत्य् अर्थः । यद् वा, तेन प्रमोदयति तमस्मान् जगच्चेति तथा सः यद् वा, तदृश-कृष्ण-चरणयोर् इव स्पर्श-प्रमोदो यस्य एतत् स्पर्शनेन तत् स्पर्शनानन्दस्यैव सिद्धेः निरन्तर-विचित्र-प्रेम-विहारश्रेणीभिस् तच् चरण-स्पर्शमयता इवास्मिन् सम्पत्तेः तस्येति वक्तव्ये तयोश् चरणयोर् इत्य् आदरेण ॥१८॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>जीव-गोस्वामी (बृहत्-क्रम-सन्दर्भः) :</strong> हे सखि ! कृष्णानुग्रहो महद् अनुग्रहं विना न स्यात् । महान् गोवर्धनाद् अन्योऽपि नास्ति । तद् अस्माभिर् अयम् एवाराध्य इत्य् आशयेनान्या ऊचुः&mdash;हन्तेत्य्-आदि। हे अबलाः ! हन्त हर्षे । अयम् अद्रिर् गोवर्धनो हरिदासानां मध्ये वर्यः श्रेष्ठः । कथम् अनुमितम् ? इत्य् आहुः&mdash;यद् इति । यद् यस्मात् राम-कृष्ण-चरण-स्पर्शेन प्रमोदो यस्य । तद् एव कथम् अवगतम् ? तत्राहुः&mdash;मानं तनोति । कयोः ? तयोः, न केवलं तयोर् एव, सह-गो-गणयोः । कैः ? पानीयं च सुयवसाश् च सुतृणानि च । दीर्घ आर्षः । कन्दराणि कन्दाश् च मूलानि च कन्द-मूलयोर् अवान्तर-भेदः । कन्दाः कसेरुकादयः । मूलानि तद्-इतराणि भक्षण-योग्यानि । अथवा, तर्व्-आदि-मूलानि छाया-दानात् तैः । अत एवं-विध-सेवा-परो हि महान् भवतीति ॥१८॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> हन्त सख्यः ! महद्-आश्रयणं विना नैव मनोरथः फलति । महत्त्वं च हरि-भक्तानाम् एव तेषाम् अपि मध्ये श्री-गोवर्धनो गिरीन्द्र एव मुख्य इति गार्गी-मुखात् श्रुतम् । तद् अद्य तत्रत्य-मानस-गङ्गायां स्नात्वा तद्-अधिदैवतस्य श्री-हरि-देव-नाम्नो नारायणस्य दर्शनार्थं याम इत्य् अत्र गुरु-जनानाम् अपि नैव विप्रतिपत्तिः । कृष्णोऽपि तत्रैव खेलतीति युक्तिं निश्चितवत्यः स्व-रमणं तम् अभिसिषीर्षवः श्री-गोवर्धनम् एव स-गण-कृष्ण-वाञ्छित-साधकं स्व-वाञ्छित-सिद्ध्य्-अर्थं स्तुवन्ति ।</p>
<p><strong>हन्त</strong> इति विस्मये <strong>हरि-दासेषु</strong> नारदादिष्व् अपि मध्ये मुख्या ये त्रयो हरि-दासा युधिष्ठिरोद्धव-गोवर्धनान्तेष्व् अपि मध्ये <strong>अयम् अद्रिर्</strong> एव हरि-दास-<strong>वर्यः</strong> । हरि-दासस्य राजर्षे राजसूयं महोदयम् [भा।पु। १०.७५.२७] इति युधिष्ठिरे, कृष्णं संस्मारयन् रेमे हरिदासो व्रजौकसाम् [भा।पु। १०.४७.५६] इत्य् उद्धवे, हन्तायम् अद्रिर् अबला हरिदास-वर्य इत्य् अस्मिन् पर्वतेऽपि हरिदास-पद-प्रयोगात् ।</p>
<p><strong>यस्माद् राम-कृष्णयोश् चरण-स्पर्शेन</strong> शिला-द्रवाद्य्-अभिव्यञ्जितः <strong>प्रमोदो</strong> यस्य सः । चरण-स्पर्शे सति शिलानां पङ्क-साधर्म्य-प्राप्त्या ध्वज-वज्राङ्कुशादिमच्-चरण-चिह्नं निर्झर-तृणोद्गमादयोऽश्रु-पुलकादयोऽपि प्रमोद-व्यञ्जका ज्ञेयाः । अत्र राम-पद-प्रयोगो भाव-गोपनार्थः । श्लेषेण रामो नील-चारु-सिते त्रिषु इत्य् अमर-कोषात् रमणीयो यः कृष्णस् तस्य ।</p>
<p>हे अबला इति । पति-पारवश्यवतीनां युष्माकं तद्-आश्रयणम् एव बलं बुध्यते इति भावः । <strong>यद्</strong> यतः प्रमोदाद् एव हेतोः मानं तत्-प्रसादनीं पूजां तनोति । सह-गोभिर् गणेन सखि-समूहेन च वर्तमानयोस् तयोः । कैः ? पानीयानि पाद्याचमनीय-पानार्थं सुगन्ध-शीतल-निर्झर-जलानि, तथा नैवेद्यार्थं पानीयाः पेया मध्व्-आम्र-पील्व्-आदि-रसाश् च । सुयवसानि अर्घ्यार्थं दुर्वा गवां ग्रासार्थं सुगन्ध-सुकोमल-पुष्टि-वर्धन-दुग्ध-सम्पादकानि तृणानि च । दीर्घत्वम् अर्मस् ।</p>
<p>यद् वा, पानीयं सुवते इति पानीय-सुवो निर्झराश् च कन्दरा उपवेश-शय्या-विलासाद्य्-अर्थं शीतोष्ण-समये सुखदा गुहाश् च भक्षणार्थं कन्द-मूलानि च तत्रत्य-रत्न-पर्यङ्क-पीठ-प्रदीपादर्शादयोऽप्य् उपलक्षान्तैः ॥१८॥</p>
<hr>
<p><strong>बलदेव-विद्याभूषणः (वैष्णवानन्दिनी) :</strong> हन्त सख्यः सत्तमाश्रयणाद्विना स नन्द-सूनुः सतां प्रेयान्नलभ्यते स च गिरिराज एवातस् तद् दर्शनाय गच्छामस् तत्रैव तं प्राप्नुम इति भावेन पराः काश्चिद् आहुः&mdash;हन्तायम् इति । अयमद्रिः गोवर्धनो हरिदास-वर्यः हरिदासस्य राजर्षे राजसूयं महोदयम् इति युधिष्ठिरः कृष्णं स्ंस्मारयन् रेमे हरिदासो व्रजौकसां इत्य् उद्धवश् च हरिदासः हन्तायम् इत्य् अत्र गोवर्धनो हरिदासवर्योऽभ्यधायीत्य् अर्थः । कुतस् तद्वर्यत्वं तत्राह यतो राम-कृष्णयोश् चरण-स्पर्शेन शिलाविद्रवादि-सूचितः प्रमोदो हर्षो यस्य सः यद् यतः प्रमोदाद्-धेतोः गोभिर् गणेन च सखि-वृन्देन सहितयोस् तयोर्मानं पूजां तनोति कैर् इत्य् आहुः पानीयेति । पानीयानि पाद्याचमन-पानार्थानि सुगन्ध-शीतल-मधुराणि निर्झर-जलानि नैवेद्यार्थाः पानीया पेया मध्वाम्रादिरसाश् च तैः सुयवसान्यर्घ्यार्थानि दूर्वाङ्कुराणि गोग्रासार्थानि पुष्टिकराणि दुग्धवर्धनानि च मृदूनि तृणानि तैः दैर्घ्यम् आर्षं कन्दराशोपवेशविलासार्थाः शीतोष्ण-समय-सुखदा गुहाष् च ताभिः भक्षणार्थानि चामृतस्वादूनि कन्दमूलानि तैर् इति स्वतनुविभवैर् एव स्वामिनः पूजाविधानादयं तद्वर्य भावः ॥१८॥</p>
<hr>
<p><strong>॥ १०.२१.१९ ॥</strong></p>
<p><strong>गा गोपकैर् अनुवनं नयतोर् उदार-</strong></p>
<p><strong>वेणु-स्वनैः कल-पदैस् तनु-भृत्सु सख्यः ।</strong></p>
<p><strong>अस्पन्दनं गतिमतां पुलकस् तरूणां</strong></p>
<p><strong>निर्योग-पाश-कृत-लक्षणयोर् विचित्रम् ॥</strong></p>
<p><strong>श्रीधर-स्वामी (भावार्थ-दीपिका) :</strong> हे <strong>सख्यः</strong> ! इदं त्व् <strong>अतिचित्रम्</strong> । <strong>गोपैः</strong> सह वने वने <strong>गाः</strong> सञ्चारयतोस् तयो राम-कृष्णयोर् मधुर-<strong>पदैर्</strong> महा-वेणु-नादैः । शरीरिषु ये <strong>गतिमन्तः,</strong> तेषाम् <strong>अस्पन्दनं</strong> स्थावर-धर्मः, <strong>तरूणां पुलको</strong> जङ्गम-धर्म इति । निर्युज्यन्ते गाव आभिर् इति <strong>निर्योगाः</strong> पाद-बन्ध-रज्जवोऽधृष्य-गवां कर्षणार्थाः <strong>पाशाश्</strong> च, तैः <strong>कृतं लक्षणं</strong> चिह्नं ययोः । शिरसि निर्योग-वेष्टनेन स्कन्ध-स्थ-पाशेन च गोप-परिवृढ-श्रिय विराजमानयोर् इत्य् अर्थः ॥१९.२०॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> स-कौतुका आहुः । <strong>अस्पदन्दं</strong> चलनाद्य्-अभावः । <strong>पुलकः</strong> रोमोद्गमः&mdash;रोमोद्गमस् तु पुलकः प्रेम्णि वृद्धेऽग्रगे तथा इति शब्द-रत्ने । <em>अधृष्या</em> अनम्रा या गावः, तासां कर्षणम् एवार्थः प्रयोजनं येषां, ते <strong>पाशाः</strong> पाशवद् रचिता <em>रज्जवः</em> । चिह्नं लक्ष्म च लक्षणम् इत्य् अमरः । <em>गोपेषु परिवृढा</em> अधिपाः, तेषां <em>श्रिया</em> शोभया । <em>इत्य् अर्थ</em> इति&mdash;अतीव शक्ता ये गोपाः, त एवाविशस्त-गवाकर्षणे योग्या नान्य इति तात्पर्यम्। निर्योगाख्यः पाशो <strong>निर्योग-पाशः</strong> । स च चपल-स्वभावानां वत्सानां दोहन-समये गो-वाम-जङ्घासङ्गता गल-बन्ध-रज्जुः, तेन <strong>कृत-लक्षणयोः</strong> सौन्दर्य-विशेष-लाभेन ख्यातयोः, गुणैः प्रतीते तु कृत-लक्षणाहत-लक्षणौ इत्य् अमरः । ततश् चायं मुक्ता-स्तवक-जुष्टाग्र-द्वयः पीत-पट्टमय उष्णीषा-बन्ध-भूषण-विशेष इव गोपालकत्व-व्यञ्जको द्रष्टॄणां मनो-मोहन एव ज्ञेय इति चक्रवर्ति-तोषिणीकाराः ॥१९॥</p>
<hr>
<p><strong>कैवल्य-दीपिका : गा</strong> इति । <strong>कलानि</strong> मधुराणि <strong>पदानि</strong> येषु, तेषु <strong>वेणु-स्वनेषु,</strong> तैस् <strong>तनु-भृत्सु</strong> मध्ये <strong>गतिमतां</strong> <strong>स्पन्दनं</strong> किञ्चित् चलनम् । अगतिमतां <strong>तरूणां</strong> तु <strong>पुलक</strong> इति <strong>चित्रम्</strong> । येन दोहकेन दोह-काले गाः पश्चात्-पादयोर् नियम्यन्ते, स <strong>निर्योग-पाशः</strong> । तेन <strong>कृतं</strong> तल्-<strong>लक्षणं</strong> चिह्नं किल रूपं ययोस् तौ तथा ॥१९॥ [मु।फ। १२.१३]</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> पुनर् वत्सला ऊचुः&mdash;<strong>गा</strong> इत्य्-आदि । <strong>अनुवनं</strong> वनं वनं कदाचिद् वृन्दावने कदाचिद् भाण्डीर-वन इत्य्-आदि । <strong>गोपकैः</strong> अनुकम्पायां कः । राम-कृष्णयोर् मध्ये यस्य <strong>उदार-वेणु-स्वनैः कल-पदैस् तनुभृत्सु</strong> प्राणि-मात्रेषु <strong>गति-मताम् अस्पन्दनं</strong> स्थावरत्वं, <strong>तर्व्-आदीनां पुलकः</strong> । तस्य किं <strong>विचित्रम्</strong> ? कर्तुम् अकर्तुम् अन्यथा-कर्तुं समर्थत्वात् । वेणु-स्वनः श्री-कृष्णस्येति प्रसिद्धिः । कीदृशयोः ? <strong>निर्योगपाशो</strong> गो-च्छन्दन-रज्जुस् तत्-<strong>कृतं लक्षणं</strong> ययोः, वेशानां साम्ये\ऽपि कृष्णस्यैवायम् आकर्षकत्वम्, परिपूर्णत्वात् । [मतिः]{।मर्क्} ॥१९॥</p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> किं वक्तव्यो हरि-दास-वर्यत्वेन यथार्थ-नाम्नो\ऽस्याद्रि-पतेर् महिमा, अहो श्री-व्रज-भूमौ श्री-वृन्दावने स्थिताः सर्वे\ऽप्य् अत्रत्याश्चराचराः परम-धन्या इत्य् आहुः&mdash;<strong>गा</strong> इति । <strong>गोपकैर्</strong> इति स्नेह-विवक्षया क-प्रत्ययः । यद् वा, गोपयन्ति रक्षन्तीति गोपकाः गोपालाः । यद् वा, गोपानां कं सुखं येभ्यस् तैः ।</p>
<p><strong>वेणु-स्वनैर्</strong> <strong>अनुवनं</strong> प्रतिवनम् इति श्री-माधुर्याणि सर्वाण्य् एव वनानि गृहीतानि । <strong>उदारैर्</strong> महद्भिर् उच्चैः सर्वानन्द-प्रदैर् वा, <strong>कलानि</strong> मधुर-स्वराणि <strong>पदानि</strong> गीताङ्गानि येषु । यद् वा, मधुरास्फुट-ध्वनि-युक्तैः पदैश् च पादाब्जैः, तेषां सनूपूरत्वात् कल-युक्तत्वम् ।</p>
<p><strong>अस्पन्दनं</strong> स्तब्धतेति स्थावर-धर्मः । <strong>तरूणाम्</strong> इत्य् [उपद]{।मर्क्}लक्षणम्, सर्वेषाम् अपि स्थावराणां <strong>पुलक</strong> इति
चोपलक्षणम्, कम्पादि च ज्ञेयम्, तेन जङ्गम-धर्म इति वैपरीत्यम्, अतो विचित्रम् अद्भुतम् । यद् वा, अस्पन्दनस्य विशेषणं जगद् विलक्षणम् इत्य् अर्थः । ततश् च लिङ्ग-व्यत्ययेन पुलकस्यापि विशेषणम् ऊह्यम् । एवं सर्वेषाम् एव प्रेम-विशेषोदयः सूचितः ।</p>
<p><strong>निर्योग-</strong> इत्य् अनेन च तद्-अद्भुत-रम्य-वेष-दर्शनम् अप्य् एको हेतुर् अस्पन्दनादाव् ऊह्यः, वृक्षादीनाम् अपि सूक्ष्मा दृष्टिर् अस्तीति, तस्मात् पश्यन्ति पादपाः इति महा-भारततो ज्ञेयम् । यद् वा, न केवलम् अस्पन्दनादिकम् एव, अन्यश् च विविध-प्रेम-विकारो भवतीति व्यक्तम् एवाहुः । निःशेषेण योगः सङ्गमो यस्मात् । किं वा, निर्गतो योगः प्रेम-सम्पद्-विरोधी निर्विकल्पक-समाधिर् यस्मात्, स चासौ पाशश् च प्रेम-लक्षणः, साक्षात् तद्-अनुक्तिर् दुःख-विशेषात् । तस्य <strong>कृतं लक्षणं</strong> मोहादिना निपातादिकं रोदनादिकं च याभ्याम्, <strong>तनुभृत्स्व्</strong> इत्य् अस्यात्रैव वान्वयः । एवं चराचराणां वैपरीत्येनैक्येन च विविध-प्रेम-लक्षणानि भवन्तीत्य् अर्थः ।</p>
<p>यद् वा, चराचराणां तेषाम् एव <strong>निर्योग-पाशेन</strong> तादृश-प्रेमोदयेन <strong>कृतं</strong> ज्ञापितं <strong>लक्षणं</strong> स्थिति-गमनादि-चिह्नं ययोः, तेषाम् अस्पन्दनादि-दर्शनेन ज्ञायेत, अत्र तौ तिष्ठतः, अनेन पथा वा गतौ स्त इत्य्-आदिकम् इत्य् अर्थः । ययोर् अपि निदेशः पूर्वोक्ताभिप्राय एव । हन्त चराचराणाम् एषां भाग्यं यन् निर्योग-पाशादि-मधुर-वेषं तं पश्यन्त्य् अमी, मादृशीनां तु तद्-दर्शन-मात्रम् अपि सुदुर्लभम्, अहो दौर्भाग्यम् ! इति भावः ॥१९॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> अहो किं वक्तव्यो हरि-दास-वर्यत्वेन यथार्थ-नान्मोऽस्याद्रिपतेर् महिमा किन्तु सर्वे\ऽप्य् अत्रत्याश्चर्य-चराः परम-धन्या इत्य् आहुः--<strong>गा</strong> इति । अनेन तासां गवाम् असङ्ख्येयत्वात् दूर-गामित्वेन विस्तीर्ण-देशग-जीव-गण-सुख-दातृत्वं विवक्षितम् । <strong>अनुवनम्</strong> इति तत्राप्य् अवान्तर-भेदेन ततः स्वेषाम् एव तद्-वञ्चनेन सर्वतः पुण्य-हीनत्वं । <strong>गोपकैर्</strong> इति दयायां कन्, तत्-परिवारत्वेन स्नेह-विषयत्वात्, अतो गोपायन्ति दुःख-भय-स्थानात् श्री-कृष्णं रक्षन्तीति । श्लेषश् च अस्माकं तु न तादृश-प्रेम-सेवा-योग्यतेति भावः । <strong>नयतोर्</strong> इति तत्र तत्र गमने तयोः स्वाच्छन्द्यं घटते । हा कष्टं न त्व् अस्मत्-सन्निधाव् इत्य् एतत् । <strong>उदार</strong>- इति तत्र तत्रत्येषु तु तस्य परमानन्द-दातृत्वं । <strong>वेण्व्</strong> इति तदीय-स्वनेष्व् अपि वैशिष्ट्यं <strong>कल-पदैर्</strong> इति ध्वनौ तु मधुरास्फुटे कले इत्य् अभिधानात् माधुर्येणैव तावन् मनोहरत्वं तत्र चास्फुटत्वात् केयं सङ्केतोक्तिर् इति नाना-भावाक्रान्त्या तद् अतिशयित्वम् ।</p>
<p>यद् वा, नूपुर-कल-शब्द-युक्तैः पदैः पाद-क्षेपैः इति तद्-विलास-स्मरणं । बहुत्वं गौरवेण । <strong>तनु-भृत्स्व्</strong> इति एषः । कस् तनुभृत् ? यस् तद्-वशेन पतेद् इत्य् एतत् सख्य इति इदं भवत्यो\ऽपि जानन्तीत्य् एतत् । <strong>अस्पन्दनं</strong> किञ्चित् चलनस्याप्य् अभावः <strong>गतिमतां</strong> प्रशस्त-तच् छक्ति-युक्तानाम् अपि नित्य-तत्-स्वभावानां नद्य्-आदीनाम् अपि वा, अतः किम् उतास्माकं दूर-गमनम् इत्य् एतत् । <strong>पुलकस् तरूणाम्</strong> इति अरोमकाणां सर्वासाम् एव गवां सुशीलत्वेन पाशान्तरानुपयोगात् निर्योगाख्यः पाशो <strong>निर्योग-पाशः,</strong> स च चपल-स्वभावानां वत्सानां दोहन-समये गो-वाम-जङ्घ-सङ्गता गल-बन्धन-रज्जुः, तेन <strong>कृत-लक्षणौ</strong> गुणैः प्रतीते तु कृत-लक्षणाहत-लक्षणौ इत्य् अमर-कोषात् परम-सौन्दर्य-गुणेन प्रतीतौ । ततश् चानेन मुक्ता-स्तवक-जुष्टाग्र-द्वय-पट्टमयत्वं तस्य ध्वनितं । सोऽयं चोष्णीषाद्य् उपरि शोभां दधानो गोप-वेषः सर्वेषां मनोहर्तापि तासां श्री-गोप-सुन्दरीणां तु विशेषतो ज्ञेयः ।</p>
<p>स्व-देश-जाति-वयस् सदृशं वेषादिकं हि सर्वेष्व् अतीव रोचकं स्याद् इति <strong>विचित्रम्</strong> इति । तत्र तत्र स्वेषां विस्मय-मोहः इदं यथा-योग्यं बहुत्र योजनीयम् । अथ पूर्ववत् केवल-कृष्णैक-विषय-भाव-व्यञ्जकश् चायम् अर्थः । अहो सख्यः ! स्फुटं गोचारण-मिषेण स-गणः स-भ्रातृकोऽसौ वनं भ्रमन् कितव इव लक्ष्यते इत्य् आहुः&mdash;<strong>गा</strong> इति । <strong>निर्योग-पाशाभ्यां कृतं</strong> सिद्धं <strong>लक्साणं</strong> कितवोचित-पद-बन्धन-चिह्नं ययोस् तथा-भूतयोः । <strong>गोपकैस्</strong> तद्-अधिपस्य स्तेय-वस्तूनां च रक्षकैः पृष्ट-पालाख्यैः सहानयोर् <strong>गा वनाद् वनं नयतोर्</strong> मध्ये य उदारः सर्व-वरीयान्, तस्य <strong>वेणु-स्वनैर्</strong> <strong>जङ्गमानाम् अस्पन्दनम्</strong> अभूद् स्थावराणां च <strong>पुलको</strong>ऽभूत् । कीदृशैः ? मोहन-मन्त्रवन् मनोहरा <strong>अव्यक्त-पदैः,</strong> अतो महा-वैणविक एवात्र कितव-मुख्यः, अन्ये तु तद्-अनुयायिन एव । तस्माद् अस्माभिर् इव तस्य मोहन-विद्यात्मको <strong>वेणुर्</strong> भवतीभिर् न श्रोतव्यः । अन्यथा ताभ्यां <strong>नियोग-पाशाभ्याम्</strong> एव नूनं भवन्-मनो बद्धं भविष्यतीति भावः । एवं सर्वथा स्व-मोह-दुःखम् एव विवक्षितम् इति स्थितम् ॥१९॥</p>
<hr>
<p><strong>जीव-गोस्वामी (क्रम-सन्दर्भः) : नयतोः</strong> तयोः । <strong>उदार-</strong> इति विशेषणात् श्री-कृष्णस्यैव वेणुर् बोध्यते । सर्वतोऽपि गुणगमत्त्वात् तस्य । तन्मयतां क्रीडामयताम् ॥१९.२०॥</p>
<hr>
<p><strong>जीव-गोस्वामी (बृहत्-क्रम-सन्दर्भः) :</strong> उपसंहारेऽपि वत्सला एवोचुः&mdash;<strong>गा गोपकैर्</strong> इत्य्-आदि । अहो विचित्रम् इदं यत् <strong>तनु-भृत्सु</strong> मध्ये <strong>गतिमताम् अस्पन्दनं</strong> स्थावराणां <strong>तरूणां पुलकः</strong> । कैः ? <strong>उदार-वेणु-स्वनैः</strong> । कयोः ? राम-कृष्णयोर् इत्य् अर्थः । कीदृशयोः ? <strong>अनुवनं</strong> वृन्दावनादि-वनम् अनु । <strong>गोपकैर्</strong> गोप-बालकैः, अनुकम्पायां कन् । गायतोः कीदृशैः ? <strong>कल-पदैः</strong> । कीदृशयोः ? <strong>निर्योग-पाशो</strong> गो-च्छन्दन-रज्जुः, तेन <strong>कृतं लक्षणं</strong> शोभा चिह्नो याभ्यां ययोर् वेति हर्षः ॥१९॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> किं च, तत्राभिसरणे विलम्बो न कार्यस् तस्यानुगवीनस्य वनान्तर-गमन-सम्भवाद् इत्य् आहुः&mdash;<strong>गा</strong> इति । <strong>गोपकैर्</strong> इत्य् अनुकम्पायां कन् । अतो गोपायन्ति कृष्णं स्नेहात् पालयन्तीति । श्लेषश् च&mdash;प्रति प्रातर् एव श्री-यशोदया तथैव तन्-नियोगात् । वने वने गास् तयोर् <strong>नयतोः</strong> सतोर् इदं विचित्रं भवतीत्य् अन्वयः । किम् तत् ? हे <strong>सख्यः</strong> ! <strong>तनुभृत्सु</strong> शरीरिषु मध्ये ये <strong>गतिमतस्</strong> तेषां वेणु-स्वनैर् अस्पन्दनं स्थावर-धर्मः तरूणां पुलको जङ्गम-धर्म इति । <strong>नियोगाख्यः पाशो</strong> निर्योग-पाशः स च चपलनानां वत्सानां दोहन-समये गो-वाम-जङ्घा-सङ्गता-वत्सानां गल-बन्धन-रज्जूः । तेन कृत-लक्षणयोः सौन्दर्य-विशेष-लाभेन ख्यातयोः गुणैः प्रतीते तु कृत-लक्षणा हित-लक्षणौ इत्य् अमरः । ततश् चायं मुक्ता-स्तवक-जुष्टाग्र-द्वयः पीत-पट्टमय उष्णीष-बन्ध-भूषण-विशेष इव गोपालकत्व-व्यञ्जको द्रष्टृणां मनो-मोहन एव ज्ञेयः ॥१९॥</p>
<hr>
<p><strong>बलदेव-विद्याभूषणः (वैष्णवानन्दिनी) :</strong> तत्र गमने विलम्बो न युक्तस् तस्यानुगवीनस्य ततोऽन्यत्र गमन-सम्भवादित्य् अन्याः काश्चनाहुः&mdash;<strong>गा</strong> इति । <strong>गोपकैर्</strong> इत्य् अनुकम्पायां कन् तत्-कृपाभाजनैर् इत्य् अर्थः । पक्षे गोपायन्ति स्नेहात् पालयन्ति कृष्णम् इति तैः सखिभिः सहानुवनं वने वने गा नयतोश्चारयतोः सतोरिदं विचित्रम् आश्चर्यं भवतीत्य् अनुषङ्गः । किं तत् ? कलपदैः मधुरालापैर् उदारैर् यदानन्ददातृभिर् वेणु-गीतैस् तनुभृत्सु देहिषु ये गतिमन्तो मृगादयस् तेषाम् अस्पन्दनं स्थावर-धर्मः तरूणां गतिहीनानां पुलको जङ्गम-धर्म इत्य् एतत् कीदृशयोर् इत्य् आह&mdash;निर्योगेति । निर्युज्यन्ते गावोऽनेनेति निर्योगः स च पाशश्चाधृष्यगवां पाद-बन्धनार्था रज्जुर्मुक्तागुच्छ-जुष्टाग्रद्वयी पीत-पट्टमयी उष्णीषे बन्ध-भूषेव शोभाधायिनी तेन कृतं लक्षणं चिह्नं ययोर् इति गोपपरिवृढश्रिया विराजमानयोर् इत्य् अर्थः ॥१९॥</p>
<hr>
<p><strong>॥ १०.२१.२० ॥</strong></p>
<p>एवं-विधा भगवतो या वृन्दावन-चारिणः ।</p>
<p>वर्णयन्त्यो मिथो गोप्यः क्रीडास् तन्-मयतां गताः ॥</p>
<p><strong>श्रीधर-स्वामी (भावार्थ-दीपिका) :</strong> <em>न व्याख्यातम्।</em></p>
<hr>
<p><strong>वंशीधरः (भावार्थ-दीपिका-प्रकाशः) :</strong> कामतः स्मरात् । निःसीम-प्रेम्णोऽमर्याद-स्नेहस्य सङ्गमः सम्प्राप्तिः । किम्भूतः सः ? कात्यायन्य्-अर्चनेनोद्भूतो यः, तत्-प्रसादः कृष्ण-प्रसादः, य एव महोदयो महा-फलं यत्र, स तथा । वर्ण्यते&mdash;अग्रे इति शेषः ॥२०॥</p>
<hr>
<p><strong>कैवल्य-दीपिका :</strong> ॥२०॥ [मु।फ। १२.१४]</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> एवं-विधा इत्य्-आदि । भगवतः श्री-कृष्णस्य, न तु द्वयोः मिथो रहसि अन्योन्यं वा, तन्मयतां तद् एक-मात्र-स्फुर्त्या सान्द्रानन्द-सम्भोगम् ॥२०॥</p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> ईदृशान्यन्यान्य् अपि तच् चेष्टितानि बहुलानि वर्णयामासुः, तानि च कति मया वक्तुं शक्यानीत्य् उपसंहरति&mdash;एवम् इति । ईदृश्यो जगन्मोहिन्यो याः क्रीडाः । एवम्विधते हेतुः&mdash;भगवतो निजाशेषैश्वर्यं विशेषेण प्रकटयत इत्य् अर्थः । तत्रापि वृन्दावन-चारिणः स्वच्छन्द-विहारिण इत्य् अर्हः । यद् वा, वृन्दावन-चारिण इति तत्रत्य-क्रीडा एववर्णयन्, न तु व्रजान्तश् चारिण इति तत्र भगवद् दर्शनादिना निज-सौभाग्यस्यापत्तेः, पाठान्तरे\ऽपि स एवार्थः । विहारिण इति वा पाठः, ताः सर्वा एव क्रीडा वर्णयन्त्यः सत्यः, तन्मयतां भगवन्मयतां सदा तत्-कीर्तन-श्रवणादिपरताम् इत्य् अर्थः,</p>
<p>यद् वा, सन्ततम् एव तद् अनुभवानन्दम् इति, यद् वा, क्रीडामयतां सदैव तेन सहाक्रीडन् नित्य् अर्थः, यद् वा, तच् छब्देन प्रेमाग्नि-दाह-दुःख-विशेषोत्पत्तेः, साक्षान् नामाग्रहणम् पूर्ववत् सदैव प्रेमभरोदयेन परमार्ता बभूवुर् इत्य् अर्थः । गोप्य इति तासां एव स्वभावः, इति सर्वथैव तासां प्रेम-सम्पद्-वृद्ध्या सर्वातिशायि-सौभाग्यं वर्णितम् इति ॥२०॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> एवं बहु-लीला वर्णयामासिरे कति वा मया वर्णनीया इत्य् उपसंहरति&mdash;ईदृश्यो जगन्मोहिन्यो या क्रीडाः एवं विविधत्वे हेतुः भगवतः निजाशेष-माधुर्यं प्रकटयतः तत्र वृन्दावनचऋइण इति ताच्छील्येन तस्य नित्य-तादृश-लीलत्वं तासां च नित्य-तादृश-भावत्वं व्यञ्जितं व्यक्तं वृन्दावन-विहारिण इति पाठे तु तद् वैशिष्ट्यं तस्य ताः सर्वा एव क्रीडाः वर्णयन्त्यस् सत्यः तन्मयतां क्रीडामयतां तदाविष्टतां ययुः ॥२०॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> उपसंहरति एवम् इति । <strong>वृन्दावन-चारिणो</strong> <strong>भगवत</strong> <strong>एवंविधा</strong> अन्या अपि याः <strong>क्रीडा</strong> <strong>वर्णयन्त्यो</strong> बभूवुस् <strong>तन्-मयतां</strong> तत्-प्रचुरतां क्रीडा-प्राचुर्यं ययुः प्रापुः । स्व-कान्तम् अभिसृत्य तत्-तत्-क्रीडावत्यो बभूवुर् इत्य् अर्थः ।</p>
<p>यद् वा, अयं तेऽभिसरन्तीत्य् अया गोप्य एवंविधा भगवतः क्रीडा भगवत्-कर्तृका भगवत्-कर्मकाश् च मिथो रहसि ययुः प्रापुः । क्रीडन्त्यः क्रीडयन्त्यश् च बभूवुर् इत्य् अर्थः । मिथोऽन्योन्यं रहस्य् अपि इत्य् अमरः । ततः परं तन्मयतां क्रीडा-तादात्म्यम् आनन्द-मोहनं च प्रापुः । व्याख्येयम् अवश्योपादेया अग्रिम-ग्रन्थे यर्ह्य् अम्बुजाक्ष [भा।पु। १०.२९.३६] इत्य् अत्र त्वयाभिरमिता इत्य् उक्ते ॥२०॥</p>
<p>इति सारार्थ-दर्शिन्यां हर्षिण्यां भक्त-चेतसाम् ।</p>
<p>एकविंशोऽत्र दशमे सङ्गतः सङ्गतः सताम् ॥*॥</p>
<hr>
<p><strong>बलदेव-विद्याभूषणः (वैष्णवानन्दिनी) :</strong> उपसंहरति&mdash;एवम् इति । वृन्दावन-चारिणो भवतो या एवं-विधा क्रीडास् ता वर्णयन्त्यो गोप्यस् तन्मयतां तद्-आवेशं ययुः । ननु, नन्द-नृप-सूनोर् हरेर् गोप-सुभ्रुवां च शास्त्रार्थ-विदाम् अपि कुलाचारानुपयुक्ता मिथोऽनुरक्तिर् इयं दौःशील्यम् एवेति चेन् मन्दम् एतत् तथात्वे शास्त्राभावात्, प्रत्युत तस्य भक्त-वत्सलतां तासां परमा भक्तिर् इति शास्त्राच् च सिद्धान्तस् तु पञ्चाध्यायीम् अधि प्रदर्शयिष्यते ॥२०॥</p>
<p>यद्यच् चकार गोविन्दो वृन्दारण्ये विचेष्टितम् ।</p>
<p>प्रेम-नेत्रैस् तदालोक्य प्रोचुर् गोप्यो गृहस्थिताः ॥</p>
<hr>
<p>इति श्रीमद्-भागवते महा-पुराणे ब्रह्म-सूत्र-भाष्ये</p>
<p>पारमहंस्यं संहितायां वैयासिक्यां</p>
<p>दशम-स्कन्धे पूर्वार्धे श्री-वेणु-गीतं</p>
<p>नामैकविंशोऽध्यायः ।</p>
<p>॥ १०.२१ ॥</p>
<hr>
<p>(१०.२२)</p>
<div class="footnotes" role="doc-endnotes">
<hr>
<ol>
<li id="fn:1">
<p>नट-नर- इति नर-वर इति वा केचित् ।&#160;<a href="#fnref:1" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:2">
<p>बर्हा-पिच्छो वन-चर-वपुः कर्णयोः कर्णिकारः,</p>
<p>सव्ये बाहौ निहित-वदनः सञ्जम् अन्यत्र हस्ते ।</p>
<p>भ्रू-विन्यासाङ्गुलिभी रणयन् गापयन् गोप-वृन्दान्,</p>
<p>भूत-ग्रामं तर्हि रमयन् ब्रह्म गन्धर्वम् एव ॥</p>
<p>अयं श्लोकोऽधिकः वीर-राघव-संस्करणे।&#160;<a href="#fnref:2" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:3">
<p>अभिरेभिरे&#160;<a href="#fnref:3" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:4">
<p>तदीयत्वाद् उपचारेण&#160;<a href="#fnref:4" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:5">
<p>मूढ-गतयो\ऽपि&#160;<a href="#fnref:5" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:6">
<p>विरुतम् इति श्रीजीवस्य पाठः । वेनु-रिफितं&#160;<a href="#fnref:6" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:7">
<p>वेषम् इति क्वचित् पाठः ।&#160;<a href="#fnref:7" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:8">
<p>विविक्त&#160;<a href="#fnref:8" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:9">
<p>वेषम् इति क्वचित् पाठः ।&#160;<a href="#fnref:9" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:10">
<p>विविक्त&#160;<a href="#fnref:10" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:11">
<p>आरज्यन्ते&#160;<a href="#fnref:11" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:12">
<p>भगवद्-भक्ताख्य-मुनित्वोत्प्रेक्षया&#160;<a href="#fnref:12" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:13">
<p>विवृत्य&#160;<a href="#fnref:13" class="footnote-backref" role="doc-backlink">&#x21a9;&#xfe0e;</a></p>
</li>
</ol>
</div>

  </div>
</article>


        

        



    <aside class="card border noPrint" id="section-tree-item-bhAgavatam_gauDIya-prastutiH_10_18-28_21_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/purANam_vaiShNavam/bhAgavatam/gauDIya-prastutiH/10/18-28/21/">२१ </a>
            <a data-toggle="collapse" href="#section-tree-item-body-bhAgavatam_gauDIya-prastutiH_10_18-28_21_md" role="button" aria-expanded="false" aria-controls="section-tree-item-body-bhAgavatam_gauDIya-prastutiH_10_18-28_21_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-bhAgavatam_gauDIya-prastutiH_10_18-28_21_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: २१</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/purANam_vaiShNavam/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/purANam_vaiShNavam/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/purANam_vaiShNavam/actions/workflows/build.yml"><img src="https://github.com/vishvAsa/purANam_vaiShNavam/actions/workflows/build.yml/badge.svg"> Built </a> on 2025 Aug 25 05:46:07 UTC. (<a href="http://google.com/search?q=05%3a46%3a07%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
