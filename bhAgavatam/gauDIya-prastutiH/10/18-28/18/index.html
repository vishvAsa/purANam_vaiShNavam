<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>पुराणे विश्वासटिप्पन्यः  | १८</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/purANam_vaiShNavam/bhAgavatam/gauDIya-prastutiH/10/18-28/18/" rel="alternate" type="application/rss+xml" title="पुराणे विश्वासटिप्पन्यः" />
    <link href="/purANam_vaiShNavam/bhAgavatam/gauDIya-prastutiH/10/18-28/18/" rel="feed" type="application/rss+xml" title="पुराणे विश्वासटिप्पन्यः" />

    <meta property="og:url" content="https://vishvAsa.github.io/purANam_vaiShNavam/bhAgavatam/gauDIya-prastutiH/10/18-28/18/">
  <meta property="og:site_name" content="पुराणे विश्वासटिप्पन्यः">
  <meta property="og:title" content="१८">
  <meta property="og:description" content="प्रलम्बासुर-वधः । ॥ १०.१८.१ ॥
श्री-शुक उवाच—
अथ कृष्णः परिवृतो ज्ञातिभिर् मुदितात्मभिः ।
अनुगीयमानो न्यविशद् व्रजं गोकुल-मण्डितम् ॥**
श्रीधर-स्वामी (भावार्थ-दीपिका) :
विमोहन्[अहि]{।मर्क्}-दण्डेन ततः स्वान् शरणागतान् ।
गोपान् अपाद् अनन्तोऽसाव् अनन्त-वन-वह्नितः ॥
अष्टादशे ततो ग्रीष्मे वसन्त-गुण-लक्षिते ।
अघातयद् बलेनालं प्रलम्बं लीलया हरिः ॥
कृत्वा नृत्यं फणाग्रेषु कालियस्य स-कौतुकम् ।
बलं प्रलम्ब-तुङ्गांसम् आरोहयद् अरातिहा ॥१॥
वंशीधरः (भावार्थ-दीपिका-प्रकाशः) : ततः सप्त-दशानन्तरम् ।*। स-कौतुकं साश्चार्यम् ।*। अथ दावाग्नि-पानोत्तरम् । ज्ञातिभिः गोपैः । केचिद् इदं श्लोकं पूर्वाध्यायान्ते पठन्ति ॥१॥
श्रीनाथ-चक्रवर्ती (चैतन्य-मत-मञ्जुषा) : अष्टाविंशोनविंशाध्याय-द्वये च टीका नास्ति ।">
  <meta property="og:locale" content="en_us">
  <meta property="og:type" content="article">
    <meta property="article:section" content="bhagavatam">

  <meta itemprop="name" content="१८">
  <meta itemprop="description" content="प्रलम्बासुर-वधः । ॥ १०.१८.१ ॥
श्री-शुक उवाच—
अथ कृष्णः परिवृतो ज्ञातिभिर् मुदितात्मभिः ।
अनुगीयमानो न्यविशद् व्रजं गोकुल-मण्डितम् ॥**
श्रीधर-स्वामी (भावार्थ-दीपिका) :
विमोहन्[अहि]{।मर्क्}-दण्डेन ततः स्वान् शरणागतान् ।
गोपान् अपाद् अनन्तोऽसाव् अनन्त-वन-वह्नितः ॥
अष्टादशे ततो ग्रीष्मे वसन्त-गुण-लक्षिते ।
अघातयद् बलेनालं प्रलम्बं लीलया हरिः ॥
कृत्वा नृत्यं फणाग्रेषु कालियस्य स-कौतुकम् ।
बलं प्रलम्ब-तुङ्गांसम् आरोहयद् अरातिहा ॥१॥
वंशीधरः (भावार्थ-दीपिका-प्रकाशः) : ततः सप्त-दशानन्तरम् ।*। स-कौतुकं साश्चार्यम् ।*। अथ दावाग्नि-पानोत्तरम् । ज्ञातिभिः गोपैः । केचिद् इदं श्लोकं पूर्वाध्यायान्ते पठन्ति ॥१॥
श्रीनाथ-चक्रवर्ती (चैतन्य-मत-मञ्जुषा) : अष्टाविंशोनविंशाध्याय-द्वये च टीका नास्ति ।">
  <meta itemprop="wordCount" content="7336">
  <meta name="twitter:card" content="summary">
  <meta name="twitter:title" content="१८">
  <meta name="twitter:description" content="प्रलम्बासुर-वधः । ॥ १०.१८.१ ॥
श्री-शुक उवाच—
अथ कृष्णः परिवृतो ज्ञातिभिर् मुदितात्मभिः ।
अनुगीयमानो न्यविशद् व्रजं गोकुल-मण्डितम् ॥**
श्रीधर-स्वामी (भावार्थ-दीपिका) :
विमोहन्[अहि]{।मर्क्}-दण्डेन ततः स्वान् शरणागतान् ।
गोपान् अपाद् अनन्तोऽसाव् अनन्त-वन-वह्नितः ॥
अष्टादशे ततो ग्रीष्मे वसन्त-गुण-लक्षिते ।
अघातयद् बलेनालं प्रलम्बं लीलया हरिः ॥
कृत्वा नृत्यं फणाग्रेषु कालियस्य स-कौतुकम् ।
बलं प्रलम्ब-तुङ्गांसम् आरोहयद् अरातिहा ॥१॥
वंशीधरः (भावार्थ-दीपिका-प्रकाशः) : ततः सप्त-दशानन्तरम् ।*। स-कौतुकं साश्चार्यम् ।*। अथ दावाग्नि-पानोत्तरम् । ज्ञातिभिः गोपैः । केचिद् इदं श्लोकं पूर्वाध्यायान्ते पठन्ति ॥१॥
श्रीनाथ-चक्रवर्ती (चैतन्य-मत-मञ्जुषा) : अष्टाविंशोनविंशाध्याय-द्वये च टीका नास्ति ।">
<script type="text/javascript">
    
    let baseURL = "https:\/\/vishvAsa.github.io\/purANam_vaiShNavam\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/purANam_vaiShNavam\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/purANam_vaiShNavam\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/purANam_vaiShNavam\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/purANam_vaiShNavam\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvya\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/purANam_vaiShNavam\/bhAgavatam\/gauDIya-prastutiH\/10\/18-28\/18\/".replace(basePath, "/");
  pageVars.pageParams = {};
  pageVars.pageSource = "bhAgavatam\/gauDIya-prastutiH\/10\/18-28\/18.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/purANam_vaiShNavam/webpack_dist/uiLib-bundle.js"></script>







    <link rel="stylesheet" href="/purANam_vaiShNavam/webpack_dist/uiLib.css">
<link rel="stylesheet" href="/purANam_vaiShNavam/css/uiLibPrint.css" media="print" >
<link rel="stylesheet" href="/purANam_vaiShNavam/css/fonts.css" >
<link rel="stylesheet" href="/purANam_vaiShNavam/css/@fortawesome/fontawesome-free/css/solid.min.css">

<link rel="stylesheet" href="/purANam_vaiShNavam/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/18-28/18/" />
<link rel="alternate" hreflang="sa-Deva" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/18-28/18/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/18-28/18/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/18-28/18/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/18-28/18/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/18-28/18/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/18-28/18/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/18-28/18/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/18-28/18/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/18-28/18/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/18-28/18/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/18-28/18/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/18-28/18/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/18-28/18/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/18-28/18/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/18-28/18/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/18-28/18/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/18-28/18/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/18-28/18/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/18-28/18/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/18-28/18/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/18-28/18/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/18-28/18/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/18-28/18/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/18-28/18/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/18-28/18/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/18-28/18/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/18-28/18/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/18-28/18/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/18-28/18/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/18-28/18/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/18-28/18/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/18-28/18/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/18-28/18/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/18-28/18/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/18-28/18/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/18-28/18/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/18-28/18/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/18-28/18/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/18-28/18/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/18-28/18/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/18-28/18/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/18-28/18/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/18-28/18/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/18-28/18/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">पुराणे विश्वासटिप्पन्यः <br/> १८</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/purANam_vaiShNavam/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="१८">१८</h1>
    
    <a id="editLink" class="btn btn-primary noPrint"  href="https://github.com/vishvAsa/purANam_vaiShNavam/edit/content/bhAgavatam/gauDIya-prastutiH/10/18-28/18.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <h2 id="परलमबसर-वध-">प्रलम्बासुर-वधः ।</h2>
<p><strong>॥ १०.१८.१ ॥</strong></p>
<p><strong>श्री-शुक उवाच&mdash;</strong></p>
<p><strong>अथ कृष्णः परिवृतो ज्ञातिभिर् मुदितात्मभिः ।</strong><br>
अनुगीयमानो न्यविशद् व्रजं गोकुल-मण्डितम् ॥**</p>
<p><strong>श्रीधर-स्वामी (भावार्थ-दीपिका) :</strong></p>
<p>विमोहन्[अहि]{।मर्क्}-दण्डेन ततः स्वान् शरणागतान् ।</p>
<p>गोपान् अपाद् अनन्तोऽसाव् अनन्त-वन-वह्नितः ॥</p>
<p>अष्टादशे ततो ग्रीष्मे वसन्त-गुण-लक्षिते ।</p>
<p>अघातयद् बलेनालं प्रलम्बं लीलया हरिः ॥</p>
<p>कृत्वा नृत्यं फणाग्रेषु कालियस्य स-कौतुकम् ।</p>
<p>बलं प्रलम्ब-तुङ्गांसम् आरोहयद् अरातिहा ॥१॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> ततः सप्त-दशानन्तरम् ।*। <em>स-कौतुकं</em> साश्चार्यम् ।*। अथ दावाग्नि-पानोत्तरम् । <strong>ज्ञातिभिः</strong> गोपैः । केचिद् इदं श्लोकं पूर्वाध्यायान्ते पठन्ति ॥१॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>अष्टाविंशोनविंशाध्याय-द्वये च टीका नास्ति ।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) : अथ</strong> तद्-रात्र्य्-अनन्तरं प्रातर् गोचारण-क्रमेण, अपराह्ने वा, अन्यथा गोभिः सह तेषां सर्वेषां व्रजागमनासम्भवः । ततश् च श्री-यशोदादिभिर् आदौ त्वरया गृहं गत्वान्नादिकं प्रेषितम् इति ज्ञेयम् । <strong>परितो वृतः</strong> स्नेहातिरेकेण सर्वत आवरणतया वेष्टितो\ऽ<strong>नुगीयमानश्</strong> च, <strong>गोकुल-मण्डितम्</strong> इति प्राक् गवां प्रवेशात्, क्रिया-विशेषणं वा ॥१॥</p>
<hr>
<p><strong>जीव-गोस्वामी (लघु-वैष्णव-तोषणी) : अथ</strong> प्रातः <strong>ज्ञातिभिर्</strong> इति तदापि तद्-भाव-माधुर्यापरित्यागो दर्शितः <strong>परितो वृतः</strong> स्नेहातिरेकेण सर्वत आवरणतया वेष्टितोऽ<strong>नुगीयमानश्</strong> च । <strong>गोकुल-मण्डितम्</strong> इति प्राक् गवां प्रवेशात्, क्रिया-विशेषणं वा । प्रातर् एव गो-प्रवेशनं तद्-उपद्रव-स्फोरकत्वेन दव-दग्धत्वेन च तत्-प्रवेशं त्यक्त्वा क्रोश-मात्र-स्थितस्य व्रजस्य परतश् चारणेच्छयेति ज्ञेयं । तादृश-कु-समय-गत-तद्-यात्रा-परिवर्तनेच्छयेति वा । विशेषतस् तु कारणं मनुष्या इव पशवोऽपि तं व्रजं प्रविशन्तं त्यक्तुं नाशक्नुवन्न् इति ॥१॥</p>
<hr>
<p><strong>जीव-गोस्वामी (क्रम-सन्दर्भः) : अथ</strong> प्रातर् <strong>गोकुलेन</strong> गो-समूहेन <strong>मण्डितं</strong> यथा स्यात् ॥१॥</p>
<hr>
<p><strong>जीव-गोस्वामी (बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong></p>
<p>ग्रीष्म-र्तु-वर्णनं केलौ कृष्णः श्रीदाम-वाड् अभूत् ।</p>
<p>रामः प्रलम्बम् आरुह्याहन्न् इत्य् अष्टादशे कथा ॥</p>
<p><strong>अथ</strong> प्रातः ॥१॥</p>
<hr>
<p><strong>बलदेव-विद्याभूषणः (वैष्णवानन्दिनी) :</strong></p>
<p>अष्टादशेऽवहत् कृष्णः श्रीदामनं जितः प्रभुः ।</p>
<p>बलः प्रलम्बम् आरुह्य मुष्टिना तम् अमारयत् ॥</p>
<p><strong>अथ</strong> प्रभाते सति <strong>गो-कुल-मण्डितम्</strong> इति प्राग् गवां प्रवेशात्, प्रातर् एव गो-प्रवेशनं कु-समय-यात्रा-परिवर्तनेच्छयेति ज्ञेयम् ॥१॥</p>
<hr>
<p><strong>॥ १०.१८.२ ॥</strong></p>
<p>व्रजे विक्रीडतोर् एवं गोपाल-च्छद्म-मायया<sup id="fnref:1"><a href="#fn:1" class="footnote-ref" role="doc-noteref">1</a></sup> ।</p>
<p>ग्रीष्मो नाम र्तुर् अभवन् नातिप्रेयान् शरीरिणाम् ॥</p>
<p><strong>श्रीधर-स्वामी (भावार्थ-दीपिका) : गोपाल-च्छद्म-माया</strong> गो-पालनम् एव च्छद्म यस्यां, तया मायया ॥२॥</p>
<hr>
<p><strong>वंशीधरः (भावार्थ-दीपिका-प्रकाशः) : शरीरिणाम्</strong> देहि-मात्रस्येत्य् अर्थः । <strong>नातिप्रेयान्</strong> अभितस् ताप-जनकत्वत् । <strong>गो-पालनं छद्म</strong> वन-गमननाय मिषं यस्यां, तथा-भूता या <strong>माया</strong> प्रच्छन्न-कामना-मयी जन-वञ्चना, तया <strong>विक्रीडतो</strong> व्रज-बालाभिः सह विहरतोर् इति बलदेवस्यापि पृथक् कान्ता गोप्य आनन्द-वृन्डवने दृष्टा मूले\ऽप्य् उपरिष्टाद् व्यक्ती-भविष्यति । अत्र <strong>अति</strong>-शब्देन जल-केल्य्-आदीनां किञ्चित् प्रियतापेक्षया ज्ञेय इति चक्रवर्ती-तोषिण्यौ ॥२॥</p>
<hr>
<p><strong>सनातन-गोस्वामी (बृहद्-वैष्णव-तोषणी) : गो-पालने गोपालेषु</strong> वा <strong>छद्म</strong> पुरा निजैश्वर्याच्छादनेन यत् कापट्यं, तस्य <strong>माया</strong> सम्प्रति साक्षाद् आत्मैश्वर्य-प्रकटनेन मिथ्यात्वम्, तया निज-भगवत्ता-प्रकटनेनेत्य् अर्थः । यद् वा, गोपाल-छद्मना गो-पालन-व्याजेन या माया स्वीयेषु कृपा, तया । <strong>वि</strong>शेषेण <strong>क्रीडतोः</strong> सतोः, शुचि-वनोद्भूत इत्य्-आदिना ग्रीष्म-र्तोः पूर्वम् उद्दिष्टे\ऽप्य् उद्भवे\ऽधुना सो\ऽभवद् इति विस्तरतस् तस्य वर्णनार्थम् अनुवादो ज्ञेयः, नाम-प्राकाश्ये । किं वा, नाम्नैव ग्रीष्मः, न तु गुणादिनेत्य् अर्थः । तच् चाग्रे व्यक्तं भावि । <strong>नातिप्रेयान्</strong>&mdash;अनतिप्रियो\ऽपि तापमयत्वात्, <strong>अति</strong>-शब्दो जल-केलि-स्वच्छन्द-वासादिना किञ्चित् प्रियापेक्षया, तत्र बहुल-ग्रीष्म-वर्षादिष्व् अपि तेष्व् अधुना विशेषत एतद् वर्णनम् एषु क्रीडा-विशेषाभिप्रायेण ॥२॥</p>
<hr>
<p><strong>जीव-गोस्वामी (लघु-वैष्णव-तोषणी) : गो-पालनं छद्मति</strong> या <strong>माया</strong> तस्य छद्मता-वादिनां वञ्चनं, तया <strong>क्रीडतोः</strong> तान् वञ्चयित्वा विहरतोर् इत्य् अर्थः । यद् वा, गो-पालनम् अपि छद्म-क्रीडान्तराभिप्राय-शालि यत्र, तादृशी या माया जन-वञ्चनं, तया क्रीडतोर् विचित्र-क्रीडा-विचेष्टान् अपि कुर्वतो नाम-प्रकाश्ये <strong>ग्रीष्म</strong> इति ग्रीष्मान्तर् <strong>अभवद्</strong> इत्य् अर्थः । <strong>नातिप्रेयान्</strong> इत्य् <strong>अति</strong>-शब्दो जल-केल्य्-आदीनां किञ्चित् प्रियतापेक्षया ॥२॥</p>
<hr>
<p><strong>जीव-गोस्वामी (प्रीति-सन्दर्भः १४६)</strong> : अथ गोचारणादाव् अपि सुखित्व-गुणानुकूल्यम् एव मन्तव्यम् । तद्-व्याजेन नाना-क्रीडा-सुखम् एव ह्य् उपचीयते । यथाह&mdash;<strong>व्रज-विक्रीडतोर्</strong> इत्य्-आदि [द्वाभ्याम्] । क्रिया-कृतस्य दुःखस्य निषेधः । <strong>व्रजे विक्रीडतोर्</strong> इति । <strong>छद्म</strong> व्याजः । <strong>माया</strong> वञ्चनम् । गोपाल-व्याजेन यद् वञ्चनं, तेन <strong>विक्रीडतोः</strong> । प्रातस् तद्-व्याजेन नाना-जनान् वञ्चयित्वा व्रजाद् वनं गत्वा स्वच्छन्दं निजाभीष्टाः क्रीडाः कुर्वतोर् इत्य् अर्थः । सायं व्रजावासागमने चान्या इति । काल-कृतस्य दुःखस्य निषेधः ॥२॥ <strong>स च</strong> इति । अनेन देश-कृतस्य च इति ज्ञेयः ॥३॥</p>
<hr>
<p><strong>जीव-गोस्वामी (क्रम-सन्दर्भः) :</strong> तद्-दिने तत्-प्रदेशस्य दाहात् व्रजात् परतश् चारणार्थं <strong>गो-पालनं</strong> छद्मेति या <strong>माया</strong> तस्य छद्मता-वादिनां वञ्चनं, तया <strong>क्रीडतोः</strong> तान् वञ्चयित्वा विहरतोर् इत्य् अर्थः । तद्-गुणानां नित्य-वसन्त-सान्निध्य-कर-माहात्म्यम् इत्य् अभिप्रेत्याह&mdash;<strong>यत्रास्त</strong> इति । नित्यम् एव विहरति ॥२-३॥</p>
<hr>
<p><strong>जीव-गोस्वामी (बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) : गोपालनं</strong> <strong>छद्म</strong> वन-गमनाय मिषं यस्यां, तथा-भूता या <strong>माया</strong> प्रच्छन्न-कामता-मयी जन-वञ्चना, तया <strong>विक्रीडतोर्</strong> व्रज-बालाभिः सह विहरतोर् इति बलदेवस्यापि पृथक् कान्ता गोप्य आनन्द-वृन्दावने दृष्टाः मूलेऽप्य् उपरिष्टाद् व्यक्तीभविष्यन्ति ॥२-३॥</p>
<hr>
<p><strong>बलदेव-विद्याभूषणः (वैष्णवानन्दिनी) : गोपालम्</strong> अपि <strong>छद्म</strong> क्रीडान्तराभिप्राय-शालि यस्यां, तया <strong>मायया</strong> प्रच्छन्न-कामुकतया वने <strong>विक्रीडतोर्</strong> व्रज-किशोरीभिः सह विहरतोर् इति बलदेवस्यापि कान्ताः सन्तीति वासन्तिक-रासे व्यक्तीभावि । <strong>नातिप्रेयान्</strong> इति जल-केल्य्-आदिना किञ्चित् प्रियात्वाद् **अति-**शब्दः ॥२॥</p>
<hr>
<p><strong>॥ १०.१८.३ ॥</strong></p>
<p>स च वृन्दावन-गुणैर् वसन्त इव लक्षितः ।</p>
<p>यत्रास्ते भगवान् साक्षाद् रामेण सह केशवः ॥</p>
<p><strong>श्रीधर-स्वामी (भावार्थ-दीपिका) :</strong> <em>न व्याख्यातम्।</em></p>
<hr>
<p><strong>वंशीधरः (भावार्थ-दीपिका-प्रकाशः) : स च</strong> ग्रीष्मः । <strong>यत्र</strong> वृन्दावने ॥३॥</p>
<hr>
<p><strong>सनातन-गोस्वामी (बृहद्-वैष्णव-तोषणी) : च</strong> अपि, <strong>सो</strong>\ऽपि । कश् च, अश् च, ईशश् च <strong>केशाः</strong> ब्रह्म-विष्णु-रुद्राः, तान् वयते स्वत आविर्भावयतीति, केशौ ब्रह्म-रुद्रौ वा सेवकतया यस्य स्तः, स <strong>केशवः</strong> श्री-कृष्णः । अत एव <strong>भगवान्</strong> निजाशेषैश्वर्य-प्रकटन-पर इत्य् अर्थः । यद् वा&mdash;</p>
<blockquote>
<p>यस्मात् त्वयैष दुष्टात्मा हतः केशी जनार्दनः । &gt;
तस्मात् केशव-नामा त्वं लोके गेयो भविष्यसि ॥ [वि।पु। ५.१६.२३]</p></blockquote>
<p>इति श्री-विष्णु-पुराणोक्त-निरुक्त्या केशि-सूदनः श्री-कृष्ण एव । अत एव भगवान् श्री-वृन्दावनाविष्कृत-मधुरैश्वर्यः । तत्र च <strong>साक्षात्</strong> प्रकट एव स्वयं <strong>यत्र</strong> वृन्दावने <strong>आस्ते</strong>, तथापि<sup id="fnref:2"><a href="#fn:2" class="footnote-ref" role="doc-noteref">2</a></sup> बहुधा तं रमयतीति <strong>रामः</strong>, तेन सहेति साहाय्य-सम्पत्त्या विचित्र-क्रीडापताभिप्रेता ॥३॥</p>
<hr>
<p><strong>जीव-गोस्वामी (लघु-वैष्णव-तोषणी) : स च</strong> सोऽपि तद्-गुणानां नित्य-वसन्त-सान्निध्य-करत्वं कियद् वा, माहात्म्यम् ? इत्य् अभिप्रेत्याह&mdash;<strong>यत्र</strong> इति ।</p>
<blockquote>
<p>यस्मात् त्वयैष दुष्टात्मा हतः केशी जनार्दन ! &gt;
तस्मात् केशव-नामा त्वं लोके गेयो भविष्यसि ॥ [वि।पु। ५.१६.२३]</p></blockquote>
<p>इति श्री-विष्णु-पुराणोक्त-रीत्या <strong>केशवो</strong>ऽत्र श्री-कृष्ण एव । अत एव <strong>भगवान्</strong> परिपूर्ण-सर्व-भग <strong>आस्ते</strong> । नित्यम् एव विहरति वर्तमान-प्रयोगस् तु श्री-शुकस्य स्व-स्फूर्त्य्-अनुसारेण ॥३॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>पूर्व-श्लोक-टीका द्रष्टव्या।</em></p>
<hr>
<p><strong>जीव-गोस्वामी (बृहत्-क्रम-सन्दर्भः), विश्वनाथ-चक्रवर्ती (सारार्थ-दर्शिणी):</strong> <em>न व्याख्यातम्</em>**।**</p>
<hr>
<p><strong>बलदेव-विद्याभूषणः (वैष्णवानन्दिनी) : स च</strong> सोऽपि तद्-गुणानां नित्य-वसन्त-सान्निध्य-करत्वं कियद् वा, माहात्म्यम् ? इति भावेनाह&mdash;<strong>यत्र</strong> इति ॥३॥</p>
<hr>
<p><strong>॥ १०.१८.४ ॥</strong></p>
<p>यत्र निर्झर-निर्ह्राद- निवृत्त-स्वन-झिल्लिकम् ।</p>
<p>शश्वत् तच्-छीकरर्जीष- द्रुम-मण्डल<sup id="fnref:3"><a href="#fn:3" class="footnote-ref" role="doc-noteref">3</a></sup>-मण्डितम् ॥</p>
<p><strong>श्रीधर-स्वामी (भावार्थ-दीपिका) :</strong> वसन्त-साम्यम् आह चतुर्भिः । <strong>यत्र</strong> ग्रीष्मेऽपि <strong>निर्झराणां निर्ह्रादेन</strong> घोषेण <strong>निवृत्त-स्वनाश्</strong> छन्न-ध्वनयो <strong>झिल्लिकाः</strong> कठोर-ध्वनि-सूक्ष्म-कीटा यस्मिंस् तथा-भूतं वृन्दावनं भवति । किं च, <strong>शश्वत्</strong> तेषां निर्झराणां <strong>शीकरैर्</strong> अम्बु-कणैर् <strong>ऋजीषाः</strong> स्निग्धा ये <strong>द्रुमास्</strong> तेषां <strong>मण्डलैर् मण्डितम्</strong> ॥४॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> पाठान्तरे <strong>मण्डपैर्</strong> जन-स्थिति-योग्य-स्थलैः, मण्डपोऽस्त्री जनाश्रयः इत्य् अमरः ॥४॥</p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> एवं वृन्दावन-ग्रीष्मेषु हेतुर् उक्तः । किं वा, <strong>यत्र</strong> येभ्यो हेतुभ्यः, यत्रेति तैर् व्याख्यातम् । यद् वा, <strong>यत्र</strong> वृन्दावने सामान्येन सर्वम् एव स्थाने तादृशं भवति ॥४॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> यत्रेति पञ्चकं, तद् वनम् अविशद् इति पञ्चमेनान्वयात् । तथापि पृथग् अङ्कयिष्यते वैशद्याय । <strong>यत्र</strong> वृन्दावने सामान्येन सर्वम् एव स्थानं निझरेत्य्-आदि-लक्षणं <strong>शश्वद्</strong> इत्य्-आदि-लक्षणं च । यद् वा, <strong>निर्झर-निर्ह्रादेन</strong> वर्षा-भ्रम-जनकेन <strong>निवृत्त-स्वना</strong> ये <strong>झिल्लयः,</strong> तैः कं सुख-दुःखाभाव इति यावत्, तादृश-<strong>द्रुम-मण्डलैर् मण्डनं</strong> च यत्र भवति, भावे निष्ठा । अत्र टीकायां तेषाम् इति षष्ठी-निर्देशान् मण्डलैर् इत्य् एव बुद्ध्यते । मण्डपैर् इति पाठे तु कथञ्चिद् एव सा योज्या ॥४॥</p>
<hr>
<p><strong>जीव-गोस्वामी (क्रम-सन्दर्भः) :</strong> यत्र वृन्दावने, तद् वृन्दावनम् अविशद् इति पञ्चभिर् अन्वयः ॥४॥</p>
<hr>
<p><strong>जीव-गोस्वामी (बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> वसन्त-साम्यम् आह चतुर्भिः । <strong>यत्र</strong> वृन्दावने ग्रीष्मेऽपि <strong>निर्झराणांनिह्रादेन</strong> घोषेण <strong>निवृत्त-स्वना</strong> आच्छन्न-ध्वनयो <strong>झिल्लिकाः</strong> कठोर-भाषि-सूक्ष्म-कीटा यस्मिन् तथा-भूतं स्थलं भवतीति शेषः । <strong>शश्वत्</strong> तेषां शीकरैर् अम्बु-कणै <strong>ऋजिषाः</strong> स्निग्धा ये <strong>द्रुमास्</strong> तेषां <strong>मण्डलैर् मण्डितम्</strong> ॥४॥</p>
<hr>
<p><strong>बलदेव-विद्याभूषणः (वैष्णवानन्दिनी) :</strong> वसन्त-साम्यम् आह&mdash;यत्रेति चतुर्भिः । <strong>यत्र</strong> वृन्दावने गिरि-<strong>निर्झराणां निर्ह्रादेन</strong> शब्देन निवृत्त-स्वनाः वर्षा-भ्रमेण तूष्णीम्भूत-झिल्लिकाः यत्र तादृशं स्थलं भवतीति शेषः । कठोर-भाषि-सूक्ष्म-कीटा झिल्ल्यः कथन्ते । वृन्दावने खलु गिरिजाद् अन्येऽपि हरि-क्रीडा-हेतवो लघु-बृहद्-वपुषो रत्न-गिरयः सन्तीति बोध्यम् । <strong>शश्वत्</strong> सदा तेषां निर्झराणां <strong>शीकरैर्</strong> अम्बु-कणैः <strong>ऋजीषाणां</strong> स्निग्धानां <strong>द्रुमाणां मण्डलैर् मण्डितम्</strong> ॥४॥</p>
<hr>
<p><strong>॥ १०.१८.५ ॥</strong></p>
<p>सरित्-सरः-प्रस्रवणोर्मि-वायुना</p>
<p>कह्लार-कुञ्जोत्पल-वेणु<sup id="fnref:4"><a href="#fn:4" class="footnote-ref" role="doc-noteref">4</a></sup>-हारिणा ।</p>
<p>न विद्यते यत्र वनौकसां दवो</p>
<p>निदाघ-वह्न्य्-अर्क-भवो\ऽतिशाद्वले ॥</p>
<p><strong>श्रीधर-स्वामी (भावार्थ-दीपिका) : यत्र</strong> ग्रीष्ंए वने वा । <strong>निदाघो</strong> ग्रीष्मः, तेन तत्-कालीन-<strong>वह्न्य्-अर्काभ्यां</strong> च भवति यो <strong>दवस्</strong> तापः । <strong>अति-शाद्वले</strong>ऽति-हरित-तृणाकीर्णे । यद् वा, अतिक्रान्त-शाद्वलेऽपि स्थाने ॥५॥</p>
<hr>
<p><strong>वंशीधरः (भावार्थ-दीपिका-प्रकाशः) : सरित्-सरसां प्रस्रवणेषु</strong> ये <strong>ऊर्मयस्</strong> तरङ्गाः, तत्-सम्बन्धिना <strong>वायुना</strong>, भङ्गस् तरङ्ग ऊर्मिर् वा वीचिः इत्य् अमरः । बहु-<strong>शाद्वले</strong> तु सर्वत्रैव तापाभावः । तत्र किं वृन्दावनाधिक्यम् ? इत्य् अरुच्याह&mdash;<em>यद् वा,</em> इति । <em>अतिक्रान्त-शाद्वले</em> शाद्वल-शून्ये ॥५॥</p>
<hr>
<p><strong>सनातन-गोस्वामी (बृहद्-वैष्णव-तोषणी):</strong> तद् वनम् अविशद् इति पञ्चभिर् अन्वयः । <strong>सरिद्</strong> इत्य्-आदिना <strong>वायोः</strong> सुशैत्यादिकम् उक्तम्, अयम् एको <strong>दवा</strong>भावे हेतुः, <strong>अतिशाद्वल</strong> इत्य् अन्वयः । तथा च श्री-विष्णु-पुराणे&mdash;</p>
<blockquote>
<p>ततस् तत्राति-रूक्षे\ऽपि धर्म-काले द्विजोत्तम । &gt;
प्रावृट्-काल इवोद्भूतं नवं शस्यं<sup id="fnref:5"><a href="#fn:5" class="footnote-ref" role="doc-noteref">5</a></sup> समन्ततः &gt; ॥[वि।पु।५.६.३०] ॥ इति ॥५॥</p></blockquote>
<hr>
<p><strong>जीव-गोस्वामी (लघु-वैष्णव-तोषणी) : यत्र</strong> च वृन्दावने <strong>सरिद्</strong> इत्य्-आदिना <strong>वायोः</strong> सुशैत्यादिकम् उक्तं, अयम् एको <strong>दवा</strong>भावे हेतुः <strong>अतिशाद्वल</strong> इत्य् अन्वयः । तथा च श्री-विष्णु-पुराणे&mdash;</p>
<blockquote>
<p>ततस् तत्राति-रूक्षेऽपि धर्म-काले द्विजोत्तम ! । &gt;
प्रावृट्-काल इवोद्भूतं नव-शष्पं समन्ततः ॥ [वि।पु। ५.६.२९] &gt; इति ।</p></blockquote>
<p>शाद्वल इति द-कार-मध्य एव पाठः, न ड-शाड्वलज् इति स्मृतेः ॥५॥</p>
<hr>
<p><strong>जीव-गोस्वामी (क्रम-सन्दर्भः) : ऊर्मिभिर्</strong> इति निमित्तम् ॥५॥</p>
<hr>
<p><strong>जीव-गोस्वामी (बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) : सरिद्</strong>-आदीनाम् <strong>ऊर्मयो</strong> यतस् तेनेति शैत्यम् । <strong>कह्लारादीनां</strong> रेणून् हर्तुं निःशब्दत्वेनालक्ष्यतया चोरयितुं शीलं यस्येति सौगन्ध्य-मान्द्ये । <strong>दवस्</strong> तापः । अन्यत्र <strong>निदाघो दावानल</strong>-भवस् तापो भवति । सोऽत्र नास्तीत्य् आह&mdash;<strong>अतिशाद्वले</strong> अतिकोमल-हरित-तृणाकीर्णे ॥५॥</p>
<hr>
<p><strong>बलदेव-विद्याभूषणः (वैष्णवानन्दिनी) : सरिद्</strong>-आदीनाम् <strong>ऊर्मयो</strong> यस्मात् तेन <strong>वायुने</strong>ति शैत्यं <strong>कह्लारादीनां</strong> रेणुन् परागान् हर्तुं निःशब्दतया चोरयितुं शीलं यस्य, तेनेति सौगन्ध्य-मान्द्यो <strong>दवस्</strong> तापः । अन्यत्र <strong>निदाघे दावाग्नि</strong>-तापः स्यात्, सोऽत्र नेत्य् आह&mdash;<strong>अतिशाद्वले</strong> अति-कोमल-हरित-तृण-पूर्णे इत्य् अर्थः ॥५॥</p>
<hr>
<p><strong>॥ १०.१८.६ ॥</strong></p>
<p><strong>अगाध-तोय-ह्रदिनी-तटोर्मिभिर्</strong></p>
<p><strong>द्रवत्-पुरीष्याः पुलिनैः समन्ततः ।</strong></p>
<p><strong>न यत्र चण्डांशु-करा विषोल्बणा</strong></p>
<p><strong>भुवो रसं शाद्वलितं च गृह्णते ॥</strong></p>
<p><strong>श्रीधर-स्वामी (भावार्थ-दीपिका) :</strong> ननु शाद्वलम् एव कुतस्त्यं ? तत्राह&mdash;**अगाध-**इति । <strong>अगाधानि तोयानि</strong> यासां तासां <strong>ह्रदिनीनां</strong> <strong>तट</strong>-स्पर्शिभिर् <strong>ऊर्मिभिः</strong> <strong>पुलिनैः</strong> सह <strong>द्रवत्-पुरीषं</strong> पङ्को यस्याः, तस्या <strong>भुवः रसं</strong> <strong>शाद्वलितं</strong> शाद्वल-रूपतां च <strong>विषवद् उल्बणा</strong> अपि [<strong>चण्डांशु-कराः</strong>] सूर्य-रश्मयो <strong>न गृह्णते</strong> न हरन्ति ॥६॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> शाद्वलत्वे शङ्कते&mdash;<em>नन्व्</em> इति । <em>कुतस्त्यम्</em> कुतो जातम् ? <em>तत्र</em> आक्षेपे । <strong>अगाधानि</strong> गम्भीराणि <strong>ह्रदिनीनां</strong> नदीनाम्, तटिनी ह्रादिनी नदी इत्य् अमरः । <strong>ऊर्मिभिस्</strong> <em>सहितैः</em> <strong>पुलिनैस्</strong> तात्कालीन-जलोत्थित-स्थलैः । तोयोत्थितं तत् पुलिनम् इत्य् अमरः । <em>द्रवत्</em> किञ्चिच् चलनवद् आर्द्रम् पुरीषं मल-पङ्कयोः इति शाश्वतः । <strong>उल्बणाश् चण्डाः</strong> उल्बणं भयदे चण्डे संवृते पुं-नपुंसकम् इति धरणिः । <strong>यत्र</strong> वृन्डवने । <strong>शाद्वलितम्</strong> इत्य् आचारर्थ-क्विब्-अन्ताद् भावे निष्ठेति रूप-गोस्वामि-जीव-गोस्वामिनौ । विश्वनाथस् तु&mdash;शाद्वल-युक्तीकृतम् विन्मतोर् लुक् इति मतुपो लुग् इत्य् आह ॥६॥</p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> कुतः ? तद् आह&mdash;अगाधेति । <strong>अगाध-तोय</strong>त्वेन सदैव <strong>ऊर्मीणाम्</strong> उद्भवः स्थौल्यं च सूचितम्, <strong>द्रवत्</strong> इतस् ततः प्रसरत्, <strong>पुरीषम्</strong> इव पुरीषः पङ्कः । किं वा, <strong>द्रवत्</strong> सद्-आर्द्रं <strong>पुरीषं</strong> मृद् यस्यास् तस्याः । ईदन्तत्वम् आर्षम् । <strong>समन्ततो</strong> वर्तमानैः <strong>पुलिनैश्</strong> च हेतुभिः, सहार्थे वा, तैः सहिताया <strong>भुवस्</strong> तस्यास् तेषां चेत्य् अर्थः । यद् वा, समन्तत इत्य् अस्य परेणान्वयः, यत्र सर्वत्रापीत्य् अर्थः, <strong>ह्रदिनीनां</strong> बाहुल्यात् ॥६॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> कुतः ? तद् आह&mdash;अगाध**-**इति । <strong>अगाध-तोय</strong>त्वेन सदा <strong>ऊर्मीणाम्</strong> उद्भवः लौल्यं च सूचितम् । ऊर्मिभिर् इति निमित्तं <strong>पुलिनैर्</strong> इत्य् उपादानं, तत्-तन्मयत्वात् सद्-आर्द्रं <strong>पुरीषं</strong> मृद् यस्यास् तस्या इत्य् अर्थः । ङीषर्थं गौरादौ पठनीयं । <strong>शाद्वलितम्</strong> इत्य् आचारार्थ-क्विब्-अन्ताभावे निष्ठा । अन्यत् तैः । यद् वा, अगाध-इत्य्-आदिकं पुलिन-विशेषणं <strong>समन्तत</strong> इत्य् अस्य परेणान्वयः । <strong>यत्र</strong> श्री-वृन्दावने सर्वत्रापीत्य् अर्थः, <strong>ह्रदिनीनां</strong> बाहुल्यात् ॥६॥</p>
<hr>
<p><strong>जीव-गोस्वामी (क्रम-सन्दर्भः) : पुलिनैर्</strong> इत्य् उपादानं <strong>द्रवत्</strong> सदार्द्रं <strong>पुरीषं</strong> मृद् यस्यास् तस्याः <strong>शाद्वलितम्</strong> इत्य् आचारार्थ-क्विब्-अन्ताद् भावे निष्ठा ॥६.१०॥</p>
<hr>
<p><strong>जीव-गोस्वामी (बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> अर्क-भव-तापाभावे पूर्वोक्त-द्रुम-मण्डल-मण्डितत्वम् एव हेतुर् अस्ति । हेत्व्-अन्तरम् अप्य् आह&mdash;<strong>अगाध-तोया</strong> <strong>ह्रदिन्यः,</strong> तासां तट-स्पर्शिभिर् <strong>ऊर्मिभिर् द्रवत्</strong> सदैवार्द्रं <strong>पुरीषं</strong> पङ्कं यस्यास् तथाभूताया <strong>भुवो</strong> <strong>रसं</strong> <strong>न गृह्नति</strong> इत्य् अन्वयः । गौरादित्वात् ङीष् । रसं कीदृशं ? <strong>समन्ततः</strong> पङ्किलैः <strong>पुलिनैः शाद्वलितं</strong> शाद्वल-युक्तीकृतं, विन्मतोर् लुक् [पा। ५.३.६५] इति मतुपो लुक् ॥६.८॥</p>
<hr>
<p><strong>बलदेव-विद्याभूषणः (वैष्णवानन्दिनी) :</strong> अर्क-तापाभावे हेत्व्-अन्तरम् आह&mdash;<strong>अगाध-तोयानां ह्रदिनीनां</strong> तट-स्पर्शिभिर् <strong>ऊर्मिभिर् द्रवत्</strong> सर्वदैवार्द्रं <strong>पूरीषं</strong> पङ्कं यस्यास् तादृश्या <strong>भुवो रसं</strong> यत्र <strong>चण्डांशु-करा न गृह्णत</strong> इत्य् अन्वयः । गौरादित्वात् ङीष् । रसं कीदृशं ? <strong>समन्ततः</strong> पङ्किलैः <strong>पूलिनैः शाद्वलितं</strong> शाद्वल-युक्तं तत् करोतीति णिज्-अन्ताद् भावे निष्ठा ॥६.८॥</p>
<hr>
<p><strong>॥ १०.१८.७ ॥</strong></p>
<p><strong>वनं कुसुमितं श्रीमन् नदच्-चित्र-मृग-द्विजम् ।</strong><br>
गायन् मयूर-भ्रमरं कूजत्-कोकिल-सारसम् ॥**</p>
<p><strong>श्रीधर-स्वामी (भावार्थ-दीपिका) :</strong> तद् <strong>वनम्</strong> अविशद् इत्य् उत्तरेणान्वयः । <strong>नदन्तश् चित्रा मृगा द्विजाश्</strong> च यस्मिन् । <strong>गायन्तो मयूरा भ्रमराश्</strong> च यस्मिन् । <strong>कूजन्तः कोकिलाः सारसाश्</strong> च यस्मिंस् तद् अविशत् ॥७-११॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> <em>तद्</em> <strong>वनम्</strong> <em>अविशद्</em> इति द्वयोः सवन्धः । <strong>कुसुमानि</strong> सञ्जातानि यत्रेति तथा श्रीमत्त्वं स्वतः विशेषतश् चाह&mdash;कुसुमितं प्रफुल्लाशेष-पुष्प-व्याप्तम् इति ग्रीष्मे वसन्त-गुण उक्तः । <strong>द्विज</strong>-शब्देन गृहीतानाम् अपि <strong>मयूरादीनां</strong> पृथग् उक्तिर् अन्यत् तुर् <strong>श्रीणाम्</strong> अपि सम्वलनं बोधयति ॥७॥</p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> हे <strong>श्रीमन्न्</strong> इति, यथा श्री-कृष्ण-प्रभावेण<sup id="fnref:6"><a href="#fn:6" class="footnote-ref" role="doc-noteref">6</a></sup> भवतो विविधा शोभा, तथा तद् वनस्यापीति भावः । यद् वा, श्रीमद् इति <strong>वन</strong>-विशेषणम्, श्री-मत्त्वम् एव दर्शयति&mdash;<strong>कुसुमितम्</strong> इत्य्-आदि-विशेषणैः किं वानुक्ताम् अन्याम् अपि विविध-शोभां सङ्गृह्णाति, कुसुमितं प्रफुल्लाशेष-पुष्प-व्याप्तम् इत्य् अर्थः । ग्रीष्मे\ऽपि वसन्त-गुणैः, <strong>द्विज</strong>-शब्देन गृहीतानाम् अपि मयूरादीनां पृथग् उक्तिः&mdash;तापाभावेन सुख-मधुर-<strong>गान</strong>-विशेषात् ॥७॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> पञ्चकान्तर् एव वनम् इति युग्मकम् श्री-मत्त्वं स्वतः विशेषतश् चाह&mdash;कुसुमितम् इत्य्-आदिना । <strong>कुसुमितं</strong> प्रफुल्लाशेष-पुष्प-व्याप्तम् इत्य् अर्थः । ग्रीष्मे\ऽपि वसन्त-गुणैः एवं <strong>द्विज</strong>-शब्देन गृहीतानाम् अपि <strong>मयूरादीनां</strong> पृथग् उक्तिर् अन्यर्तु-<strong>श्रीणाम्</strong> अपि सम्वलनं वोधयति क्रीडिष्यमाणः क्रीडिष्यन्न् ? इति क्रीडा-विशेषापेक्षया यतः कृष्णः जगच् चित्ताकर्षक-लीलः अत एव भगवान् बलदेवेन सम्यग् युत इति विशेषेणोक्तिर् अग्रे तेन प्रयोजन-विशेषार्थं विरयन् चिक्रीडिषानन्देन तद् उत्साहनेच्छाया च विशेषतो वादयन् अत एव गोपैः गाव एव धनानि तैश् च सम्यग् वृत्तः गोधनानाम् अपि गोप-क्रीडायाम् अपि युक्तत्वात् ॥७॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः, विश्वनाथ-चक्रवर्ती सारार्थ-दर्शिणी, बलदेव-विद्याभूषणः वैष्णवानन्दिनी) :</strong> <em>न व्याख्यातम्</em>**।**</p>
<hr>
<p><strong>॥ १०.१८.८ ॥</strong></p>
<p><strong>क्रीडिष्यमाणस् तत् कृष्णो भगवान् बल-संयुतः ।</strong><br>
वेणुं विरणयन् गोपैर् गो-धनैः संवृतो \ऽविशत् ॥**</p>
<p><strong>श्रीधर-स्वामी (भावार्थ-दीपिका) :</strong> <em>न व्याख्यातम्।</em></p>
<hr>
<p><strong>वंशीधरः (भावार्थ-दीपिका-प्रकाशः) : कृष्णो</strong> जगच् चित्ताकर्षक-लीलः । अत एव <strong>भगवान्</strong> <strong>विरणयन्</strong> विविध-स्वरैर्ध्वनयन् ॥८॥</p>
<hr>
<p><strong>सनातन-गोस्वामी (बृहद्-वैष्णव-तोषणी) : क्रीडिष्यन्न्</strong> इति क्रीडा विशेषापेक्षया, यतः <strong>कृष्णो</strong> जगच्-चित्ताकर्षक-लीलः, अत एव<sup id="fnref:7"><a href="#fn:7" class="footnote-ref" role="doc-noteref">7</a></sup> <strong>भगवान्</strong> बलदेवेन <strong>सम्</strong>यग् <strong>युत</strong> इति विशेषेणोक्तिः, अग्रे तेन प्रयोजन-विशेषार्थम्, <strong>विरणयन्</strong> कार्य-क्रीडानन्देन क्रीडायाम् उत्षहार्थं वा विशेषतो वारयन् । अत एव गोपैः&mdash;<strong>गाव</strong> एव <strong>धनानि,</strong> तैश् च । किं वा, तेषां तैः <strong>सम्</strong>यग् <strong>वृतः</strong>, अन्येषां पशूनां सत्त्वे\ऽपि गवाम् एवोक्तिस् तासां मुख्यत्वात् । धन-शब्देन तासाम् अवश्य-पाल्यत्वं सूचितम् । अतो\ऽयम् अपि वन-प्रवेशे हेतुः । किं च, <strong>क्रीडिष्यमाण</strong> इति तत्र क्रीडाया मुख्यत्वम् उक्तम् एव ॥८॥</p>
<hr>
<p><strong>जीव-गोस्वामी (लघु-वैष्णव-तोषणी, क्रम-सन्दर्भः, बृहत्-क्रम-सन्दर्भः, विश्वनाथ-चक्रवर्ती सारार्थ-दर्शिणी, बलदेव-विद्याभूषणः वैष्णवानन्दिनी) :</strong> <em>न व्याख्यातम्</em>**।**</p>
<hr>
<p><strong>॥ १०.१८.९ ॥</strong></p>
<p><strong>प्रवाल-बर्ह-स्तवक-स्रग्-धातु-कृत-भूषणाः ।</strong><br>
राम-कृष्णादयो गोपा ननृतुर् युयुधुर् जगुः ॥**</p>
<p><strong>श्रीधर-स्वामी (भावार्थ-दीपिका) :</strong> <em>न व्याख्यातम्।</em></p>
<hr>
<p><strong>वंशीधरः (भावार्थ-दीपिका-प्रकाशः) : धातवो</strong> गैरिकादयः स्वर्णादयो वा ॥९॥</p>
<hr>
<p><strong>सनातन-गोस्वामी (बृहद्-वैष्णव-तोषणी) : गोपा</strong> इति गोप-क्रीडापेक्षया । यद् वा, स्वत एव सदा परम-हृष्टत्वं वन्य-<strong>भूषणत्व-नृत्यादि</strong>-कौशल-योग्यत्वादिना । तत्र च <strong>राम-कृष्णादय</strong> इति तयोर् गोप-क्रीडाभिनिवेशेन केवल-गोपत्वाभिमानस्य । किं वा, यथा राम-कृष्णैः तथान्ये\ऽपीत्य् अविशेषस्याभिप्रायेण । तत्र राम-कृष्ण-शब्द-प्रयोगो <strong>नृत्यादिना</strong> सर्वेषां रमण-चित्ताकर्षणाद्य्-अभिप्रायेण, एवम् अग्रे\ऽपि प्राक् <strong>ननृतुः</strong>, हर्ष-भरेण वाद्यान् अपेक्षया नर्तनाद् वादकानाम् अनुक्तिः, पश्चान् मदोद्रेकेण <strong>युयुधुः</strong> । केचिज् <strong>जगुः</strong>&mdash;वक्ष्यमाणस्य केचिद् इत्य् अस्य परामर्शात् । केचिद् वादयंश् चेत्य् अत्रापि ज्ञेयम्, नृत्ये वाद्यस्यापेक्ष्यत्वात् । एवम् आदौ नृत्यादिकम् एवोक्तम्, परम-हृष्टानां तेषां स्वभावत एव प्राक् तत्र प्रवृत्तेः ॥९॥</p>
<hr>
<p><strong>जीव-गोस्वामी (लघु-वैष्णव-तोषणी) : गोपा</strong> इति गोप-क्रीडायां निजाभीष्टत्वं स्पष्टयन् तत्र च <strong>राम-कृष्णादय</strong> इति परम-विदुषोऽपि स्वस्य तदानीम् अन्य-निर्विशेषतया श्री-राम-कृष्णयोर् गोपत्व-स्फूर्त्या तयोर् अपि तद्-आवेशाभिमानौ सम्मन्यमानस् तादृश-क्रीडायां परमातिपरमानन्द-मयत्वं व्यञ्जितवान् । अथ तल्-लीलावेशादिकम् एव व्यञ्जयति&mdash;<strong>ननृतुर्</strong> इत्य्-आदिना ॥९॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्</em>**।**</p>
<hr>
<p><strong>विश्वनाथ-चक्रवर्ती (सारार्थ-दर्शिणी) : गोपा</strong> इति रामस्यापि गोपत्वाभिमानात् ॥९॥</p>
<hr>
<p><strong>बलदेव-विद्याभूषणः (वैष्णवानन्दिनी) : गोपा</strong> इति रामस्यापि गोपत्वाभिमानात् ॥९॥</p>
<hr>
<p><strong>॥ १०.१८.१० ॥</strong></p>
<p><strong>कृष्णस्य नृत्यतः केचिज् जगुः केचिद् अवादयन् ।</strong><br>
वेणु-पाणि-तलैः शृङ्गैः प्रशशंसुर् अथापरे ॥**</p>
<p><strong>श्रीधर-स्वामी (भावार्थ-दीपिका) :</strong> <em>न व्याख्यातम्।</em></p>
<hr>
<p><strong>वंशीधरः (भावार्थ-दीपिका-प्रकाशः) : प्रशंशसुः</strong> श्लाघयामासुः&mdash;&quot;अहो ते नृत्य-कौशलम्&quot; इति ॥१०॥</p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> तत्र श्री-कृष्णस्य विशेषेण<sup id="fnref:8"><a href="#fn:8" class="footnote-ref" role="doc-noteref">8</a></sup> तेषां तत्-सन्तोष-नैकपरताम् आह&mdash;कृष्णस्य इति । <strong>अथ</strong> कार्त्स्न्ये । &quot;साधु साधु&quot; इति <strong>प्रशशंसुः</strong> इति सम्पुर्णस्य नृत्यस्यात्यन्त-साधुत्वम् अभिप्रेतम् । एवम् अन्यतो विशिष्टं तस्य नृत्य-कौशलम् अप्य् उक्तम् ॥१०॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> तत्र वैदेशिकयोर् इव नट-वेषेण श्रीदाम-सभायां स-गणम् आगतयोः श्री-कृष्ण-रामयोर् मुख्यत्वेन प्रथमतः श्री-कृष्णस्य नृत्यं वर्णयति&mdash;कृष्णस्य इति द्वाभ्याम् । <strong>अपरे</strong> श्रीदामादयः सभापतयः । <strong>अथ</strong> कार्त्स्न्येन &quot;साधु साधु&quot; इति <strong>प्रशशंसुः,</strong> एवम् अन्यतो विशिष्टं तस्य नृत्य-कौशलम् उक्तम् ॥१०॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्</em>।</p>
<hr>
<p><strong>विश्वनाथ-चक्रवर्ती (सारार्थ-दर्शिणी) : कृष्णस्य नृत्यतः</strong> कृष्णे नृत्यति सतीत्य् अर्थः ॥१०॥</p>
<hr>
<p><strong>बलदेव-विद्याभूषणः (वैष्णवानन्दिनी) :</strong> तत्र वैदेशिकयोर् इव नट-वेष श्रीदाम-सदसि स-गणम् आगतयोः श्री-कृष्ण-रामयोः प्राधान्याद् आदौ श्री-कृष्णस्य नृत्यम् आह&mdash;कृष्णस्य इति । कृष्णे नृत्यति सतीत्य् अर्थः । रामेऽपीति च बोध्यम् । <strong>वेणुभिः पाणि-तलैश्</strong> च <strong>अपरे</strong> श्रीदामादय स-दम्पतयः । अथ कार्त्स्न्ये <strong>प्रशशंसुः</strong> कुसुमावतंसादि-पारितोषिकं च दद्युर् इति बोध्यम् ॥१०॥</p>
<hr>
<p><strong>॥ १०.१८.११ ॥</strong></p>
<p><strong>गोप-जाति-प्रतिच्छन्ना देवा गोपाल-रूपिणौ ।</strong><br>
ईडिरे कृष्ण-रामौ च नटा इव नटं नृप ॥**</p>
<p><strong>श्रीधर-स्वामी (भावार्थ-दीपिका) :</strong> <em>न व्याख्यातम्।</em></p>
<hr>
<p><strong>वंशीधरः (भावार्थ-दीपिका-प्रकाशः) : देवाः</strong> इन्द्र-वस्व्-आद्य्-अंशैर् अवतीर्णत्वात्, तेषाम्। यद् वा, <strong>गोप-जाति</strong>-कृष्ण-सखेषु <strong>प्रतिच्छन्ना</strong> एव नारदादयो भक्तास् तल्-लीलास्वादार्थम् इति । यद् वा, श्री-कृष्णोपासन-पटलादौ तद्वद् उपास्यत्वेन प्रसिद्धा श्रीदाम-वसुदामादय इति समान-महित्वं व्यञ्जितम् । <strong>गोपाल-रूपिणम्</strong> इति नित्य-योगे इनिः ॥११॥</p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> ननु किं-स्वरूप अमी गोपाः ? इत्य् अपेक्षायाम् आह&mdash;गोप**-**इति । <strong>देवाः</strong> गोप-इति । देवाः श्री-रुद्रादयः, पार्षदाः केवलं <strong>गोप-जात्य्</strong>ऐव, न तु गुण-लीलादिभिः <strong>प्रतिच्छन्नाः</strong> । यद् वा, गोप-जातौ प्रतिच्छन्ना लिना, अत्यन्त-गोपत्वं प्राप्ता इत्य् अर्थः । इति भगवत इव तेषां माधुर्यादि-विशेष-प्रकटनम् अभिप्रेतम् । <strong>ईडिरे</strong> स्तुत्य्-आदिना क्रीडयामासुर् इत्य् अर्थः । अत एव देवयन्ति क्रीडयन्तीति देवा इत्य् उक्तम् । <strong>च</strong>-कारेण रामस्य तत्र गौणता बोध्यते । अत एव पृथक् पश्चात् तस्य निर्देशः । <strong>नटा नटम्</strong> <strong>इव</strong> इति क्रीडायां सर्वथा तेषां तत्-सदृशत्वं सूचितम् । हे <strong>नृप</strong> ! इति तच् च भवता नटादि-द्वारा ज्ञयत एवेति भावः । यद् वा, तादृश-क्रीडा-कौतुकं दृष्ट्वा भगवदीया देव-विशेषा अपि गोप-रूपा भूत्वा नभःस्था भूमिष्ठा वा प्रहर्षेण स्तुवन्ति स्मेत्य् आह&mdash;गोप-इति । ततश् च रङ्गे नटानाम् इव गोप-<strong>रूपिनं</strong> स्तवार्थं तत्र गोपतया साम्याभिप्रायेण नट-दृष्टान्तः ॥११॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> अथ तत्र श्रीदामादीनां सभापतितया निविष्टानाम् अग्रतः समुत्थाय स्थितान् अन्यान् नट-वेषान् प्रशांसकान् अपि गोपान् प्रशंसनीय-श्री-कृष्णादि-वैशिष्ट्याय प्रशंसति&mdash;गोप-इति । <strong>देवाः</strong> श्री-कृष्णोपसन-पटलादौ तद्वद् उपास्यत्वेन प्रसिद्धाः इति समान-महिमत्वं व्यञ्जितम् । तर्हि कथं ते तादृश-महिमत्वेन न कैश्चित् प्रतीयन्ते ? कथं वा भवद्भिः प्रतीयन्ते ? तत्राह&mdash;देवा अपि <strong>गोप-जात्यैव प्रतिच्छन्नाः</strong> गुणादिभिस् तु स्पष्टाः, अविवेकिनां यत् किञ्चित् साधारण्येन भ्रान्तिर् भवति, न तु विवेकिनां प्रत्युत तादृशेन तादृश-लीलौपयिकेन परम-गुणाविष्कारेण च चमत्कारातिशय एव स्याद् इति भावः ।</p>
<p>ननु, तेषां गोप-जातित्वम् एव कुतः ? तत्राह&mdash;<strong>गोपाल-रूपिणम्</strong> इति नित्य-योगे मत्व्-अर्थीयः, ततस् तद्-अत्यन्ताभीष्टत्वं तस्य रूपस्य दर्शयित्वा, तेषां तद्-अनुरूपत्वम् एवानुरूपम् इति ध्वनितं । एवं समान-रूप-वेषत्वं च व्यक्तं समान-गुणत्वं व्यनक्ति&mdash;<strong>नटा</strong> <strong>इव</strong> इति। एवम् अन्येष्व् अपि गुणेषु ज्ञेयम् । अतः सर्वथा तद्-योग्यत्वात् देवयन्ति क्रीडयन्ति देवा इति च शेषोक्तिः । हे <strong>नृप</strong> इति नरोत्तमत्वेन भवतैवेदं ज्ञायत एवेति भावः ॥११॥</p>
<hr>
<p><strong>जीव-गोस्वामी (क्रम-सन्दर्भः) :</strong> प्रशंसनीय-महिम-द्योतनाय प्रशंसकान् प्रशंसति&mdash;गोप-इति । गोपाः श्री-कृष्णोपासन-पटलादौ तद्वद्-उपास्यत्वेन प्रसिद्धाः श्रीदाम-सुदाम-वसुदामादयः इति । समान-महिमत्वं व्यञ्जितम् । तर्हि कथं कैश्चित् तादृश-महिमत्वेन न ते प्रतीयन्ते ? कथं वा भवद्भिः प्रतीयन्ते? तत्राह&mdash;<strong>देवा</strong> अपि <strong>गोप-जात्यैव प्रतिच्छन्ना</strong> गुणादिभिस् तु स्पष्टाः ।</p>
<p>ननु, तेषां गोप-जातित्वं कुतः ? तत्राह&mdash;<strong>गोपाल-रूपिणम्</strong> इति नित्य-योगे मत्व्-अर्थीयः । ततस् तद्-अत्यन्ताभीष्टत्वं तस्य रूपस्य दर्शयित्वा तेषां तद्-अनुरूपत्वं दर्शितम् ॥११-१५॥</p>
<hr>
<p><strong>जीव-गोस्वामी (बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>जीव-गोस्वामी (कृष्ण-सन्दर्भः ११७) :</strong> अत एव&mdash;गोप-जाति-प्रतिच्छन्ना इत्य् अत्र साम्यम् एव सूचितम् । अर्थश् च <strong>देवाः</strong> श्री-कृष्णावरणे मद्-भक्त-पूजाभ्यधिका [११.१९.२१] इति न्यायेन तद्वद् एवोपास्या अपि श्रीदामादयो <strong>गोप-जात्या प्रतिच्छन्ना</strong> अन्य-गोप-सामान्य-भावेन प्रायस् तादृशतया लक्षयितुम् अशक्याः । तत्र <strong>कृष्णं रामं च गोपाल-रूपिणम्</strong> इति दृष्टान्त-गर्भे यथा तादृशाव् अपि तौ तद्-रूपिणौ, तथा तेऽपीत्य् अर्थः । अत्र देवा इत्य् अनेन गुण-साम्यं चाभिप्रेतम् इति ॥११॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> कृष्णोपासकैर् भक्तैर् उपास्यत्वाद् आगमादिषु तथा प्रसिद्ध्या च <strong>देवाः</strong> किन्तु <strong>गोप-जात्या प्रतिच्छन्ना</strong> इति तेषां देवानाम् अपि गोप-जातित्वम् इत्य् अर्थः । यद् वा, गोप-जातिषु कृष्ण-सखेषु मध्य एव प्रतिच्छन्नाः नर-वेशेन भव-नारदादयो भक्तास् तल्-लीलास्वादार्थम् इत्य् अर्थः । <strong>गोपाल-रूपिणम्</strong> इति नित्य-योगे इनिः ॥११॥</p>
<hr>
<p><strong>बलदेव-विद्याभूषणः (वैष्णवानन्दिनी) :</strong> तन्-नृत्य-दर्शनार्थं शिव-नारदादयश् च तत्रागत्य इत्य् आह&mdash;<strong>गोप-जातिषु</strong> कृष्ण-सखेषु तद्-दिवसानागत-गोपाकृति-वेषैः <strong>प्रतिच्छन्नाः</strong> पिहिता <strong>देवा गोपाल-रूपिणं</strong> शृङ्ग-वेणु-धरं <strong>कृष्णं रामं</strong> च <strong>ईडिरे</strong> तुष्टुवुः । नित्य-योगे इनिः ॥११॥</p>
<hr>
<p><strong>॥ १०.१८.१२ ॥</strong></p>
<p><strong>भ्रामणैर् लङ्घनैः क्षेपैर् आस्फोटन-विकर्षणैः ।</strong><br>
चिक्रीडतुर् नियुद्धेन काक-पक्ष-धरौ क्वचित् ॥**</p>
<p><strong>श्रीधर-स्वामी (भावार्थ-दीपिका) : काक-पक्षाश्</strong> चूडा-करणात् प्राक्तन-केशाः । भ्रामणादि-प्रकारैर् <strong>नियुद्धेन</strong> बाहु-युद्धेन <strong>चिक्रीडतुः</strong> ॥१२.१३॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> त्रिवृत्-कृत-वेणी-धारिणौ कर्णाग्र-लम्बि-वक्रालकाधरौ वा काक-पक्षस् त्रिवृद् वेण्यां मध्य-मुण्डित-केशके इति शब्द-रत्नाकरे । <strong>भ्रामणैः</strong> मण्डलाकारेण चलनैः । <strong>लङ्घनैः</strong> राशीकृत-वालुका-पुञ्जोपरि बहून् उल्लङ्घ्य पतनैः । एकं प्रसारित-पादं बालं कराच्छादित-नेत्रं कृत्वा तद्-उपरि-लङ्घनं कृत्वा गच्छति &quot;स च को गतः?&quot; इति पृच्छ्यते यत्र तैर् वा । <strong>क्षेपैः</strong> आक्षेप-वाक्यैः पाषाण-गोलकादि-प्रक्षेपणैर् वा । <strong>आस्फोटनैः</strong> एकं हस्तं द्वि-गुणीकृत्य इतरेण पाणिना स्फालन-रूपैः, करतलेन भुज-मूलाघातैर् वा । <strong>नियुद्धेन</strong> मल्ल-<em>युद्धेन</em> च ॥१२॥</p>
<hr>
<p><strong>सनातन-गोस्वामी (बृहद्-वैष्णव-तोषणी) : भ्रामणानि</strong> यन्त्रादीनाम्, अन्यो\ऽयं वा हस्त-ग्रहणादिना, अन्येषां केशाञ्चिद् वा गोपानां तैः <strong>क्षेपाइः</strong> क्षेपणैः कन्दुकादीनां भ्रामणवद् वा, <strong>आस्फोटनैः</strong> करतलाघातादिभिः, <strong>विकर्षणैर्</strong> आकर्षणैः पाशादीनां तद्वद् वा, <strong>नियुद्धेन</strong> मल्लवद् वा-युद्धेन । <strong>काक-पक्षः</strong> केश-गुम्फित-वेणी-त्रयम् इति केचिद् आहुः, क्वचिद् इत्य् अस्य भ्रामणादिभिः सह प्रत्येकम् अन्वयः । यद् वा, शक्ति-विशेषेण युगपद् एवान्यालक्षितं तैस् तैश् <strong>चिक्रीडतुर्</strong> इति पूर्ववद् ऐश्वर्यं ज्ञेयम् । यद् वा, तैस् तैर् यन् नियुद्धं, ततश् च तद् तद् अर्थी\ऽग्रे रङ्ग-स्थल्यां मल्ल-युद्धे व्यक्तो भावि ॥१२॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> अथ नृत्य-कौतुकानन्तरं कृतं युद्ध-कौतुकं वर्णयति&mdash;अन्योन्यं हस्त-ग्रहणादिना <strong>भ्रामणैर् लङ्घनैर्</strong> अधो निपात्यारोहणैः <strong>क्षेपैः</strong> प्रतिविनोदनैः <strong>आस्फोटनैः</strong> करतलेन भुज-मूलाघातैः <strong>विकर्षणैः</strong> आकर्षणैः <strong>नियुद्धेन</strong> बाहु-युद्धेन <strong>काक-पक्षः</strong> केश-गुम्फित-वेणी-त्रयम् इति केचित् ॥१२॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्</em>।</p>
<hr>
<p><strong>विश्वनाथ-चक्रवर्ती (सारार्थ-दर्शिणी) : आस्फोटनैः</strong> करतलेन भुज-मूलाघातैः <strong>नियुद्धेन</strong> बाहु-युद्धेन काकपक्षाश् चूडाकरणात् प्राक्तनाः केशा इति स्वामि-चरणाः । केश-गुम्फित-वेणी-त्रयम् इति केचित् कर्णाग्र-लम्बि-वक्रालका इत्य् अन्ये ॥१२॥</p>
<hr>
<p><strong>बलदेव-विद्याभूषणः (वैष्णवानन्दिनी) :</strong> अथ युद्ध-कौतुकम् आह&mdash;भ्रमणैर् इति । मिथो हस्त-ग्रहादिना <strong>भ्रामणैः लङ्घनैर्</strong> अधो निपात्यारोक्षणैः <strong>क्षेपैः</strong> प्रतिलोम-विनोदनैः <strong>आस्फोटनैः</strong> करतलेन भूज-मूलाघातैः <strong>विकर्षणैर्</strong> आकर्षणैः <strong>नियुद्धेन</strong> भुज-युद्धेन <strong>काक-पक्षः</strong> केश-गुम्फित-वेणी-त्रयीत्य् एके, कर्णाग्र-लम्बि-वक्रालका इत्य् अपरे ॥१२॥</p>
<hr>
<p><strong>॥ १०.१८.१३ ॥</strong></p>
<p><strong>क्वचिन् नृत्यत्सु चान्येषु गायकौ वादकौ स्वयम् ।</strong><br>
शशंसतुर् महा-राज साधु साध्व् इति वादिनौ ॥**</p>
<p><strong>श्रीधर-स्वामी (भावार्थ-दीपिका) :</strong> <em>न व्याख्यातम्।</em></p>
<hr>
<p><strong>वंशीधरः (भावार्थ-दीपिका-प्रकाशः) : स्वयं</strong> राम-कृस्णाव् इवत्य् अर्थः ॥१३॥</p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> पूर्वं गोपानां श्री-कृष्ण-सन्तोषण-परतोक्ता, इदानीं तयोस् तत्-सन्तोषणपरताम् आह&mdash;क्वचिद् इति, <strong>स्वयं</strong> स्वेच्छयैवेत्य् अर्थः । एवं निर्भर-क्रीडा-रसो दर्शितः । <strong>महा-राज</strong> हे राज-वर्ग-मध्ये श्री-कृष्ण-भक्ति-विशेषेण परम-श्रेष्टेत्य् अर्थः । अतः परमाद्भुतं तस्य दृशं भक्त-वात्सल्यं भवान् एव श्रोतुम् अर्हतीति भावः ॥१३॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> अथ नियुद्ध-श्रमानन्तरं कौतुकेन स्वयं नाट्य-गुरूपमाणाभ्यां गानादिकम् अपि कुर्वद्भ्यां श्री-राम-कृष्णाभ्यां प्रशस्यमानानाम् अन्येषाम् अपि नृत्यम् आह&mdash;क्वचित् इति । <strong>च</strong>-कारः पूर्वोक्त-श्री-कृष्ण-नृत्यापेक्षया <strong>साधु-साध्व्</strong> इति <strong>वादिनौ</strong> सन्तौ <strong>शशंसतुः</strong> तत् तद्-गति-विशेषं विशिष्य श्लाघां चक्रतुः एवं निर्भर-क्रीडा-रसो दर्शितः <strong>महा-राज</strong> ! हे राज-वर्ग-मध्ये श्री-कृष्ण-भक्ति-विशेषेण परम-श्रेष्ठेति भवान् एवेदं श्रोतुम् अर्हतीति भावः । एवं <strong>नृत्य</strong>-मिश्र-गानानुसारेण क्रम-प्राप्तं तद् अमिश्र-गानम् अप्य् ऊह्यम् इति प्रकरणाभिप्रायः ॥१३॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः, विश्वनाथ-चक्रवर्ती सारार्थ-दर्शिणी) :</strong> <em>न व्याख्यातम्</em>**।**</p>
<hr>
<p><strong>बलदेव-विद्याभूषणः (वैष्णवानन्दिनी) :</strong> अथ नियुद्धानन्तरम् उपविष्टाभ्यां कौतुकेन स्वयं नाट्याचार्यायमाणाभ्यां गानादिकं च कुर्वद्भ्यां श्री-राम-कृष्णाभ्यां प्रवेश्यमानानां श्रीदामादीनां नृत्यम् आह&mdash;क्वचिद् इति । <strong>शशंशतुर्</strong> इति रत्न-हारादिकं च ददतुर् इति बोध्यम् ॥१३॥</p>
<hr>
<p>॥ १०.१८.१४ ॥</p>
<p><strong>बिल्वैः क्वचिद् कुम्भैः क्व चामलक-मुष्टिभिः ।</strong><br>
अस्पृश्य-नेत्र-बन्धाद्यैः क्वचिन् मृग-खगेहया ॥**</p>
<p><strong>श्रीधर-स्वामी (भावार्थ-दीपिका) : कुम्भैः</strong> कुम्भ-वृक्ष-फलैः । <strong>अस्पृश्यत्वं</strong> <strong>नेत्र-बन्धश्</strong> च तद्-आद्यैः । <strong>मृगाणां</strong> स्व-गाणां च चेष्टया ॥१४॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> कुम्भो-लूख-लके क्लीबे कौशिको गुग्गुलुः पुमान् इत्य् अमरः । वर्तुलं <strong>कुंभ</strong>-<em>फलम्</em> । पृष्टतो धावनात् स्प्रष्टुम् अप्य् अशक्यं त्वं मां <strong>स्पृशे</strong>त्य् उक्त्वा पुरतो लीलया धावति यत्र तद् स्पृश्य-क्रीडनम् । वस्त्रेण नेत्रम् आच्छाद्य मां स्पृशेति निगद्य तं मुक्त्वा पुरतो भ्रमणं <strong>नेत्र-बन्ध</strong>-लीला । दूरान्तर-प्रदेशे स्थितं वृक्षं लक्ष्यी-कृत्योभाभ्यां प्राग् <em>वृक्ष</em>-स्पर्शी विजयी स्याद् इति क्रीडा धावन-सञ्ज्ञेत्य् आद्य् अपदाद् ग्राह्या । स्पर्शस्यादित्सा चिकीर्षाभ्यां या क्रीडा, तत्र स्प्रष्टुर् जयोऽस्प्रस्प्रष्टुः पराजयः, अलक्षितम् एव पृष्ट-देशम् आसाद्य पाणिभ्यां नेत्र-बन्धकम्, परिचेतुर् जयोऽन्यथा पराजयः । सर्वत्र जय-पराययोर् मुरलीवेत्रादिर् एव ग्लहः ॥१४॥</p>
<hr>
<p><strong>सनातन-गोस्वामी (बृहद्-वैष्णव-तोषणी) : आद्य</strong>-शब्दात् निलायन-सेतु-बन्धादयो द्युत-कुक्कुट-युद्धादयश् च, तथा मध्याह्ने श्री-भगवतो विश्राम-समये गो-रस-विक्रयणादिच्छालेनानति-दूरे सगीतं व्रजन्तीनां श्री-वल्लवीनां वर्त्मराधनद्ध्यादि-कहरणं नैकयोत्तारणादिकञ्च् एत्य्-आदि लोक-प्रसिद्धा ज्ञेयाः ॥१४॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> अन्या अपि युद्धादि-विचित्र-लीलाः सङ्गृह्णाति&mdash;क्वचिद् इति त्रिकेण । <strong>बिल्वादिभिः</strong> कृत्वा याः क्रीडास् ताभिश् चेरतुः एवं लोक-सिद्धाभिर् अन्याभिश् च क्रीडाभिश् चेरतुर् इत्य् अन्वयः ॥१४॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्</em>।</p>
<hr>
<p><strong>विश्वनाथ-चक्रवर्ती (सारार्थ-दर्शिणी) : क्वचिद् बिल्वैर्</strong> इति निक्षिप्यमाणयोर् बिल्व-फलयोः परस्पराघातैः एव <strong>कुम्भैः</strong> कुम्भ-वृक्ष-फलैः । <strong>अस्पृश्ये</strong>ति स्पर्शस्य अदित्सा-चिकीर्षाभ्यां क्रीडा तत्र स्पर्श-कर्तुर् जयः स्पर्श-कर्मणः पराजयः अलक्षितम् एव पृष्ठ-देशम् आसाद्य पाणि-तलाभ्यं <strong>नेत्र-बन्धकं</strong> परिचिनोति चेत् पराजयः सर्वत्र जय-पराजयोर् मुरली-वेत्रादिर् एव ग्लहः <strong>खग-मृगेहये</strong>ति, खगाद्य्-आकृतिमतां मिथो-युद्ध-कूजितादिकम् ॥१४.१६॥</p>
<hr>
<p><strong>बलदेव-विद्याभूषणः (वैष्णवानन्दिनी) :</strong> अन्याश् च युद्धादि-लीला सङ्गृह्नाति <strong>क्वचिद्</strong> इति त्रिभिः । क्षिप्यमाणयोर् <strong>बिल्व</strong>-फलयोर् अन्त्योन्याघातोऽयम् आहवः एवं <strong>कुम्भैः</strong> कुम्भ-तरु-फलैः <strong>अस्पृश्ये</strong>ति स्पर्शादित्सा-चिकीर्षाभ्यां क्रीडैकास्पर्श कर्तुं कर्मणोः क्रमेण जय-पराजयौ <strong>नेत्र-बन्धे</strong>ति अलक्षितम् एव पृष्ट-देशम् आसाद्य । कर-तलाभ्यां नेत्र-पिधानम् एका क्रीडा पिधान-कर्तुः परिचये परजयः सर्वत्र जय-पराजययोर् वेणु-वेत्रादिर् एव ग्रहः <strong>क्वचित्</strong> <strong>खगे</strong>ति खगाद्य्-आकृतिमतां मिथो युद्ध-कूजितादि-रूपैका क्रीडा चिक्रीडतुर् इति सम्बन्धः । एवं परत्र ॥१४॥</p>
<hr>
<p>॥ १०.१८.१५ ॥</p>
<p><strong>क्वचिच् च दर्दुर-प्लावैर् विविधैर् उपहासकैः ।</strong><br>
कदाचित् स्यन्दोलिकया कर्हिचिन् नृप-चेष्टया ॥**</p>
<p><strong>श्रीधर-स्वामी (भावार्थ-दीपिका) : दर्दुर-प्लावैर्</strong> मण्डूक-प्लुतिभिः । स्पृन्दोलिकया कोलालम्बनेन । <strong>नृपाणाम्</strong> इव लीलया ॥१५॥</p>
<hr>
<p><strong>वंशीधरः (भावार्थ-दीपिका-प्रकाशः) : कदाचित्</strong> श्रावण-शुक्ल-तृतीयम् आरभ्येत्य् अर्थः । <strong>नृप-चेष्टया</strong> दान-घट्टे नृपस्य् एव चेष्टा घट्टकरजि-वृक्षाया व्रज-बाला-निरोधस् तया । <strong>उपहासकैः</strong>&mdash;शृणु भो अहं ते पितास्मि त्वं श्यालोसीत्य् एवम् आकारकैर् हास्य-जनकैर् वचनैः ॥१५॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> उपहासकैर् हास्यजनकैः विचित्रानुकरणादिभिः क्वचिद् इति द्विरावर्तनीयं नृपचेष्टया गिरिशिला-सिंहासनासन-कौसुमच्छत्र-चमरादि-परिच्छदत्व-पात्र-पुरःसरत्वादिमय्या ॥१५॥</p>
<hr>
<p><strong>सनातन-गोस्वामी (बृहद्-वैष्णव-तोषणी, जीव-गोस्वामी क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्</em>।</p>
<hr>
<p><strong>विश्वनाथ-चक्रवर्ती (सारार्थ-दर्शिणी) : कदाचित्</strong> श्रावण-शुक्ल-तृतीयाम् आरभ्य <strong>स्यन्दोलिकया</strong> दोलान्दोलनेन <strong>नृप-चेष्टया</strong> दान-घट्ट-प्रदेशे नृपस्येव चेष्टा घट्ट-कर जिघृक्षया व्रज-बालानिरोधस् तया ॥१५॥</p>
<hr>
<p><strong>बलदेव-विद्याभूषणः (वैष्णवानन्दिनी) : दुर्दुराणाम्</strong> इव प्लावैर् निर्झराणां कूर्दनैः <strong>उपहासकैर्</strong> हास्य-जनकैः विचित्रानुकरणादिभिः <strong>कदाचित्</strong> श्रावण-शुक्ल-तृतीयाम् आरभ्य <strong>स्पन्दोलिकया</strong> दोलान्दोलनेन <strong>नृप-चेष्टया</strong> गिरि-शिला-सिंहासनाधिष्ठान-कौसुम-च्छत्र-चामरादि-परिच्छदत्वं पात्र-पुरःसरत्वादि-रूपया ॥१५॥</p>
<hr>
<p><strong>॥ १०.१८.१६ ॥</strong></p>
<p><strong>एवं तौ लोक-सिद्धाभिः क्रीडाभिश् चेरतुर् वने ।</strong><br>
नद्य्-अद्रि-द्रोणि-कुञ्जेषु काननेषु सरःसु च ॥**</p>
<p><strong>श्रीधर-स्वामी (भावार्थ-दीपिका) : नद्योऽद्रि-द्रोण्यः कुञ्जानि च</strong> एतेषु ॥१६॥</p>
<hr>
<p><strong>वंशीधरः (भावार्थ-दीपिका-प्रकाशः) : एवम्</strong> उक्त-विधया । <strong>तौ</strong> राम-कृष्णौ । <strong>द्रोणी</strong> निम्न-सानुस्थलम् । यद् वा, द्रोण्योऽद्रि-सन्धयः</p>
<blockquote>
<p>काष्ठागारेम्बु-वाहिन्यां शैल-सन्धौ च योषिति । &gt;
द्रोणी न स्त्री मान-भेदे द्रोणः काके कृपापतौ ॥ इति त्रिकाण्ड-शेषात् &gt; ।</p></blockquote>
<p>अन्तर्-लता-निबद्धो मण्डपः <strong>कुञ्जः</strong>, निकुञ्ज-कुञ्जौ वा क्लीबे लतादि-पिहितोदरे इत्य् अमरः ॥१६॥</p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> उपहासकैर् हास्य-जनकैर् विचित्र-बहु-रूप-धारण-विविधानुकरणादिभिर् लोकेषु प्रसिद्धाभिर् वर्तमानाभिर् वा, यावत्यो लोकेषु सन्ति, ताभिर् एव सर्वाभिर् इत्य् अतः किं तत्-तत्-संज्ञादि-विशेष-वर्णनेनेति भावः । <strong>वने</strong> श्री-वृन्दावने, <strong>काननेषु</strong> तद् इतरेषु तद् अन्तर्गतेषु वा काम्य-करणादिषु, तत्र तयोर् विहार-वेश-विशेषश् चोक्तः श्री-हरि-वंशे&mdash;</p>
<blockquote>
<p>चारयन्तौ विवृद्धानि गोधनानि शुभाननौ । &gt;
स्फीत-शस्य-प्ररूढानि वीक्षमाणौ वनानि च ॥ &gt;
क्ष्वेडयन्तौ प्रगायन्तौ प्रचिन्वन्तौ च पादपान् । &gt;
नामभिर् व्याहरन्तौ च सवत्सा गाः परन्तपौ ॥ &gt;
निर्योग-पाशैर् आसक्तैः स्कन्धाभ्यां शुभ-लक्षणै । &gt;
वन-माला-कुलोर् अस्कौ बाल-शृङ्गा-विवर्षभौ ॥ &gt;
सुवर्णाञ्चन्-चूर्णाभावन्योन्य-सदृशाम्बरौ । &gt;
महेन्द्रा-युध-संसक्तौ कृष्ण-शुक्लादि-वाम्बुदौ ॥ &gt;
कुशाग्र-कुसुमानां च कर्ण-पूरौ मनोरमौ । &gt;
वन-मार्गेषु कुर्वाणौ वन्य-वेशधरावुभौ ॥ [ह।वं। २.१४.२-६] &gt; ॥ इति ॥१६॥</p></blockquote>
<hr>
<p><strong>जीव-गोस्वामी (लघु-वैष्णव-तोषणी) : नद्यः अद्रयः द्रोण्यश्</strong> चाद्रिसन्धयः</p>
<blockquote>
<p>काष्ठागारेम्बु-वाहिन्यां शैल-सन्धौ च योषिति । &gt;
द्रोणी न स्त्री मान-भेदे द्रोणः काके कृपापतौ ॥ इति त्रिकाण्ड-शेषात् &gt; ।</p></blockquote>
<p><strong>वने</strong> श्री-वृन्दावने <strong>काननेषु</strong> तद् अन्तर्गतेषु काम्यक-वनादिषु तत्र तयोर् विहारो वेष-विशेषश् चोक्तः श्री-हरि-वंशे&mdash;</p>
<blockquote>
<p>चारयन्तौ विवृद्धानि गोधनानि शुभाननौ । &gt;
स्फीत-शस्य-प्ररूढानि वीक्षमाणौ वनानि च ॥ &gt;
क्ष्वेडयन्तौ प्रगायन्तौ प्रचिन्वन्तौ च पादपान् । &gt;
नामभिर् व्याहरन्तौ च सवत्सा गाः परन्तपौ ॥ &gt;
निर्योग-पाशैर् आसक्तैः स्कन्धाभ्यां शुभ-लक्षणै । &gt;
वन-माला-कुलोर् अस्कौ बाल-शृङ्गा-विवर्षभौ ॥ &gt;
सुवर्णाञ्चन्-चूर्णाभावन्योन्य-सदृशाम्बरौ । &gt;
महेन्द्रा-युध-संसक्तौ कृष्ण-शुक्लादि-वाम्बुदौ ॥ &gt;
कुशाग्र-कुसुमानां च कर्ण-पूरौ मनोरमौ । &gt;
वन-मार्गेषु कुर्वाणौ वन्य-वेशधरावुभौ ॥ [ह।वं। २.१४.२-६] &gt; ॥ इति ॥१६॥</p></blockquote>
<hr>
<p><strong>जीव-गोस्वामी (क्रम-सन्दर्भः) : द्रोण्यश् चाद्रि</strong>-सन्ध्यः ह्रस्वान्तत्वं विचार्यं <strong>काननेषु</strong> अन्तर्-वनेषु ॥१६.२०॥</p>
<hr>
<p><strong>जीव-गोस्वामी (बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) : द्रोण्यश् चाद्रि</strong>-सन्धयः ॥१६॥</p>
<hr>
<p><strong>बलदेव-विद्याभूषणः (वैष्णवानन्दिनी) : अद्रीणां द्रोणयः</strong> सन्धयः । एषा लीला सर्वेश्वरस्य हरेः स्व-समान-गुणैर् भक्तैः सह माधुर्य-प्रधानायां वृन्दाटव्यां प्रादुर्भवन्ती परितोषैक-हेतुर् वैकुण्ठादि-धामस्व् ऐश्वर्य-प्रधानेषु तु दुर्लभा निखिलोर्वी-पतेर् उग्र-शासनस्यापि क्वचिद् अतिरम्ये <strong>विजने</strong> पञ्चषैर् मित्रैः सहोच्चावचाक्रीडाति-सुखैक-हेतुर् दृश्यते । अन्यथाङ्गेषु जीर्यमाणाः कला वैमनस्याय स्युः ॥१६॥</p>
<hr>
<p><strong>॥ १०.१८.१७ ॥</strong></p>
<p><strong>पशूंश् चारयतोर् गोपैस् तद्-वने राम-कृष्णयोः ।</strong><br>
गोप-रूपी प्रलम्बो \ऽगाद् असुरस् तज्-जिहीर्षया ॥**</p>
<p><strong>श्रीधर-स्वामी (भावार्थ-दीपिका) :</strong> <strong>चारयतोः</strong> सतोः <strong>तद्-वने</strong> तस्मिन् वने । तयोर् <strong>जिहीर्षया</strong> ॥१७.१८॥</p>
<hr>
<p><strong>वंशीधरः (भावार्थ-दीपिका-प्रकाशः) : गोप-रूपी</strong> यः कश्चिद् गोपस् तद् दिने किञ्चित् कृत्यार्थं गृहे स्थितस् तद् रूपधारी । तयोः <strong>राम-कृष्णयोः</strong> ॥१७॥</p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> परमैश्वर्य विशेष-गर्भां मधुर-मधुरां लौकिकीं लिलाम् उक्त्वा अधुना श्री-बलराम-द्वारा विहितां प्रकटैश्वर्याम् अलौकिकीम् आह&mdash;पशून् इत्य्-आदिना । <strong>गोपैः</strong> सह <strong>तद् वने</strong> श्री-वृन्दावने, कृष्णस्यादौ निर्देशः, सर्वत्र तस्यैव प्राधान्यात्, विशेषतश् <strong>चात्र</strong> प्रलब-वधे तस्यैव प्रयोजकत्वात् ॥१७॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> परमैश्वर्य-विशेष-गर्भा मधुर-मधुरां लौकिक-लीलाम् उक्ताधुना श्री-बलदेव-द्वारा विहितां प्रकटैश्वर्याम् अलौकिकीम् आह&mdash;पशून् इत्य्-आदिना । यः को\ऽपि <strong>गोपस्</strong> <strong>तद्</strong> दिने गृहे तिष्ठन् तद् <strong>रूपी</strong>त्य् अर्थः ॥१७॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्</em>।</p>
<hr>
<p><strong>विश्वनाथ-चक्रवर्ती (सारार्थ-दर्शिणी) : चारयतोः</strong> सतोः <strong>गोप-रूपी</strong> यः कोऽपि गोपस् <strong>तद्</strong>-दिने किञ्चित् कृत्यार्थं गृहे स्थितस् तद्-रूप-धारी तयोर् <strong>जिहीर्षया</strong> ॥१७॥</p>
<hr>
<p><strong>बलदेव-विद्याभूषणः (वैष्णवानन्दिनी) : चारयतोः</strong> सतोः <strong>गोप-रूपी</strong>ति तद्-वासरे यः कश्चिद् गोपः किञ्चित् कार्यानुरोधात् वेश्मनि स्थितस्य रूपं बिभ्रत् तयोर् <strong>जिहीर्षया</strong> ॥१७॥</p>
<hr>
<p>॥ १०.१८.१८ ॥</p>
<p><strong>तं विद्वान् अपि दाशार्हो भगवान् सर्व-दर्शनः ।</strong><br>
अन्वमोदत तत्-सख्यं वधं तस्य विचिन्तयन् ॥**</p>
<p><strong>श्रीधर-स्वामी (भावार्थ-दीपिका) :</strong> <em>न व्याख्यातम्।</em></p>
<hr>
<p><strong>वंशीधरः (भावार्थ-दीपिका-प्रकाशः) : तम्</strong> प्रलम्बम् । <strong>तत्-सख्यम्</strong> प्रलम्ब-सख्यम् । <strong>अन्वमोदत</strong> स्वीचकार । <strong>तस्य</strong> प्रलम्बस्य । <strong>दाशर्ह</strong> इति । प्रलम्ब-बक-चानूर [भा।पु।१०.२.१] इत्य्-आदिना यदु-कुल-कदने मुख्यतया निर्दिष्टस्य प्रलम्बस्य वधेन यदु-कुल-हितापेक्षया । तद्-वेदने हेतुः <strong>सर्व-दर्शनः</strong> सर्वज्ञः । <strong>चिन्तयन्</strong> अनेन प्रकारेण घातयिष्यामीति चिन्तयन् ॥१८॥</p>
<hr>
<p><strong>सनातन-गोस्वामी (बृहद्-वैष्णव-तोषणी) : दाशार्हः</strong> श्री-यदु-कुलाब्धि-चन्द्र इति भ्रातृतया श्री-बलदेवस्य कीर्ति-विस्तारणे हेतुर् उद्दिष्टः । यद् वा, प्रलम्ब-बक-चाणूर [भा।पु।१०.२.१] इत्य्-आदिना यदु-कुल-कदने मुख्यतयादौ निर्दिष्टस्य प्रलम्बस्य वधेन यदु-कुल-हित-विशेषापेक्षया सर्वं पश्यति साक्षात् करोतीति । किं वा, <strong>सर्वेषां दरानं</strong> ज्ञान यस्मात् । यद् वा, सर्वाणि दर्शनानि शास्त्राणि वैशेषिकादीनि वा षट्, यस्मिन् तात्पर्यतो वर्तन्त इति सः । यतो <strong>भगवान्</strong> साक्षात् परमेश्वरः । अतस् <strong>तं</strong> <strong>विद्वान्</strong> जानन्न् अपि विशेषेण <strong>चिन्तयन्</strong> अग्रजस्य कीर्ति-विस्तारणाय तम् अस्य स्कन्धम् आरुह्य तेनायं घातयितव्यः । तद्-अर्थं च वाह्य वाहक-क्रीडायां कार्यायाम् इमम् आत्म-पक्षे कृत्वा स्वयम् अहं पराजितो भूत्वैनम् अपि पराजितं कारयिष्यामीत्य्-आदिकं भवयन्, एवं सर्व-दर्शन इत्य् अस्यात्रैव वान्वयः, यत एवं कृते एवं भविष्यतीत्य् आदिकं सर्वम् एव जानातीत्य् अर्थः । अतस् तेन अगन्तुकेन दुर्बुद्धिनापि दैत्येन सख्यम् <strong>अन्वमोदत</strong>&mdash;अन्यथा श्री-बलदेवस्य सुखाद् उत्तुङ्ग-स्कन्धाधिरोहणासिद्धेः ॥१८॥</p>
<hr>
<p><strong>जीव-गोस्वामी (लघु-वैष्णव-तोषणी) : दाशऋह</strong> इति प्रलम्ब-बक-चाणूर [भा।पु।१०.२.१] इत्य्-आदिना यदु-कुलकदने मुख्यतयादौ निर्दिष्टस्य प्रलम्बस्य बधेन यदु-कुल-हित-विशेषापेक्षया तद् वेदने हेतुः <strong>सर्व-दर्शनः</strong> सर्वज्ञः यतो <strong>भगवान्</strong> <strong>विचिन्तयन्</strong> वक्ष्यमाण-प्रकारेण विचारयन् <strong>तस्य सख्यं</strong> सख्युः कर्म चेष्टाम् इति यावत् ॥१८॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्</em>।</p>
<hr>
<p><strong>विश्वनाथ-चक्रवर्ती (सारार्थ-दर्शिणी) : विचिन्तयन्</strong> अनेनैव प्रकारेण सङ्घातयिष्यामीति चिन्तया <strong>निश्चिन्वन्</strong> ॥१८.१९॥</p>
<hr>
<p><strong>बलदेव-विद्याभूषणः (वैष्णवानन्दिनी) : दाशार्हः</strong> <strong>कृष्णः तस्य वधं विचिन्तयन्न्</strong> इति अनेन विधिनैनं घातयिष्यामीति चिन्तया <strong>निश्चिन्वन्</strong> ॥१८.१९॥</p>
<hr>
<p>॥ १०.१८.१९ ॥</p>
<p><strong>तत्रोपहूय गोपालान् कृष्णः प्राह विहार-वित् ।</strong><br>
हे गोपा विहरिष्यामो द्वन्द्वी-भूय यथा-यथम् ॥**</p>
<p><strong>श्रीधर-स्वामी (भावार्थ-दीपिका) : यथा-यथं</strong> वयो-बलाद्य्-अनुरूपं <strong>द्वन्द्वी-भूय</strong> ॥१९॥</p>
<hr>
<p><strong>वंशीधरः (भावार्थ-दीपिका-प्रकाशः) : तत्र</strong> तदा ॥१९॥</p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> तत्र तद् वधे निमित्ते तद् वने वा, प्रकर्षेणाह&mdash;प्रलम्बस्यापि मनोरमत्वात्, <strong>विहार-वित्</strong>&mdash;द्वन्द-क्रीडयैवाग्रजस्य सुखं प्रलम्ब-स्कन्धाधि-रोहणं भवतीति क्रीडा-प्रकारं वेत्तीत्य् अर्थः । यद् वा, वाह्य-वाहक-लक्षण-विविध-क्रीडा-प्रकाराभिज्ञः ॥१९॥</p>
<hr>
<p><strong>जीव-गोस्वामी (लघु-वैष्णव-तोषणी) : तत्र</strong> तद् वधे निमित्ते प्रकर्षेणाह&mdash;प्रलम्बस्यापि मनोरमत्वात् <strong>विहार-वित्</strong> यतः स एव तत्र सर्वज्ञोऽभिज्ञ इत्य् अर्थः ॥१९॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः, विश्वनाथ-चक्रवर्ती सारार्थ-दर्शिणी, बलदेव-विद्याभूषणः वैष्णवानन्दिनी) :</strong> <em>न व्याख्यातम्</em>**।**</p>
<hr>
<p>॥ १०.१८.२० ॥</p>
<p><strong>तत्र चक्रुः परिवृढौ गोपा राम-जनार्दनौ ।</strong><br>
कृष्ण-सङ्घट्टिनः केचिद् आसन् रामस्य चापरे ॥**</p>
<p><strong>श्रीधर-स्वामी (भावार्थ-दीपिका) : परिवृढौ</strong> नायकौ । <strong>तत्र</strong> केचन <strong>कृष्ण-सङ्घट्टिनः</strong> कृष्ण-पक्षीयाः ॥२०.२१॥</p>
<hr>
<p><strong>वंशीधरः (भावार्थ-दीपिका-प्रकाशः) : तत्र</strong> बिहारे । प्रभुः परिवृढोऽधिपः इत्य् अमः ॥२०॥</p>
<hr>
<p><strong>सनातन-गोस्वामी (बृहद्-वैष्णव-तोषणी) : तत्र</strong> द्वन्द्व-विहारे <strong>गोपाश् चक्रुर्</strong> इति सहज-विनयादि-साद्-गुण्येन स्वयं ताभ्यां तद् अभवनात्, <strong>जनार्दनं</strong> इति जनं दुष्ट-मर्दयतीति प्रलम्ब-घातनस्य । किं वा, जनैः सेवकैर् अद्यते याच्यत इति परिवृडतार्थं गोपानां प्रार्थनस्याभि-प्रायेण, <strong>कृष्ण-सखीनाम्</strong> आदौ निर्देशः, कृष्ण-प्रियत्वेन सर्वेषां प्राक् तत्-पक्षे भवनात्, <strong>अपरे</strong> श्री-कृष्णेगिताभिज्ञास् तत्-प्रीत्य् एक-परास् तत्-प्रियतमाः श्री-दाम-वृषम् आदयः, यथा श्री-हरि-वंशोक्त-जल-क्रीडायां स्व-सुताः श्री-बल-राम-पक्षे तत्-सुताश् चात्म-पक्षे तेन कृता इति ॥२०॥</p>
<hr>
<p><strong>जीव-गोस्वामी (लघु-वैष्णव-तोषणी) : गोपा</strong> इति सत्य् अपि सख्य-सामान्ये वर्ग-भेदेन तयोः पृथक्-पृथक् तद् विशेषवतां तेषाम् असङ्कोचातिशयवत् क्रीडा-रसाय वैपरीत्येन <strong>परिवृढौ</strong> <strong>चक्रुः</strong> एवम् एव च तयोर् मिथः प्रणयो\ऽपि विवृत्तः स्यात् यथा हरि-वंशोक्त-जल-क्रीडायां स्वसुता श्री-बल-राम-पक्षे तत् सुताश् चात्म-पक्षे तेन कृताः अतः श्री-दामादयो <strong>राम-सङ्घट्टिनो</strong> जाताः रामेति रमणाभिप्रायेण <strong>जनार्दने</strong>ति तत् तत् क्रीडाभिः स्व-मनोरथ-पुरकतया सर्वैर् याच्यमानत्वाभिप्रायेण ॥२०॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्</em>।</p>
<hr>
<p><strong>विश्वनाथ-चक्रवर्ती (सारार्थ-दर्शिणी) : परिवृढौ</strong> नायकौ <strong>कृष्णस्य सङ्घट्टो</strong> यूथः, तद्-गताः ॥२०॥</p>
<hr>
<p><strong>बलदेव-विद्याभूषणः (वैष्णवानन्दिनी) : परिवृढौ</strong> नायकौ <strong>कृष्णस्य सङ्घट्टे</strong> यूथः, तद्-वर्तिनः ॥२०॥</p>
<hr>
<p>॥ १०.१८.२१ ॥</p>
<p>आचेरुर् विविधाः क्रीडा वाह्य-वाहक-लक्षणाः ।</p>
<p>यत्रारोहन्ति<sup id="fnref:9"><a href="#fn:9" class="footnote-ref" role="doc-noteref">9</a></sup> जेतारो वहन्ति च पराजिताः ॥</p>
<p><strong>श्रीधर-स्वामी (भावार्थ-दीपिका) :</strong> <em>न व्याख्यातम्।</em></p>
<hr>
<p><strong>वंशीधरः (भावार्थ-दीपिका-प्रकाशः) : यत्र</strong> यस्यां क्रीडायाम् । <strong>जेतारः</strong> पिहित-फलादि-ज्ञानावन्त <strong>आरोहन्ति</strong> निज-प्रतिद्वन्द्वि-गोपं <strong>वाहनत्वे</strong> कल्पयति । <strong>पराजिताः</strong> पिहित-फलाद्य् अज्ञानवन्तो <strong>वहन्ति</strong> <strong>वाहनानि</strong> भवन्तीत्य् अर्थः ॥२१॥</p>
<hr>
<p><strong>सनातन-गोस्वामी (बृहद्-वैष्णव-तोषणी) : विविधा</strong> हरिणाक्रीडनाख्यादयः, तथा च श्री-विष्णु-पुराणे&mdash;</p>
<blockquote>
<p>हरिणाक्रीडणं नाम बाल-क्रीडनकं ततः ॥ &gt;
प्रक्रीडिता हि ते सर्वे दौ द्वौ युगपद् उत्पतन् ॥ [वि।पु। ५.९.१२] &gt; इति,</p></blockquote>
<p><strong>बाह्य-वाहक-लक्षणत्वम्</strong> एवाह&mdash;<strong>यत्रे</strong>ति ॥२१॥</p>
<hr>
<p><strong>जीव-गोस्वामी (लघु-वैष्णव-तोषणी) : विविधाः</strong> हरिणा क्रीडनाख्यादयः तथा च श्री-विष्णु-पुराणे&mdash;</p>
<blockquote>
<p>हरिणा क्रीडनं नाम बल-क्रीडनकं ततः । &gt;
प्रकीडिता हि ते सर्वे द्वौ द्वौ युगपद् उत्पतन् ॥ [वि।पु। ५.९.१२] &gt; इति ॥२१॥</p></blockquote>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> किन्तु बाह्य-वाहक-लक्षणाः अस्यार्थं विवृणोति&mdash;यत्रेति । तेन स्पर्श-खेलायां राम-सङ्घट्टिनां मध्ये कोऽपि कृष्ण-सङ्घट्टिनां कम् अपि यदि स्पृशति तदा राम-सङ्घट्टिनः सर्व एव <strong>पराजिता</strong> यथा-यथं <strong>वहन्ति</strong> । एवं जयन्ति चेत् कृष्ण-सङ्घट्टिनस् तान् राम-सङ्घट्टिनो वहन्ति । एवम् एव नेत्र-बन्धादि-खेलायाम् अपि ॥२१॥</p>
<hr>
<p><strong>बलदेव-विद्याभूषणः (वैष्णवानन्दिनी) :</strong> वाह्य-वाहक-क्रीडार्थं विवृणोति&mdash;यत्रेति । स्पर्श-वेलायां राम-सङ्घट्टिनां मध्ये चेत् कोऽपि कृष्ण-सङ्घट्टिनां कम् अपि स्पृशति तदा राम-सङ्घट्टिनः सर्वेऽपि जयिनः <strong>आरोहन्ति</strong> तान् कृष्ण-सङ्ग्ःअट्टिनः सर्वेऽपि <strong>पराजिता</strong> यथा-यथं <strong>वहन्ति</strong> कृष्ण-सङ्घट्टिनश् चेज् जयन्ति तान् राम-सङ्घट्टिनो वहन्तीति ॥२१॥</p>
<hr>
<p>॥ १०.१८.२२ ॥</p>
<p>वहन्तो वाह्यमानाश् च चारयन्तश् च गो-धनम् ।</p>
<p>भाण्डीरकं नाम वटं जग्मुः कृष्ण-पुरोगमाः ॥</p>
<p><strong>श्रीधर-स्वामी (भावार्थ-दीपिका) : वाह्यमानाः</strong> पृष्ठे नोह्यमानाः ॥२२.२४॥</p>
<hr>
<p><strong>वंशीधरः (भावार्थ-दीपिका-प्रकाशः) : वहन्तः</strong> धारयन्तः । <strong>भाण्डरीवटो</strong>ऽवरोहण-स्थानत्वेन कल्पित इत्य् अर्थः । तथारोहण-स्थानम् अपि तत्-समीपवर्त्य् एव ज्ञेयम् । स च वटो हरि-वंशे वर्णितः ।</p>
<blockquote>
<p>ददर्श विपुलोदग्रं शाखिनं शाखिनां वरम् ॥ &gt;
स्थितं धरण्यां मेघाभं निविडं दल-सञ्चयैः । &gt;
गगनार्धोच्छ्रिताकारं पर्वताभोग-धारिणम् ॥ &gt;
नील-चित्राङ्ग-वर्णैश् च सेवितं बहुभिः खगैः । &gt;
फलैः प्रवालैश् च घनैः सेन्द्र-चाप-घनोपमम् ॥ &gt;
भवनाकार-विटपं लता-पुष्प-सुमण्डितम् । &gt;
विशाल-मूलावनतं पवनाम्भोद-धारिणम् ॥ &gt;
आधिपत्यम् इवान्येषां तस्य देशस्य शाखिनाम् । &gt;
कुर्वाणं शुभ-कर्माणं निरावर्षम् अनातपम् ॥ &gt;
न्यग्रोधं पर्वताग्राभं भाण्डीरं नाम नामतः ॥ [ह।वं। &gt; २.११.१८-२२] इति ॥२२॥</p></blockquote>
<hr>
<p><strong>सनातन-गोस्वामी (बृहद्-वैष्णव-तोषणी) : वाह्यमाना</strong> ऊह्यमानाः पृष्ठाद्य् आरूडाश् च अपि <strong>गो-धनम्</strong> अपि <strong>चारयन्तः</strong>, संज्ञायां कः, भाण्डोरं <strong>नाम भाण्डीराख्यम्</strong> इत्य् अर्थः । यद् वा, नाम्नैव <strong>वटं</strong> तत्त्वतस् तु सर्व-वृक्ष-क्र्म-श्रेष्ठं कल्प-द्रुमम् इत्य् अर्थः । स च वर्णितं श्री-हरि-वंशे&mdash;</p>
<blockquote>
<p>ददर्श विपुलोदग्रं शाखिनं शाखिनां वरम् ॥ &gt;
स्थितं धरण्यां मेघाभं निविडं दल-सञ्चयैः । &gt;
गगनार्धोच्छ्रिताकारं पर्वताभोग-धारिणम् ॥ &gt;
नील-चित्राङ्ग-वर्णैश् च सेवितं बहुभिः खगैः । &gt;
फलैः प्रवालैश् च घनैः सेन्द्र-चाप-घनोपमम् ॥ &gt;
भवनाकार-विटपं लता-पुष्प-सुमण्डितम् । &gt;
विशाल-मूलावनतं पवनाम्भोद-धारिणम् ॥ &gt;
आधिपत्यम् इवान्येषां तस्य देशस्य शाखिनाम् । &gt;
कुर्वाणं शुभ-कर्माणं निरावर्षम् अनातपम् ॥ &gt;
न्यग्रोधं पर्वताग्राभं भाण्डीरं नाम नामतः ॥ [ह।वं। &gt; २.११.१८-२२] इति ।</p></blockquote>
<p>तत्र गमनं सुप्रसिद्धं तत्-स्थानिग्रज-कीर्ति-विस्तारणाय । किं वा, निदाघे तद् विस्तीर्ण-शितलच्छायां सुख-क्रीडार्थम् । यद् वा, स्वप्रियस्य भाण्डीरस्यैव माहात्म्यार्थम्, अत एव <strong>कृष्णः</strong> सर्वाकर्षको भगवान् <strong>पुरोगमो</strong>\ऽग्रगामी येषां ते ॥२२॥</p>
<hr>
<p><strong>जीव-गोस्वामी (लघु-वैष्णव-तोषणी) : बाह्यमाना</strong> ऊह्यमानाः स्कन्धारूढाः <strong>भाण्डीरकम्</strong> इति सञ्ज्ञायां कन् <strong>नाम</strong> प्रसिद्धौ स च वर्णितः श्री-हरि-वंशे&mdash;</p>
<blockquote>
<p>ददर्श विपुलोदग्रं शाखिनं शाखिनां वरम् ॥ &gt;
स्थितं धरण्यां मेघाभं निविडं दल-सञ्चयैः । &gt;
गगनार्धोच्छ्रिताकारं पर्वताभोग-धारिणम् ॥ &gt;
नील-चित्राङ्ग-वर्णैश् च सेवितं बहुभिः खगैः । &gt;
फलैः प्रवालैश् च घनैः सेन्द्र-चाप-घनोपमम् ॥ &gt;
भवनाकार-विटपं लता-पुष्प-सुमण्डितम् । &gt;
विशाल-मूलावनतं पवनाम्भोद-धारिणम् ॥ &gt;
आधिपत्यम् इवान्येषां तस्य देशस्य शाखिनाम् । &gt;
कुर्वाणं शुभ-कर्माणं निरावर्षम् अनातपम् ॥ &gt;
न्यग्रोधं पर्वताग्राभं भाण्डीरं नाम नामतः ॥ [ह।वं। &gt; २.११.१८-२२] इति ।</p></blockquote>
<p>तत्र <strong>गमनं</strong> निदाघ-क्रीडौचित्यात् ॥२२॥</p>
<hr>
<p><strong>जीव-गोस्वामी (क्रम-सन्दर्भः) : वाह्यमाना</strong> ऊह्यमानाः ॥२२.३२॥</p>
<hr>
<p><strong>जीव-गोस्वामी (बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) : भाण्डीरकं वटं जग्मुर्</strong> इति स एव वटो ऽवरोहणस्थानकल्पित इत्य् अर्थः । तथैवारोहन-स्थलम् अपि तत् समीपवर्ति ज्ञेयम् ॥२२॥</p>
<hr>
<p><strong>बलदेव-विद्याभूषणः (वैष्णवानन्दिनी) : भाण्डीरकम्</strong> इति सञ्ज्ञाया कन् स एवादरोहण-स्थानं कल्पितः आरोहण-स्थानन्तु तद् अन्तिक-वर्ति बोध्यम् ॥२२.२३॥</p>
<hr>
<p>॥ १०.१८.२३ ॥</p>
<p>राम-सङ्घट्टिनो यर्हि<sup id="fnref:10"><a href="#fn:10" class="footnote-ref" role="doc-noteref">10</a></sup> श्रीदाम-वृषभादयः ।</p>
<p>क्रीडायां जयिनस् तांस् तान् ऊहुः कृष्णादयो नृप ॥</p>
<p><strong>श्रीधर-स्वामी (भावार्थ-दीपिका) :</strong> <em>न व्याख्यातम्।</em></p>
<hr>
<p><strong>वंशीधरः (भावार्थ-दीपिका-प्रकाशः) : तांस् तान्</strong> <strong>श्रीदामादीन्</strong> ॥२३॥</p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> वहन्तो बाह्यमानाश् चेति पूर्वं सर्वेषां मिथो जय-पराजयाव् उद्दिष्टौ, अधुना च भाण्डीरे श्री-बल-देवस्य प्रलम्ब-स्कन्धारोहणार्थं श्री-कृष्णेच्छया तत्-पक्षीयाणां पराजयं वदन् राम-पक्षीयाणाम् एव जयम् आह&mdash;द्वाभ्याम् । <strong>आदि</strong>-शब्दात् सुबलादयार्भका इति बाल्य-क्रीडायाः स्वभाव एवासाव् इति भावः । <strong>नृपे</strong>ति पाठे भक्तवश्यतातिशयेन परम-विस्मयात् तत्-सम्बोधनम् ॥२३॥</p>
<hr>
<p><strong>जीव-गोस्वामी (लघु-वैष्णव-तोषणी) : यर्हि</strong> ये ये <strong>श्रीदाम-वृषभादयः</strong> <strong>क्रीडायां</strong> जयिनो बभूवुस् तर्हि <strong>तांस् तान्</strong> कृष्णादय <strong>उहुर्</strong> इत्य् अन्वयः ॥२३॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः, विश्वनाथ-चक्रवर्ती सारार्थ-दर्शिणी, बलदेव-विद्याभूषणः वैष्णवानन्दिनी) :</strong> <em>न व्याख्यातम्।</em></p>
<hr>
<p>॥ १०.१८.२४ ॥</p>
<p>उवाह कृष्णो भगवान् श्रीदामानं पराजितः ।</p>
<p>वृषभं भद्रसेनस् तु प्रलम्बो रोहिणी-सुतम् ॥</p>
<p><strong>श्रीधर-स्वामी (भावार्थ-दीपिका) :</strong> <em>न व्याख्यातम्।</em></p>
<hr>
<p><strong>वंशीधरः (भावार्थ-दीपिका-प्रकाशः) : उवाह</strong> <strong>कृष्ण</strong> इह वत्ययो ज्ञेय उवाह कृष्णं श्रीदामा [ह।वं। ?] इत्य्-आदि-हरिवंशादि-विरोधात् । व्यत्ययाभावे का हानिः ? अत आह&mdash;बहु-मान-विरोधे तु व्यत्यासः शब्दतोऽर्थतः इति शब्दस्यार्थस्य च विरोधे व्यत्यासो न दोषायेत्य् अर्थः ॥२४॥</p>
<hr>
<p><strong>सनातन-गोस्वामी (बृहद्-वैष्णव-तोषणी) : भगवान्</strong> भक्त-वश्यतादि-गुण प्रदर्शक इत्य् अर्थः । यद् वा, ननु <strong>श्रीदामा</strong> कुतस् तद् असहत ? तत्राह&mdash;भगवान् परम-कौतुकी इत्य् अर्थः । किं च, <strong>कृष्णो</strong> निज-प्राणेश्वरः, तत्-कौतुक-सिद्धये तत्-प्रीत्य्-एकापेक्षयेति भावः । <strong>रोहिण्याः सुतम्</strong> इति तत् सुतत्वेन तस्य श्री-कृष्णेन सह भेदं मत्वा तयोर् अन्योन्य-स्नेहाद्य्-अविमर्षेण हर्तुम् अवहद् इति भावः ॥२४॥</p>
<hr>
<p><strong>जीव-गोस्वामी (लघु-वैष्णव-तोषणी) : भगवान्</strong> इति युष्माकं यो भगवान् सोऽस्माकं व्रज-वासिभिः पराजित इति नर्म च व्यञ्जितं । <strong>रोहिण्याः सुतम्</strong> इति तेन तत्-प्रभावाज्ञानस्यापेक्षया ॥२४॥</p>
<hr>
<p><strong>जीव-गोस्वामी (क्रम-सन्दर्भः :</strong> <em>न व्याख्यातम्</em>**।**</p>
<hr>
<p><strong>बृहत्-क्रम-सन्दर्भः, उवाह कृष्णो भगवान् श्रीदामानं पराजितः ।</strong> भक्त-वात्सल्य-लीलेयं यद्-भक्तेषु स्वयम् अपराजितोऽपि पराजितो भवति । अथवा, भगवान् कृष्णः स्तोक-कृष्णः तस्य भगवत्-सखित्वम् एव, न तु भगवत्त्वम् ॥२४.३२॥</p>
<hr>
<p><strong>विश्वनाथ-चक्रवर्ती सारार्थ-दर्शिणी) :</strong> <em>न व्याख्यातम्</em>**।**</p>
<hr>
<p><strong>बलदेव-विद्याभूषणः (वैष्णवानन्दिनी) : भगवान्</strong> इति भवतां भगवान् अस्माकं व्रज-वासिभिः पराजित इति नर्म व्यज्यते ॥२४॥</p>
<hr>
<p>॥ १०.१८.२५ ॥</p>
<p>अविषह्यं मन्यमानः कृष्णं दानव-पुङ्गवः ।</p>
<p>वहन् द्रुततरं प्रागाद् अवरोहणतः परम् ॥</p>
<p><strong>श्रीधर-स्वामी (भावार्थ-दीपिका) :</strong> कृष्ण-दृष्टि-वञ्चनाय अवरुह्यतेऽस्मिन्न् इत्य् <strong>अवरोहणं</strong> मर्यादा, ततः <strong>परं</strong> दूरम् <strong>अगात्</strong> ॥२५॥</p>
<hr>
<p><strong>वंशीधरः (भावार्थ-दीपिका-प्रकाशः) : अविषह्यं</strong> योद्धुम् अशक्यम् । यद् वा, कृष्णम् अविषह्यं वोढुम् अशक्यं मत्वा रामं <strong>वहन्न् अगाद्</strong> इति सम्बन्धः ॥२५॥</p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> ननु तथापि कंस-मुख्यारिं श्री-कृष्णं हर्तुं कथम् अयं नाचेष्टेनं ? इत्य् आशङ्क्याह&mdash;अविषह्यम् इति । अत एव कृष्ण-पक्षीयो भूत्वा बलदेवं <strong>वहन्</strong> सत्, यतो मानवेषु पुङ्गवो बलादिनातिश्रेष्ठः । यद् वा, श्री-बलदेव-करणकः तद्-वधार्थं श्री-कृष्णएच्छयैव बलदेवं वहन्, <strong>अवरोहणतो</strong>\ऽवतारण-सीमातः <strong>परं</strong> परतः प्रकर्षेणावैकल्यादिना गता, तथा च विष्णु-पुराणे&mdash;</p>
<blockquote>
<p>ते वाहयन्तस् त्व् अन्योन्यं भाण्डीर-स्कन्धम् एत्य वै । &gt;
पुनर् निवर्तिताः सर्वे ये ये पूर्वं पराजिताः ॥ &gt;
सङ्कर्षणं तु स्कन्धेन शीघ्रम् उत्क्षिप्य दानवः । &gt;
न तस्थौ प्रजगामैव स-चन्द्र इव वारिदः ॥[वि।पु। ५.८.१५-१६] &gt; ॥ इति ।</p></blockquote>
<p>तत्र हेतुः&mdash;<strong>अविषह्यम्</strong> इति । श्री-<strong>कृष्णस्य</strong> दृष्टि-गोचरे किञ्चिद् अस्य कर्तुं न शक्ष्यामीति चिन्तयन्न् इत्य् अर्थः । <strong>दानव-पुङ्गवो</strong>\ऽपि, तथापि द्वयोर् जिहीर्षया गतस्यापि तस्य केवल-श्री-बलदेव-हरणे स एव हेतुर् अनुसन्धेयः ॥२५॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> ननु, तथापि कंसस्य मुख्यारिं श्री-कृष्णं हर्तुं कथम् अयं नाचेष्टत? इत्य् आह&mdash;अविषह्यम् इति । श्री-राम-द्वारा मारयितुं श्री-कृष्णेन तत्-तेज आवृत्य स्व-तेजस आविष्कृतेः । अत एव कृष्ण-पक्षियो भूत्वा बलदेवं <strong>वहन्</strong> सन् यतो <strong>दानवेषु पुङ्गवः</strong> बलादिना श्रेष्ठः <strong>अवरोहणतः</strong> भाण्डीर-स्कन्धात् । तथा च, श्री-विष्णु-पुराणे&mdash;</p>
<blockquote>
<p>ते वाहयन्तस् त्व् अन्योन्यं भाण्डीर-स्कन्धम् एत्य वै । &gt;
पुनर् निवर्तिता सर्वे ये ये पूर्वं पराजिताः ॥ &gt;
सङ्कर्षणं तु स्कन्धेन शीघ्रम् उत्क्षिप्य दानवः । &gt;
न तस्थौ प्रजगामैव स चन्द्रः इव वारिदः ॥[वि।पु। &gt; ५.८.१५-१६] ॥ इति ॥२५॥</p></blockquote>
<hr>
<p><strong>जीव-गोस्वामी (क्रम-सन्दर्भः, जीव-गोस्वामी बृहत्-क्रम-सन्दर्भः) :</strong> <em>न व्याख्यातम्</em>**।**</p>
<hr>
<p><strong>विश्वनाथ-चक्रवर्ती (सारार्थ-दर्शिणी) : कृष्णम् अविषह्यं मन्यमान</strong> इत्य् अत एव <strong>रामं</strong> हर्तु-मनाः कृष्ण-पक्षीयो ऽभूद् इति भावः । अवरुह्यते ऽस्मिन्न् इत्य् <strong>अवरोहणं</strong> मर्यादा-स्थनम्, कृष्ण-दृष्टि-वञ्चनाय ततः <strong>परम्</strong> अपि <strong>प्रागात्</strong> ॥२५॥</p>
<hr>
<p><strong>बलदेव-विद्याभूषणः (वैष्णवानन्दिनी) : कृष्णम् अविषह्यं मन्यमान</strong> इति रामं हर्तु-कामः कृष्ण-सङ्घट्टी बभूवेति भावः । <strong>रामं वहन्न्</strong> <strong>अवरोहणतः परं प्रागात्</strong> अवरुह्यते अत्रेत्य् अवरोहणं भाण्डीरा-पिण्डीका, ततः गमनं कृष्ण-दृष्टि-वञ्चनार्थम् ॥२५॥</p>
<hr>
<p>॥ १०.१८.२६ ॥</p>
<p>तम् उद्वहन् धरणि-धरेन्द्र-गौरवं</p>
<p>महासुरो विगत-रयो निजं वपुः ।</p>
<p>स आस्थितः पुरट-परिच्छदो बभौ</p>
<p>तडिद्-द्युमान् उडुपति-वाड् इवाम्बुदः ॥</p>
<p><strong>श्रीधर-स्वामी (भावार्थ-दीपिका) : धरणि-धरेन्द्र</strong>वद् <strong>गौरवं</strong> यस्य तन् <strong>निजम्</strong> आसुरं <strong>वपुर्</strong> <strong>आस्थितः</strong> । <strong>पुरट-परिच्छदः</strong> सुवर्णालङ्कारः, <strong>तडिद्-द्युमान्</strong> विद्युद्-दीप्तिमान् इत्य् अलङ्कारोपमा । <strong>उडुपति-वाड्</strong> इति रामोपमा । उडुपतिं वहतीत्य् उडुपति-वाट् । यदि यथोचित-स्थानेषु स्थिता विद्युतो भवन्त्य् उपरि चोडुपतिः, तदा सोऽ<strong>म्बुदो</strong> यथा भाति, तद्वद् <strong>बभाव्</strong> इत्य् अर्थः ॥२६॥</p>
<hr>
<p><strong>वंशीधरः (भावार्थ-दीपिका-प्रकाशः) : धरणि-धरेन्द्रः</strong> सुमेरुः । पुरटो नग-राटे स्यात् क्लीबं हेम्न्य् अग्रगे शुनि इति धरणिः । <strong>द्युमता</strong> सूर्येण वात्र पक्षेऽभूतोपमा ज्ञेया ॥२६॥</p>
<hr>
<p><strong>सनातन-गोस्वामी (बृहद्-वैष्णव-तोषणी) : धरणी-धरेन्द्रः</strong> सुमेरुः, तस्माद् अपि <strong>गौरवं</strong> भारो यस्य, तादृशत्वं स्वभावतो दैत्य-ज्ञानेन तदानीं तत्-प्रकटनाद् वा, <strong>उद्वहन्</strong> किञ्चिद् उच्छ्वासार्थं पृष्ठात् स्कन्धम् आरोप्योच्चैर् वहन् । किं वा, आकाश-मार्गेण वहन् स प्रलम्ब-<strong>महासुरो</strong>\ऽपि <strong>विगतो</strong> नष्टो <strong>रयो</strong> वेगो यस्य सः, अत एव <strong>निजं</strong> सहजम् आसुरं <strong>वपुर्</strong> <strong>आस्थितः</strong>, तथा च तत्रैव&mdash;</p>
<blockquote>
<p>असहन् रोहिणेयस्य स भारं दानवोत्तमः ।<sup id="fnref:11"><a href="#fn:11" class="footnote-ref" role="doc-noteref">11</a></sup> &gt;
ववृधे सुमहाकायः प्रावृषीव बलाहकः ॥[वि।पु। ५.९.१७] इति ।</p></blockquote>
<p><strong>अम्बुदोपमया</strong> तस्य श्यामो वर्णो ध्वनितः ॥२६॥</p>
<hr>
<p><strong>जीव-गोस्वामी (लघु-वैष्णव-तोषणी) : धरणि-धरेन्द्रः</strong> सुमेरुः, तस्माद् अपि <strong>गौरवं</strong> भारो यस्य सीमातिक्रमे जाति विहस्य विस्मित्य विशङ्क्य च क्रमेण भारातिरेक-प्रकटनात् <strong>उत्</strong> उच्चैः स्कन्धे <strong>वहन्न्</strong> इत्य् अर्थः । स <strong>महासुरो</strong>ऽपि अत एव <strong>निजम्</strong> आसुरं वपुर्-<strong>आस्थितः</strong> तथा च तत्रैव&mdash;</p>
<blockquote>
<p>असहन् रोहिणेयस्य स भारं दानवोत्तमः । &gt;
ववृधे सुमहाकायः प्रावृषीव बलाहकः ॥[वि।पु। ५.९.१७] इति &gt; ॥२६॥</p></blockquote>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) : तं</strong> उत्कट-बलतयैव <strong>वहन्</strong> यतो <strong>धरणि-धरेन्द्रः</strong> सुमेरुः तद्वत् <strong>गौरवं</strong> यस्य तं, तस्य सीमातिरिक्त गमन-दर्शनेन विस्मित्य स्वभाराधिक्य-प्रकटनात् । ततश् च वोढुम् असामर्थ्याद् एव <strong>विगत</strong>-वेगः । ततश् च तेन वपुषा स्व-महा-पराक्रमं अमितम् आलक्ष्य <strong>स निजं वपुर्</strong> <strong>आस्थितः</strong> <strong>बभौ</strong>, <strong>पुरट</strong>-<strong>परिच्छदः</strong> सुवर्णालङ्कारवान्, <strong>अम्बुदस्</strong> <strong>तडिद्</strong>-द्युति-<strong>द्युमान् उडुपतिं</strong> वहतीति सः । अत्रासुरस्याम्बुद उपमा, स्वर्णालङ्कारस्य तडिद्-द्युतिः, बलदेवस्योडुपतिः ॥२६॥</p>
<hr>
<p><strong>बलदेव-विद्याभूषणः (वैष्णवानन्दिनी) : स महासुरः</strong> प्रलम्बः पौढवलतयैव तं अवरोहणतः परगमने सति <strong>धरणि-धरेण्द्रस्य</strong> सुमेरोर् इव <strong>गौरवत्</strong> यस्य तं प्रकाशितैश्वर्यं वोढुं असामर्थ्याद् एव <strong>विगत-रयः</strong> क्षीण-वेगः ततश् च तेन <strong>वपुषा</strong> तत्-पराक्रम-महान्तम् आज्ञाय <strong>निजम्</strong> आसुरं वपुर् <strong>आस्थितो बभौ</strong> । <strong>पुरट-परिच्छदः</strong> कनक-भूषण-धरः <strong>अम्बुदस्</strong> तडिद्-अद्युतिमान् <strong>उडूपतिं</strong> चन्द्रं वहतीति सः अत्र प्रलम्बस्याम्बुदः <strong>पुरट-परिच्छदस्य</strong> <strong>तडिद्-द्युतिः</strong> बलदेवस्योडुपतिर् उपमानम् ॥२६॥</p>
<hr>
<p>॥ १०.१८.२७ ॥</p>
<p>निरीक्ष्य तद्-वपुर् अलम् अम्बरे चरत्</p>
<p>प्रदीप्त-दृग् भ्रु-कुटि-तटोग्र-दंष्ट्रकम् ।</p>
<p>ज्वलच्-छिखं कटक-किरीट-कुण्डल-</p>
<p>त्विषाद्भुतं हलधर ईषद् अत्रसत् ॥</p>
<p><strong>श्रीधर-स्वामी (भावार्थ-दीपिका) : अलम्</strong> अतिवेगेन । <strong>प्रदीप्ते</strong> <strong>दृशौ</strong> यस्मिन् <strong>वपुषि,</strong> तत् । <strong>भ्रु-कुटि-तट</strong>-सल्लग्ना <strong>उग्रा</strong> <strong>दंष्ट्रा</strong> यस्मिंस् तत् । प्रदीप्त-दृक् भ्रु-कुटि-तटं यस्मिन्, उग्रा दंष्ट्रा यस्मिंस् तच् च तच् चेति वा । <strong>ज्वलन्त्यः</strong> <strong>शिखाः</strong> केशा यस्मिंस् तत् ॥२७॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> पूर्व-समासे दंष्ट्राणां भ्रुकुटि-सल्लग्नत्वासम्भवात् समासान्तरम् आह&mdash;प्रदीप्ते इत्य्-आदि । भ्रुवोर् मध्ये तु कुटि-भ्रुकुटिर् भ्रूकुटिः स्त्रियाम् इति शब्द-रत्ने । <strong>अत्रसत्</strong> उद्विविजे ॥२७॥</p>
<hr>
<p><strong>सनातन-गोस्वामी (बृहद्-वैष्णव-तोषणी) : कटकादीनां</strong> पुरट-मयानां <strong>त्विषा अद्भुतं</strong> देदीप्यमानम् इत्य् अर्थः। यद् वा, कटकादि-त्विषा विशिष्टम् अद्भुतं विस्मयावहम् अलौकिकत्वात्, सहसा तथा-भूतत्वाच् च <strong>ईषद् अत्रसत्</strong>, बाल्य-क्रीडा-कौतुकात् । यद् वा, महा-दैत्य-<strong>वपुस्</strong> तं <strong>निरीक्ष्य</strong> अपि श्री-कृष्णात् किञ्चिच् छङ्काम् अवाप, दैत्यास्यापि गोप-रूपत्वेन वधायोग्यत्वाद् इत्य् अर्थः । यद् वा, एतादृशं सखि-वृन्दे अपरं दानवम् अशक्यं स्नेहेन कृष्णं प्रत्य् अनिष्ट-शङ्कया ॥२७॥</p>
<hr>
<p><strong>जीव-गोस्वामी (लघु-वैष्णव-तोषणी) : ईषद् अत्रसत्</strong> बाल्य-क्रीडावेशेनेति पूर्व-पूर्ववत् ॥२७॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) : अलम्</strong> अतिवेगेन <strong>प्रदीप्ते दृशौ</strong> यस्मिन् <strong>भ्रुकुटी-तट</strong>-सल्लग्ना <strong>उग्रा दंष्ट्रा</strong> यस्मिंस् तच् च तच् च <strong>तद्-वपुर्</strong> <strong>निरीक्ष्य ईषद्</strong> अत्र सद् इति साक्षात् परमात्मानोऽपि तस्य त्रासोऽयं तद्-ऐश्वर्य-ज्ञानस्य कृष्णेनैव स्व-योग-मायया आवरणात् तत्राम्बुदाकारम् असुर-वपुर् एतत् तथा वर्धतां यथा मद्-अग्रज-वपुश् चन्द्र-प्रदेश एवोत्तिष्ठेद् इति कृष्णस्य कौतुक-दिदृक्षैव कारणम्, तद्-ऐश्वर्य-ज्ञानावरणे तु असुर-वपुः-प्राकट्यारम्भ एव । &quot;नायं गोपः, किन्त्व् असुर एव&quot; इति विदुषा बलदेवेन सद्यस् तद्-वधे तत्-कौतुकं न सिद्ध्येद् इति ज्ञेयम् ॥२७॥</p>
<hr>
<p><strong>बलदेव-विद्याभूषणः (वैष्णवानन्दिनी) : प्रदिप्ते दृशौ</strong> नेत्रे यत्र **भ्रुकुटि-तट-**सल्लग्नाः <strong>उग्रा दंष्ट्रा,</strong> यत्र तच् च तच् च <strong>तद्-वपुर् निरीक्ष्य</strong> <strong>हलधरो</strong> बल <strong>ईषद् अत्रसत्</strong> बाल्य-क्रीडावेषाद् एव त्रासाभासत्वम् अकरोत् । धरणि-धरेन्द्र-गौरवम् इति प्राग् उक्तेः ॥२७॥</p>
<hr>
<p>॥ १०.१८.२८ ॥</p>
<p>अथागत-स्मृतिर् अभयो रिपुं बलो</p>
<p>विहाय सार्थम् इव हरन्तम् आत्मनः ।</p>
<p>रुषाहनच् छिरसि दृढेन मुष्टिना</p>
<p>सुराधिपो गिरिम् इव वज्र-रंहसा ॥</p>
<p><strong>श्रीधर-स्वामी (भावार्थ-दीपिका) : आगत-स्मृतिर्</strong> <strong>अभय</strong> <strong>इवात्मनः सार्थं</strong> गोप-समूहं <strong>विहाय हरन्तं रिपुम्</strong> <strong>अहनत्</strong> । यद् वा, <strong>विहाय</strong>-साकाश-मार्गेणात्मनः प्राप्तम् अर्थम् इव हरन्तम् इति । <strong>वज्र-रंहसा</strong> वज्र-वेगेन <strong>मुष्टिना</strong> ॥२८॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> अथ श्री-कृष्णाकृत-बोधानन्तरम् । <strong>आगत-स्मृतिः</strong> ज्ञात-निज-वैभवः । बलं गृहीत्वा, प्रलम्ब-धावने बलदेवेन कृष्णः प्रार्थितः स च तं न त्वं प्राकृतो बालः किं तु साक्षाद् अनन्तोऽसीति बोधितवान् इति हरि-वंशाद् अवसेयम् । अभय-शब्देनेवशब्द-सम्बन्धे श्री-कृष्ण-बोधितस्याप्य् अनीशतैवाविर्भवत्य् अतः प्रकारान्तरेण योजयन्न् आह&mdash;यद्वेति । मुष्टिर् द्वयोः स्यात् साङ्गुष्ठे करे सङ्कुचिताङ्गुलौ इति धरणि-धरः ॥२८॥</p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> अथान्तरम् इति&mdash;</p>
<blockquote>
<p>किम् अयं मानुषो भावो व्यक्तम् एवावलम्ब्यते । &gt;
सर्वात्मन् सर्व-गुह्यानां गुह्य-गुह्यात्मना त्वया ॥[वि।पु। ५.९.२३]</p></blockquote>
<p>इत्य्-आदिकात् श्री-विष्णु-पुराणाद्य् उक्तात् तं प्रति श्री-कृष्णस्य वचनात् सद्य एवागता <strong>स्मृतिर्</strong> दैत्य-वधार्थं निजावतार-प्रयोजन-स्मरणं यस्य सः । यद् वा, पश्चाद् <strong>आगता</strong> स्मृतिः श्री-कृष्णस्य पूतना वत्सासुर-वधानुसन्धानं ज्ञेयम् । तृतीये च आगता स्मृतिर् मत् कीर्त्यर्थम् एव मद् धस्तेनैतद्-वधार्थं तेनैवम् अनुष्ठितम् अस्तीत्य्-आदि ज्ञानं यस्येति, अतो**\ऽभयो**\ऽपगत-शङ्कः सन्न् अथवा निरीक्ष्यापि ईषद् अप्य् अत्रसत् किम् ? काक्वा, नैवेत्य् अर्थः । तत्र हेतुम् आह&mdash;आगत-स्मृतिर् अतिरोहित-ज्ञानः, अथ अतो\ऽभयः । अन्यत् समानम् । दृष्टान्तो <strong>मुष्टेर्</strong>दाप्य् ए\ऽवैयर्थ्ये च <strong>गिरिणा</strong> सह दैत्यस्योपमा, पुरा पक्ष-सद्-भावेन गिरीणाम् अम्बरोत्पतनकठिन-तरङ्गत्वाद्य् अपेक्षया ॥२८॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> अथानन्तरम् इति&mdash;</p>
<blockquote>
<p>किम् अयं मानुषो भावो व्यक्तम् एवावलम्ब्यते । &gt;
सर्वात्मन् सर्व-गुह्यानां गुह्य-गुह्यात्मना त्वया ॥[वि।पु। ५.९.२३]</p></blockquote>
<p>इत्य्-आदिकात् श्री-विष्णु-पुराणाद्य् उक्तात् तं प्रति श्री-कृष्णस्य वचनात् सद्य एव्<strong>आगता स्मृतिः</strong> दैत्य-वधार्थ-निजावतार-प्रयोजनं यस्य सः बलो <strong>मुष्टिना रिपुम् अहनत्</strong> अहन् कः केन कम् इव मुराधिपो <strong>वज्र-रंहसा गिरिम् इव</strong> ॥२८॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> लब्धाभीष्टः कृष्णः साग्रजे बिभ्यति सति तत्र पुनर् ऐश्वर्य-ज्ञानं सहसैवार्पयामासेत्य् आह&mdash;अथ आगत-स्मृतिर् इति ।</p>
<blockquote>
<p>किम् अयं मानुषो भावो व्यक्तम् एवाबलम्ब्यते । &gt;
सर्वात्मन् सर्व-गुह्यानां गुह्यं गुह्यात्मना त्वया ॥[वि।पु। ५.९.२३]</p></blockquote>
<p>इति विष्णुपुराणोक्त-कृष्ण-वाक्याल् लब्ध-निजैश्वर्य-ज्ञानः । <strong>विहायसा</strong> अकाश-मार्गेण । <strong>आत्मनः</strong> प्राप्तम् अर्थं धनं <strong>हरन्तम् इव रिपुं मुष्टिना</strong> <strong>अहनत्</strong> । कः केन कम् इव ? सुराधिपो <strong>वज्र-रंहसा गिरिम्</strong> इव ॥२८॥</p>
<hr>
<p><strong>बलदेव-विद्याभूषणः (वैष्णवानन्दिनी) :</strong> अथानन्तरं जगता लुप्ता <strong>स्मृतिर्</strong> यस्य सो<strong>ऽगत</strong>-स्मृतिः वैष्णवे तु कृष्ण-बाक्याद् आगत-स्मृतिर् इत्य् उक्तः, स बलभद्रो दुष्ट-वधार्थं स्वाविर्भावं विजानन्न् इत्य् अर्थः । <strong>मुष्टिना रिपुम्</strong> <strong>अहन्</strong>, कः केन कम् इव ? तत्राह&mdash;सुराधिपो <strong>वज्र-रंहसा</strong> <strong>गिरिम्</strong> इवेति रिपुं कीदृशं <strong>विहायसा</strong> नभो-मार्गेण्<strong>आत्मनः</strong> प्राप्तम् अर्थं धनं <strong>हरन्तम्</strong> <strong>इव</strong> ॥२८॥</p>
<hr>
<p>॥ १०.१८.२९ ॥</p>
<p>स आहतः सपदि विशीर्ण-मस्तको</p>
<p>मुखाद् वमन् रुधिरम् अपस्मृतो \ऽसुरः ।</p>
<p>महा-रवं व्यसुर् अपतत् समीरयन्</p>
<p>गिरिर् यथा मघवत आयुधाहतः ॥</p>
<p><strong>श्रीधर-स्वामी (भावार्थ-दीपिका) : अपस्मृतो</strong> गत-स्मृतिः । <strong>महा-रवं</strong> समीरयन् ॥२९.३०॥</p>
<hr>
<p><strong>वंशीधरः (भावार्थ-दीपिका-प्रकाशः) : सः</strong> प्रलम्बः । <strong>आयुधाहतो</strong> वज्राहतः ॥२९॥</p>
<hr>
<p><strong>सनातन-गोस्वामी (बृहद्-वैष्णव-तोषणी) : अप्स्मृतो</strong> मोहितः । किं वा, अपस्मार-व्याधिनेवाति-व्याकुलः सन्न् इत्य् अर्थः । महा-कायस्य तस्य सद्यो गगनात् पतनादौ दृष्टान्तः-<strong>गिरिर् यथे</strong>ति । <strong>आयुधेन</strong> <em>वज्रेणाहतः</em> प्रहतः ॥२९॥</p>
<hr>
<p><strong>जीव-गोस्वामी (लघु-वैष्णव-तोषणी) : अपस्मृत</strong> इति अपस्मार-व्याधिनेवाति-व्याकुलः सन्न् इत्य् अर्थः ॥२९॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) : अपस्मृतः</strong> गत-स्मृतिः अपस्मार-व्याधि-ग्रस्त इवेत्य् अर्थः । <strong>महा-रवं</strong> समीरयन् ॥२९.३०॥</p>
<hr>
<p><strong>बलदेव-विद्याभूषणः (वैष्णवानन्दिनी) :</strong> सो<strong>ऽसुरोऽपस्मृतो</strong>ऽपस्मार रोह-ग्रस्तवत् स्मृति-शून्यः । <strong>महा-रवं</strong> घोर-शब्दं समीरयन् <strong>व्यसुर्</strong> निष्प्राणः सन् <strong>अपतत्</strong> ॥२९॥</p>
<hr>
<p><strong>॥ १०.१८.३० ॥</strong></p>
<p>दृष्ट्वा प्रलम्बं निहतं बलेन बल-शालिना ।</p>
<p>गोपाः सुविस्मिता आसन् साधु साध्व् इति वादिनः ॥</p>
<p><strong>श्रीधर-स्वामी (भावार्थ-दीपिका) :</strong> <em>न व्याख्यातम्।</em></p>
<hr>
<p><strong>वंशीधरः (भावार्थ-दीपिका-प्रकाशः) : बलेन</strong> शालते दीव्यतीति बशाली बलदेवः । एकार्थकौ <strong>बलशालि</strong>-बलदेव-शब्दौ पर्यायौ । बलेनौजसा कालिन्दी-भेदनो बलः इत्य् अमरोक्तेर् <strong>बल</strong>-शब्दस् तु साक्षाद् एव तद् वाचकोस्ति, यदीत्थं तदा बलशालीति विशेषणम् ॥३०॥</p>
<hr>
<p><strong>सनातन-गोस्वामी (बृहद्-वैष्णव-तोषणी) : बल-शालिना</strong> बलवतेति तन् महा-बलिष्ठ-दैत्य-श्रेष्ठ-वधेन लोकेषु तत्-बल-विशेषाभिव्यक्ते, तथा च श्री-हरि-वंशे&mdash;</p>
<blockquote>
<p>बलं तु बलदेवस्य तदा भुवि जना विदुः । &gt;
प्रलम्बे निहिते दैत्ये देवैर् अपि दुरासदे ॥[ह।वं। २.१४.५८] इति &gt; ।</p></blockquote>
<p><strong>सुविस्मिताः</strong> सन्तः तत्-कपट-गोप-वेषादिनाः । यद् वा, श्री-कृष्णस्य शक्त्यैवायं मया हत इत्य् एवं तस्य <strong>बलं</strong> शालितुं श्लाघितुं शीलम् अस्येति तथा तेन, एवं तस्य भक्ति-भरेण सुविस्मिताः ॥३०॥</p>
<hr>
<p><strong>जीव-गोस्वामी (लघु-वैष्णव-तोषणी) : बल-शालिने</strong>ति तत् प्रभृति-बल-विचेष्टाभिव्यक्तेः । तथा च श्री-हरि-वंशे&mdash;</p>
<blockquote>
<p>बलं तु बलदेवस्य तदा भुवि जना विदुः । &gt;
प्रलम्बे निहिते दैत्ये देवैर् अपि दुरासदे ॥[ह।वं। २.१४.५८] इति &gt; ।</p></blockquote>
<p><strong>सुविस्मिताः</strong> सन्तः तत् कपट-गोप-वेषादिना ॥३०॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः, विश्वनाथ-चक्रवर्ती सारार्थ-दर्शिणी) :</strong> <em>न व्याख्यातम्।</em></p>
<hr>
<p><strong>बलदेव-विद्याभूषणः (वैष्णवानन्दिनी) : विस्मितास्</strong> तच्-छद्म-गोप-वेशादिना ॥३०॥</p>
<hr>
<p><strong>॥ १०.१८.३१ ॥</strong></p>
<p>आशिषो \ऽभिगृणन्तस् तं प्रशशंसुस् तद्-अर्हणम् ।</p>
<p>प्रेत्यागतम् इवालिङ्ग्य प्रेम-विह्वल-चेतसः ॥</p>
<p><strong>श्रीधर-स्वामी (भावार्थ-दीपिका) : तद्-अर्हणं</strong> प्रशंसार्हम् ॥३१.३२॥</p>
<hr>
<p><strong>वंशीधरः (भावार्थ-दीपिका-प्रकाशः) : तं</strong> बलम् ॥३१॥</p>
<hr>
<p><strong>सनातन-गोस्वामी (बृहद्-वैष्णव-तोषणी) : आशिष</strong> इत्थं द्वयोर् भ्रात्रोर् युवयोर् मिथः, प्रीतिर् आस्ताम्, चिरं व्रजे सानुजः सुखं विहरन्न् अस्मान् पाहि, सर्वत्र विजयी भव, नित्यं धनवान् पुत्रादिमान् सुखी सपरिवारो भवेत्य्-आदि-प्रकाराः, अभितो <strong>गृणन्तः</strong> प्रयोजयन्त इत्य् अर्थः । <strong>तद् अर्हणम्</strong> आशिरादि-योग्यम् । यद् वा, तेषां तस्यार्हणम् उचितं यथा स्यात्, तत्र तत्र सर्वत्रैव हेतुः&mdash;<strong>प्रेमे</strong>ति ॥३१॥</p>
<hr>
<p><strong>जीव-गोस्वामी (लघु-वैष्णव-तोषणी) : आशिष</strong> इत्थं चिरं सानुजः सुखं विहरन्न् अस्मान् पाहीत्य्-आदि-प्रकाराः <strong>अभि</strong> अभितः तत्र तत्र सर्वत्रैव हेतुः <strong>प्रेमे</strong>ति ॥३१॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) : तद् अर्हणं</strong> प्रशंसार्हम् ॥३१.३२॥</p>
<hr>
<p><strong>बलदेव-विद्याभूषणः (वैष्णवानन्दिनी) : आशिषोऽभिगृणन्त</strong> इति एवम् एव सानुजः सुखं विक्रीडन्न् अस्मान् पाहीत्य् एव प्रकाराः प्रकाशयन्त इत्य् अर्थः । <strong>तद्-अर्हणं</strong> प्रशंसा-योग्यम् ॥३१॥</p>
<hr>
<p><strong>॥ १०.१८.३२ ॥</strong></p>
<p>पापे प्रलम्बे निहते देवाः परम-निर्वृताः ।</p>
<p>अभ्यवर्षन् बलं माल्यैः शशंसुः साधु साध्व् इति ॥</p>
<p><strong>श्रीधर-स्वामी (भावार्थ-दीपिका) :</strong> <em>न व्याख्यातम्।</em></p>
<hr>
<p><strong>वंशीधरः (भावार्थ-दीपिका-प्रकाशः) : माल्यैः</strong> पुष्पैः । अत्र श्रुतिः&mdash;</p>
<blockquote>
<p>विष्टम्भो दिवो धरुणः पृथिव्या विश्वा उत क्षितयो हस्ते अस्य । &gt;
असत उत्सो गृणते नियुत्वान् मध्वो अंशुः पवत इन्द्रियाय ॥ इति ।</p></blockquote>
<p>अर्थः&mdash;हे सोम ते तव मध्वो ब्रह्म-स्वरूपिणः अंशुर् इवांशुः अंशः पृथिव्याः धरुणः भूमेर् धर्ता राम-रूप-धारीति शेषः । ते त्वया असतः अन्तर्यामिणा प्रबोधितो दीप्यमानोऽत एव उत्सस् त्वद् आज्ञा-करणे उत्कण्ठितः । नियुत्वान् जगतः प्राण-रूपी सूत्रात्मा सन् गृणते आत्मनः स्वरूपं त्वद्-वाक्याद् अवगतं भावयति । अहं परमेश्वराद् अनन्योऽस्मि देव-कार्यार्थम् अवतीर्णो\ऽस्मीत्य् आलोचयतीत्य् अर्थः । ततो हेतोर् दिवः द्युलोक-मण्डपस्य विष्टम्भः स्तम्भा इव बचन्ते ते । विष्टम्भः क्विब्-अन्तस्येदं द्वितीया-बहुवचनम् । अत्युच्छ्रितान् प्रलम्बादीन् बहुत्वं विभूत्य्-अर्थे । इन्द्रियाय तद् वधेन स्वईयं वीर्यं प्रदर्शयितुं पवते गच्छति । किम् अस्यायुधं तद् आह&mdash;विश्व इति । सर्वाः क्षितयः नाशा-साधनानि आयुधानि अस्य हस्ते एव सन्ति अतो मुष्टि-मात्रेण तं जघानेत्य् अर्थः । विष्णोः सर्व-देवतामयत्वाद् अत्र सोम-रूपेणैवास्य स्तुतिर् ज्ञेया एवम् अन्यत्रापीति ॥३२॥</p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> न केवलं त एव सन्तुष्टा बभूवुः, देवा अपि सर्वे परमानन्दं प्राप्ता इत्य् आह&mdash;पाप इति । परम-दुष्टे जगद् उपद्रावक इत्य् अर्थः । नितरां <strong>हते</strong> अपुनर् आवृत्तिम् उक्ति-प्राप्ते, तथा च द्वितीय-स्कन्धे&mdash;</p>
<blockquote>
<p>ये च प्रलम्ब-खर-दर्दुर-केश्य्-अरिष्ट- &gt;
मल्लेभ-कंस-यवनाः कुज-पौण्ड्रकाद्याः । &gt;
अन्ये च शाल्व-कपि-बल्वल-दन्तवक्त्र- &gt;
सप्तोक्ष-शम्बर-विदूरथ-रुक्मि-मुख्याः ॥ &gt;
ये वा मृधे समिति-शालिन आत्त-चापाः &gt;
काम्बोज-मत्स्य-कुरु-सृञ्जय-कैकयाद्याः । &gt;
यास्यन्त्य् अदर्शनम् अलं बल-पार्थ-भीम- &gt;
व्याजाह्वयेन हरिणा निलयं तदीयम् ॥[भा।पु। २.७.३५-३५] इति ।</p></blockquote>
<p>अनयोर् अथः&mdash;ये <strong>प्रलम्बादयस्</strong> ते सर्वे हरिणा प्राण-हरेण हेतु-भूतेन, तदीयं तेषां हितं योग्यं वा, अलम् अदर्शनम् अपुनर् आवृत्ति-लक्षणम्, अत एव निलयम् अत्यन्ताभाव-रूपं मोक्ष्यं प्राप्स्यन्ति, तत्र जन्म-त्रयेण मुनि-शापान्ते प्राप्त-वैकुण्ठ-लोको दैत्यत्वापेक्षया तथा श्री-भूम्यां श्री-भगवज् जातो नरकः, श्री-रुक्मिणी-भ्राता रुक्मी, पाण्डव-मित्र-मत्य-राज-विराटदयश् च, तत् तत्-सम्बन्धेन प्राप्त-वैकुण्ठ-लोका अपि संसार-दुःख-द्वंस-मात्रापेक्षयैकत्रोक्ताः । यद् वा, प्रलम्बादयो\ऽलम् अदर्शनम् अपुनर् आवृत्ति-मोक्षं दन्तवक्त्रादयश् च ते तदीयं निलयं श्री-वैकुण्ठ-लोकं यास्यन्तीति विवेचनीयम् इति ॥३२॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> न केवलं त एव सन्तुष्टा बभूवुः देवा अपि परमानन्दं प्राप्ता इत्य् आह&mdash;पाप इति । परम-दुष्टे जगद् उपद्रावक इत्य् अर्थः । नितरां <strong>हते</strong> अपुनर् आवृति-मुक्ति-प्राप्तेः । तथा च द्वितीय-स्कन्धे&mdash;</p>
<blockquote>
<p>ये च प्रलम्ब-खर-दर्दुर-केश्य्-अरिष्ट- &gt;
मल्लेभ-कंस-यवनाः कुज-पौण्ड्रकाद्याः । &gt;
अन्ये च शाल्व-कपि-बल्वल-दन्तवक्त्र- &gt;
सप्तोक्ष-शम्बर-विदूरथ-रुक्मि-मुख्याः ॥ &gt;
ये वा मृधे समिति-शालिन आत्त-चापाः &gt;
काम्बोज-मत्स्य-कुरु-सृञ्जय-कैकयाद्याः । &gt;
यास्यन्त्य् अदर्शनम् अलं बल-पार्थ-भीम- &gt;
व्याजाह्वयेन हरिणा निलयं तदीयम् ॥[भा।पु। २.७.३५-३५] इति ।</p></blockquote>
<p>तत्र केचिद् अमल-दर्शनो ब्रह्म-सायुज्ञादि केचित् तन् निलयम् इति विवेचनीयम् ॥३२॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong></p>
<p>इति सारार्थ-दर्शिन्यां हर्षिणां भक्त-चेतसाम् ।</p>
<p>दशमेऽष्टादशोऽध्यायः सङ्गतः सङ्गतः सताम् ॥</p>
<hr>
<p><strong>बलदेव-विद्याभूषणः (वैष्णवानन्दिनी) :</strong> देवाश् च तं तुष्टुवुर् इत्य् आह&mdash;पापे इति । अतिदुष्टे जगद् उद्वेजके इत्य् अर्थः ॥३२॥</p>
<p>नाग-मूर्धसु तुङ्गेषु नर्तित्वा मधुसूदनः ।</p>
<p>प्रलम्ब-स्कन्धम् अत्युच्चं बलम् आरोहयत् प्रभुः ॥</p>
<hr>
<p>इति श्रीमद्-भागवते मःआ-पुराणे पारमहंस्यां संहितायां दशम-स्कन्धे</p>
<p>पुर्वार्धे प्रलम्ब-वधो नामाष्टादशोऽध्यायः ।</p>
<p>॥ १०.१८ ॥</p>
<hr>
<p>(१०.१९)</p>
<div class="footnotes" role="doc-endnotes">
<hr>
<ol>
<li id="fn:1">
<p>रूपिणोः&#160;<a href="#fnref:1" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:2">
<p>तत्रापि&#160;<a href="#fnref:2" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:3">
<p>मण्डप- (कैश्चिद् धृतं पाठान्तरम्)&#160;<a href="#fnref:3" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:4">
<p>रेणु-&#160;<a href="#fnref:4" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:5">
<p>नव-शस्पं&#160;<a href="#fnref:5" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:6">
<p>श्री-प्रभावेण&#160;<a href="#fnref:6" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:7">
<p>यतो&#160;<a href="#fnref:7" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:8">
<p>विशेषं&#160;<a href="#fnref:8" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:9">
<p>तत्रारोहन्ति&#160;<a href="#fnref:9" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:10">
<p>ये हि&#160;<a href="#fnref:10" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:11">
<p>अशक्तो वहने तस्य संरम्भाद् दानवोत्तमः ॥&#160;<a href="#fnref:11" class="footnote-backref" role="doc-backlink">&#x21a9;&#xfe0e;</a></p>
</li>
</ol>
</div>

  </div>
</article>


        

        



    <aside class="card border noPrint" id="section-tree-item-bhAgavatam_gauDIya-prastutiH_10_18-28_18_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/purANam_vaiShNavam/bhAgavatam/gauDIya-prastutiH/10/18-28/18/">१८ </a>
            <a data-toggle="collapse" href="#section-tree-item-body-bhAgavatam_gauDIya-prastutiH_10_18-28_18_md" role="button" aria-expanded="false" aria-controls="section-tree-item-body-bhAgavatam_gauDIya-prastutiH_10_18-28_18_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-bhAgavatam_gauDIya-prastutiH_10_18-28_18_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: १८</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/purANam_vaiShNavam/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/purANam_vaiShNavam/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/purANam_vaiShNavam/actions/workflows/build.yml"><img src="https://github.com/vishvAsa/purANam_vaiShNavam/actions/workflows/build.yml/badge.svg"> Built </a> on 2025 Aug 25 05:46:07 UTC. (<a href="http://google.com/search?q=05%3a46%3a07%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
