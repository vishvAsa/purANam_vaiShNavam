<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>पुराणे विश्वासटिप्पन्यः  | २०</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/purANam_vaiShNavam/bhAgavatam/gauDIya-prastutiH/10/18-28/20/" rel="alternate" type="application/rss+xml" title="पुराणे विश्वासटिप्पन्यः" />
    <link href="/purANam_vaiShNavam/bhAgavatam/gauDIya-prastutiH/10/18-28/20/" rel="feed" type="application/rss+xml" title="पुराणे विश्वासटिप्पन्यः" />

    <meta property="og:url" content="https://vishvAsa.github.io/purANam_vaiShNavam/bhAgavatam/gauDIya-prastutiH/10/18-28/20/">
  <meta property="og:site_name" content="पुराणे विश्वासटिप्पन्यः">
  <meta property="og:title" content="२०">
  <meta property="og:description" content="प्रावृड्-वर्णनं शरद्-वर्णनं च । ॥ १०.२०.१ ॥
श्री-शुक उवाच—
तयोस् तद् अद्भुतं कर्म दावाग्नेर् मोक्षम् आत्मनः ।
गोपाः स्त्रीभ्यः समाचख्युः प्रलम्ब-वधम् एव च ॥
श्रीधर-स्वामी (भावार्थ-दीपिका) :
विंशे प्रावृट्-शरच्-छोभा वर्णनेन वनोचिताः ।
प्रावृट्-क्रीडा निरूप्यन्ते गोप-राम-युजो हरेः ॥
हेयादेयोपमानेन प्रावृट्-शरद्-ऋतु-श्रियोः ।
वर्णनं त्व् अद्भुतैश्वर्य कृष्ण-लीला-विवक्षया ॥१॥
वंशीधरः (भावार्थ-दीपिका-प्रकाशः) : गोप-रामैर् युज्यत इति गोप-राम-युक् तस्य तथा ।*। हेयान्य् उपमानानि पाखण्डादीनि, आदेयानि भक्ताचरितादीनि ।*। तत्र तयोर् द्वयोर् मध्ये । उत्पत्तितो दंशमशकचित्रित-पृष्ठ-बहुपादादीनाम्, जीवनतो जीवन-हेतु-जल-वृष्टेः । सत्त्वं द्रव्ये प्राणि-मात्रे सत्त्वं सत्ता-स्वाभावयोः इति यादवः । परिधिः परिखाकाष्ठोप-सूर्य-शशि-मण्डले इति धरणिः ॥१॥">
  <meta property="og:locale" content="en_us">
  <meta property="og:type" content="article">
    <meta property="article:section" content="bhagavatam">

  <meta itemprop="name" content="२०">
  <meta itemprop="description" content="प्रावृड्-वर्णनं शरद्-वर्णनं च । ॥ १०.२०.१ ॥
श्री-शुक उवाच—
तयोस् तद् अद्भुतं कर्म दावाग्नेर् मोक्षम् आत्मनः ।
गोपाः स्त्रीभ्यः समाचख्युः प्रलम्ब-वधम् एव च ॥
श्रीधर-स्वामी (भावार्थ-दीपिका) :
विंशे प्रावृट्-शरच्-छोभा वर्णनेन वनोचिताः ।
प्रावृट्-क्रीडा निरूप्यन्ते गोप-राम-युजो हरेः ॥
हेयादेयोपमानेन प्रावृट्-शरद्-ऋतु-श्रियोः ।
वर्णनं त्व् अद्भुतैश्वर्य कृष्ण-लीला-विवक्षया ॥१॥
वंशीधरः (भावार्थ-दीपिका-प्रकाशः) : गोप-रामैर् युज्यत इति गोप-राम-युक् तस्य तथा ।*। हेयान्य् उपमानानि पाखण्डादीनि, आदेयानि भक्ताचरितादीनि ।*। तत्र तयोर् द्वयोर् मध्ये । उत्पत्तितो दंशमशकचित्रित-पृष्ठ-बहुपादादीनाम्, जीवनतो जीवन-हेतु-जल-वृष्टेः । सत्त्वं द्रव्ये प्राणि-मात्रे सत्त्वं सत्ता-स्वाभावयोः इति यादवः । परिधिः परिखाकाष्ठोप-सूर्य-शशि-मण्डले इति धरणिः ॥१॥">
  <meta itemprop="wordCount" content="10803">
  <meta name="twitter:card" content="summary">
  <meta name="twitter:title" content="२०">
  <meta name="twitter:description" content="प्रावृड्-वर्णनं शरद्-वर्णनं च । ॥ १०.२०.१ ॥
श्री-शुक उवाच—
तयोस् तद् अद्भुतं कर्म दावाग्नेर् मोक्षम् आत्मनः ।
गोपाः स्त्रीभ्यः समाचख्युः प्रलम्ब-वधम् एव च ॥
श्रीधर-स्वामी (भावार्थ-दीपिका) :
विंशे प्रावृट्-शरच्-छोभा वर्णनेन वनोचिताः ।
प्रावृट्-क्रीडा निरूप्यन्ते गोप-राम-युजो हरेः ॥
हेयादेयोपमानेन प्रावृट्-शरद्-ऋतु-श्रियोः ।
वर्णनं त्व् अद्भुतैश्वर्य कृष्ण-लीला-विवक्षया ॥१॥
वंशीधरः (भावार्थ-दीपिका-प्रकाशः) : गोप-रामैर् युज्यत इति गोप-राम-युक् तस्य तथा ।*। हेयान्य् उपमानानि पाखण्डादीनि, आदेयानि भक्ताचरितादीनि ।*। तत्र तयोर् द्वयोर् मध्ये । उत्पत्तितो दंशमशकचित्रित-पृष्ठ-बहुपादादीनाम्, जीवनतो जीवन-हेतु-जल-वृष्टेः । सत्त्वं द्रव्ये प्राणि-मात्रे सत्त्वं सत्ता-स्वाभावयोः इति यादवः । परिधिः परिखाकाष्ठोप-सूर्य-शशि-मण्डले इति धरणिः ॥१॥">
<script type="text/javascript">
    
    let baseURL = "https:\/\/vishvAsa.github.io\/purANam_vaiShNavam\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/purANam_vaiShNavam\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/purANam_vaiShNavam\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/purANam_vaiShNavam\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/purANam_vaiShNavam\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvya\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/purANam_vaiShNavam\/bhAgavatam\/gauDIya-prastutiH\/10\/18-28\/20\/".replace(basePath, "/");
  pageVars.pageParams = {};
  pageVars.pageSource = "bhAgavatam\/gauDIya-prastutiH\/10\/18-28\/20.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/purANam_vaiShNavam/webpack_dist/uiLib-bundle.js"></script>







    <link rel="stylesheet" href="/purANam_vaiShNavam/webpack_dist/uiLib.css">
<link rel="stylesheet" href="/purANam_vaiShNavam/css/uiLibPrint.css" media="print" >
<link rel="stylesheet" href="/purANam_vaiShNavam/css/fonts.css" >
<link rel="stylesheet" href="/purANam_vaiShNavam/css/@fortawesome/fontawesome-free/css/solid.min.css">

<link rel="stylesheet" href="/purANam_vaiShNavam/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/18-28/20/" />
<link rel="alternate" hreflang="sa-Deva" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/18-28/20/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/18-28/20/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/18-28/20/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/18-28/20/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/18-28/20/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/18-28/20/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/18-28/20/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/18-28/20/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/18-28/20/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/18-28/20/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/18-28/20/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/18-28/20/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/18-28/20/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/18-28/20/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/18-28/20/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/18-28/20/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/18-28/20/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/18-28/20/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/18-28/20/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/18-28/20/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/18-28/20/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/18-28/20/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/18-28/20/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/18-28/20/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/18-28/20/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/18-28/20/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/18-28/20/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/18-28/20/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/18-28/20/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/18-28/20/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/18-28/20/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/18-28/20/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/18-28/20/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/18-28/20/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/18-28/20/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/18-28/20/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/18-28/20/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/18-28/20/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/18-28/20/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/18-28/20/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/18-28/20/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/18-28/20/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/18-28/20/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/18-28/20/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">पुराणे विश्वासटिप्पन्यः <br/> २०</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/purANam_vaiShNavam/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="२०">२०</h1>
    
    <a id="editLink" class="btn btn-primary noPrint"  href="https://github.com/vishvAsa/purANam_vaiShNavam/edit/content/bhAgavatam/gauDIya-prastutiH/10/18-28/20.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <h2 id="परवड-वरणन-शरद-वरणन-च-">प्रावृड्-वर्णनं शरद्-वर्णनं च ।</h2>
<p>॥ १०.२०.१ ॥</p>
<p><strong>श्री-शुक उवाच&mdash;</strong></p>
<p>तयोस् तद् अद्भुतं कर्म दावाग्नेर् मोक्षम् आत्मनः ।</p>
<p>गोपाः स्त्रीभ्यः समाचख्युः प्रलम्ब-वधम् एव च ॥</p>
<p><strong>श्रीधर-स्वामी (भावार्थ-दीपिका) :</strong></p>
<p>विंशे प्रावृट्-शरच्-छोभा वर्णनेन वनोचिताः ।</p>
<p>प्रावृट्-क्रीडा निरूप्यन्ते गोप-राम-युजो हरेः ॥</p>
<p>हेयादेयोपमानेन प्रावृट्-शरद्-ऋतु-श्रियोः ।</p>
<p>वर्णनं त्व् अद्भुतैश्वर्य कृष्ण-लीला-विवक्षया ॥१॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> गोप-रामैर् युज्यत इति गोप-राम-युक् तस्य तथा ।*। हेयान्य् उपमानानि पाखण्डादीनि, आदेयानि भक्ताचरितादीनि ।*। तत्र तयोर् द्वयोर् मध्ये । उत्पत्तितो दंशमशकचित्रित-पृष्ठ-बहुपादादीनाम्, जीवनतो जीवन-हेतु-जल-वृष्टेः । सत्त्वं द्रव्ये प्राणि-मात्रे सत्त्वं सत्ता-स्वाभावयोः इति यादवः । परिधिः परिखाकाष्ठोप-सूर्य-शशि-मण्डले इति धरणिः ॥१॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> पञ्च-चत्तारिंशोऽध्य अपि अष्ट-चत्तारिंशोऽध्य अस्ति ।</p>
<hr>
<p><strong>सनातन-गोस्वामी (बृहद्-वैष्णव-तोषणी) : तयोः</strong> श्री-राम-कृष्णयो प्रथक्त्वेन कृतम् अपि तयोर् अन्योन्यं साहाय्यादि-नैक्याभिप्रायेणैकत्रैव निर्दिष्टम्, यद् वा, <strong>दावाग्नि-मोक्षं</strong> कृणसस्य <strong>प्रलम्ब-वधश्</strong> च रामस्येति क्रमेण विवेचनीयम् । <strong>अद्भुतम्</strong> अलौकिकत्वात्, <strong>स्त्रीभ्यः</strong> श्री-यशोदादिभ्य इति तासां स्नेहादि-विशेषात्, <strong>च</strong>-काराच् छ्री-नन्दादिभ्यश् च सम्यक् तत् <strong>तद्</strong> विशेषत आचख्युः, अप्य् अर्थे <strong>एव</strong> शब्दः, प्रलम्ब-वधस्य श्री-बलदेव-कृतत्वेन गौणतयाख्यानात्, अत एव पूर्व-वृतस्यापि तस्यापि तस्य पश्चान् निर्देशः । यद् वा, दावाग्नि-मोक्ष-कर्मणो महत्त्वाद् विशेषतश् च ततः स्वरक्षणाद् दावाख्यानम्, ततश् चैव शब्द उक्त-समुच्चये ज्ञेयः ॥१॥</p>
<hr>
<p><strong>जीव-गोस्वामी (लघु-वैष्णव-तोषणी) : तयोः</strong> श्री-कृष्ण-रामयोर् <strong>दावाग्नि-मोक्षण</strong>-रूपं <strong>प्रलम्ब-वध</strong>-रूपं च यथा स्वं तत् <strong>कर्मं</strong> सामयिकच्युत-क्रम-निर्देशः प्राधान्यापेक्षया त्रीभ्यः स्व-मात्रादिभ्यः असङ्कोचात् ता एव श्रावयितुम् इत्य् अर्थः । सम्यक् तत् तत् विशेषत आचख्युः ॥१॥</p>
<hr>
<p><strong>जीव-गोस्वामी (क्रम-सन्दर्भः) :</strong> विस्फूर्जितं गर्जितम् ॥१.४॥</p>
<hr>
<p><strong>जीव-गोस्वामी (बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong></p>
<p>उपमानेन वस्तूनाम् उपादेयत्व-हेयत्वे ।</p>
<p>विंशे प्रावृट्-शरच्-छोभा-वर्णने ऽद्योतयन् मुनिः ॥१॥</p>
<hr>
<p><strong>बलदेव-विद्याभूषणः (वैष्णवानन्दिनी) :</strong></p>
<p>उपादेयत्व-हेयत्वे वस्तू नाम् उपमानतः ।</p>
<p>बोधयन् विंशके ब्रूते प्रावृट्-शरद् ऋतु-श्रियम् ॥</p>
<p><strong>गोपास्</strong> तस्य सखायः <strong>स्त्रीभ्यः</strong> स्व-स्व-मातृभ्यः ॥१॥</p>
<hr>
<p>॥ १०.२०.२ ॥</p>
<p>गोप-वृद्धाश् च गोप्यश् च तद् उपाकर्ण्य विस्मिताः ।</p>
<p>मेनिरे देव-प्रवरौ कृष्ण-रामौ व्रजं गतौ ॥</p>
<p><strong>श्रीधर-स्वामी (भावार्थ-दीपिका) :</strong> <em>न व्याख्यातम्।</em></p>
<hr>
<p><strong>वंशीधरः (भावार्थ-दीपिका-प्रकाशः) :</strong> न स्पष्टानि दृश्यानि ज्योतींसि सूर्यादीनि यत्र तत् । गुणैर् गुण-कार्यैर् इन्द्रियादिभिः । प्रकाशकत्वात् सत्त्व-साम्यं विद्युतः, अभिमान्य् एव गर्जत्यतोऽभिमानस्य रजः-कार्यत्वात् तत्-कार्यस्य गर्जनस्यापि रजस् त्वम् एवेति, अम्बुदानाम् आच्छादकत्वेन तमः साम्यम् उह्यम् ॥२॥</p>
<hr>
<p><strong>सनातन-गोस्वामी (बृहद्-वैष्णव-तोषणी) : उप</strong> तयोः समीप एव उपांशुत्वेन वा, आकर्ण्य देवेषु प्रवरौ परम-श्रेष्ठौ श्री-विष्णु-शिवौ <strong>व्रजं गतौ</strong> प्राप्तौ, जन्मामननञ् च-भक्ति-विशेषोत्पत्त्या जीववज् जन्मान-च बोधात्, किन्तु कृपया स्वयम् एव साक्षाद्-भूताव् इति, किन्तु निज-बन्धुत्वादिना प्रेम्णा भजनीयाव् एवेति भावः । यद् वा, हे <strong>देव</strong> हे परीक्षित् ! व्रजं गतौ <strong>प्रवरौ</strong> व्रज-जन-श्रेष्ठतराव् इत्य् अर्थः । यद् वा, देव-प्रवराव् इव, अतो\ऽस्मान् सदा परिपालयिष्यत इति भावः । <strong>गोपेषु</strong> <strong>वृद्धाः</strong> श्री-नन्दोपनन्दादय इति युवभ्यो भगवतो बालो\ऽपि तारुण्य इव क्रीडा-रसाकृष्टस् तत् सङ्गत्या वने विहर्तुं यास्तीति बोधयति । यद् वा, तरुणानां गोपानां <strong>गोपीनां च</strong> रस-विशेष-युक्तानां सदा भगवन् माहात्म्य-विशेष-परिस्फूर्त्या <strong>विस्मयाद्य्</strong> अभावात् ते ताश् चात्र नोक्ताः, अतो वृद्धानां गोपानां साहचर्येण गोप्यो\ऽपि वृद्धा एव ग्राह्याः । अत एव चकार-द्वयं प्रियतमानां तन् माहात्म्य-परिस्फुर्त्यापि न प्रेम्णा हानिर् अथ-च वृद्धिर् एवेति पूर्वम् उद्दिष्टम् एव ॥२॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> तत एव सर्वेषाम् अपि श्रुतवतां भावम् आह&mdash;गोपेति । सत्स्व् अपि युवसु <strong>गोप-वृद्धा</strong> इति तेषाम् अपि चमत्कारातिशयेन रसाधिक्यापेक्षया अतो <strong>गोप्यो</strong>\ऽपि तादृश्यो ज्ञेयाः, <strong>देवेषु प्रवरौ</strong> काव् अपि बन्धु-जनोचित-प्रेमाक्रान्त-चित्ततया निश्चयाभावात् ॥२॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) : देव-प्रवराव्</strong> इति प्रेम-प्रावल्येन स्व-सम्बन्धस्य दार्ड्यात्-पूर्ववन् माधुर्यस्यैव पोषणम्, न त्व् एषाम् ऐश्वर्य-ज्ञानं ज्ञेयम्, तत्-कार्यस्य स्व-सम्बन्ध-शैथिल्यस्य तत्-संयोगे कुत्राप्य् अश्रवणात् ॥२॥</p>
<hr>
<p><strong>बलदेव-विद्याभूषणः (वैष्णवानन्दिनी) :</strong> <strong>गोपाश् च</strong> तासां श्वश्रूः <strong>देव-प्रवरौ</strong> निखिल-देव-श्रेष्ठौ साक्षात् प्रभुं <strong>मेनिरे</strong> न च तत्र वात्सल्य-शैथिल्यं किन्तु तत्-पुष्टिर् एव स्वात्मजे निखिल-क्षितीशे सति तन्-मात्रादीनां तत्र वात्सल्य-पुष्टेर् एव प्रतीतेर् इत्य् उक्तम् ॥२॥</p>
<hr>
<p>॥ १०.२०.३ ॥</p>
<p>ततः प्रावर्तत प्राव्र्ट् सर्व-सत्त्व-स्मुद्भवा ।</p>
<p>विद्योतमान-परिधिर् विस्फूर्जित-नभस् तला ॥</p>
<p><strong>श्रीधर-स्वामी (भावार्थ-दीपिका) :</strong> तत्र प्रावृड्-वर्णनं, तत इत्य्-आदि द्वा-विंशत्या । <strong>सर्वेषां प्राणिनां समुद्भव</strong> उत्पत्तितो जीवनतश् च यस्यां सा <strong>प्रावृट्</strong> । <strong>विद्योतमानाः</strong> <strong>परिधयः</strong> परिवेषादि-शोभा यस्यां सा । <strong>विस्फुर्जितं</strong> सङ्क्षुभितं <strong>नभस् तलं</strong> यस्यां सा ॥३॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> क्रम-प्राप्तां श्री-भगवतः प्रावृट्-शरत् क्रीडां वक्तुं श्री-वृन्दावनस्य प्रावृट्-शरदोः शोभा विशेषाविर्भावेन तयोः श्री-भगवतोः क्रीडा-विशेषापेक्षया ते वर्णयति&mdash;तत इत्य्-आदिना यावत् समाप्ति । तत्र तयोर् आरम्भाद् अन्तावति क्रमेणैव वर्णनं ज्ञेयम् । <strong>विशेषेण द्योतमानाः</strong> प्रकाशमानाः परिधयो दिशो यस्याम्, वर्षारम्भे उद्द्यद्भिर् मेघैः सूर्याच्चादनेन दूरतो दृष्टि-प्रसरणात्, किं च <strong>विस्फूर्जितं</strong> सूर्य-तेजः क्षोमहान्या परिस्फुरितं <strong>नभ-स्थलं</strong> यस्याम् । यद् वा, वि-शब्दौ विहीनार्थौ, वर्षारम्भे वायु-वेग-प्रवृत्त्या धूलि-प्रसरतो\ऽप्रकाशमाना दिशो यस्याम् इत्य् अर्थः, तथा विस्फुर्जितं धूलिभिः सङ्क्षुभितं नभस् थलं यस्याम् इति ॥३॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> क्रम-प्राप्तां श्री-भगवतः प्रावृट्-शरत्-कृईडां वर्णयितुं श्री-वृन्दावन-सम्बन्धेनात्यन्तम् उल्लसन्ती तद् उद्दीपन-रूपां ग्रीष्मवत्त्वात् तद् ऋतु-श्रियम् एवादौ वर्णयति&mdash;वर्णनालङ्कारायानुषङ्गिकत्वेन सतां हेयोपादेयतां च दर्शयति&mdash;तत इत्य्-आदिना यावत् समाप्ति । तयोर् आरम्भादि-क्रमेणैव वर्णनं ज्ञेयम् । अन्यत् तैः तत्र दिश इति पक्षे वर्षारम्भे ईषद्-वृष्ट्या मरीचिका-हिम-धूल्याच् चाच्छादनेन दूरतो दृष्टि-प्रसरणात् <strong>विस्फूर्जितं</strong> गर्जितम् ॥३॥</p>
<hr>
<p><strong>जीव-गोस्वामी (क्रम-सन्दर्भः) : विस्फूर्जितं</strong> गर्जितम् ॥३॥</p>
<hr>
<p><strong>जीव-गोस्वामी (बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) : ततो</strong> ग्रीष्मानन्तरं सर्वेषां <strong>सत्त्वानाम्</strong> प्राणिनां <strong>समुद्भव</strong> उत्पत्तितो जीवनतश् च यस्यां सा <strong>प्रावृत्</strong> वर्षा <strong>परिधिश्</strong> चन्द्रार्कयोर् मण्डलम् <strong>विस्फूर्जितं</strong> गर्जितं तद् युक्तं <strong>नभस्-तलं</strong> यस्यां सा ॥३॥</p>
<hr>
<p><strong>बलदेव-विद्याभूषणः (वैष्णवानन्दिनी) :</strong> तत्र तावद् वर्षा-वर्णनं द्वाविंशत्या, <strong>ततो</strong> ग्रीष्मानन्तरं <strong>प्रावृट्</strong> वर्षा प्रावर्तन्त <strong>सर्वेषां सत्त्वानां</strong> प्राणिनां <strong>समुद्भव</strong> उत्पत्तितो जीवनं च <strong>वृद्धिर्</strong> यस्यां सा <strong>परिधिश्</strong> चन्द्रार्कयोर् मण्डलं <strong>विस्फूर्जितं</strong> सङ्क्षुमितं <strong>नभस्-तलं</strong> वियद्य् अस्यां सा ॥३॥</p>
<hr>
<p>॥ १०.२०.४ ॥</p>
<p>सान्द्र-नीलाम्बुदैर् व्योम स-विद्युत्-स्तनयित्नुभिः ।</p>
<p>अस्पष्ट-ज्योतिर् आच्छन्नं ब्रह्म् एव स-गुणं बभौ ॥</p>
<p><strong>श्रीधर-स्वामी (भावार्थ-दीपिका) : सान्द्रैर्</strong> निबिडैर् <strong>नीलाम्बुदैर् विद्युद्</strong>-गर्जित-सहितैर् <strong>आच्छन्नम्</strong> । <strong>स-गुणं</strong> गुणैर् आच्छन्नं जीवाख्यम् । विद्युद्-गर्जिताम्बुदानां सत्त्व-रजस्-तमोभिर् उपमा ॥४॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> <em>न व्याखातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) : सान्द्र-नीलाम्बुदैर् आच्छन्नम्</strong>, अतो**\ऽस्पष्टं ज्योतिः** सहज-प्रकाशः सूर्य-तेजो वा यस्मिन् । अन्यत् तैर् व्याख्यातम् । तत्रास्पष्ट-ज्योतिष्ट्वादिना जीवाख्यम् इति, ततश् च नीलाम्बूदादि-सदृशैस् ताम् असादि-कर्मभिर् आच्छन्नम् ॥४॥</p>
<hr>
<p><strong>जीव-गोस्वामी (लघु-वैष्णव-तोषणी) : अस्पष्टं ज्योतिश्</strong> चन्द्र-सूर्यादिकं यत्र तादृशं सत् <strong>व्योम बभौ</strong> । तद्वारा स्व-प्रकाशान्तरं व्यञ्जयामास अस्पष्ट-ज्योतिष्ट्वे हेतुः, <strong>सान्द्र-नीलाम्बुदैर् आच्छन्नम्</strong> इति । कीदृशैः तैः ? <strong>विद्युद्भिः-स्तनयित्नुभिश्</strong> च सहितैः स्तनयित्नवोऽत्र कथञ्चिच् छब्द-परत्वाद् गर्जितम् एवोच्यते । किम् इव बभौ तत्राह&mdash;ब्रह्मेव जीवाख्य-ब्रह्मांश इव, तच् च कीदृशं ? <strong>सगुणं</strong> सत्त्व-रजस् तमोधिस् तत् कायैश् च आवृत-स्वरूप-ज्योतिर् इत्य् अर्थः । सत्त्वादि-स्थानीयांशास् त्व् अत्र यथायथं विवेचनीयाः ॥४॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) : सान्धैर्</strong> निविडैर् <strong>नीलाम्बुदैर्</strong> <strong>विद्युद्</strong>-गर्जित-सहितैर् <strong>आच्छन्नम्</strong> आच्छन्नत्वेन प्रतीतं <strong>स-गुणं</strong> ब्रह्म समष्टि-विराड् आत्मा विद्युद्-गर्जिताम्बुदानां सत्त्व-रजस्-तमोभिर् उपमा । अत्र <strong>व्योम्नो</strong> निर्लेपत्वेन वस्तुतस् त्व् अरजस्-तमोभिर् उपमा । अत्र व्योम्नो निर्लेपत्वेन वस्तुतस् त्व् अनाच्छन्नत्वेनाम्बुदाद्य्-अधिष्ठान-मात्रत्वाद् ब्रह्मणा सहोपमेयं योगिभिः स्वीयोपास्य-दृष्ट्या उपादेया ॥४॥</p>
<hr>
<p><strong>बलदेव-विद्याभूषणः (वैष्णवानन्दिनी) :</strong> <strong>विद्युद्</strong>-गर्जित-सहितैः <strong>सान्द्रैर् नीलाम्बुदैर्</strong> <strong>आच्छन्नं व्योम वभौ अस्पष्टानि ज्योतींषि</strong> यत्र तत् । <strong>सगुणं</strong> ब्रह्म् एव समष्टि-जीव-चैतन्यम् इवेति विद्युद्-गर्जिताम्बुदानां सत्त्व-रजस् तमोभिर् उपमा । हिरण-गर्भोपासकैर् उपादेया अम्बुदादिभिर् व्योम्न इव गुणैर् हिरण्य-गर्भस्यालेप इति तद्-भावः ॥४॥</p>
<hr>
<p>॥ १०.२०.५ ॥</p>
<p>अष्टौ मासान् निपीतं यद् भूम्याश् चोद-मयं वसु ।</p>
<p>स्व-गोभिर् मोक्तुम् आरेभे पर्जन्यः काल आगते ॥</p>
<p><strong>श्रीधर-स्वामी (भावार्थ-दीपिका) : पर्जन्यः</strong> सूर्यः । <strong>स्व-गोभिर्</strong> निज-रश्मिभिः । <strong>काले</strong> यथोचित-समये । अत्र राजोपमा कराद् आनतः समये पुनर् दानतश् च सूचिता ॥५॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> वर्षतीति <strong>पर्जन्यः</strong> पृषु-सेचने पृषेः यस्य जोन्य-प्रत्ययश् चौणादिकः । रविकरा एव मेघाकारेण परिणता वर्षतीति निरूपितं हरिवंशे । आदित्याज् जायते वृष्टि इति मनुक्तेश् च । <strong>स्व-गोभिः</strong> मेघाकारेण परिणतैः । <strong>अष्टौ मासान्</strong> इति कालाध्वनोर् अत्यन्त-संयोगे इति द्वितीया । <strong>वसु</strong> द्रव्यम् । <strong>उदमयम्</strong> जल-रूपम् । अत्र स्वरूपे मयट् ॥५॥</p>
<hr>
<p><strong>सनातन-गोस्वामी (बृहद्-वैष्णव-तोषणी) : उदमयं वस्व्</strong> इत्य् अनेन राजोपमात्र धनिता <strong>आरेभे</strong> वृष्टि-लक्षणोष्मतादिकं प्राक् प्रवर्तयामासेत्य् अर्थः ॥५॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> सत्त्वादि <strong>वसु</strong>-रूपकम् <strong>उदकस्य</strong> करत्वं व्यञ्जयति, तच् च <strong>पर्जन्यस्य</strong> राजत्वम् अत एव निपीतम् आहृतम् इत्य् अर्थः ॥५॥</p>
<hr>
<p><strong>जीव-गोस्वामी (क्रम-सन्दर्भः) : वस्व्</strong> इति करादानं तेन च राजोपम्यं ध्वनितम् अत एव पीतम् आहृतम् इत्य् अर्थः ॥५.६॥</p>
<hr>
<p><strong>जीव-गोस्वामी (बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) : पर्जन्यः</strong> सूर्यः <strong>स्व-गोभिः</strong> स्व-रश्मिभिः <strong>काले</strong> समये । अत्र पर्जन्यस्य राजत्वं <strong>उदकस्य</strong> करत्वं <strong>निपानस्य</strong> ग्रहणत्वं <strong>मोचनस्य</strong> दानत्वं सुचितम् इति वस्तुनः स्व-प्रजाभ्य आदानतः समये पुनः प्रदानतश् च राजोपमेयं नीति-दृष्ट्या राजभिर् उपादेया ॥५॥</p>
<hr>
<p><strong>बलदेव-विद्याभूषणः (वैष्णवानन्दिनी) :</strong> <strong>पर्जन्यो</strong> रविः <strong>स्व-गोभिः</strong> स्व-किरणैः <strong>काले</strong> यथोचित-समये प्रथमातिशतोक्त्या नृपेणोपमा सूच्यते, तेनेयम् उपादेया सहि प्रजातः करं गृहीत्वा समये तस्यै दद्याद् इति ॥५॥</p>
<hr>
<p>॥ १०.२०.६ ॥</p>
<p>तडिद्वन्तो महा-मेघाश् चण्ड-श्वसन-वेपिताः ।</p>
<p>प्रीणनं जीवनं ह्य् अस्य मुमुचुः करुणा इव ॥</p>
<p><strong>श्रीधर-स्वामी (भावार्थ-दीपिका) : अस्य</strong> विश्वस्य <strong>प्रीणनम्</strong> आप्यायन-करं <strong>जीवनम्</strong> उदकं <strong>मुमुचुः</strong> । कृपालवो यथा तप्तं जनं निरीक्ष्यानुकम्पमानास् तद्-आप्यायनाय स्व-<strong>जीवनम्</strong> अपि त्यजन्ति । <strong>तद्वन्</strong> <strong>महान्तो मेघास् तडिन्</strong>-नेत्रैर् विश्वं तप्तं निरीक्ष्य वायुभिर् <strong>वेपिता</strong> जीवनं मुमुचुर् इति ॥६॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> <em>आप्यायन-करम्</em> तृप्ति-करम् ।</p>
<blockquote>
<p>आप्यायनं पालने च समुद्रे वरुणे तथा । &gt;
रवौ चन्द्रे वारि-जीवे धावने प्रिय-दर्शने ॥ इति ॥४॥</p></blockquote>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> दार्ष्टान्तिके चण्डेति तैर् व्याख्यातम् एव, अनुकम्पमाना इति, यद् वा, <strong>जीवित-मोचन</strong>-स्वाभाविक-<strong>चण्ड-श्वासः</strong> कम्पश् च । यद् वा, <strong>करुणत्वेन</strong> सात्त्विक-भावदिकम् इदम् उक्तम् <strong>हि</strong> निश्चिये, हेतौ वा, यतो\ऽस्य <strong>प्रीणनम्</strong> ॥६॥</p>
<hr>
<p><strong>जीव-गोस्वामी (लघु-वैष्णव-तोषणी) : तडित्वन्त</strong> इति तैर् व्याख्यातं, तत्र कृपालव इति <strong>करुणा</strong> इत्य् अस्य व्याख्यानेन स्वभाव-कथनम् अनुकम्पमानाः इत्य् अनुकम्पया तत् कालम् उदितया <strong>वेपिताः</strong> सन्त इत्य् अर्थः । स्व-जीवनम् अपीति तस्मिंस् त्यक्ते यदि तप्तानाम् आप्यायनं स्यात् तदा तद् अपि त्यजन्तीत्य् अर्थः । <strong>वायुभिर्</strong> इति बहुत्वं <strong>चण्ड</strong>-शब्देन लभ्यते <strong>हि</strong> निश्चिये । यद् वा, तडित्वन्त इति स्वरूपातिशयद्योतनार्थं <strong>करुणा</strong> <strong>इवे</strong>त्य् उत्प्रेक्षा तस्या घटना तु श्लेषेण चण्डश् चासकम्प-युक्ताः सन्तो रन्तिदेवादिवज् जीवन-हेतु-जलम् अपि <strong>मुमुचुर्</strong> इति ॥६॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) : श्वसनो</strong> वायुः अस्य विश्वस्य सन्तप्तस्य प्रीणनं आप्यायन-करम्, अत एव <strong>जीवनं</strong> जीवन-तुल्यं जलं <strong>करुणाः</strong> कृपालवो दातार <strong>इव</strong> तत्-पक्षे श्वास-वेपाव् अनुभावौ जीवनं जीवितम् अपि तप्तं जनं वीक्ष्य ते त्यजन्ति, रन्ति देवादयो जीवनं स्व-मात्राप्यायकं जलम् <strong>अपीत</strong> । इयम् उपमा तत्-तद्-दृष्ट्या दया-वीर-दान-वीरैर् उपादेया ॥६॥</p>
<hr>
<p><strong>बलदेव-विद्याभूषणः (वैष्णवानन्दिनी) :</strong> <strong>श्वसनो</strong> वायुः <strong>तडित्वन्तो</strong> विद्युन् नेत्रामेघा जगत् तप्तं वीक्ष्यास <strong>प्रीडनम्</strong> आप्यायकं जीवनं जलं <strong>मुमुचुः</strong> <strong>कारुणिका</strong> दयालवो यथा तत्-पक्षे श्व-सवेपावनुभावौ ते <strong>हि</strong> तप्तं जनं वीक्ष्य <strong>जीवनं</strong> जीवितं च त्यजन्ति यथा रन्तिदेवः स्व-मात्राप्यायकं जलं यथा च दधीचिर् जीवितम् अत्यजत् इयं दानवीर दयावीरैर् उपापादेया ॥६॥</p>
<hr>
<p>॥ १०.२०.७ ॥</p>
<p>तपः-कृशा देव-मीठा आसीद् वर्षीयसी मही ।</p>
<p>यथैव काम्य-तपसस् तनुः सम्प्राप्य तत्-फलम् ॥</p>
<p><strong>श्रीधर-स्वामी (भावार्थ-दीपिका) : तपसा</strong> ग्रीष्मेण कृशा । <strong>देव-मीढा</strong> पर्जन्य-सिक्ता । <strong>वर्षीयसी</strong> उच्छूना पुष्टा । <strong>काम्यं</strong> <strong>तपो</strong> यस्य तस्य <strong>तनुः</strong> कामान् <strong>संप्राप्य</strong> <strong>यथे</strong>ति ॥७-८॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> उष्ण उष्णागमस् तपः इत्य् अमरः । काम्यं कामना-प्रधानं <strong>तप</strong> <em>यस्य</em> । <strong>तत्-फलं</strong> तपः-फलं प्राप्य यथा <em>पुष्टिम्</em> आयाति तथेति योज्यम् ॥७॥</p>
<hr>
<p><strong>सनातन-गोस्वामी (बृहद्-वैष्णव-तोषणी) : तप</strong> इति सान्तत्वम् आर्षम्, <strong>तपेन</strong> ग्रीष्ट्मेण <strong>कृशा</strong> ॥७॥</p>
<hr>
<p><strong>जीव-गोस्वामी (लघु-वैष्णव-तोषणी) : तप</strong> इति सान्तत्वम् आर्षम् ॥७॥</p>
<hr>
<p><strong>जीव-गोस्वामी (क्रम-सन्दर्भः) : तप</strong> इति सान्तत्वम् अपि &ldquo;तपस् तु तपसा सह&rdquo; इति द्विरूप-कोशात् ॥७.११॥</p>
<hr>
<p><strong>जीव-गोस्वामी (बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) : तपसा</strong> पक्षे ग्रीष्मेण <strong>कृशा</strong> ततो <strong>देवै</strong> रुद्राद्विभिः पर्जन्येन च <strong>मीटा</strong> कामित-वस्तु-प्रदानेन जल-वृष्ट्या च सिक्ता <strong>वर्षीयसी</strong> पुष्टाङ्गा उच्छृना च <strong>कामं</strong> <strong>तपो</strong> यस्य तस्य पुंसस् <strong>तनुः</strong> कामान् प्राप्य <strong>यथे</strong>त्य् उपमेया परिणाम-दर्शिभिः सद्भिर् हेया ॥७॥</p>
<hr>
<p><strong>बलदेव-विद्याभूषणः (वैष्णवानन्दिनी) :</strong> <strong>तपसा</strong> ग्रीष्मेण <strong>कृशा</strong> ततो <strong>देवेनेन्द्रेण मीडा</strong> जलेन सिक्ता <strong>मही वर्षीयसी</strong> पुष्टा आसीत् <strong>काम्यं तपो</strong> यस्य तस्य पुंसस् <strong>तनुर् यथा</strong> <strong>तपः-फलं</strong> भोग्यं <strong>प्राप्ये</strong>ति परिणाम-दर्शिभिः सद्मिर् हयेयम् ॥७॥</p>
<hr>
<p>॥ १०.२०.८ ॥</p>
<p>निशा-मुखेषु खद्योतास् तमसा भान्ति न ग्रहाः ।</p>
<p>यथा पापेन पाषण्डा न हि वेदाः कलौ युगे ॥</p>
<p><strong>श्रीधर-स्वामी (भावार्थ-दीपिका) :</strong> अनुशुष्यन्त्यः । अस्वतन्त्रस्येन्द्रिय-परतन्त्रस्य । स्वतन्त्रस्य निरङ्कुशस्येति वा ॥८॥</p>
<hr>
<p><strong>वंशीधरः (भावार्थ-दीपिका-प्रकाशः) निशा-मुखेषु</strong> सन्ध्यासु । खद्योतो ज्योतिरिङ्गणः इत्य् अमरः । <strong>पाखण्डा</strong> वेद-विरुद्ध-मार्गाः । <strong>पापेन</strong> जआनां जन्मान्तरीय-कुत्सिता-दृष्टेन । एतेन दुर्जन-वृद्ध्या सज्जनाभिभवोऽपि सूचितः ॥८॥</p>
<hr>
<p><strong>सनातन-गोस्वामी (बृहद्-वैष्णव-तोषणी) : ग्रहास्</strong> तु न भान्ति, <strong>यथा</strong> कलौ <strong>पाषण्डा</strong> नास्तिका जनाः, तच् छास्त्राणि वा, <strong>वेदाश्</strong> च <strong>न भान्ति</strong> ॥८॥</p>
<hr>
<p><strong>जीव-गोस्वामी (लघु-वैष्णव-तोषणी) : ग्रहास्तु न भान्ति पाषण्डाः</strong> तच् छास्त्राणि ॥८॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) : पाषण्डाः</strong> पाषण्ड-शास्त्राणि हेयैवेयम् उपमा ॥८॥</p>
<hr>
<p><strong>बलदेव-विद्याभूषणः (वैष्णवानन्दिनी) :</strong> पाषण्डा वेदविरुद्धाः सौगतादिपन्थाः हेयैवेयम् उपमा ॥८॥</p>
<hr>
<p>॥ १०.२०.९ ॥</p>
<p>श्रुत्वा पर्जन्य-निनदं मण्डुका ससृजुर् गिरः ।</p>
<p>तूष्णीं शयानाः प्राग् यद्वद् ब्राह्मणा नियमात्यये ॥</p>
<p><strong>श्रीधर-स्वामी (भावार्थ-दीपिका) :</strong> नित्य-कर्मावसाने आचार्य-निनदं <strong>श्रुत्वा</strong> तच्-छिष्या यथाधीयते तद्वद् इति ॥९॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> <em>नित्य-कर्मावसाने</em> सन्ध्याजपादि-कर्मणोन्ते । <strong>मण्डूका</strong> भेकाः भेके मण्डुक-वर्षामूशालूर् अप्लवदर्दुराः इत्य् अमरः । एतेन भगवद् अनुग्रहम् इच्छद्भिः कालो वन्ध्यो न कार्य इति ध्वनितम् ॥९॥</p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> व्यसृजन् विविधं विस्तारयामासुः, <strong>ससृजुर्</strong> इति पाठे पाठान्तरे\ऽपि <strong>गिरां</strong>, बहुत्वेन तथैवार्थः । <strong>प्राक्</strong> <strong>तूष्णीं</strong> <strong>शयाना</strong> निद्राणवन् निश्चेष्टत्वेन वृता <strong>मण्डूकाः</strong>, <strong>ब्राह्मणास्</strong> तूष्णीं सुप्ता इव ॥९॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> व्यसृजन् विविधं विस्तारयामासुः, <strong>प्राक् तूष्णीं शयानाः</strong> निद्राणवन् निश्चेष्टत्वेन वृत्ताः <strong>मण्डूकाः</strong> <strong>ब्राह्मणाश्</strong> च नित्य-द्-ह्यान-जपाद्य् अर्थः-कृत-मौनत्वेनेति ॥९॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> नित्य-कर्मावसाने आचार्याह्वान-शब्दं श्<strong>रुत्वा</strong> तच्-छिष्या यथा अधीयन्ते तद्वद् इति <strong>ब्रह्म</strong>चारिभिर् उपादेया ॥९॥</p>
<hr>
<p><strong>बलदेव-विद्याभूषणः (वैष्णवानन्दिनी) :</strong> <strong>प्राक् तूष्णीं शयाना</strong> निद्राणावन् निश्चेष्टा <strong>मण्डूका</strong> <strong>गिरो</strong> व्यसृजन् विविधं व्यस्तरयन् <strong>ब्राह्मणा</strong> यथा नित्य-कर्मान्ते ऋग्-ध्यानार्थं कृतमौना आचार्याह्वनं <strong>श्रुत्वा</strong>धीयन्ते तद्वद् इति वर्णिभिर् इयम् उपादेया ॥९॥</p>
<hr>
<p>॥ १०.२०.१० ॥</p>
<p>आसन्न् उत्पथ-गामिन्यः क्षुद्र-नद्योऽनुशुष्यतीः ।</p>
<p>पुंसो यथास्वतन्त्रस्य देह-द्रविण-सम्पदः ॥</p>
<p><strong>श्रीधर-स्वामी (भावार्थ-दीपिका) : अनुशुष्यतीर्</strong> अनुशुष्यन्त्यः । <strong>अस्वतन्त्रस्ये</strong>न्द्रिय-परतन्त्रस्य । स्वतन्त्रस्य निरङ्कुशस्येति वा ॥१०॥</p>
<hr>
<p><strong>वंशीधरः (भावार्थ-दीपिका-प्रकाशः) : क्षुद्र-नद्यः</strong> फल्गु-जलाः । उत्पथ-वाहिन्यः तोयाधिक्यात् तटम् उद्रिच्य यान्त्यः । <em>अनु</em> वर्षानन्तरं <em>शुष्यन्तः</em> । इन्द्रिय-वशवर्तिनो <strong>देहो</strong> हि व्यभिचारादिन्<strong>ओत्पथगामी</strong>, <strong>द्रविणम्</strong> अपि तद् अर्थ-व्ययेन तादृशम् एव, <strong>सम्पदो</strong>ऽत्र गवाश्वादि-रूपाः ता अपि तद् अर्थम् उपयोगात् तादृश एव, तथा नश्यत्य् अपि शीघ्रम् एव । पूर्व-व्याख्याने <em>इन्द्रिय</em>-पदम् अक्षरार्थालभ्यमतोऽकार-प्रश्लिष्यैवाह&mdash;<em>स्वतन्त्रस्ये</em>ति । स्वतन्त्रस्यापि <em>निरङ्कुश</em>-गजवद् देहादय उत्पथगा नष्टाश् च भवन्तीति भावः । अनेन रजोगुण-स्वभावः सूचितः ॥१०॥</p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> पूर्वम् <strong>अनुशुष्यन्त्यः</strong>, <strong>देहा</strong>हयो\ऽपि प्राक् क्षुद्र-व्यथादिना<sup id="fnref:1"><a href="#fn:1" class="footnote-ref" role="doc-noteref">1</a></sup> क्षीणाः पश्चाद् भोग-वाणिज्यादिना सम्पन्नाः सत्यो यथा विकर्मपरा भवन्ति, तत्र हेतुः&mdash;<strong>स्वतन्त्रस्य</strong> स्वैरवर्तिन इति, अत एव क्षुद्रत्वात् तद् देहादीनाम् अपि तादृशत्वेन <strong>क्षुद्र-नदीभिर्</strong> उपमा ॥१०॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> कदाचिद् <strong>उत्पथ-वाहिन्य एवासन्</strong> कदाचिद् <strong>अनुशुष्यन्त्य</strong> एव चासन् न तु सत् पथ-गामिन्यो न तु वैकल्य-रहिताः यथा <strong>स्वतन्त्रस्य</strong> शास्त्रम् अनुसरतः <strong>पुंसो देह-सम्पदो</strong> द्रविण-सम्पदश् चेति ॥१०॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) : अनुशुष्यतीः</strong> अनुशुष्यन्त्यः । वृष्यमाणैर् अल्पैर् अपि जलैर् <strong>उत्पथ-गामिन्यः स्वतन्त्रस्य</strong> शास्त्र-शासनं अमानयतः <strong>देहस्य सम्पदो</strong> यौवन-सामर्थ्य-विद्याद्या-<strong>द्रविण</strong>-सम्पदः पञ्चयष-ग्रामाधिपत्यम् । ता <strong>यथा</strong> निकृष्टस्य कुमतेः परोद्वेजिकास् तथेति हेयैवेयम् ॥१०॥</p>
<hr>
<p><strong>बलदेव-विद्याभूषणः (वैष्णवानन्दिनी) :</strong> ऋत्वन्तरे <strong>अनुशुष्यन्त्यः</strong> <strong>क्षुद्रनद्यो</strong> वृष्यमानैर् अल्पैर् अपि जलैर् <strong>उत्पथ-वाहिन्य</strong> <strong>आसन्</strong> स्वतन्त्रस्यातिक्रान्त-शास्त्राङ्कुशस्य <strong>देह</strong>-<strong>सम्पदो</strong> यौवन-वलाद्याः <strong>द्रविण-सम्पदः</strong> पञ्चष-ग्रामाधि-पत्याद्याः परोद्वेजिका इति हेयैवेयम् ॥१०॥</p>
<hr>
<p>॥ १०.२०.११ ॥</p>
<p>हरिता हरिभिः शष्पैर् इन्द्र-गोपैश् च लोहिता ।</p>
<p>उच्छिलीन्ध्र-कृत-छाया नृणां श्रीर् इव भूर् अभूत् ॥</p>
<p><strong>श्रीधर-स्वामी (भावार्थ-दीपिका) : हरिभिर् नीलैः शष्पैर्</strong> बाल-तृणैर् नील-वर्णा । क्वचिद् <strong>इन्द्र-गोपैः</strong> कीट-विशेषैर् <strong>लोहिता</strong> । तत्र तत्र्<strong>ओच्छिलीन्ध्रैश्</strong> छत्राकारैर् उद्भिदैः <strong>कृत-च्छाया</strong> <strong>नृणां</strong> राज्ञां <strong>श्रीः</strong> सेनासम्पद् इव ॥११॥</p>
<hr>
<p><strong>वंशीधरः (भावार्थ-दीपिका-प्रकाशः) : कीट</strong>-<em>विशेषैः</em> प्रथम-वर्षणोद्भूतैर् जपा-पुष्प-प्रभैः । <strong>लोहिता</strong> रक्ता । तत्र-तत्र स्थले । यथा राज्ञां सेनायां केचिन् नील-वसनाः <em>केचिद्</em> रक्ताम्बराः केचिच् छ्वेताम्बराः सन्त्येवम् अत्रापीति बोध्यम् । एतेन <strong>भूमि</strong>-वद् एक एव चेतनो गुण-सङ्गेन नाना-स्वभावः प्रतीयतेऽतो नानात्व-स्वरूप-संसारस्यासारत्वाद् धेयत्वेन हरि-भक्तिर् एव कार्येति ध्वनितम् ॥११॥</p>
<hr>
<p><strong>सनातन-गोस्वामी (बृहद्-वैष्णव-तोषणी) : इन्द्र-गोपैः</strong> प्रथम-वृष्टितो जायमानैर् अतिरिक्तैः श्री-वृन्दावने\ऽत्र वूडेति-ख्यातैः कीट-विशेषैः <strong>नृणाम्</strong> इति तैर् व्याख्यातम् । यद् वा, ईश्वराणां परिच्छद-सम्पद् इव तत्र यथा वस्त्र-भूषणादि, <strong>हरितत्वादिना</strong> हरितत्वादि ॥११॥</p>
<hr>
<p><strong>जीव-गोस्वामी (लघु-वैष्णव-तोषणी) : इन्द्र-गोपैः</strong> श्री-वृन्दावनेऽत्र इन्द्र-चूडेति ख्यातैः कीट-विशेषैः <strong>हरितादिकत्वं</strong> चेदं पट-गृहादीनाम् ॥११॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) : हरिभिर्</strong> नीलवर्णैः <strong>शष्पैः</strong> कोमलैः । क्वचित् नीलवर्णा <strong>इन्द्र-गोपैर्</strong> अरुण-वर्ण-कीट-विशेषैः क्वचित् <strong>लोहिता</strong> <strong>उच्छिलीन्द्रैश्</strong> छत्राकारैर् उद्भिज्जैः <strong>कृत-च्छाया</strong> कृत-श्वेत-कान्तिः <strong>नृणां</strong> राज्ञां <strong>श्रीः</strong> सेनासम्पत् हरितादि-वर्ण-पट-गेह-युक्ता, इयं राज्ञाम् उपादेया ॥११॥</p>
<hr>
<p><strong>बलदेव-विद्याभूषणः (वैष्णवानन्दिनी) :</strong> <strong>हरिभिर्</strong> निलैः <strong>शष्पैर्</strong> वाल-तृणैः <strong>भूः</strong> क्वचिद् <strong>धरिता</strong> नील-वर्ण <strong>इन्द्र-गोपैर्</strong> अरुणैः कीट-विशेषैः क्वचिल् <strong>लोहिता उच्छीलीन्ध्रैः</strong> छत्राकारैर् उद्भिजैः <strong>कृत-च्छाया</strong> <strong>नृणां</strong> राज्ञां <strong>श्रीः</strong> सेनासम्पद् <strong>इव</strong> हरित-रक्तादि पट-गेह-युक्तेवाभूद् इति राज्ञामियम् उपादेया ॥११॥</p>
<hr>
<p>॥ १०.२०.१२ ॥</p>
<p>क्षेत्राणि शष्प-सम्पद्भिः कर्षकाणां मुदं ददुः ।</p>
<p>मानिनाम् अनुतापं वै दैवाधीनम् अजानताम् ॥</p>
<p><strong>श्रीधर-स्वामी (भावार्थ-दीपिका) : क्षेत्राण्</strong>ईति । तदा हि वृष्टेर् अविच्छेदे लसन्तः प्रियङ्ग्व्-आदयो <strong>मुदं ददति</strong>, विच्छेदे शुष्यन्तो<strong>ऽनुतापं</strong> चेति ॥१२॥</p>
<hr>
<p><strong>वंशीधरः (भावार्थ-दीपिका-प्रकाशः) : क्षेत्राणि</strong> केदाराः । <strong>सम्पद्भिः</strong> फलोद्रेकैः । <strong>दैवाधीनां</strong> वर्षणावर्षणञ् <em>चेत्य्</em> अजानताम् । याद् वा, धनिनां क्रीत-बह्वन्नानां क्षेत्राणि बहुसस्यैर् उपतापम्&mdash;अहो दैवेन किं कृतं ? किम् अर्थम् अस्माभिर् एतावद् अन्नं गृहीतम् अधुना तु मूलम् अपि नष्टं कुतो लाभ ? इत्य् अनुतापो भवतीति भावः । एतेन विषयादि-इन्द्रिय-<strong>कर्षण</strong>-शीलानां ज्ञान-समुद्रेकैः क्षेत्राणि शरीराणि <strong>मुदं ददति</strong>, धनिनां रजोमत्तानाम् <strong>अनुतापम्</strong> अहो अस्माभिः कुतो न त्यक्त-विषयैर् हरि-सेवा कृतेति भावः । मानिनाम् इति पाठे कृषिर् निकृष्टं कर्म, वयं प्रतिष्ठिता न कुर्महे इति गर्वताम् अनुतापम् । हन्त-हन्त यदि कृषिं वयम् अकरिष्याम तदैतादृशीः सस्य-संपदः प्राप्स्यामेति पश्चात् तापं ददुर्मानिभ्य एवेत्य् अर्थः । यतस् ते मुदनुतापादिकं दैवाधीनं न जानन्तीत्य् अर्थः । यथा निवृत्ति-कर्म-परान् ब्रह्म-लोकं गच्छतो दृष्ट्वा प्रवृत्तिपराः स्वर्गस्था अनुनयन्तीति गम्योपमा भक्तैर् हेया ॥१२॥</p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> समुच्चये <strong>वै</strong>-शब्दः । <strong>अनुतापं</strong> च शोकं <strong>ददुः</strong> । तत्र दृष्टान्तः--<strong>मानिनां</strong> देहाभिमानवतां धनादिना गर्ववतां वा, अत एव <strong>दैवाधीनं</strong> देहादीत्य् <strong>अजानताम्</strong>, यथा शरीराणि गेहानि वा धनादि-<strong>सम्पद्भिर्</strong> <strong>मुदं</strong> तद् अभावे चानुतापं ददति तथत्य् अर्थः । यद् वा, त्व् अर्थे वै, मानिनां देशान्तर-यात्रा-मात्रेणास्माकं दिग् विजयादिकं भावीत्य् एवम् अभिमानवतान्तु क्षेत्राणि <strong>शस्य</strong>-सम्पद्भिः कृत्वा दिग् विजय-प्रतिबन्धानुतापं ददुः । कुतः ? दिग् विजयादिकं शस्य-सम्पदादिकं च ईश्वराधीनम् इत्य् अजानतां ततश् च यथा शस्यानि तत् तद् अर्थेर् विदुषां मुदं ददति, विद्वन् मानिनां मूर्खाणां च तत् तद् विरुद्धाचारत्वाद् दुःखम् एवेति दृष्टान्तो\ऽत्र द्रष्टव्य । यद् वा, यथा दैवाधीनम् अजानतां मानिनाम् इत्य् एष एव दृष्टान्तः ॥१२॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> समुच्चये <strong>वै</strong>-शब्दः <strong>सस्य-सम्पद्भिस्</strong> तद् भावाभावैर् इत्य् अर्थः । <strong>मुदनुतापयोर्</strong> हेतुः <strong>मानिनां</strong> तद् अभिमानवतां <strong>दैवाधीनं</strong> सर्वम् इत्य् <strong>अजानतां</strong> यथान्येषाम् अपि <strong>क्षेत्राणि</strong> देहाः अन्याभिः <strong>सम्पद्भिर्</strong> इति ज्ञेयम् ॥१२॥</p>
<hr>
<p><strong>जीव-गोस्वामी (क्रम-सन्दर्भः) : दैवाधीनम्-अजानताम्</strong>-अत एव <strong>मानिनाम्</strong> अहम्-ममतापराणां <strong>कर्षकाणां</strong> <strong>सस्य-सम्पद्भिः</strong> तत् सद्भावात्तावद् वा <strong>मुदम् अनुतापञ्ज</strong> <strong>ददुः</strong> ॥१२.१९॥</p>
<hr>
<p><strong>जीव-गोस्वामी (बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) : मानिनाम्</strong> इति कृषिं निकृष्टं कर्म वयं प्रतिष्ठिता न कुर्महे इति गर्ववतां <strong>अनुतापं</strong> हन्त हन्त यदि कृषिं वयम् अप्य् अकरिष्याम, तदैतादृशीः <strong>शस्य-सम्पदः</strong> प्राप्स्याम इति पश्चात्-तापं <strong>ददुर् मानिभ्य</strong> एवेत्य् अर्थः । यतो यद् <strong>अनुतापादिकं</strong> <strong>दैवाधीनं</strong> ते न जानन्तीत्य् अर्थः । यथा निवृत्ति-कर्म-परान् ब्रह्म-लोकं गच्छतो दृष्ट्वा प्रवृत्ति-कर्म-पराः स्वर्ग-स्था अनुतपन्तीति गम्योपमा भक्तैर् हेया ॥१२॥</p>
<hr>
<p><strong>बलदेव-विद्याभूषणः (वैष्णवानन्दिनी) :</strong> <strong>क्षेत्राणि मानिनां</strong> तद् अभिमानवतां <strong>कर्षकाणां</strong> वृष्टि-सातत्ये लसद्मिः <strong>शष्पैर् मुदं</strong> तद् विच्छेदे तु शुष्यद्मिर् <strong>अनुतापं ददुः</strong> मुदादिकं <strong>दैवधीनम् अजानतां</strong> यथा क्षेत्राणि शरीराणि <strong>सम्पद्भिः</strong> पुष्टानि सन्ति तद् अभिमानिनां मुदं सम्पद् विगमे तु कृशानि सन्ति तापम् इति गम्योपमा सद्भिर् हेया ॥१२॥</p>
<hr>
<p>॥ १०.२०.१३ ॥</p>
<p>जल-स्थलौकसः सर्वे नव-वारि-निषेवया ।</p>
<p>अबिभ्रन् रुचिरं रूपं यथा हरि-निषेवया ॥</p>
<p><strong>श्रीधर-स्वामी (भावार्थ-दीपिका) : अबिभ्रद्</strong> अबिभरुः <strong>यथा हरि-निषेवये</strong>ति । हरि-सेवायां प्रवृत्ता हि सद्य एव <strong>सर्वे</strong> <strong>रुचिरा</strong> भवन्ति । तस्यां परम-धर्मत्वात् परम-सुखत्वाच् च तद्वद् इति ॥१३॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> यद् वा, <strong>जलौकसः</strong> पाताल-स्थाः, स्थलोकसो भूमिष्ठाः । <strong>सर्वे</strong> अन्तरिक्षादि-वासिनः । सर्वेषां दुःखं वारयतीति वारि ज्ञानम्, <strong>नवं</strong> निर्दोषं च तद्-<strong>वारि</strong> नव-वारि तस्यातितरां सेवयाभ्यास-लक्षणया । <strong>रुचिरं</strong> निर्दोषं ब्रह्म-रूपम् <strong>अबिभ्रद्</strong> बिभ्रति । किं-भूतया&mdash;यथावद्-<strong>धरि-सेवया</strong> जातयेति शेषः । यथाश्रुतास् तु स्वामिनैव स्फुटितः ॥१३॥</p>
<hr>
<p><strong>सनातन-गोस्वामी (बृहद्-वैष्णव-तोषणी) : जलौकसो</strong> मीन-मण्डूकादयः, <strong>स्थलौकसो</strong> गो-मृगादय, <strong>न्व-वारीणां</strong> नितरां सेवया पानादिना <strong>रूचिरं</strong> रूपं वर्णं किं वा, पुष्ट्यादि-सम्पत्तेर् मालिन्याद्य् अपगमाच् च, उत्तमं सौन्दर्यं दधुर् इत्य् अर्थः । <strong>हरेर्</strong> महा-मनोहरस्य भगवतो <strong>निषेवया</strong> कथञ्चिद्-भजारम्भेणेत्य् अर्थः । अन्यत् तैर् व्याख्यातम् । यद् वा, <strong>निषेवया</strong> प्रेम-लक्षण-भक्त्या रूपम् अश्रुपातादिना सौन्दर्यम्, यद् वा, नित्य-पूजया महा-प्रसाद-मालादि-धारणादिना ॥१३॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> जलेति । तैर् व्याख्यातम् । तत्र साधनावस्थायां परम-धर्मत्वं प्रसिद्धम् एव सुख-रूपत्वं च&mdash;</p>
<blockquote>
<p>कर्मण्य् अस्मिन्न् अनाश्वासे धूम-धूम्रात्मनां भवन् । &gt;
आपाययति गोविन्द-पाद-पद्मासवं मधुः ॥</p></blockquote>
<p>इत्य् अनुसारेण साध्यावस्थायां तु परम-सुख-रूपत्वं प्रसिद्धम् एवेति विवेचनीयम् ॥१३॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) : अबिभ्रन्</strong> अबिभरुः <strong>यथे</strong>ति <strong>हरि-सेवायां</strong> प्रवृत्ता अपि सद्य एव <strong>सर्वे</strong> <strong>रुचिरा</strong> भवन्ति, तस्याः परम-धर्मत्वात् परम-सुखदत्त्वाच् च तद्वद् इत्य् उपादेया ॥१३॥</p>
<hr>
<p><strong>बलदेव-विद्याभूषणः (वैष्णवानन्दिनी) :</strong> <strong>अबिभ्रद्</strong> अबिभरुः <strong>यथे</strong>ति <strong>हरि-सेवायां</strong> प्रवृत्ताः सर्वे धृतैर् वैष्णव-चिह्नैः रूपं मनोज्ञं लभन्ते तद्वद् इत्य् उपादेयेयम् ॥१३॥</p>
<hr>
<p>॥ १०.२०.१४ ॥</p>
<p>सरिद्भिः सङ्गतः सिन्धुश् चुक्षोभ श्वसनोर्मिमान् ।</p>
<p>अपक्व-योगिनश् चित्तं कामाक्तं गुण-युग् यथा ॥</p>
<p><strong>श्रीधर-स्वामी (भावार्थ-दीपिका) : कामाक्तं</strong> काम-वासनायुक्तम् इति <strong>श्वसनोर्मि</strong>-साम्यम् । <strong>गुणैर्</strong> <strong>विषयैर्</strong> युज्यत इति <strong>सरित्</strong>-सङ्गति-साम्यम् ॥१४॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> श्व-सनेन वायुना श्वसन स्पर्शनो वायुः इत्य् अमरः । एतेन हरि-भक्त-विषय-<strong>योगो</strong> हेय इति सूचितम् ॥ १४ ॥</p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> श्री-वृन्दावने\ऽत्रावर्तमानस्यापि सिन्धोर् वर्णनं पृआवृट्-स्वभाव-वर्णनात् । किं वा, सिन्धुर् इव सिन्धुः श्री-मथुरा-मण्डल-पश्चिम-सीमायां वर्तमानं मानस-गङ्गा-प्रभव-कोटराख्य-महा-सरो ज्ञेयम् ॥१४॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> श्री-वृन्दावनेऽत्रावर्तमानस्यापि सिन्धोर् वर्णनं प्रावृट् स्वभाव-वर्णनात् किं वा, <strong>सिन्धुर्</strong> इव सिन्धुः श्री-मथुरा-मण्डल-पश्चिम-सीमायां वर्तमानं मानस-गङ्गा-प्रभव-कोटराख्य-महासरो ज्ञेयम् ॥१४॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) : सिन्धुर्</strong> नदी-विशेषः पाश्चात्यः, विशेषणस्य पुंस्त्वम् आर्षम् । <strong>कामाक्तं</strong> काम-वासना-<strong>युक्तम्</strong> इति <strong>श्वसनोर्मि</strong>-साम्यम् । <strong>गुणैर्</strong> विषयैर् युज्यत इति <strong>सरित्</strong>-सङ्गति-साम्यम् इति ज्ञेया ॥१४॥</p>
<hr>
<p><strong>बलदेव-विद्याभूषणः (वैष्णवानन्दिनी) :</strong> <strong>सिन्धुः</strong> पाश्चात्यो नदः । <strong>कामाक्तं</strong> भोग-वासना-<strong>युक्तम्</strong> इति <strong>श्वसनोर्मि</strong>-साम्यं <strong>गुणैर्</strong> विषयैर् युज्यत इति <strong>सरित्</strong>-सङ्गति-साम्यम् इति ज्ञेयम् ॥१४॥</p>
<hr>
<p>॥ १०.२०.१५ ॥</p>
<p>गिरयो वर्ष-धाराभिर् हन्यमाना न विव्यथुः ।</p>
<p>अभिभूयमाना व्यसनैर् यथाधोक्षज-चेतसः ॥</p>
<p><strong>श्रीधर-स्वामी (भावार्थ-दीपिका) : अधोक्षज</strong> एव चेतो येषां ते ॥१५॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> दिव्यथुः विलीना बभूवुः । <strong>गिरणो</strong>द्गिरण-समर्थवत् त्वादि-गरीणां व्यथाभाव-मात्रे दृष्टान्तः, न तु बुद्धिमत्त्वा-बुद्धिमत्त्वसत्त्वे इति । न <strong>विव्यथुर्</strong> न विव्यथिरे प्रत्युत रज-आद्य्-अपगमाद् अशोभन्तैर्वेत्य् अर्थः । <strong>व्यसनैर्</strong> आध्यात्मिकादि-तापैः । <strong>अधोक्षज-चेतस्</strong> त्वाद् <em>एव</em> न व्यर्थते तपन्ति विविधास् तापा नैतान् मद्-गत-चेतसः इति श्री-कपिलोक्तेः । प्रत्युत दैन्य-वृद्ध्या गर्वासूयादि-मालिन्य-रहिता एव भवन्तीति सद्भिर् उपादेयम् इति ॥१५॥</p>
<hr>
<p><strong>सनातन-गोस्वामी (बृहद्-वैष्णव-तोषणी) : वर्षा-धाराभिर्</strong> इति <strong>गिरिषु</strong> वृष्टेर् आधिक्यान् <strong>न</strong> <strong>विव्यथुः</strong>, न विव्यथिरे, किन्तु रज आद्य्-अपगमाद् अशोभन्तैवेत्य् अर्थः । <strong>व्यसनै</strong> रोगादि-विघ्नैः, प्रारब्धस्यावश्याभोग्यत्वात्&mdash;त्वं सेवतां सुर-कृता बहवो\ऽन्तरायाः [भा।पु।११.४.१०] इति न्यायाच् च्<strong>आभिभूयमाना</strong> अपि <strong>यथा</strong> न, निव्यथिरे, अथवाशोभन्तैव दुष्कर्मापगमादिनां भगवत् स्मरण-विशेष-सिद्धेः ॥१५॥</p>
<hr>
<p><strong>जीव-गोस्वामी (लघु-वैष्णव-तोषणी) : वर्ष-धाराभिर्</strong> इति <strong>गिरिषु</strong> वृष्टेर् आधिक्यात् <strong>अभिभूयमानाः</strong> अभिभव-चेष्टा-विषयी-क्रीयमाणा अपि <strong>न विव्यथुः</strong> न विव्यथिरे न दुःखं प्रापुः किन्तु ते रज आद्यपगमात् अशोभन्तैवेत्य् अर्थः । <strong>व्यसनैः</strong> रोगादि-विघ्नैः प्रारब्धस्यावश्य-भोग्यत्वात् त्वाम् सेवतां सुर-कृता बहवोऽन्तरायाः [भा।पु।११.४.१०] इति न्यायाच् च्<strong>आभिभूयमाना</strong> अपि न व्यथयन्ते प्रत्युताशोभन्तैव दुष्कर्मापगमादिना भगवत् स्मरण-विशेष-सिद्धेः टीकायाम् एव-कारस् तद् व्यथायां हेतुः ॥१५॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) : न विव्यथुर्</strong> न विव्यथिरे, प्रत्युत रज-आद्य्-अपगमाद् अशोभन्तैवेत्य् अर्थः। <strong>व्यसनैर्</strong> आध्यात्मिकादिभिस् तापैर् <strong>अधोक्षज-चेतस्त्वाद्</strong> एव न व्यथन्ते, तपन्ति विविधान् तापा नैतान् मद्-गत-चेतसः [भा।पु। ३.२५.२३] इति भगवद्-उक्तेः, प्रत्युत दैन्य-वृद्ध्या गर्वासूयादि-मालिन्य-रहिता एव भवन्तीति सद्भिर् उपादेया ॥१५॥</p>
<hr>
<p><strong>बलदेव-विद्याभूषणः (वैष्णवानन्दिनी) :</strong> <strong>गिरयो न विव्यथिरे</strong> प्रत्युत धूल्याद्य् अपगमाच् छुशुभिरे <strong>अधोक्षज-चेतसो यथा व्यसनैर्</strong> आराध्यात्मिकादि-दुःखैर् न व्यथन्ते तपन्ति विविधास् तापानैतान् मद-गत-चेतसः [भा।पु। ३.२५.२३] इति वचनात् प्रत्युत दैन्याभिवृद्धेर् गर्वासूयादि-मालिन्यापगमाच् छोभतरा भवन्तीति रतिमताम् उपादेयेयम् ॥१५॥</p>
<hr>
<p>॥ १०.२०.१६ ॥</p>
<p>मार्गा बभूवुः सन्दिग्धास् तृणैश् छन्ना ह्य् असंस्कृताः ।</p>
<p>नाभ्यस्यमानाः श्रुतयो द्विजैः कालेन चाहता ॥</p>
<p><strong>श्रीधर-स्वामी (भावार्थ-दीपिका) : असंस्कृता</strong> अक्षुण्णा <strong>नाभ्यस्यमाना</strong> इत्य् असंस्कृत-साम्यम् । <strong>कालेन चाहता</strong> इति <strong>तृणाच्छादन</strong>-साम्यम् ॥१६॥</p>
<hr>
<p><strong>वंशीधरः (भावार्थ-दीपिका-प्रकाशः) : सन्दिग्धाः</strong> इतो यान्तीतो वेति सन्देहास्पदाः । <strong>असंस्कृताः</strong> <strong>तृणाद्य्</strong> अपनयन-हीनाः । <strong>कालेन</strong> चिरकालेन <strong>हता</strong> अपठिता एव । अनेन सच्-छास्त्रं ज्ञानोत्पत्तये सदैवाभ्यसनीयम् इति दर्शितम् ॥१४॥</p>
<hr>
<p><strong>सनातन-गोस्वामी (बृहद्-वैष्णव-तोषणी) : नाभ्यस्यमाना</strong> अनभ्यस्यमानाः, <strong>कालेन</strong> कलि-कालादिना, च इवार्थे ॥१६॥</p>
<hr>
<p><strong>जीव-गोस्वामी (लघु-वैष्णव-तोषणी) : नाभ्यस्यमाना</strong> अनभ्यस्यमानाः काल-हताः <strong>कालेन</strong> कलि-युगादिना <strong>हताः</strong> <strong>श्रुतय</strong> इव एष एव पाठो बहुत्र तेषां व्याख्या-दृष्ट्या केचित् कालेन चाहता इति पाथं कुर्वन्ति ॥१६॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) : नाभ्यस्यमान</strong> इत्य् <strong>असंस्कृत</strong>-साम्यं <strong>काल-हता</strong> इति <strong>तृणाच्</strong> <strong>छादन</strong>-साम्यम् अत एव <strong>मार्गाः श्रुतयश्</strong> च <strong>सन्दिग्धा</strong> इतीयं वटुभिर् हेया ॥१६॥</p>
<hr>
<p><strong>बलदेव-विद्याभूषणः (वैष्णवानन्दिनी) :</strong> <strong>मार्गास् तृणैश् छन्ना असंसकृता</strong> अक्षुण्णाः <strong>सन्दिग्धा</strong> <strong>बभूवुः नाभ्यस्यमाना</strong> इत्य् असंस्कृत-साम्यं <strong>काल-हता</strong> इति तृणच् छदन-साम्यम् इति वटभिर् इयं हेया ॥१६॥</p>
<hr>
<p>॥ १०.२०.१७ ॥</p>
<p>लोक-बन्धुषु मेघेषु विद्युतश् चल-सौहृदाः ।</p>
<p>स्थैर्यं न चक्रुः कामिन्यः पुरुषेषु गुणिष्व् इव ॥</p>
<p><strong>श्रीधर-स्वामी (भावार्थ-दीपिका) :</strong> यथा <strong>कामिन्यः</strong> पुंश्-चल्यः ॥१७॥</p>
<hr>
<p><strong>वंशीधरः (भावार्थ-दीपिका-प्रकाशः) : लोक-बन्धुषु</strong> जल-प्रदानेनोपकारिषु <strong>गुणिषु</strong> विद्वतोपशमादि-गुण-युक्तेषु, अनेन विवेकिना हरौ <strong>स्थिरा</strong> भक्तिर् विधेया न <strong>विद्युद्वच् चले</strong>ति भावः ॥१७॥</p>
<hr>
<p><strong>सनातन-गोस्वामी (बृहद्-वैष्णव-तोषणी) : गुणिषु</strong> वैदग्ध्यादि-विविध-गुण-युक्तेष्व् अपि ॥१७॥</p>
<hr>
<p><strong>जीव-गोस्वामी (लघु-वैष्णव-तोषणी) : गुणिषु</strong> वैदग्द्यादि-विविध-गुण-युक्तेष्व् अपि ॥१७॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> यथा <strong>कामिन्यः</strong> पुंश् चल्यः <strong>गुणिषु</strong> <strong>पुरुषेषु</strong> वैदग्ध्यादि-गुणवत्स्व् अपीति हेयैव ॥१७॥</p>
<hr>
<p><strong>बलदेव-विद्याभूषणः (वैष्णवानन्दिनी) :</strong> <strong>कामिन्यः</strong> पूंशल्यो यथा <strong>गुणिषु</strong> निखिल-कला-विज्ञेष्व् अपि <strong>पुरुषेष्व्</strong> इति येयैर्वेयम् ॥१७॥</p>
<hr>
<p>॥ १०.२०.१८ ॥</p>
<p>धनुर् वियति माहेन्द्रं निर्गुणं च गुणिन्य् अभात् ।</p>
<p>व्यक्ते गुण-व्यतिकरेऽगुणवान् पुरुषो यथा ॥</p>
<p><strong>श्रीधर-स्वामी (भावार्थ-दीपिका) : निर्गुणं</strong> ज्यारहितम् अपि <strong>गुणिनि</strong> गर्जित-शब्दवति <strong>अभाद्</strong> अशोभत । <strong>गुण-व्यतिकरात्मके</strong> व्यक्ते प्रपञ्चे<strong>ऽगुणवान्</strong> निर्गुणः <strong>पुरुषो</strong> <strong>यथे</strong>ति ॥१८॥</p>
<hr>
<p><strong>वंशीधरः (भावार्थ-दीपिका-प्रकाशः) : निर्गुणः</strong> अनुगत-सच्चिदात्मना <strong>यथा</strong> भाति तद्वद् इत्य् अर्थः । एतेन <strong>कालेनाभ्यसतां</strong> सगुण एव निर्गुणताम् आपद्यत इति ध्वनितम् ॥१८॥</p>
<hr>
<p><strong>सनातन-गोस्वामी (बृहद्-वैष्णव-तोषणी) : अगुणवान्</strong> माया-गुणातीतो\ऽपि <strong>पुरुषो</strong> मायाधिष्ठाता, सृष्ट्यादिना तत् तद् गुण-द्वाराभिव्यक्तेः । किं वा, परमात्मा चेतयितृत्वादिना प्रपञ्चे यथा । यद् वा, परमेश्वरः कारुण्यादि-गुण-व्यतिषङ्गे व्य्<strong>अक्ते</strong> प्रकटे सत्य् एव । यद् वा, पुरुषो जीवतत्त्वतो ब्रह्मत्वान् <strong>निर्गुणः</strong> भगवच् छ्रवणादि-गुण-वर्गे व्यक्ते सति । यद् वा, <strong>गुणानां</strong> सर्व-सत्त्वादि<sup id="fnref:2"><a href="#fn:2" class="footnote-ref" role="doc-noteref">2</a></sup>-सम्बन्धिनां <strong>व्यतिकरो</strong>\ऽन्योन्य-मिश्रणं यस्मिंस् तस्मिन् व्यक्ते सुप्रसिद्ध-स्थाने श्री-वृन्दावनादौ श्री-कृष्णो <strong>यथा</strong> भाति, तद्वत् ॥१८॥</p>
<hr>
<p><strong>जीव-गोस्वामी (लघु-वैष्णव-तोषणी) : अगुणवान्</strong> माया-गुणातीतो\ऽपि <strong>पुरुषः</strong> ॥१८॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) : निर्गुणं</strong> ज्यारहितं <strong>गुणिनि</strong> गर्जित-शब्दवति <strong>व्यक्ते</strong> प्रपञ्चे गुण-<strong>व्यतिकरात्मके</strong> <strong>ऽगुणवान्</strong> माया-गुणातीतः <strong>पुरुषो</strong> भगवान् भाति विविध-लीलाभिर् इति भक्तैर् उपादेया ॥१८॥</p>
<hr>
<p><strong>बलदेव-विद्याभूषणः (वैष्णवानन्दिनी) :</strong> माहेन्द्रं <strong>धनुर् निर्गुणम्</strong> अज्यां <strong>गुणिनी</strong> गर्जितवति <strong>वियति</strong> खे <strong>अभात् पुरुषो</strong> विष्णुर् <strong>अगुणवान्</strong> माया-गुणातीतो <strong>व्यक्ते</strong> प्रपञ्चे <strong>गुण-व्यतिकरात्मके</strong> विविध-लीलाभिर् भाति <strong>यथा</strong> तद्वद् इत्य् उपादेयेयं तत्-स्वरूप-विदाम् ॥१८॥</p>
<hr>
<p>॥ १०.२०.१९ ॥</p>
<p>न रराजोडुपश् छन्नः स्व-ज्योत्स्ना-राजितैर् घनैः ।</p>
<p>अहं-मत्या भासितया स्व-भासा पुरुषो यथा ॥</p>
<p><strong>श्रीधर-स्वामी (भावार्थ-दीपिका) : स्व-भासा</strong> भासितयाहम्-<strong>मत्ये</strong>ति स्व-चैतन्येनैव प्रकाशितेनाहङ्कारेण <strong>च्छन्नो</strong> जीवो <strong>यथा</strong> । यद् वा, <strong>अहं</strong> विद्वान् दाता वेत्ता शूर इति स्व-प्रतीत्यैवारोपितया इति ॥१९॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> जीवो <em>यथा</em> वस्त्व् आत्मना न भाति तद्वद् इति । न हि परिछिन्नेनाहङ्कारेणापरिच्छिन्न आत्माच्छादितुं शक्यते इत्य् अरुच्य् आह&mdash;यद् वेति । <strong>यथाहं</strong> विद्वान् इत्य्-आदि-रूपेणेति एतेनाहम् अतित्यागेन यथार्थात्म-ज्ञानं भवतीति ॥१९॥</p>
<hr>
<p><strong>सनातन-गोस्वामी (बृहद्-वैष्णव-तोषणी) : स्व-ज्योत्स्नया</strong> राजितैर् इति चन्द्राभावः परिहृतः, एवं <strong>स्वभासा</strong> भासितयेति नास्तिकानां<sup id="fnref:3"><a href="#fn:3" class="footnote-ref" role="doc-noteref">3</a></sup> प्राणमय-जीव-पक्षो निरस्तः, स्वकीयया तुषार-मय्या ज्योत्स्नया <strong>राजितैर्</strong> इति संवर्द्धितैर् इति <strong>छन्नतयां</strong> हेतु-विशेषः । एवम् <strong>अहम्म्</strong> अत्येत्य् अत्रापि अहङ्कारेणैव जीवतत्त्वास्फूर्तेः, तस्य च जीव-चैतन्येनैव प्रकाश इति । यद् वा, स्व-ज्योत्स्नया राजितैर् अपि <strong>न रराज</strong>, तैश् छन्नत्वेन सम्यक्-प्रकाशाभावात्, स्वभासा निज-चैतन्येन भासितयापि अहम् मत्त्याच्छन्नो यथा जीवो न राजते, निजतत्त्वास्फूर्तेः ॥१९॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> स्वीयया तुषार-मय्या <strong>ज्योत्स्नया</strong> <strong>राजितैः</strong> प्रकाशितैः सम्वर्धितैश् च ॥१९॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) : उडुपतिश्</strong> चन्द्रः <strong>स्व-ज्योत्स्ना-राजितैर्</strong> <strong>घनैस्</strong> तुषार-मयैः कुहेडिकाख्यैर् मेघैश् <strong>छन्न</strong> आच्छन्नत्वाभावेऽप्य् आच्छन्नत्वेन प्रतीतो <strong>न रराज स्वभासा</strong> स्वीय-गुण-मय-च्छवि-रूपया <strong>अहं-मत्या</strong> अविद्यया स्व-शक्त्या कीदृश्या भासितया ? स्वेनैव प्रकाशितया <strong>पुरुषः</strong> परमेश्वरो <strong>यथा</strong> घन-च्छन्न-दृष्टिर् घन-च्छन्नम् अर्कम् इतिवत् छन्नत्वेन प्रतीतिर् इत्य् अर्थः । ज्ञानिभिर् इयम् उपादेया ॥१९॥</p>
<hr>
<p><strong>बलदेव-विद्याभूषणः (वैष्णवानन्दिनी) :</strong> <strong>उडुपश्</strong> चन्द्रः स्वीयया तुषार-मय्या <strong>ज्योत्स्नया</strong> राजितैः प्रकाशितैः सम्वर्धितैश् च <strong>घनैश्</strong> <strong>छन्नो न रराज यथा स्वभासा</strong> स्वधर्म-सम्विदा भासितया प्रकाशितया सम्वर्धितया च ब्राह्मणो\ऽहं स्थूलो\ऽहम् इत्य्-आदि-रूपया <strong>अहं-मत्या</strong> वृतः <strong>पुरुषो</strong> जीवो न राजते तद्वद् इति ज्ञानिभिर् अयम् उपादेया ॥१९॥</p>
<hr>
<p>॥ १०.२०.२० ॥</p>
<p>मेघागमोत्सवा हृष्टाः प्रत्यनन्दञ् छिखण्डिनः ।</p>
<p>गृहेषु तप्त-निर्विण्णा यथाच्युत-जनागमे ॥</p>
<p><strong>श्रीधर-स्वामी (भावार्थ-दीपिका) : मेघा</strong> <strong>गमेनोत्सवो</strong> येषाम् अतो <strong>हृष्टाः</strong> ॥२०॥</p>
<hr>
<p><strong>वंशीधरः (भावार्थ-दीपिका-प्रकाशः) : शिखण्डिनो</strong> मयूराः । कुटुम्ब-पालनादि-क्लेशेन <strong>तप्ता</strong> अत एव <strong>निर्विण्णा</strong> अहो महा-क्लेशदं <strong>गृहं</strong> हेयम् अति निश्चिताः । अनेन स्व-कल्याणार्थं हरि-भक्तागमने आनन्द एव कार्य इति भावः । पद्भिर् मूलैः शाखोपशाखा-पत्र-पुष्फ-फलैर् अनेक-देहाः । प्राक् ग्रीष्मे । तपसा तापेन । क्षामाः कृशाः । यथा प्राक् कुटुम्बावस्थायां कामानाम् अनुसेवया जातेन तपसा श्रमेण श्रान्ता इन्द्रिय-दौर्बल्यम् आप्ताः पडपाः सन्तः पादेन हरि-पादोपासनेन पान्ति रक्षन्त्य् आत्मानम् इति । पादपास् तपस्विनः जातेन तपसा श्रमेण श्रान्ता इन्द्रिय-दौर्बल्यम् आप्ताः पादपाः सन्तः, पादेन हरि-पादोपासनेन पान्ति रक्षन्त्य् आत्मानम् इति पादपास् तपस्विनः सद्-गति-साधनत्वात् पद्भिश् शास्त्रैः पद्यन्ते सर्व-पुरुषार्था एभिर् इति पदस्तैः । अपः पुरुषार्थावाप्ति-हेतून् ज्ञान-रसान् पीत्वास्वाद्य । नानात्मानो मूर्तयो विग्रहा येषां ते सर्व-भूतात्मानो भवन्तीति भावः । यद् वा, प्राग् वनिताद्य् अभावेन तपसा कामाग्निना श्रान्ताः कामानुसेवया पश्चात् स्त्र्याद्य् अवप्त्या सततं काम-भोगेन पुत्र-तत्-पुत्रादि-रूपेण नानात्मानो भवन्तीति भावः । एतेन विषय-त्याग-पूर्वकं शास्त्र-विचारेण ज्ञानावाप्तिर् भवतीति सूचितम् ॥२०॥</p>
<hr>
<p><strong>सनातन-गोस्वामी (बृहद्-वैष्णव-तोषणी) : उत्सवो</strong> नृत्यादि-परिकरश् चित्तोल्लासो वा, <strong>हर्षाश्</strong> च तद् विकारो ज्ञेयः, तत्-प्रसादो वा, अत एव दृष्टाञ् प्रत्यनन्दन् मेघ-गर्जिताद्य् अनन्तरम् उच्चैर् नाद-नृत्यादिकम् अमुर्वन्, यथा वैष्णव-<strong>गृहस्थाः</strong> समागत-वैष्णव-गीतानन्तरं गीत-नृत्यादिकं कुर्वन्ति तथेत्य् अर्थः । यद् वा, प्रतिक्षणमनन्दन् सुखिनो बभूवुः, <strong>शिखण्डिनां</strong> <strong>मेघागमोत्सवात्</strong>, <strong>तप्तानां</strong> च वैष्णव-समागम-स्वभावात् । एवम् उत्सव-हर्षा-सुखानां यथोत्तरं हेतुत्वेन बाह्यान्तरत्वादिना भेदः कल्प्यः चटकश् च तादृशा अपि परम-करुण-स्वरत्वाद् व्यक्तं नोक्ताः, तेषां स्मरणे\ऽपि दुःख-विशोत्पत्तेः ॥२०॥</p>
<hr>
<p><strong>जीव-गोस्वामी (लघु-वैष्णव-तोषणी) : मेघागम</strong> एव <strong>उत्सवो</strong> येषां ते अत एव <strong>हृष्टाः</strong> <strong>प्रत्यनन्दन्</strong> मेघ-गर्जिताद्य् अनन्तरम् उच्चैर् नादादिकम् अकुर्वन् <strong>यथा</strong> वैष्णव-<strong>गृहस्थाः</strong> समागत-वैष्णव-गीतानन्तरं नृत्य-गीतादिकं कुर्वन्ति तथेत्य् अर्थः । एवं चातका अपि ज्ञेया इति भावः ॥२०॥</p>
<hr>
<p><strong>जीव-गोस्वामी (क्रम-सन्दर्भः) : मेघागमे</strong> एवासवो येषां अत एव <strong>हृष्टाः</strong> तान् मेघान् <strong>प्रत्यनन्दयन्</strong> ॥२०॥</p>
<hr>
<p><strong>जीव-गोस्वामी (बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) : मेघागमेनोत्सवो</strong> येषां ते <strong>प्रत्यनन्दन्</strong>, मेघ-समृद्ध-गर्जिताद्य्-अनन्तरम् उच्चैर् आनन्दादिकम् अकुर्वन् <strong>यथा</strong> वैष्णव-<strong>गृहस्थाः</strong> समागत-वैष्णव प्रेमानन्द-गीतानन्तरम् आनन्द-गीत-नृत्यादिकं कुर्वन्तीति वैष्णवानाम् उपादेया ॥२०॥</p>
<hr>
<p><strong>बलदेव-विद्याभूषणः (वैष्णवानन्दिनी) :</strong> <strong>मेघागमेनोत्सवो</strong> येषां ते <strong>शिखण्डिनः</strong> <strong>प्रत्यनन्दन् यथा निर्विण्षाः</strong> सत्-प्रसङ्गिनो <strong>गृहस्था अच्युत-जनानाम्</strong> <strong>आगमेन हृष्टाः</strong> प्रतिनन्दन्ति तद्वद् इति सत्-सेविनाम् उपादेयेयम् ॥२०॥</p>
<hr>
<p>॥ १०.२०.२१ ॥</p>
<p>पीत्वापः पादपाः पद्भिर् आसन् नानात्म-मूर्तयः ।</p>
<p>प्राक् क्षामास् तपसा श्रान्ता यथा कामानुसेवया ॥</p>
<p><strong>श्रीधर-स्वामी (भावार्थ-दीपिका) : नानात्म-मूर्तयः</strong> अनेक-रूप-देहाः ॥२१॥</p>
<hr>
<p><strong>वंशीधरः (भावार्थ-दीपिका-प्रकाशः) : पद्भिर्</strong> मूलैः । शाखोपशाखापत्र-पुष्प-फलैर् अनेक-देहाः । <strong>प्राक्</strong> ग्रीष्मे । <strong>तपसा</strong> तापेन । <strong>क्षामाः</strong> कृशाः । यथा प्राक् कुटु बावस्थायां <strong>कामानाम्-अनुसेवया</strong> जातेन तपसा श्रमेण <strong>श्रान्ता</strong> इन्द्रिय-दौर्बल्यम् आप्ताः <strong>पादपाः</strong> सन्तः । पादेन हरि-पादोपासनेन पान्ति रक्षत्यात्मानम् इति पादपास् तपस्विनः सद्-गति-साधनत्वात् पद्मिश् शास्त्रः पद्यन्ते सर्व पुरुषार्था एभिर् इति पदस्तः । <strong>अपः</strong> पुरुषार्था-बाप्ति-हेतून् ज्ञान-रसान् <strong>पीत्वा</strong> स्वाद्य । <strong>नानात्मानो मूर्तयो</strong> विग्रहा येषां ते सर्व-भूतात्मानो भवतीति भावः । यद् वा, प्राग्-वनिताद्य-भावेन तपसा कामाग्निना श्रान्ताः कामानुसेवया पश्चात् स्त्र्याद्यव् आप्त्या सततं काम-भोगेन पुत्र-तत्-पुत्रादि-रूपेण नानात्मानो भवतीति भावः । एतेन विषय-त्याग-पूर्वकं शास्त्र-विचारेण ज्ञानावाप्तिर् भवतीति सूचितम् ॥२१॥</p>
<hr>
<p><strong>सनातन-गोस्वामी (बृहद्-वैष्णव-तोषणी) : तपसा</strong> व्रतादिना, <strong>क्षामाः</strong> कृशाङ्गाः, <strong>श्रान्ताश्</strong> च निर्बलाः, एवं ग्रीष्मेण <strong>पाद-पानाम्</strong> अप्य् ऊह्यम् ॥२१॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> <strong>तपसा</strong> व्रतादिना, <strong>क्षामाः</strong> कृशाङ्गाः, <strong>श्रान्ताश्</strong> च निर्बलाः, एवं ग्रीष्मेण <strong>पाद-पानाम्</strong> अप्य् ऊह्यम् ॥२१॥</p>
<hr>
<p><strong>जीव-गोस्वामी (क्रम-सन्दर्भः, जीव-गोस्वामी बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> नाना-विधा आत्मनः स्वस्य मूर्तयोऽङ्कुर-पत्र-पल्लव-पुष्प-पत्राद्या येषां ते, पक्षे <strong>नानात्मानः</strong> पान-भोजन-रमणादि-नाना-स्वभाववन्त आत्मनो मूर्तयो देहा येषां ते निष्कामाणाम् इयं हेया ॥२१॥</p>
<hr>
<p><strong>बलदेव-विद्याभूषणः (वैष्णवानन्दिनी) :</strong> <strong>पादपास्</strong> तरवः <strong>पद्भिर्</strong> <strong>अपः</strong> पीत्वा <strong>नाना</strong>-रूपा घन-पलाश-पुष्पादि-मय्यः <strong>आत्म</strong>-मूर्तयो येषां तथासन् <strong>यथा</strong> सकाम-<strong>तपसा</strong> <strong>प्राक्-क्षामाः</strong> कृशाः शान्ताश् च पुरुषास् तपोऽन्ते कामानुसेवया तत्-फल-पान-भोजन-रमण-जोषणेन नाना-स्वभाववन्तो भवन्ति तद्वद् इति निष्कामैर् हेयेयम् ॥२१॥</p>
<hr>
<p>॥ १०.२०.२२ ॥</p>
<p>सरःस्व् अशान्त-रोधःसु न्यूषुर् अङ्गापि सारसाः ।</p>
<p>गृहेष्व् अशान्त-कृत्येषु ग्राम्या इव दुराशयाः ॥</p>
<p><strong>श्रीधर-स्वामी (भावार्थ-दीपिका) : अशान्तानि</strong> पङ्क-कण्टकादि-युक्तानि <strong>रोधांसि</strong> तटानि येषां तेष्व् अपि <strong>न्यूषुर्</strong> नितराम् अवसन् । <strong>सारसाश्</strong> चक्रवाकाः । <strong>अशान्तानि</strong> घोराण्य् अनुपरतानि वा कृत्यानि येषु तेष्व् अपि <strong>गृहेषु</strong> ॥२२॥</p>
<hr>
<p><strong>वंशीधरः (भावार्थ-दीपिका-प्रकाशः) : अङ्ग</strong> हे नृप । <strong>ग्राम्याः</strong> प्राकृत-जनाः । एतेन संसारिणां स्वभावो ध्वनितः । किं च, सर्वकृत्यावसाने हरि-स्मरणादिकं करिष्याम इति न ध्येयम्, किं तु कृतानाम् अवसानाभावाद्य् अदोष-रतिस् तदैवेत्य् अपि सूचितम् ॥२२॥</p>
<hr>
<p><strong>सनातन-गोस्वामी (बृहद्-वैष्णव-तोषणी) : सारसाश्</strong> चक्रवाकाः, स्वनाम्नैव ख्याता वा ग्राह्याः, तेषां अपि प्रायो जल-चरत्वात्, <strong>ग्राम्या</strong> अविवेकि-जनास् तत्रापि दुराशयाः&mdash;<strong>गृहम्</strong> एव सर्वार्थः-सिद्धि-पदम् इति<sup id="fnref:4"><a href="#fn:4" class="footnote-ref" role="doc-noteref">4</a></sup> दुष्टाभिप्रायाः, अत एव यथा नितरां वसन्तीति निःशब्दार्थः । अत एवाश्चर्येण खेदेन वा, <strong>अङ्ग</strong> हे राजन्न् इति ॥२२॥</p>
<hr>
<p><strong>जीव-गोस्वामी (लघु-वैष्णव-तोषणी) : अशान्तानि</strong> तरङ्गातिशयेन मुहुः पतन्ति <strong>रोधांसि</strong> येषु <strong>सारसाः</strong> स्वनाम्नैव ख्याताः, पुष्कराह्वयाः <strong>ग्राम्या,</strong> अविवेकि-जनाः तत्रापि दुराशयाः <strong>गृहम्</strong> एव सर्वर्थ-प्रदम् इति दुष्टाभिप्रायः अत एव यथा नितरां वसन्तीति नि-शब्दार्थः अत एव आश्चर्येण खेदेन वा <strong>अङ्ग</strong> ! हे राजन्न् इति ॥२२॥</p>
<hr>
<p><strong>जीव-गोस्वामी (क्रम-सन्दर्भः) : सारसाः</strong> पुष्कराह्वयाः <strong>अशान्तानि</strong> तरङ्गातिशयेन मुहुः पतन्ति <strong>रोधांसि</strong> येषु द्विजैः प्रेरिता विश्वत इत्य् अन्वयः ॥२२.३०॥</p>
<hr>
<p><strong>जीव-गोस्वामी (बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) : अशान्तानि</strong> पङ्क-कण्टक-भङ्गुरत्वादि-दोष-युक्तानि । <strong>रोधांसि</strong> तटानि येषां तेष्वपि <strong>न्यूषुर्</strong> नितराम् एवासन् इयं हेयैव ॥२२॥</p>
<hr>
<p><strong>बलदेव-विद्याभूषणः (वैष्णवानन्दिनी) :</strong> <strong>अशान्तानि</strong> पङ्कादिवन्ति <strong>रोधांसि</strong> येषां तेष्व् अपि <strong>सरःसु</strong> <strong>सारसाः</strong> पक्षिवेदाः <strong>न्यूषुर्</strong> नितराम् अवसन् <strong>अशान्तान्य्</strong> अनुपरतानि कृत्यानि येषु तादृशेष्व् अपि <strong>गृहेषु</strong> यथा <strong>ग्राम्या</strong> विवेक-रहिताः दुराशया गृहम् एव सर्वार्थदम् इति दुष्ट-भावाः <strong>अङ्ग</strong> हे राजन् इयं हेयैव ॥२२॥</p>
<hr>
<p>॥ १०.२०.२३ ॥</p>
<p>जलौघैर् निरभिद्यन्त सेतवो वर्षतीश्वरे ।</p>
<p>पाषण्डिनाम् असद्-वादैर् वेद-मार्गाः कलौ यथा ॥</p>
<p><strong>श्रीधर-स्वामी (भावार्थ-दीपिका) : ईश्वरे</strong> इन्द्रे ॥२३॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> नरक-हेतुत्वाद् <strong>असद्-वादैः</strong> । एतेन <strong>पाखण्डि</strong>-सङ्गाद् विहित-धर्म-त्यागेन नरकावश्यम्भावित्वम् इति तात्पर्यम् ॥२३॥</p>
<p>विशां प्रजानां पतयः । विटपतय इति सम्यक् प्रतिभाति । छान्दसत्त्वाश्रयणे तु विश्पतय इत्य्</p>
<hr>
<p><strong>सनातन-गोस्वामी (बृहद्-वैष्णव-तोषणी) : ईश्वर</strong> इत्य् <strong>अतिवृष्ट्या</strong> स्वैरवर्तिताभिप्रायेण, अत एव तस्य <strong>कलि</strong>-स्थानीयता ॥२३॥</p>
<hr>
<p><strong>जीव-गोस्वामी (लघु-वैष्णव-तोषणी) : ईश्वर</strong> इत्य् <strong>अतिवृष्ट्या</strong> स्वैरताभिप्रायेण तद् अंशेनैव तस्य <strong>पाषण्डि</strong>-स्थानीयता ॥२३॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) : ईश्वरे</strong> ईश्वरत्वाभिमान-वशाद् अतिवर्षोपद्रवं कुर्वति सति इन्द्रे इति <strong>कलि</strong>-साम्यम् इयं हेया ॥ २३॥</p>
<hr>
<p><strong>बलदेव-विद्याभूषणः (वैष्णवानन्दिनी) :</strong> <strong>ईश्वरे</strong> ईश्वरत्वाभिमान-वशाद् <strong>अतिवृष्टि</strong>-कारिणीति <strong>कालि</strong>-साम्यं इयं च हेया ॥२३॥</p>
<hr>
<p>॥ १०.२०.२४ ॥</p>
<p>व्यमुञ्चन् वायुभिर् नुन्ना भूतेभ्यश् चामृतं घनाः ।</p>
<p>यथाशिषो विश्-पतयः काले काले द्विजेरिताः ॥</p>
<p><strong>श्रीधर-स्वामी (भावार्थ-दीपिका) : नुन्नाः</strong> प्रेरिताः । <strong>आशिषः</strong> कामान् । <strong>विश्पतयो</strong> राजानः, वणिजां पतयो व । <strong>द्विजेरिताः</strong> पुरोहितैर् उक्ताः ॥२४॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> विशां प्रजानां पतयः । विट्-पतय इति सम्यक्-प्रतिभाति । छान्दसत्वाश्रयणे तु <strong>विश्-पतय</strong> इत्य् अपि साध्व् एव । <strong>अमृतम्</strong> जलम्&mdash;</p>
<blockquote>
<p>अमृतं व्योम्नि देवान्ने यज्ञ-शेषे रसायने । &gt;
अयाचिते जले दुग्धे मोक्षे\ऽन्ने हेम्नि गो-रसे ॥ इति यादवः ॥ २२ &gt; ॥</p></blockquote>
<hr>
<p><strong>सनातन-गोस्वामी (बृहद्-वैष्णव-तोषणी) : भूतेभ्यः</strong> सर्व-प्राणि-हितार्थं सुशोभनम् अमृतं जलम् इति वर्षान्ते जलस्योपादेयत्वात्, एवं, वि-शब्दो विशिष्टार्थे ज्ञेयः, भूतेभ्यश् <strong>चामृतम्</strong> इति पाठे पाठान्तरे\ऽप्य् अमृतम् इति श्लेषेण स एवार्थः । च तु, भूतेभ्यस् तु, अत्रापि <strong>काले</strong> <strong>काल</strong> इति योज्यम्, अयं पूर्वतो विशेषः, वर्षान्ते\ऽविछिन्न-वृष्ट्य्-अपगमात् ॥२४॥</p>
<hr>
<p><strong>जीव-गोस्वामी (लघु-वैष्णव-तोषणी) : च</strong> पुनः अनवच्छिन्न-वर्षानन्तरम् अथेति पाठे स एवऋथः । <strong>भूतेभ्यः</strong> <strong>काले काले</strong> योग्यं योग्यं कालं प्राप्य <strong>अमृतं</strong> जलं ददुर् इति । वर्षान्ते जलस्योपादेयत्वाद् अमृत-शब्द-न्यासः एवं <strong>वि</strong>-शब्दो विशिष्टार्थो ज्ञेयः, <strong>द्विजैः</strong> प्रेरिता <strong>विश्पतय</strong> इत्य् अन्वयः ॥२४॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) : नुन्नाः</strong> प्रेरिताः <strong>आशिषः</strong> कामान् <strong>विश्पतयो</strong> राजणो वनिजां पतयो वा <strong>द्विजैर्</strong> विप्रैर् <strong>ईरिताः</strong> प्रेरिता इति राजभिर् उपादेया ॥२४॥</p>
<hr>
<p><strong>बलदेव-विद्याभूषणः (वैष्णवानन्दिनी) :</strong> <strong>नुन्नाः</strong> प्रेरिताः <strong>आशिषः</strong> कामान् <strong>विश्पतयो</strong> राजानः <strong>द्विजैरीरिताः</strong> प्रवर्तिताः इति राज्ञाम् उपादेया ॥२४॥</p>
<hr>
<p>॥ १०.२०.२५ ॥</p>
<p>एवं वनं तद् वर्षिष्ठं पक्व-खर्जूर-जम्बुमत् ।</p>
<p>गो-गोपालैर् वृतो रन्तुं स-बलः प्राविशद् धरिः ॥</p>
<p><strong>श्रीधर-स्वामी (भावार्थ-दीपिका) :</strong> प्रावृषि कृतां क्रीडां वर्णयति&mdash;एवं वनम् इति सप्तभिः । <strong>वर्षिष्ठं</strong> समृद्धम् ॥२५॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> <em>प्रावृषि</em> वर्ष-र्तौ । <strong>तद् वनं</strong> वृन्डवनम् । अतिशयेन वृद्धं <strong>वर्षिष्ठं</strong> समृद्धम् । वर्षं वृष्टिस् तद् विद्यतेऽस्येति वर्षम्, मत्व्-अर्थीयोऽच् । अतिशयेन वर्षं वर्षिष्ठं प्रभूत-वर्षोपेतम् इति वा ॥२५॥</p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> एवं वर्षा-कालं वर्णयित्वा तत्-फलं तत्र श्री-भगवतः क्रीडा-विशेषं वक्षयन्न् आदौ वन-प्रवेशम् आह&mdash;एवम् इति । अनेन उक्त-वृष्टि-प्रकारेणेदृशं वा <strong>वर्षिष्ठं</strong> समृद्धं स-श्रीकं शोभया सहितं वा । यद्यपि सर्व-र्त्व्-आश्रये श्री-वृन्दावने सर्वदा सर्व-पुष्प-फलादि-सम्पत्तिः, तथापि <strong>पक्व-खर्जुर-जम्बुमद्</strong> इति तदानीं तद्-बाहुल्याभिप्रायेण । <strong>वृत</strong> इति वृष्टि-निवारणार्थं छत्रादि-धारणाकाङ्क्षया<sup id="fnref:5"><a href="#fn:5" class="footnote-ref" role="doc-noteref">5</a></sup> अहम् अहमिकया सर्वैर् एव <strong>गोपैर् गोभिश्</strong> च तृप्त्या स्नुत-स्तनतया वत्सेभ्यो\ऽप्य् अधिक-वात्सल्येन स्तन्यं पाययितुम् इव । किं वा, सदा सर्वेण श्री-मुख-शोभा-लोभेन परिवेष्ट्यमानत्वात् । अत एव सर्व-मनोहरणाद् <strong>धरिः</strong> <strong>प्राविशत्</strong> प्रविशन्न् आसीद् इत्य् अर्थः । <strong>प्र</strong>-शब्दो वनादि-शोभा-विशेषापेक्षया, इति <strong>प्रावृषि</strong> प्रति-दिन-क्रीडा सूचिता ॥२५॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> एवं वर्षा-कालं वर्णयतित्वा तत् फलं तत्र श्री-भगवतः क्रीडा-विशेषं वक्षयन्न् आदौ वन-प्रवेशम् आह&mdash;एवम् इति उक्त-प्रकारेण, यथा यथाहं वर्णितवान्, तथा वर्णयित्वेत्य् अर्थः । तद्-अनुसारेणैवाहम् अवर्णयम् इति भावः । <strong>वृतः</strong> श्री-मुख-शोभा-लोभेन ॥२५॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> वर्षां वर्णयित्वा तादात्विकीं लीलां वर्णयति&mdash;एवम् इति सप्तभिः । <strong>वर्षिष्ठं</strong> समृद्धम् ॥२५॥</p>
<hr>
<p><strong>बलदेव-विद्याभूषणः (वैष्णवानन्दिनी) :</strong> प्रावृषं वर्णयित्वा तदानीन्तनीं हरेर् लिलाम् आह&mdash;सप्तभिः । <strong>वर्षिष्ठं</strong> समृद्धम् ॥२५॥</p>
<hr>
<p>॥ १०.२०.२६ ॥</p>
<p>धेनवो मन्द-गामिन्य ऊधो-भारेण भूयसा ।</p>
<p>ययुर् भगवताहूता द्रुतं प्रीत्या स्नुत-स्तनाः ॥</p>
<p><strong>श्रीधर-स्वामी (भावार्थ-दीपिका :</strong> <em>न व्याख्यातम्।</em></p>
<hr>
<p><strong>वंशीधरः भावार्थ-दीपिका-प्रकाशः) :</strong> दुग्धाधार-स्थलम् ऊधस् तस्य भारेण । <strong>स्नुत-स्तनीः</strong> क्षरित-स्तन्यः ॥२६॥</p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> क्रीडाम् आह&mdash;धेनव इति षड्भिः । <strong>मन्द-गामिन्यो</strong>\ऽपि श्री-कृष्णेन <strong>आहूताः</strong> सद्यो <strong>द्रुतं</strong> <strong>ययुः</strong>, <strong>प्रीत्य्</strong> एत्य् अन्य आहूता इत्य् अनेन वान्वयः । स्तुत-स्तनीर् इति पाठे स्तुत-<strong>स्तन्य</strong> इति, प्रावृट्-काले विशेषतो दुग्धादि-सम्पत्त्या शोभा-विशेषः वात्सल्य-विशेषो <strong>भगवत्</strong> क्रीडा-परिकरश् च दर्शितः । यद् वा, प्रावृट्-कालेन-भोगादि-विशेष-सम्पत्ताव् अपि गवां श्री-भगवद् एक-प्रियता दर्शिता ॥२६॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> क्रीडाम् आह&mdash;धेनव इति षड्भिः । <strong>मन्द-गामिन्यो</strong>ऽपि <strong>प्रीत्य् आहूताः</strong> प्रीत्यैव <strong>द्रुतं</strong> <strong>ययुश्</strong> चेत्य् अन्वयः प्रीतौ । लिङ्गं <strong>स्नुत-स्तना</strong> इति स्रुतस् तनीर् इति पाठे स्रुतस् तन्यः प्रावृट्-काले विशेषतो दुग्धादि-सम्पत्त्या शोभा-विशेषं तत् तद् भोगादि-सम्पत्ताव् अपि मिथः प्रेम-विशेषश् च क्रीडापरिकरतेन दर्शितः ॥२६॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) : स्नुत-स्तनीः</strong> स्नुत-स्तन्य इति प्रीति-चिह्नम् ॥२६॥</p>
<hr>
<p><strong>बलदेव-विद्याभूषणः (वैष्णवानन्दिनी) :</strong> <strong>स्नुत-स्तनीर्</strong> इति प्रथमार्थे द्वीतीया प्रीति-चिह्नम् इदम् ॥२६॥</p>
<hr>
<p>॥ १०.२०.२७ ॥</p>
<p>वनौकसः प्रमुदिता वन-राजीर् मधु-च्युतः ।</p>
<p>जल-धारा गिरेर् नादाद् आसन्ना ददृशे गुहाः ॥</p>
<p><strong>श्रीधर-स्वामी (भावार्थ-दीपिका) :</strong> <strong>वनौकसः</strong> पुलिन्दीः <strong>प्रमुदिता</strong> भगवान् <strong>ददृशे</strong> । तथा <strong>वन-राजीर् मधु-च्युतो</strong> मधु-स्रवा ददृशे । <strong>गिरेः</strong> सकाशाज् <strong>जल-धाराश्</strong> च तासां <strong>नादाद्</strong> <strong>आसन्ना</strong> निकट-वर्तिनीर् <strong>गुहाश्</strong> च। यद् वा, वनौकसः प्रमुदिता आसन् । तथा वन-राजीर् वन-राजयो वन-परम्परा मधु-च्युत आसन् । गिरेर् जल-धारा आसन् । तान् एवं-भूतान् <strong>आददृशे</strong> सर्वतो ददर्श भगवान् । तथा धाराणां नादान् गुहाश् चेति ॥२७॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> यद् वा, <strong>वनौकसो</strong> गावो मृगादयश् च । <strong>प्रमुदिताः</strong> प्रकृष्टानन्दाः । आसन्न् इति क्रिया-पदं पृथक् कृत्वा सर्वेषां पदानां प्रथमान्तता बोध्या । मधु-च्युतश् चोतन्-मकरन्दाः । गो-पक्षे मधु मधुरं क्षीरं च्योतन्ति स्रवन्तीति <strong>मधु-च्युतः</strong> ॥२७॥</p>
<hr>
<p><strong>सनातन-गोस्वामी (बृहद्-वैष्णव-तोषणी) : गुहानां</strong> दर्शनेनानन्दस्य हेतुः<sup id="fnref:6"><a href="#fn:6" class="footnote-ref" role="doc-noteref">6</a></sup>, दूर-वर्तिनीनाम् अपि तृणादिभिर् आच्छन्नानाम् अपि तासां प्रतिध्वन्य्-उदयेनाभिव्यक्तेः ॥२७॥</p>
<hr>
<p><strong>जीव-गोस्वामी (लघु-वैष्णव-तोषणी) : वनौकसः</strong> पुलिन्द्य्-आदीन् <strong>गुहानां</strong> दर्शने <strong>नादस्य</strong> हेतुता दूर-वर्तिनीनाम् अपि तृणादिभिर् आच्छन्नानाम् अपि तासां प्रतिध्वन्य्-उदयेनाभिव्यक्तेः <strong>ददृशे</strong> ददर्श ॥२७॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> तत्र च कृष्णो <strong>वनौकसः</strong> पुलिन्दीः <strong>प्रमुदिताः ददृशे</strong> ददर्श । <strong>वनराजीर्</strong> <strong>मधु-च्युतः</strong> मधुनां च्युत् क्षरणं यासु, तथा-भूता ददर्श <strong>गिरेः</strong> सकाशाज् <strong>जल-धारा</strong> दूर-वर्तिनीर् अपि <strong>नादाद्</strong> धेतोर् <strong>आसन्ना</strong> निकट-वर्तिनीः ददर्श । <strong>गुहाश्</strong> च ददर्श ॥२७॥</p>
<hr>
<p><strong>बलदेव-विद्याभूषणः (वैष्णवानन्दिनी) :</strong> <strong>वनौकसः</strong> पुलिन्दीः <strong>प्रमुदिताः</strong> <strong>मधूनां च्युत</strong> क्षरणं यासु, ता <strong>वनराजीः । गिरेर् जल-धाराश्</strong> च दूर-वर्तिनीर् अपि <strong>नादाद्</strong> धेतोर् <strong>आसन्नाः</strong> समीप-वर्तिनीर् <strong>ददर्श</strong> <strong>हरिः,</strong> <strong>गुहाश्</strong> च <strong>ददर्श</strong> ॥२७॥</p>
<hr>
<p>॥ १०.२०.२८ ॥</p>
<p>क्वचिद् वनस्पति-क्रोडे गुहायां चाभिवर्षति ।</p>
<p>निर्विश्य भगवान् रेमे कन्द-मूल-फलाशनः ॥</p>
<p><strong>श्रीधर-स्वामी (भावार्थ-दीपिका) :</strong> <em>न व्याख्यातम्।</em></p>
<hr>
<p><strong>वंशीधरः (भावार्थ-दीपिका-प्रकाशः) : वनस्पति-क्रोडे</strong> वृक्ष-मूले । यद् वा, वनस्पतीनां क्रोदं सुखं येन, स वनस्पति-क्रोडः । इन्द्रस् तस्मिन्न् <strong>अभिवर्षति</strong> सति। क्रोदः शनौ शुकरे नारक्षोङ्क-सुख-सद्मसु इति धरणिः । <strong>कन्दानि</strong> शालूकादीनि, <strong>मूलानि</strong> मधुर-मूलकादीनि, <strong>फलान्य्</strong> आम्रब्व्-आदीनि ॥२८॥</p>
<hr>
<p><strong>सनातन-गोस्वामी (बृहद्-वैष्णव-तोषणी) : क्वचित्</strong> कस्मिंश्चित् कदाचिद् वा, च-काराद् अस्योभयत्राप्य् अन्वयः । किं वा, शक्ति-विशेषेणैक-दैवो-भय-त्रापि <strong>निर्विशन्</strong> प्रविशन् संविशन् वा, यतो <strong>भगवान्</strong> । ततश् च <strong>क्वचिद्</strong> <strong>अभितो वर्षति</strong> इत्य् अन्वयः । अभि-शब्देन वृष्टेर् आधिक्यम् उक्तम् । एवं लौलिक-लीलायाम् अप्य् ऐश्वर्येण भगवत्ता-विशेष-प्रकटनं पूर्ववद् ऊह्यम्, तथा <strong>क्रोडस्य गुहायां</strong> च जाताव् एकत्वं सुविस्तीर्णत्वं च । सहचराश् च कुत्रापि केचित् कतिपये ज्ञेयः, <strong>रेमे</strong> चिक्रीड, सुखी बभूव वा । कथम् ? तद् आह&mdash;कन्द-इति । <strong>कन्द-मूलयोर्</strong> बाह्यान्तरत्वादिना भेदः, तयोः प्रावृषि बाहुल्येन कोमलत्वादिना चोपादेयत्वात्, फलतः प्राङ्-निर्देशः ॥२८॥</p>
<hr>
<p><strong>जीव-गोस्वामी (लघु-वैष्णव-तोषणी) : क्वचित्</strong> कस्मिंश्चित् कदाचिद् वा । <strong>भगवान्</strong> अपीति । अहो अस्या लीलायाः परम-माधुर्यम् इति भावः । <strong>कन्द-मूलयोर्</strong> वर्तुल-दीर्घताभ्यां भेदो लोके प्रसिद्धः । तयोः प्रावृषि कोमलत्वादिना उपादेयत्वात् फलतः प्राङ्-निर्देशः ॥२८॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> मेघेऽ<strong>भितो वर्षति</strong> सति वृक्ष-<strong>क्रोडे गुहायां</strong> वा निःशेषेण द्रुतम् अभिद्रुत्य विशन् प्रविशन् <strong>कन्द-मूलयोर्</strong> वर्तुलत्व-दीर्घत्वाभ्यां भेदो ज्ञेयः ॥२८॥</p>
<hr>
<p><strong>बलदेव-विद्याभूषणः (वैष्णवानन्दिनी) :</strong> मेघेऽ<strong>भितो</strong> <strong>वर्षति</strong> सति <strong>वनस्पतेस्</strong> तरोः <strong>क्रोडे</strong> गुहायां वा निर्विशन् धावित्वा विशन् <strong>रेमे</strong> । <strong>कन्द-मूलयोर्</strong> वर्तुलत्व-दीर्घत्वाभ्यां भेदः ॥२८॥</p>
<hr>
<p>॥ १०.२०.२९ ॥</p>
<p>दध्य्-ओदनं समानीतं शिलायां सलिलान्तिके ।</p>
<p>सम्भोजनीयैर् बुभुजे गोपैः सङ्कर्षणान्वितः ॥</p>
<p><strong>श्रीधर-स्वामी (भावार्थ-दीपिका) :</strong> <em>न व्याख्यातम्।</em></p>
<hr>
<p><strong>वंशीधरः (भावार्थ-दीपिका-प्रकाशः) : संभोजनीयः</strong> श्रीदामादिभिर्-गोपैः ॥२९॥</p>
<hr>
<p><strong>सनातन-गोस्वामी (बृहद्-वैष्णव-तोषणी) : दध्य्-ओदनम्</strong> इति&mdash;तदानीं तस्य प्राचुर्यान् मिष्टत्वाच् च, <strong>उपानीतं</strong> श्री-यशोदा-न्यस्तं गोपैर् यथा-कालम् <strong>अन्तिके</strong> प्रापितं निज-निजं वोपायनत्वेन समर्थितम्, तस्य च मासृण्यार्थद् अधि प्राचुर्यात्, वृष्ट्या च शिला-नैर्मल्यापादनेन सौन्दर्यात्, <strong>शिलायां</strong> पात्रे <strong>बुभुजे</strong> सलिलान्तिक इति । तदानीं यत्र तत्र जल-सद्भावात् । किं वा, जल-पानापेक्षया <strong>सलिलान्तिके</strong> वर्तमानायाम् इत्य् अर्थः । <strong>सम्भोजनीयैर्</strong> एकत्रैव भोजन-योग्यैर् इति एकस्याम् एव शिलायां तैः सह भोजनात्, तांस् तु सर्वान् एकत्रैवोपवेश्य श्री-रामो\ऽमेलयद् इत्य् अभिप्रायेणाह&mdash;<strong>गोपैः</strong> सहापृथक्त्वात् तान् सर्वान् एकीकरोतीति <strong>सङ्कर्षणः,</strong> तेन <strong>अन्वित</strong> इति । यद् वा, शिलायाम् इति जाताव् एकत्वं शिलास्व् इत्य् अर्थः, बहूनाम् एकस्याम् असमावेशात् । ततश् च सम्भोजनीयैर् इति पूर्ववत्, परितः पङ्क्तिशः, तन्-मध्ये च श्री-बलरामम् उपवेश्य स्वयं परिवेषयन् सम्यग् भोजयन् बुभुज इत्य् अर्थः॥२९॥</p>
<hr>
<p><strong>जीव-गोस्वामी (लघु-वैष्णव-तोषणी) : उपानीतं</strong> स्व-गृह-जनैर् बान्धव-जनैर् वा समीपं प्रापितं <strong>सम्भोजनीयैः</strong> सह भोजयितव्यैः सजातीयैः सह संवासादि-शब्दवत् सं-शब्दोऽत्र सहार्थः । सम्भुज्यते एभिर् इति तैस् ते मनैः सहेति वा <strong>सङ्कर्षण</strong> इति तत्र सर्व-मेलनाभिप्रायेण ॥२९॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) : उपानीतं</strong> &quot;छाक&quot; इत्य् अख्यया प्रसिद्धं गृह-जनैः प्रापितं <strong>शिलायां सलिलान्तिक</strong> इत्य्-आद्यापि कुण्ड-तटे भोजन-स्थल्यो दृश्यन्ते सर्वैर् अपि जनैः ॥२९.३१॥</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>बलदेव-विद्याभूषणः (वैष्णवानन्दिनी) :</strong> <strong>उपानीतं</strong> गृह-जनैः प्रापितः <strong>सम्भोजनीयैः</strong> सह-भोजयितव्यैर् जातिभिः सहः सम्वाद-शब्दवत् सम् इति सहार्थकं । <strong>सलिलान्तिके शिलायाम्</strong> उपविश्य ॥२९॥</p>
<hr>
<p>॥ १०.२०.३० ॥</p>
<p>शद्वलोपरि संविश्य चर्वतो मीलितेक्षणान् ।</p>
<p>तृप्तान् वृषान् वत्सतरान् गाश् च स्वोधो-भर-श्रमाः ॥</p>
<p><strong>श्रीधर-स्वामी (भावार्थ-दीपिका) :</strong> <em>न व्याख्यातम्।</em></p>
<hr>
<p><strong>वंशीधरः (भावार्थ-दीपिका-प्रकाशः) : वत्सतरान्</strong> अल्प-वत्सान् ॥३०॥</p>
<hr>
<p><strong>सनातन-गोस्वामी (बृहद्-वैष्णव-तोषणी) : चर्वतो</strong> रोमन्थायमानान् वीक्ष्य इति परेणान्वयः । संवेशादौ हेतुः&mdash;<strong>तृप्तान्</strong> इति । तदानीं सर्वत्रैव कोमल-तृण-प्राचुर्येणैकत्रैव क्षणेनोदर-परिपूर्ति-सुख-सिद्धेः । <strong>च</strong>-कार उक्त-समुच्चये, तेन तासाम् अपि संवेशादिकं ज्ञेयम् । विशेषतस् तासां <strong>संवेशे</strong> हेतुः&mdash;<strong>स्व</strong>-इति । एवं <strong>वृषादीनां</strong> यथोत्तरं संवेशादाव् आधिक्यम् ऊह्यम्, प्राधान्याद् वृषादयो\ऽत्रोक्ता महिष्य्-आद्याश् च ज्ञेयाः ॥३०॥</p>
<hr>
<p><strong>जीव-गोस्वामी (लघु-वैष्णव-तोषणी) : शाद्वल</strong>-इति युग्मकम् । <strong>चर्वतः</strong> रोमन्थायमानान् <strong>नीरीक्ष्य</strong> इति परेणान्वः ॥३०॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः, विश्वनाथ-चक्रवर्ती सारार्थ-दर्शिणी) :</strong> <em>न व्याख्यातम्।</em></p>
<hr>
<p><strong>बलदेव-विद्याभूषणः (वैष्णवानन्दिनी) :</strong> <strong>चर्वतो</strong> रोमन्थायमानात् अत्र पश्यन्न् इति शेषः। <strong>बुभुजे</strong> इति पूर्व-स्थेन आनुषङ्गः ॥३०॥</p>
<hr>
<p>॥ १०.२०.३१ ॥</p>
<p>प्रावृट्-श्रियं च तां वीक्ष्य सर्व-काल-सुखावहाम् ।</p>
<p>भगवान् पूजयाञ्चक्रे आत्म-शक्त्य्-उपबृंहिताम् ॥</p>
<p><strong>श्रीधर-स्वामी (भावार्थ-दीपिका) :</strong> <em>न व्याख्यातम्।</em></p>
<hr>
<p><strong>वंशीधरः (भावार्थ-दीपिका-प्रकाशः) :</strong> <strong>ताम्</strong> पूर्वोक्ताम् । <strong>आत्म-शक्त्या</strong> मायया <strong>उपबृंहिताम्</strong> ॥३१॥</p>
<hr>
<p><strong>सनातन-गोस्वामी (बृहद्-वैष्णव-तोषणी) : ताम्</strong> उक्तां <strong>प्रावृषः श्रियं</strong> वनादि-शोभाम् । यद् वा, ताम् अनिर्वचनीयां प्रावृषः श्रियम् । ततश् च वनादि-श्रीः पृआवृष्य् उपचर्यते, इत्य् अनुक्ताप्य् अन्या मृग-महिष्या शोभा ग्राह्या । तत्र किञ्चिच् छ्री-विष्णु-पुराणे&mdash;</p>
<blockquote>
<p>मेघ-पृष्ठे बलाकानां रराज विमला ततिः । &gt;
दुर्वृत्ते वृत्त-चेष्टेव कुलीनस्यातिशोभना ॥ [वि।पु। ५.६.४१]</p></blockquote>
<p>इत्य् <strong>आत्मनः</strong> श्री-भगवतः <strong>शक्तिः</strong> काल-रूपा, तया <strong>उपबृंहितां</strong> संवर्धिताम् इत्य् अन्तो विशिष्टतां तथा कालस्यापि तत्र श्री-भगवत्-सेवा-परतां बोधयति । यद् वा, स्व-सामर्थ्येनोपबृंहिताम् अपि <strong>पूजयाञ्चक्रे</strong>, प्रीत्या अश्लाघत, साध्व् अमन्यत इति वा । यतः <strong>सर्वेषाम्</strong> एव <strong>भूतानां</strong> प्राणिनां <strong>मुदम् आवहति</strong>, अविच्छेदेन प्रापयतीति तथा ताम् । &quot;सुखम्&quot; इति पाठे\ऽपि स एवार्थः । यद् वा, हंसाब्जादीनां प्रावृषि<sup id="fnref:7"><a href="#fn:7" class="footnote-ref" role="doc-noteref">7</a></sup> दुःखम् आशङ्क्य तत्-परिहारार्थम् आह&mdash;<strong>स्व-सामर्थ्य-विशेषेणोपबृंहिताम्</strong> इति । अतस् तेषाम् अपि सुखम् अभूद् इति भावः । अन्यच् च तत्-तत्-क्रीडादिकम् उक्तं श्री-पराशरेण&mdash;</p>
<blockquote>
<p>उन्मत्त-शिखि-सारङ्गे तस्मिन् काले महा-वने । &gt;
कृष्ण-रामौ मुदा युक्तौ गोपालैः सह चेरतुः ॥ &gt;
क्वचिद् गोपैः समं रम्यं गेय-नृत्य-रताव् उभौ<sup id="fnref:8"><a href="#fn:8" class="footnote-ref" role="doc-noteref">8</a></sup> । &gt;
चेरतुः क्वचिद् अत्यर्थं शीत-वृक्ष-तलाश्रयौ ॥ &gt;
क्वचित् कदम्ब-स्रक्-चित्रौ मायूर-स्रग्-अलङ्कृतौ<sup id="fnref:9"><a href="#fn:9" class="footnote-ref" role="doc-noteref">9</a></sup> । &gt;
विचित्रौ क्वचिद् आसातां विविधैर् गिरि-धातुभिः ॥ &gt;
पर्ण-शय्यासु सुप्तौ च क्वचिन् निद्रान्तरैषिणौ । &gt;
क्वचिद् गर्जति जीमूते हाहाकार-रवैषिणौ ॥ [वि।पु।५.६.४४-४७] &gt; इत्य्-आदि ॥३१॥</p></blockquote>
<hr>
<p><strong>जीव-गोस्वामी (लघु-वैष्णव-तोषणी) :</strong> तत्रापि स्व-लीला-योग्यतापादनार्थम् <strong>आत्म-शक्त्या</strong> ह्लादिनी-नाम्न्या <strong>उपबृंहिताम्</strong> अत <strong>पूजयाञ्चक्रे</strong> साध्व् अमन्यत । अन्यच् च तच् च क्रीडादिकम् उक्तं पराशरेण</p>
<blockquote>
<p>उन्मत्त-शिखि-सारङ्गे तस्मिन् काले महा-वने । &gt;
कृष्ण-रामौ मुद-युक्तौ गोपालैः सह चेरतुः ॥ &gt;
क्वचिद् गोभिः समं रम्यं गेय-ताल-रताव् उभौ । &gt;
चेरतुः क्वचिद् अत्यर्थं शीत-वृक्स-तलाश्रये ॥ &gt;
क्वचित् कदम्ब-स्रक्-चित्रौ मयूर-स्रग्-अलङ्कृतौ । &gt;
विचित्रौ क्वचिद् आसातां विविधैर् गिरि-धातुभिः ॥ &gt;
पर्ण-शय्यासु सुप्तौ च क्वचिन् निद्रान्तरैषिणौ । &gt;
क्वचिद् गर्जति जीमूते हाहाकार-रवैषिणौ ॥ [वि।पु। ५.६.४४-४७] &gt; इति ॥३१॥</p></blockquote>
<hr>
<p><strong>जीव-गोस्वामी (क्रम-सन्दर्भः) :</strong> तत्रापि स्व-लीला-योग्यायोग्यतापादनार्थम् <strong>आत्म-शक्त्या</strong> ह्लादिनी-नाम्न्या <strong>उपबृंहिताम्</strong> ॥३१.३३॥</p>
<hr>
<p><strong>जीव-गोस्वामी (बृहत्-क्रम-सन्दर्भः, विश्वनाथ-चक्रवर्ती सारार्थ-दर्शिणी) :</strong> <em>न व्याख्यातम्</em>**।**</p>
<hr>
<p><strong>बलदेव-विद्याभूषणः (वैष्णवानन्दिनी) :</strong> <strong>आत्म-शक्त्या</strong> ह्लादिन्या <strong>उपबृंहितां</strong> जोषितां <strong>पूजयाञ्चक्रे</strong> श्लाघितवान् ॥३१॥</p>
<hr>
<p>॥ १०.२०.३२ ॥</p>
<p>एवं निवसतोस् तस्मिन् राम-केशवयोर् व्रजे ।</p>
<p>शरत् समभवद् व्यभ्रा स्वच्छाम्ब्व्-अपरुषानिला ॥</p>
<p><strong>श्रीधर-स्वामी (भावार्थ-दीपिका) :</strong> अथ शरदं वर्णयति&mdash;<strong>एवं निवसतोर्</strong> इत्य् अष्टादशभिः । [<strong>व्यभ्रा</strong>] विगतान्य् अभ्राणि यस्याः सा, <strong>स्वच्छान्य् अम्बूनि</strong> यस्यां सा, <strong>अपरुषः</strong> शान्तोऽ<strong>निलो</strong> यस्यां सा च सा च ॥३२॥</p>
<hr>
<p><strong>वंशीधरः (भावार्थ-दीपिका-प्रकाशः) : अपरुषो</strong>ऽनिष्ठुरः ॥३०॥</p>
<hr>
<p><strong>सनातन-गोस्वामी (बृहद्-वैष्णव-तोषणी) : एवम्</strong> उक्त-प्रावृट्-क्रीडा-विशेषेण तत्र <strong>व्रजे</strong> नितऋआं परमासक्त्या वसतोर् इति तत्र <strong>शरच्</strong>-छ्री-विशेष-सम्पत्ति-हेतुर् उक्तः, अतः सम्यग् अभवत् ॥३२॥</p>
<hr>
<p><strong>जीव-गोस्वामी (लघु-वैष्णव-तोषणी) : एवम्</strong> उक्त-प्रावृट्-क्रीडा-विशेषेण तत्र <strong>व्रजे</strong> नितरां परमासक्त्या वसतोः सतोर् इति तत्र <strong>शरच्</strong>-छ्री-विशेष-सम्पत्ति-हेतुर् उक्तः, अतः सम्यक् अभवत् ॥३२॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) : शरदं</strong> वर्णयत्येवं निवसतोर् इत्य् अष्टादशभिः <strong>स्वच्छानि अम्बूनि</strong> यस्यां <strong>अपरुषे ऽनिलो</strong> यस्यां सा च सा च सा ॥३२॥</p>
<hr>
<p><strong>बलदेव-विद्याभूषणः (वैष्णवानन्दिनी) :</strong> अथ शरद् ऋतुं वर्णयति&mdash;<strong>एवम्</strong> इत्य् आद्य्-अष्टादशभिः <strong>स्वच्छान्य्-अम्बूनि</strong> यस्यां <strong>अपरुषोऽनिलो</strong> यस्यां सा च सा च सा ॥३२॥</p>
<hr>
<p>॥ १०.२०.३३ ॥</p>
<p>शरदा नीरजोत्पत्त्या नीराणि प्रकृतिं ययुः ।</p>
<p>भ्रष्टानाम् इव चेतांसि पुनर् योग-निषेवया ॥</p>
<p><strong>श्रीधर-स्वामी (भावार्थ-दीपिका) :</strong> <strong>नीरजानाम् उत्पत्तिर्</strong> यया तया शरदा कृत्वा । नीरजानाम् उत्पत्त्या वा ॥३३॥</p>
<hr>
<p><strong>वंशीधरः (भावार्थ-दीपिका-प्रकाशः) : शरत्</strong> ऋतुः अब्दर्तू शरदौ स्त्रियाम् इति कोशात् । <strong>आश्रमिणां</strong> ब्रह्म-चार्यादीनाम् । तया भक्त्या । तेन गुर्वर्थोदकाहरणेन । अनुपयोगात् उपयोगाभावात् । तस्य शिष्यस्य । अनियोगात् अनाज्ञापनात् । यावन् मां न विजानीयात् तात्परिचरेद् गुरुम् इत्य् आद्य् उक्तेः । अकृतार्थं नियुजीत कृतार्थ तु क्वचिन् मुनिः इत्य् उक्तेश् च । <strong>अपो</strong> ददातीत्य् अशब्दो मेघस् तम् । अपत्यादिभिः साङ्कर्यं सम्पर्कम् । शबलश् चित्रवर्णे ना गवि स्त्री सङ्करे त्रिषु इति धरणिः । सङ्कुला मिलिताः । मद्-भक्तस् तु चरेद् अविधि-गोचरः इत्य् उक्तेर् भक्तस्य मलधारणादेर् अनावश्यकत्वात् । एवं भक्तिवत् । यतीनाम् । सन्न्यासिनाम् । एतेन हरि-भक्ति-शून्याः सन्न्यासिनोऽपि कामादिभिस् [ताद्ञन्त]{।मर्क्} इति भावः । तद् वन् न रिक्तम् अतयो यतयोऽपि
रुद्धास्त्रोतोगणास् तमरणं भज वासुदेवम् इति पृथुं प्रति सनत् कुमारोक्तेः ॥३३॥</p>
<hr>
<p><strong>सनातन-गोस्वामी (बृहद्-वैष्णव-तोषणी) : भ्रष्टानां</strong> केनचिद् विघ्नादिना योगात् स्खलितानाम् अतो\ऽशुद्धतां गतानि <strong>चेतांसि</strong> यथा पुनः शुद्धतां यान्तीत्य् अर्थः । अब्जादीनां हरणाक्रमाद्य् अपेक्षया तथैवोक्तिः ॥३३॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> तेषाम् उत्त-पक्षे <strong>नीरजोत्पत्त्या</strong> सहेति योज्यम् ॥३३॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) : नीरजानाम् उत्पत्तिर्</strong> यस्यां तया <strong>शरदा</strong> हेतुना अत्र भक्ति-<strong>योग-निषेवया</strong> साम्यं शरदो भगवत्-स्फुरणेन साम्यं नीरजस्यैतीयम् उपादेया ॥३३॥</p>
<hr>
<p><strong>बलदेव-विद्याभूषणः (वैष्णवानन्दिनी) :</strong> <strong>नीरजानाम् उत्पत्तिर्</strong> यस्यां तया <strong>शरदा</strong> हेतुना प्रकृतिं स्वच्छताम् उपादेयेयम् ॥३३॥</p>
<hr>
<p>॥ १०.२०.३४ ॥</p>
<p>व्योम्नोऽब्भ्रं भूत-शाबल्यं भुवः पङ्कम् अपां मलम् ।</p>
<p>शरज् जहाराश्रमिणां कृष्णे भक्तिर् यथाशुभम् ॥</p>
<p><strong>श्रीधर-स्वामी (भावार्थ-दीपिका) : व्योम्नोऽब्दम्</strong> इति व्योमादीनां चतुर्णां चतुरो <strong>मलान्</strong> <strong>शरद्</strong> अहरत्, <strong>आश्रमिणां</strong> चतुर्णां <strong>कृष्णे</strong> जाता <strong>भक्तिर्</strong> <strong>यथाशुभम्</strong> असुखं हरति । तथा हि, ब्रह्मचारिणो गुर्व्-अर्थोदकाहरणादि-कष्टं यथा भक्तिर् हरति । तया पूर्णस्य तेनानुपयोगात् । गुरुभिर् अपि कृतार्थस्य तस्यानियोगात् । एवं व्योम्नोऽब्दं शरज् <strong>अहार</strong> । यथा च गृहिणोऽपत्यादि-साङ्कर्यं भक्तिर् हरति, विविक्त-वास-रुच्य्-उत्पत्तेः । तथा <strong>भूतानां शाबल्यं</strong> साङ्कर्यं शरत् । वर्षासु वृष्टिभिया सङ्कुलानि वसन्ति । यथा च वन-स्थस्य मल-धारण-क्लेशं भक्तिर् हरति एवं <strong>भुवः पङ्कं</strong> शरत् । यथा च यतीनां कामादि-वासनाम् अलं श्री-कृष्ण-भक्तिर् हरति एवम् <strong>अपां</strong> मलं शरद् इति ॥३४॥</p>
<hr>
<p><strong>वंशीधरः (भावार्थ-दीपिका-प्रकाशः) : शरत्</strong> ऋतुः अब्दर्तू शरदौ स्त्रियाम् इति कोशात् । <strong>आश्रमिणां</strong> ब्रह्म-चार्यादीनाम् । तया भक्त्या । तेन गुर्वर्थोदकाहरणेन । अनुपयोगात् उपयोगाभावात् । तस्य शिष्यस्य । अनियोगात् अनाज्ञापनात् । यावन् मां न विजानीयात् तात्परिचरेद् गुरुम् इत्य् आद्य् उक्तेः । अकृतार्थं नियुजीत कृतार्थ तु क्वचिन् मुनिः इत्य् उक्तेश् च । <strong>अपो</strong> ददातीत्य् अशब्दो मेघस् तम् । अपत्यादिभिः साङ्कर्यं सम्पर्कम् । शबलश् चित्रवर्णे ना गवि स्त्री सङ्करे त्रिषु इति धरणिः । सङ्कुला मिलिताः । मद्-भक्तस् तु चरेद् अविधि-गोचरः इत्य् उक्तेर् भक्तस्य मलधारणादेर् अनावश्यकत्वात् । एवं भक्तिवत् । यतीनाम् । सन्न्यासिनाम् । एतेन हरि-भक्ति-शून्याः सन्न्यासिनोऽपि कामादिभिस् [ताद्ञन्त]{।मर्क्} इति भावः । तद् वन् न रिक्तम् अतयो यतयोऽपि
रुद्धास्त्रोतोगणास् तमरणं भज वासुदेवम् इति पृथुं प्रति सनत् कुमारोक्तेः ॥३४॥</p>
<p><strong>वंशीधरः (भावार्थ-दीपिका-प्रकाशः) :</strong> ननु, सर्वदा सर्वेभ्यः किम् अर्थं न ददतीत्य् आह&mdash;अयं भावः इति । उपाध्याया देवान्दातिरिक्त-शस्त्र्दाध्यापका यथा कर्म-विद्यां सर्वेभ्यो ददति नैवं ज्ञानिनोपीत्य् आह&mdash;अपीति । प्रवृषीव वर्षताव् इव सर्वत्र नेति भावः ॥३४॥</p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> कृष्णे सर्व-दुःख-हरे भगवति, अन्यत् तैर् व्याख्यातम् । यद् वा, यथा <strong>कृष्णे</strong> जाता <strong>भक्तिर्</strong> एका सर्वेषाम् एव्<strong>आश्रमिणां</strong> ब्रह्म-चार्यादीनाम् <strong>अशुभं</strong> तत् तद् आचार-दुःखं हरति&mdash;तावत् कर्माणि कुर्वीत [भा।पु।११.२०.९] इत्य्-आदि वचन-प्रामाण्यतस् तत् तत् कर्म-परित्यागेन तत् तद्-आयासापगमात्, एतच् च श्री-भगवद् भक्ति-विलासे एकान्ति-लक्षणादौ<sup id="fnref:10"><a href="#fn:10" class="footnote-ref" role="doc-noteref">10</a></sup> विवृतम् एवास्ति । एवम् एकापि <strong>शरद्</strong> <strong>व्योमादीनां</strong> चतुर्णां नैर्मल्यम् आपादयद् इत्य् अर्थः ॥३४॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> यथा <strong>कृष्णे</strong> जाता <strong>भक्तिर्</strong> एका सर्वेषाम् एव्<strong>आश्रमिणाम्</strong> <strong>अशुभं</strong> महा-कष्टमयं तत् तद्-ध्र्मानुष्ठानं हरति&mdash;</p>
<blockquote>
<p>तावत् कर्माणि कुर्वीत न निर्विद्येत यावता । &gt;
मत् कथा-श्रवणादौ वा श्रद्धा यावन् न जायते ॥[भा।पु। &gt; ११.२०.९] इत्य् आदेः ।</p></blockquote>
<p>तथा <strong>शरद्</strong> अप्य् एका <strong>व्योमादेर्</strong> आवरकत्वात् कष्टमयम् <strong>अब्दादिकं जहार</strong> एवं कष्टमयत्वेनैव साम्यं क्रम-रीत्या तत् तद् विशेषयोः साम्य-व्याख्याम् अपि लक्षणा-परम्परया तत् तद् अनुष्ठान-सामान्य एव पर्यवासानत् कामादि-वासनानां गुरु-सेवादि-माद् आश्रमान्तःपाताभावात् तद् वासनाक्षयार्थयम् अनियमाद्य् अनुष्ठान एव तात्पर्यात् किं बहुना यतीनाम् अव्यक्तासक्त-चित्तादित्वम् अपि कष्टम् एव, क्लेशोऽधिकतरस् तेषाम् व्यक्तासक्त-चेतसाम् [गीता १२.५] इति श्री-भगवद् गीताभ्यः । अन्यत् तैः । तत्र गुर्व्-अर्थोदकाहरण-मुम्भम् इति गुर्व्-अर्थम् उदक-कुम्भाहरणासुखम् इत्य् अर्थः । कामादि-वासनामलम् इति तद् वासना-रूपासुखम् इत्य् अर्थः । एवं साङ्कर्यम् इत्य् अर्थः । तज्-जनित-सुखम् इत्य् अर्थः । किन्त्व् आश्रमित्वं न हरतीति तस्मात् भ्रंशस् तु विविक्षितः ॥३४॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> व्योम्न इति । <strong>व्योमादीनां</strong> चतुर्णां चतुरो <strong>मलान्</strong> <strong>शरज् जहार यथा</strong> <strong>आश्रमिणां</strong> चतुर्णां सत्सङ्ग-प्रादुर्भूता <strong>भक्तिर् अशुभं</strong> आश्रमानुष्ठेय-कृत्य-रूपं अमङ्गलं दुःखं यथा हरति भक्तिमतां वर्णाश्रम-धर्मान् अधिकाराद् एव तत् तद् अकरणात् तथाहि ब्रह्म-चारिणां कर्मि-गुरूपसत्ति-प्राप्त-गोचारणादि-क्लेशं भक्तिर् यथा हरति, तथा शरत् व्योम्नो <strong>ऽब्भ्रं</strong> आवरकं मेघम् अभ्रम् इति च पाठः । यथा च गृहिणः श्राद्धादि-विधि-प्राप्त-कुटुम्बादि-साङ्कर्ष्य-क्लेशं भक्तिर् हरति तथा शरदि <strong>भूतानां शावल्यं</strong> वर्षासु वृष्टि-भयाद् एकत्र वसतां सम्मर्दं हरति, शरदारम्भ एव तेषां पृथक् पृथक् स्थान-गमनात् यथा च वनस्थस्य मल-धारण-क्लेशं भक्तिर् हरति, एवं <strong>भूवः पङ्कं</strong> शरत् यथा च यतीनां ब्रह्म-जीवैक्यभावना-क्लेशरूपं मालिन्यं भक्तिर् हरति, क्लेशोऽधिकतरस् तेषाम् व्यक्तासक्त-चेतसाम् [गीता १२.५] इति गीतोक्तेः एवम् अपां मलं शरद् इत्य् उपादेया ॥३४॥</p>
<hr>
<p><strong>बलदेव-विद्याभूषणः (वैष्णवानन्दिनी) :</strong> <strong>व्योमादीनां</strong> चतुर्णां चतुरो <strong>मलान् अब्दादि</strong>-रूपान् <strong>शरज्-जहार</strong> <strong>यथा</strong> ब्रह्मारिप्रभृतीनां चतुर्णाम् <strong>आश्रमिणां</strong> सत्-प्रसङ्गाज् जाता, <strong>कृष्णे भक्तिस्</strong> तत्-तद् आश्रम-गतम्-<strong>अशुभं,</strong> कष्ट-रूपं मलं हरति । तथाहि गुरौ निवसतो वर्णिनस् तद् अर्थोदकाहरणादिकं कष्टं भक्तिर् इव व्योम्नोऽब्दं शरद् अहरत् । गृहस्थस्य ऋणत्रयापनुत्तये कलत्रादि-साङ्कर्यं भक्तिर् इव वृष्टि-हेतुक <strong>भूतानां शाबल्यं</strong> शरद् अहरत् वनस्थस्य नख-केश-मलादि-क्लेशं भक्तिर् इव <strong>भुवः</strong> <strong>पङ्कं</strong> शरद् अहरत् । यतेः कामादि-वासनां भक्तिर् इवायां मलं शरद् अहरत् भक्तौ सत्याम् आश्रम-धर्म-परित्यागस् तस्यां सर्वान् अर्थ-विनाशकत्वात् । स्वयं फल-रूपात्वाच् चेति प्रसिद्धेर् इत्य् उपादेयेयम् ॥३४॥</p>
<hr>
<p>॥ १०.२०.३५ ॥</p>
<p>सर्वस्वं जलदा हित्वा विरेजुः शुभ्र-वर्चसः ।</p>
<p>यथा त्यक्तैषणाः शान्ता मुनयो मुक्त-किल्बिषाः ॥</p>
<p><strong>श्रीधर-स्वामी (भावार्थ-दीपिका) : त्यक्तैषणाः</strong> त्यक्ताः पुत्र-वित्त-लोकैषणा यैस् ते ॥३५॥</p>
<hr>
<p><strong>वंशीधरः (भावार्थ-दीपिका-प्रकाशः) : सर्वस्वं</strong> सर्वेषां स्वं धनं धनोत्पादकं जलम्, <strong>जलाद्</strong> एव सर्व-धनोत्पत्तेः प्रसिद्धत्वात् । <strong>शुभ्र-वर्चसः</strong> शुक्ल-वर्णाः शुक्ल-शुभ्र-शुचिश्वेत इत्य् आद्य् अमरोक्तेः । वर्चो नपुंसकं रूपे विष्ठायाम् अपि तेजसि । पुंसि चन्द्रस्य तनये इति मेदिनी । पुत्रैषणा तु पुत्रा मे भवेयुस् ते च श्रुत-शीलाचार-युक्ताश् चिर-जीविनो धनिनो यशस्विनश् च भवेयुर् इत्य् एवं-रूपा, वित्तैषणा तु&mdash;वित्तं मे बहु भवेद्-व्ययश् चाल्पो भवेद् <strong>यथा</strong>-कथं धन-समृद्धिर् मे भवत्व् इत्य् एवं-रूपा, लोकैषणा तु-लोका मां सर्वे श्लाघयन्तु कोऽपि मां न निन्देत् सुखं च मेऽत्र परत्र च स्याद् इत्य् एवं रूपा ज्ञेया । <strong>मुक्त-किल्बिषाः</strong> त्यक्त-वासनाः ॥३५॥</p>
<hr>
<p><strong>सनातन-गोस्वामी (बृहद्-वैष्णव-तोषणी) : त्यक्तैषणत्वाद्</strong> एव <strong>शान्ता</strong> राघादि-रहिताः, <strong>मुक्तं</strong> <strong>किल्बिषं</strong> भक्ति-विघ्नत्वेन किल्बिष-तुल्यं शुष्कं ज्ञानं यैः, कल्मषा इति पाठान्तरे\ऽप्य् अर्थः स एव । एवं <strong>शुभ्र-वच्चैः</strong> साम्यम्, अत एव विशेषेण पुर्वतो\ऽस्याधिक्येन <strong>राजन्ति</strong> शोभन्ते <strong>यथा</strong> ॥३५॥</p>
<hr>
<p><strong>जीव-गोस्वामी (लघु-वैष्णव-तोषणी) : किल्बिषं</strong> स्ंसार-हेतुः कर्मतत् त्यागाद् एव <strong>त्यक्तैषणाः</strong> तस्माद् एव <strong>शान्ता</strong> अक्षुभित-चित्ताः ॥३५॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) : त्यक्तैषणास्</strong> त्यक्ताः पुत्र-वित्त-लोकैषणा यैस् ते इतीयम् उपादेया ॥३५॥</p>
<hr>
<p><strong>बलदेव-विद्याभूषणः (वैष्णवानन्दिनी) :</strong> <strong>त्यक्ताः</strong> पुत्र-वित्त-लोकैषणा यैस् ते इत्य् उपादेयेयम् ॥३५॥</p>
<hr>
<p>॥ १०.२०.३६ ॥</p>
<p><strong>श्रीधर-स्वामी (भावार्थ-दीपिका) :</strong> गिरय इति । अयं भावः, न ह्य् उपाध्यायाः कर्म-विद्याम् इव <strong>ज्ञानिनो</strong> <strong>ज्ञानामृतं</strong> सर्वतो वितरन्ति, अपि तु कृपया क्वचिद् एव । एवं <strong>गिरयः</strong> <strong>शिवं</strong> निर्मलं <strong>तोयं</strong> <strong>क्वचिन्</strong> <strong>मुमुचुः</strong> क्वचिन् न । न पुनः प्रावृषीव सर्वत इति ॥३६॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> ननु सर्वदा सर्वेभ्यः किम् अर्थं न ददतीत्य् आह&mdash;अयं भाव इति । उपाध्याया वेदान्तातिरिक्त-शास्त्राध्यापका <strong>यथा</strong> कर्म-विद्यां सर्वेभ्यो <strong>ददति</strong> नैवं <strong>ज्ञानिनो</strong>पीत्य् आह&mdash;अपीति । प्रावृषीव वर्षताव् इव सर्वत्र नेति भावः ॥३६॥</p>
<hr>
<p><strong>सनातन-गोस्वामी (बृहद्-वैष्णव-तोषणी) : गिरय</strong> इति तैर् व्याख्यातम् एव । यद् वा, <strong>शिवं</strong> निर्मलं <strong>क्वचित्</strong> कदाचित् <strong>मूमूचुः</strong>, क्वचिच् च <strong>न</strong> निर्मलं मुमुचौः, किन्तु मलिनम् एव, प्रायो वृष्ट्य्-अभावेनाप्लव<sup id="fnref:11"><a href="#fn:11" class="footnote-ref" role="doc-noteref">11</a></sup>-मात्रावशिष्टस्यैव रक्षणात्<sup id="fnref:12"><a href="#fn:12" class="footnote-ref" role="doc-noteref">12</a></sup>, <strong>यथा</strong> <strong>ज्ञानामृतम्</strong> उत्तम-ज्ञानं भक्ति-माहायात्म्य-विषयकं तत् तत्त्ववेदिनः <strong>काले</strong> स्वस्य भक्तस्य वा प्रेमोद्रेक-समये तस्मै <strong>ददति</strong>, अन्यदा त्व् आत्मादि-विषयम् एव तुच्छ-ज्ञानं ददतीत्य् अर्थः ॥३६॥</p>
<hr>
<p><strong>जीव-गोस्वामी (लघु-वैष्णव-तोषणी) : गिरय</strong> इति तैर् व्याख्यातम् एव । यद् वा, <strong>शिवं</strong> निर्मलं <strong>क्वचित्</strong> कदाचित् <strong>मूमूचुः</strong>, क्वचिच् च <strong>न</strong> निर्मलं मुमुचौः, किन्तु मलिनम् एव, प्रायो वृष्ट्य्-अभावेनाप्लव<sup id="fnref:13"><a href="#fn:13" class="footnote-ref" role="doc-noteref">13</a></sup>-मात्रावशिष्टस्यैव रक्षणात्<sup id="fnref:14"><a href="#fn:14" class="footnote-ref" role="doc-noteref">14</a></sup>, <strong>यथा</strong> <strong>ज्ञानामृतम्</strong> उत्तम-ज्ञानं भक्ति-माहायात्म्य-विषयकं तत् तत्त्ववेदिनः <strong>काले</strong> स्वस्य भक्तस्य <strong>वा</strong> प्रेमोद्रेक-समये तस्मै <strong>ददति</strong>, अन्यदा त्व् आत्मादि-विषयम् एव तुच्छ-ज्ञानं ददतीत्य् अर्थः ॥३६॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) : ज्ञानामृतं</strong> भगवत्-तत्त्वोपदेशं <strong>ज्ञानिनो</strong> नारद-भरत-प्रह्लादादयः व्याध-रहूगण-दैत्य-बालकादिषु <strong>ददते</strong>, अन्यत्र न ददते इति कृतार्थी-बुभूषयैवोपादेया । तेषां <strong>गिरीणां</strong> च स्वभाव एवायम् अचिन्त्यत्वान् नात्र युक्तिर् योजनीया । पात्र-साद्-गुण्यादेर् हेतुत्वे तेषां तुल्य-दर्शित्वं तत्-कृपायाश् च निरुपाधित्वं व्याहतं स्याद् इत्य् अवधेयम् ॥३६॥</p>
<hr>
<p><strong>बलदेव-विद्याभूषणः (वैष्णवानन्दिनी) :</strong> <strong>गिरय</strong> इति आचार्याह्य् अधिकारिणि ब्रह्म-विद्याम् उपदिशन्ति न च यत्र क्वापि एवं गिरयः । <strong>शिवं</strong> जलं <strong>क्वचिद्</strong> एव <strong>मुमुचुः</strong> केचित् तु <strong>ने</strong>ति एवम् आह&mdash;सूत्रकारः अनाविष्कुर्वन्न् अन्वयादि ति कर्म-विद्यान्तु सर्वत्रोपदिशन्ति प्रावृषीव वारीत्य् उपादेयेयम् ॥३६॥</p>
<hr>
<p>॥ १०.२०.३७ ॥</p>
<p>नैवाविदन् क्षीयमाणं जलं गाध-जले-चराः ।</p>
<p>यथायुर् अन्व्-अहं क्षय्यं नरा मूठाः कुटुम्बिनः ॥</p>
<p><strong>श्रीधर-स्वामी (भावार्थ-दीपिका) : गाधे</strong> क्षुद्रे <strong>जले चरन्तीति</strong> तथा ते मीनादयः ॥३७॥</p>
<hr>
<p><strong>वंशीधरः (भावार्थ-दीपिका-प्रकाशः) : गाध-जलेचराः</strong> अल्पाम्बुवासिनो मत्स्यादयः । <strong>क्षीयमाणम्</strong> शुष्यमाणम् । अर्विदन् प्रापुः । <strong>क्षय्यम्</strong> क्षेतुं क्षीयमाणम् इति यावत् ॥३७॥</p>
<hr>
<p><strong>सनातन-गोस्वामी (बृहद्-वैष्णव-तोषणी) : गाध-जलचरत्वात्</strong> क्षुद्रा ज्ञेयाः, अत एवायुस् तुल्यं <strong>जलं</strong> <strong>क्षीयमाणम्</strong> अपि न ज्ञातवन्तः । मूडा अविवेकिनः स्त्री-पुत्राद्य् आसक्ता इति क्रमेण क्षुद्रत्व-गाध-जलचरत्वाभ्यां साम्यं <strong>कुटुम्बित्वम्</strong> एव, तथापि साक्षात् पित्रादि-मरणानुमानेनापि नावकलयन्तीत्य् आशयेन जलचरो\ऽपि विशेषम् आह&mdash;मूढा इति । यद् वा, गाध-जलचरत्वेन जलक्षय-ज्ञान-योग्यतोक्ता, तथापि <strong>नैवाविदन्</strong>, यतो <strong>मूढा</strong> निर्बुधयः । एवम् <strong>अन्व्-अहम्</strong> इत्य् अस्यापि पूर्वेणाप्य् अन्वयः । दृष्टान्ते च कुटुम्बित्वेन कुटुम्ब-मरणादि-दर्शनाद् <strong>आयुः</strong>-क्षय-ज्ञानं सम्भावितम् एव । अन्यत् समानम् ॥३७॥</p>
<hr>
<p><strong>जीव-गोस्वामी (लघु-वैष्णव-तोषणी) : गाध-जलचरत्वेन</strong> जल-क्षय-ज्ञान-योग्यतोक्ता तथापि <strong>नैवाविदन्</strong> दृष्टान्ते च <strong>कुटुम्बित्वेन</strong> कुटुम्ब-मरणादि-दर्शनाद् <strong>आयुः-क्षय</strong>-ज्ञानं सम्भावितम् एव ॥३७॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>जीव-गोस्वामी (बृहत्-क्रम-सन्दर्भः) :</strong> <strong>गाध-जल-चरत्वात्</strong> क्षुद्रा ज्ञेयाः, अतएवायुस् तुल्यं <strong>क्षीयमाणम्</strong> अपि न ज्ञातवन्तः । <strong>मूढा</strong> अविवेकिनः स्त्री-पुत्रादासक्ता इति क्रमेण क्षुद्रत्व-गाध-जल-चरत्वाभ्यां साम्यं <strong>कुटुम्बित्वम्</strong> एव, तथापि साक्षात् पित्रादि-मरणानुमानेनापि नावकलयन्तीत्य् आशयेन जलचरोऽपि विशेषम् आह&mdash;मूढा इति ।</p>
<p>यद् वा, गाध-जल-चरत्वेन जल-क्षय-ज्ञान-योग्यतोक्ता, तथापि <strong>नैवाविदन्</strong>, यतो मूढा निर्बुधयः । एवम् <strong>अन्व्-अहम्</strong> इत्य् अस्यापि पूर्वेणाप्य् अन्वयः । दृष्ण्ताते च कुटुम्बित्वेन कुटुम्ब-मरणादि-दर्शनाद् <strong>आयुः-क्षय</strong>-ज्ञानं सम्भावितम् एव । अन्यत् समानम् ॥३७॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) : गाधे</strong> ऽल्पप्रमाणे जले चरन्तीति ते मीनादयः । इतीयं हेया ॥३७॥</p>
<hr>
<p><strong>बलदेव-विद्याभूषणः (वैष्णवानन्दिनी) :</strong> <strong>गाध-जले</strong> स्वल्पाम्बुनि <strong>चरन्तो</strong> मीनादयो <strong>नैवाविदन्</strong> <strong>कुटुम्ब</strong>-पोषणैकरताः सम्पन्नाः <strong>यथायुर्</strong> इति हेयेयम् ॥३७॥</p>
<hr>
<p>॥ १०.२०.३८ ॥</p>
<p>गाध-वारि-चरास् तापम् अविदञ् छरद्-अर्क-जम् ।</p>
<p>यथा दरिद्रः कृपणः कुटुम्ब्य् अविजितेन्द्रियः ॥</p>
<p><strong>श्रीधर-स्वामी (भावार्थ-दीपिका) : अविन्दन्</strong> लेभिरे ॥३८॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> शरदर्कश्शरद् ऋतु-सूर्यः, तज्जम् । एतेन कुटुम्बिनो गृह-क्लेशं सहन्ते न तु तत् त्यजन्तीति भावः ॥३८॥</p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> न च तेषां जलक्षयाज्ञानेन भयादि-राहित्यात् सुखं किन्नु दुःखं महत् स्याद् एवेत्य् आह&mdash;गाधेति । पुनस् तद् उक्तिस् तथा तेषाम् एव ताप-प्राप्ति-दार्ढ्यार्थम्, <strong>अगाध-जल-चारिणां</strong> तादृशत्वाभाव-बोधनार्थं च । शरद-कर्जम् इति तापस्य तैक्ष्ण्यम् उक्तम्, <strong>दरिद्रो</strong> निर्धनस् तत्र च <strong>कृपणो</strong> धनायोद्यम् अकिलिष्टः, तत्रापि <strong>कुटुम्बी</strong> स्त्री-पुत्रादि-भरणार्थं बहुल-धनापेक्षक इत्य् अर्थः तत्राप्य् <strong>अविजितेन्द्रियः</strong> शोभापर इत्य् अर्थः । अत एव <strong>तापं</strong> त्रिविधं दुःखातिशयं वा लभते ॥३८॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> न च तेषां जलक्षय-ज्ञानेन भयादि-राहित्यात् सुखं किन्तु दुःखं महत्स्याद् एवेत्य् आह&mdash;गाधेति । शरद्-अर्कजम् इति तापस्य तैक्ष्ण्यम् उक्तं <strong>दरिद्रः</strong> निर्धनः तत्र च <strong>कृपणः</strong> धनार्थोद्यम् अक्लिष्ट तत्रापि <strong>कुटुम्बो</strong> स्त्री-पुत्रादि-भरणार्थ-बहुलधनापेक्षक इत्य् अर्थः । तत्राप्य् <strong>विजितेन्द्रियः</strong> लोभादि-पर इत्य् अर्थः । अत एव <strong>तापं</strong> त्रिविधं लभ्यते ॥३८॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>जीव-गोस्वामी (बृहत्-क्रम-सन्दर्भः) :</strong> न च तेषां जलक्षयाज्ञानेन भयादि-राहित्यात् सुखं किन्नु दुःखं महत् स्याद् एवेत्य् आह&mdash;गाधेति । पुनस्-तद् उक्तिस् तथा तेषम् एव ताप-प्राप्ति-दार्ढ्यार्थम्, <strong>अगाध-जल-चारिणां</strong> तादृशत्वाभाव-बोधनार्थं च । शरद्-अर्कजम् इति तापस्य तैक्ष्ण्यम् उक्तम्, <strong>दरिद्रो</strong> निर्धन्स् तत्र च <strong>कृपणो</strong> धनायोद्यमक्लिष्टः, तत्रापि <strong>कुटुम्बी</strong> स्त्री-पुत्रादि-भरणार्थं बहुलधनापेक्षक इत्य् अर्थः । तत्राप्य् <strong>अविजितेन्द्रियः</strong> शोभापरः इत्य् अर्थः । अत एव <strong>तापं</strong> त्रिविधं दुःखातिशयं वा लभते ॥३८॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) : अविन्दन्</strong> लेभिरे, यथा <strong>दरिद्र</strong> इत्य् अतः पुर्वश्लोके सम्पन्नाः <strong>कुटुम्बिनो</strong> ज्ञेयाः । यद् वा, तेषाम् एव तत् <strong>तापं</strong> वर्णयति, गाधेति ॥३८॥</p>
<hr>
<p><strong>बलदेव-विद्याभूषणः (वैष्णवानन्दिनी) :</strong> <strong>अविन्दन्</strong> लेभिरे <strong>कृपणो</strong> दीनः <strong>जितेन्द्रियस्य</strong> तु <strong>दारिद्र्यं</strong> भूषणम् इति भावः ॥३८॥</p>
<hr>
<p>॥ १०.२०.३९ ॥</p>
<p>शनैः शनैर् जहुः पङ्कं स्थलान्य् आमं च वीरुधः ।</p>
<p>यथाहं-ममतां धीराः शरीरादिष्व् अनात्मसु ॥</p>
<p><strong>श्रीधर-स्वामी (भावार्थ-दीपिका) : शनैः शनैर्</strong> इति । तत्र <strong>ममताम्</strong> इव <strong>पङ्कम्</strong> <strong>अहन्ताम्</strong> इव <strong>आमताम्</strong> अपक्वतां <strong>जहुर्</strong> इति ॥३९॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> तत्र तयोः । <strong>स्थलानि</strong> भू-प्रदेशाः । <strong>वीरुधं</strong> तत्-फलानि ॥३९॥</p>
<hr>
<p><strong>सनातन-गोस्वामी (बृहद्-वैष्णव-तोषणी) : स्थलानि</strong> वीरुधश् च क्रमेण <strong>पङ्कम्-आमतां</strong> <strong>च</strong> <strong>जहुः</strong>, आदि-शब्देन <strong>ममता</strong>-विषयाः पुत्रादयः <strong>अनात्मसु</strong> आत्म-व्यतिरिक्तेष्व् इति त्यागे हेतुः, यतो <strong>धीरा</strong> विवेकिनः, तत्र <strong>ममताया</strong> बाह्य-विषयकत्वात् पङ्केन, <strong>अहन्तायाश्</strong> चान्तर-विषयत्वाद् आत्मतया साम्यम् ॥३९॥</p>
<hr>
<p><strong>जीव-गोस्वामी (लघु-वैष्णव-तोषणी) : ममताया</strong> बाह्य-विषयत्वात् <strong>पङ्केन</strong> <strong>अहन्तायाश्</strong> चान्तर-विषयत्वाद् <strong>आमतया</strong> साम्यम् ॥३९॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>जीव-गोस्वामी (बृहत्-क्रम-सन्दर्भः) : स्थलानि</strong> वीरुधश् च क्रमेण <strong>पङ्कम्-आमतां</strong> च <strong>जहुः</strong>, आदि-शब्देन <strong>ममता</strong>-विषयाः पुत्रादयः, <strong>अनात्मसु</strong> आत्म-व्यतिरिक्तेष्व् इति त्यागे हेतुः, अतो <strong>धीरा</strong> विवेकिनः, तत्र <strong>ममताया</strong> बाद्य-विषयकत्वात् पङ्केन, <strong>अहन्तायाश्</strong> चान्तर-विषयत्वाद् आत्मतया साम्यम् ॥३९॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) : आत्मा</strong> भक्त्य्-अनुकूलो जीवात्मा परमात्मा कृष्णश् च तद्-व्यतिरिक्तेषु <strong>शरीरादिषु</strong> तत्र तत्र तु <strong>अहन्ता-ममते</strong> यत्नेन भावयित्वेति भावः इत्य् उपादेया ॥३९॥</p>
<hr>
<p><strong>बलदेव-विद्याभूषणः (वैष्णवानन्दिनी) :</strong> <strong>स्थालानि पङ्कं शनैः जहुः</strong> वीरुधश् <strong>चामम्</strong>-अपक्वतां यथा <strong>धीरा</strong> हरि-भक्ताः शरीरेष्व् <strong>अहन्तं</strong> गृहादिषु <strong>ममतां</strong> च <strong>जहति</strong> शरीरादीनाम्-अनात्मत्वेन्<strong>आनहम्</strong> अर्थत्वात् गृहादेः परेशस्याध्सीनत्वाद् इत्य् उपादेयेयम् ॥३९॥</p>
<hr>
<p>॥ १०.२०.४० ॥</p>
<p>निश्चलाम्बुर् अभूत् तूष्णीं समुद्रः शरद्-आगमे ।</p>
<p>आत्मन्य् उपरते सम्यङ् मुनिर् व्युपरतागमः ॥</p>
<p><strong>श्रीधर-स्वामी (भावार्थ-दीपिका) : आत्मन्य् उपरते</strong> त्यक्त-क्रिये <strong>मुनिर्</strong> इव <strong>निश्चलाम्बुः</strong> स एव <strong>व्युपरतागमो</strong> निवृत्त-वेद-घोष इव <strong>तूष्णीम् अभुद्</strong> इति ॥४०॥</p>
<hr>
<p><strong>वंशीधरः (भावार्थ-दीपिका-प्रकाशः) : आत्मनि</strong> मनसि । यद् वा, <strong>उपे</strong> शर्व-पाले हरौ-<strong>रते</strong> सति स इव <strong>मुनिर्</strong> इव ॥४०॥</p>
<hr>
<p><strong>सनातन-गोस्वामी (बृहद्-वैष्णव-तोषणी) : समुद्र</strong> इति पूर्वोक्त-सिन्धुवत्, <strong>सम्यग्</strong> <strong>उपरते</strong> परित्यक्त-क्रिये <strong>आत्मनि</strong> देहे स्वस्मिन् वा अन्यत् तैर् व्याख्यातम् । यद् वा, कामादिभ्यो विरते चित्ते, यतो <strong>मुनिः</strong> आत्मा-रामः, अत एव <strong>व्युपरतागमो</strong> गृहीत-मौन इत्य् अर्थः ॥४०॥</p>
<hr>
<p><strong>जीव-गोस्वामी (लघु-वैष्णव-तोषणी) : समुद्र</strong> इति पूर्वक्त-सिन्धुवत् <strong>सम्यग्</strong> <strong>उपरते</strong> परित्यक्त-क्रिये <strong>आत्मनि</strong> स्वस्मिन् अन्यत्तः तत्र स एव समुद्र एव <strong>तूष्णीं</strong> बभूवेत्य् अन्वयः । व्युपरतेत्य्-आदि-वयं मुनि-विशेषणं ज्ञेयं कामादिभ्यो विरते चित्ते यतो <strong>मुनिः</strong> आत्मा-रामः अत एव <strong>व्युपरतागमः</strong> गृहीत-मौन इत्य् अर्थः ॥४०॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>जीव-गोस्वामी (बृहत्-क्रम-सन्दर्भः) : समुद्र</strong> इति पूर्वोक्त-सिन्धुवत्, <strong>सम्यग् उपरते</strong> परित्यक्त-क्रिये <strong>आत्मनि</strong> देहे स्वस्मिन् वा अन्यत् तैर् व्याख्यातम् ।</p>
<p>यद् वा, कामादिभ्यो विरते चित्ते, यतो मुनिः आत्मा-रामः, अत एव व्युपरतागमो गृहीत-मौन इत्य् अर्थः ॥४०॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) : आत्मन्य् उपरते</strong> त्यक्त-क्रिये सति निश्चल-चित्तो <strong>मुनिर्</strong> इव <strong>निश्चलाम्बुः</strong> <strong>समुद्रः</strong>, मथुरा पश्चिम-दिशि शातोवास इति ख्यातः <strong>व्युपरतागमो</strong> निवृत्त-वेद-घोषो <strong>मुनिर्</strong> इव <strong>तुष्णीम्</strong> इतीयम् उपादेया ॥४०॥</p>
<hr>
<p><strong>बलदेव-विद्याभूषणः (वैष्णवानन्दिनी) :</strong> शरद्-<strong>आगमे समुद्रो निश्चिलाम्बुर् अभुत्</strong> यथ्<strong>आत्मनि</strong> चित्ते भगवत् <strong>उपरते</strong> समाहिते <strong>मुनिस् तूष्णीं</strong> सन् <strong>व्युपरतागमो</strong> निवृत्त-वेद-घोषो भवति तद्वद् इत्य् उपदेयेयम् ॥४०॥</p>
<hr>
<p>॥ १०.२०.४१ ॥</p>
<p><strong>श्रीधर-स्वामी (भावार्थ-दीपिका) : केदारेभ्यो</strong> बद्धे सेतु-शालि-क्षेत्रेभ्यो <strong>दृढैः</strong> <strong>सेतुभिर्</strong> <strong>अपोऽगृह्णन्</strong> । ततः परं वृष्ट्य्-अभावात् । <strong>प्राणैर्</strong> इन्द्रियैः । <strong>तन्</strong> <strong>निरोधेने</strong>न्द्रिय-प्रत्याहारेण ॥४१॥</p>
<hr>
<p><strong>वंशीधरः (भावार्थ-दीपिका-प्रकाशः) : कर्षकाः</strong> कृषी-वलाः ॥४१॥</p>
<hr>
<p><strong>सनातन-गोस्वामी (बृहद्-वैष्णव-तोषणी) : केदारेभ्यो भग्न-सेतुभिः</strong> स्रवन्तीर् <strong>अपः</strong> <strong>अगृह्णन्</strong> अरक्षन्, <strong>प्राणैर्</strong> इन्द्रियैः क्षुभितैर् ज्वरीभूतैः<sup id="fnref:15"><a href="#fn:15" class="footnote-ref" role="doc-noteref">15</a></sup> स्वेभ्यः <strong>स्रवज् ज्ञानं</strong> धानादि-रूपं मननादि<sup id="fnref:16"><a href="#fn:16" class="footnote-ref" role="doc-noteref">16</a></sup>-लक्षणं वा । यद् वा, केदारेभ्य इति चतुर्थी, केदारार्थम्, <strong>यथा</strong> कामलोभादिना स्रवज् ज्ञानम् इन्द्रियैः श्रोत्रवागादिभिः कृतेन श्रवण <strong>निरोधेन</strong> ज्ञानं <strong>गृह्णन्ति</strong> ॥४१॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> भग्नैः <strong>सेतुभिः केदारेभ्यः</strong> स्रवन्तीर् <strong>अपः</strong> <strong>दृढैः</strong> सेतुभिर् <strong>अगृह्णन्</strong> अरक्षन् <strong>प्राणैर्</strong> इन्द्रियैः क्षुभितैर् अभूतैः स्वेभ्यः <strong>स्रवज् ज्ञानं</strong> प्रत्याहारेण <strong>यथा</strong> रक्षन्तीत्य् अर्थः ॥४१॥</p>
<hr>
<p><strong>जीव-गोस्वामी (क्रम-सन्दर्भः) :</strong> काले प्राप्तसाद्-गुण्ययात्रावसरे अन्यथा तद् अभावे <strong>केदारेभ्यः</strong> स्रवन्तीर् इति, लिङ्ग-विपरिणामेन अत्र प्रणालीभिर् इति शेषः स्रवद् इत्य् अत्र चात्मन इति शेषः ॥४१॥</p>
<hr>
<p><strong>जीव-गोस्वामी (बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) : केदारेभ्यः</strong> स्रवन्तीर् <strong>अपः दृढैः सेतुभिर् अगृह्नन्</strong> ररक्षुः <strong>यथा प्राणैर्</strong> इन्द्रियैर् इन्द्रिय-क्षोभैः <strong>स्रवज् ज्ञानं</strong> तेषाम् इन्द्रियाणां <strong>निरोधेन</strong> प्रत्याहारेणेत्य् उपादेया ॥४१॥</p>
<hr>
<p><strong>बलदेव-विद्याभूषणः (वैष्णवानन्दिनी) :</strong> <strong>केदारेभ्यः</strong> स्रवन्तीर् <strong>अपः</strong> <strong>कर्षका दृढैः सेतुभिर् अगृह्नन्</strong> ररक्षुः <strong>यथा</strong> योगिनः <strong>प्राणैर्</strong> विषय-क्षुभितैर् इन्द्रियैः <strong>स्रवज् ज्ञानं</strong> तेषां <strong>निराधेन</strong> प्रत्याहारेणेतीयम् उपादेया ॥४१॥</p>
<hr>
<p>॥ १०.२०.४२ ॥</p>
<p>शरद्-अर्कांशु-जांस् तापान् भूतानाम् उडुपोऽहरत् ।</p>
<p>देहाभिमान-जं बोधो मुकुन्दो व्रज-योषिताम् ॥</p>
<p><strong>श्रीधर-स्वामी (भावार्थ-दीपिका) : देहाभिमान-जं बोध</strong> इव <strong>व्रज-योषितां</strong> <strong>मुकुन्द</strong> इव चेत्य् अर्थः ॥४२॥</p>
<hr>
<p><strong>वंशीधरः (भावार्थ-दीपिका-प्रकाशः) : देहो</strong>\ऽहम् इत्य् <strong>अभिमानेन</strong> जातं तापम् । <strong>बोध</strong> आत्म-ज्ञानम् । <strong>मुकुन्दो</strong> <strong>व्रज-योषितां</strong> तातं यथेति दृष्टान्त् तद्-वयम् अत्र इव-शब्दाध्याहारेण ज्ञेयम् ॥३०॥</p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> बोधयति उद्ध्वादिना तत्त्वं ज्ञापयतीति बोधः, मुकुन्दो व्रज-योषितां देहाभिमानजं तापम् <strong>अहरद्</strong> इति यच् छ्री-स्वामि-पादैर् न व्ह्याख्यातम्, तेन श्री-गोपी-माहात्म्य-विज्ञेभ्यस्<sup id="fnref:17"><a href="#fn:17" class="footnote-ref" role="doc-noteref">17</a></sup> तेभ्यस् तद् व्ह्याख्यायै तद्-भावाय च नमो मनः । एवम् अनेकशो महानुभावैर् ऊह्यम् एव तत्र देहाभिमान-जतापस्य सदैव बोधेन हरणात् । पक्षान्तरं मुकुन्द इति दिवा-विरहजं तापं रात्रौ यथा हरतीति । यद् वा, बोधयति सङ्केत-वेणु-नादादिना कुञ्जादि-स्थितम् आत्मानं निज-रस-विशेषोद्यमं वा ज्ञापयतीति <strong>बोधो</strong> <strong>मुकुन्दः</strong> सुख-विशेष-दाता श्री-भगवान्, <strong>ब्रज-योषितां</strong> <strong>देहेषु अभिमानो</strong>\ऽन्यदीयत्व-कुल-जातत्वादि-रूपस् तस्माज् जायमानं <strong>तापं</strong> श्री-कृष्ण-प्रत्यादि-दुःख-विशेषं यथा मोहन-वेणु-वाद्यादिना हरतीति ॥४२॥</p>
<hr>
<p><strong>जीव-गोस्वामी (लघु-वैष्णव-तोषणी) : शरद्</strong> इति लुप्तोपमेयं व्यवहारिकाणां तादृश-ताप-हरणे <strong>उडुपो</strong> विशिष्टः पारमार्थिकानां <strong>बोध</strong> आत्म-ज्ञानं तद् ऐकानुरक्तानां <strong>व्रज-योषितान्तु मुकुन्द</strong> एवेति तासां वैशिष्ट्यं बोधितम् आसाम् । <strong>तापश्</strong> चानिर्वचनीयताविवक्षया प्रसिद्धतया चानुरक्तेऽपि क्षणं युग-शतम् इव यासां येन विनाभवद् इत्य् अनुसारेण ज्ञेयः, वक्ष्यते च आश्लिष्य इत्य् आदौ गोप्योऽपि कृष्ण-हृत-चेतस इति ॥४२॥</p>
<hr>
<p><strong>जीव-गोस्वामी (क्रम-सन्दर्भः) : देहाभिमानजम्</strong> इति शसः स्थाने अमादेशः <strong>व्रज-योषिताम्</strong> इति । सन्ध्यादि-समये दर्शनादिना विरह-<strong>तापान्</strong> इति ज्ञेयम् ॥४२.४५॥</p>
<hr>
<p><strong>जीव-गोस्वामी (बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> यथा <strong>देहाभिमान-जं तापं बोधः</strong> । यथा च <strong>व्रज-योषितां</strong> विरह-तापं <strong>मुकुन्द</strong> इत्य् उपादेया ॥४२॥</p>
<hr>
<p><strong>बलदेव-विद्याभूषणः (वैष्णवानन्दिनी) :</strong> <strong>उडुपश्</strong> चन्द्रः <strong>शरद्-अर्कांशुजं तापम् अहरत् बोध</strong> इव <strong>देहाभिमानजं</strong> तापं <strong>मुकुन्द</strong> इव <strong>व्रज-योषितां</strong> विरहः, तम् इत्य् उपादेया ॥४२॥</p>
<hr>
<p>॥ १०.२०.४३ ॥</p>
<p>खम् अशोभत निर्मेघं शरद्-विमल-तारकम् ।</p>
<p>सत्त्व-युक्तं यथा चित्तं शब्द-ब्रह्मार्थ-दर्शनम् ॥</p>
<p><strong>श्रीधर-स्वामी (भावार्थ-दीपिका) : शरदा विमलास् तारका</strong> यस्मिंस् तत् । <strong>शब्द-ब्रह्मणो</strong> वेदस्यार्थान् पूर्वोत्तर-मीमांसा-निर्णीतान् दर्शयतीति तथा तद्वत् ॥४३.४४॥</p>
<hr>
<p><strong>वंशीधरः (भावार्थ-दीपिका-प्रकाशः) : सत्त्वेन</strong> व्यवसायेन गुणेन वा <strong>युक्तं</strong> शोभते इति । पूर्व-मीमांसा-निर्णीतार्था विधि-निषेधार्थ-वादादि-रूपाः, उत्तर-मीमांसा-निर्णीतार्थाः श्रवणादि-साधनैश् शास्त्रोपदिष्ट-पञ्च-कोशादि-विवेकेन वस्तुतत्त्वावधारणोपयोगिनस् तान् । शुद्ध-चित्ते एव श्रवणादिना ज्ञानं जायते नान्यथेति तात्पर्यम् ॥४३॥</p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> मेघ-स्थाने रजस् तमो-रूप आवरको ज्ञेयः, अतस् तद् अभावेन सत्त्व-युक्तम्, अन्यत् तैर् व्याख्यातम् । यद् वा, तारयति तमसो लोकान् । किं वा, निजोदयतो रास-क्रीडा-प्रवर्तनादिना तारयति संसारात् सर्वान् एव गोपीर् वा विरह-दुःखाद् इति <strong>तारकश्</strong> चन्द्रः, <strong>शरदा विमलः</strong> सुप्रसन्नो\ऽसौ यस्मिन् तत् शरद् इति तस्यां तस्य स्वभावत एव प्रकाशाधिक्याभिप्रायेण, <strong>मेघ</strong>-तुल्य-<strong>रजस् तमो\ऽपगमात्</strong> प्रकाशमयत्वेन <strong>सत्त्व</strong>-गुण-<strong>युक्तम्</strong> । <strong>शब्द-ब्रह्मणे</strong> वेदस्यार्थ, क्वचित् साक्षाद्-वृत्त्या, क्वचिच् च तात्पर्य-वृत्या अभिधेयः श्री-कृष्णे विमल-चन्द्रोपमस् तस्य <strong>दर्शनं</strong> साक्षाद् इव परिस्फुर्तिर् यस्मिन् तत् ॥४३॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> खम् इति । <strong>खस्य</strong> स्थाने <strong>चित्तं</strong> ज्ञेयं <strong>निर्मेघतायाः</strong> <strong>सत्व-युक्तत्वं</strong> तेन मेघ-स्थानीय-रजस् तमो-निषेधात् <strong>शरदः</strong> <strong>शब्द-ब्रह्म तारकाणां</strong> तद् अर्थाः तारका-शब्देन च चन्द्र एव मुख्यत्वेन गृह्यते, तद् ईशत्वात् तद् उक्तं नक्षत्रेश क्षपाकरः इत्य् आदेः । तत्र चन्द्रस्य भगवत्तत्वम् अन्येषां त्व् अन्येऽर्था इति ॥४३॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) : शब्द-ब्रह्मणो</strong> वेदस्य अर्थाः निवृत्त-कर्म-ज्ञान-भक्ति-योगाः तेषां <strong>दर्शनं</strong> ज्ञानं यत्र तत् <strong>चित्तं</strong> कीदृशम्? <strong>सत्त्व-युक्तं</strong> साधुत्व-युक्तम् । तत्र <strong>खस्य</strong> चित्तेन साम्यम् <strong>निर्मेघत्वस्य</strong> सत्त्व-युक्तत्वेन शब्द-ब्रह्मणा <strong>शरदः</strong>, निवृत्त-कर्म-ज्ञान-तपो-योगैस् ताराणाम् भक्ति-योगेन तारा-पद-गम्यस्य तारकेशस्य इतीयम्-उपादेया ॥४३॥</p>
<hr>
<p><strong>बलदेव-विद्याभूषणः (वैष्णवानन्दिनी) :</strong> <strong>शब्द-ब्रह्मणो</strong> वेदस्य येऽर्था निवृत्त-कर्म-ज्ञान-भक्ति-रूपास् तेषां <strong>दर्शनं</strong> यत्र तच् <strong>चित्तं</strong> कीदृक् <strong>सत्व-युक्तं</strong> साधुत्व-विशिष्टं, तत्र स्वस्य चित्तेन साम्यं <strong>निर्मेघत्वस्य</strong> सत्व-युक्तत्वेन <strong>शरदः</strong> <strong>शब्द-ब्रह्मणा</strong> ताराणां निवृत्त-कर्म-ज्ञानाभ्यां तारापद-वाच्यस्य ताराधीशस्य भक्त्येतीयम् उपादेया ॥४३॥</p>
<hr>
<p>॥ १०.२०.४४ ॥</p>
<p>अखण्ड-मण्डलो व्योम्नि रराजोडु-गणैः शशी ।</p>
<p>यथा यदु-पतिः कृष्णो वृष्णि-चक्रावृतो भुवि ॥</p>
<p><strong>श्रीधर-स्वामी (भावार्थ-दीपिका) :</strong> <em>न व्याख्यातम्।</em></p>
<hr>
<p><strong>वंशीधरः (भावार्थ-दीपिका-प्रकाशः) : अखण्ड-मण्डलः</strong> परिपूर्ण-कलः ॥४४॥</p>
<hr>
<p><strong>सनातन-गोस्वामी (बृहद्-वैष्णव-तोषणी) : अखण्डं</strong> सम्पूर्णं <strong>मण्डलं</strong> यस्येति, मेघानाम् अपगमात् तैर् मण्डलाच्छादनाभावेन पूर्णिमापेक्षया वा, श्री-वृन्दावने नित्य-सम्पूर्ण-चन्द्रोदयाभिप्रायेण वा, तेन च <strong>यदु-पतित्व</strong>-साम्यम् । तत्र साक्षाच् च्री-गरुडारोहणादिना सम्पूर्णस्य बाह्यैश्वर्यस्य वा प्रकटनात् । एतच् च भाव्य् अपि श्री-शुक-परीक्षित् सम्वादात् प्राक्तनत्वेनात्र निर्दिष्टम् । यद् वा, यदु-<strong>वृष्णि</strong>-शब्दाभ्यां पूर्व-लिखित-श्री-स्कन्द-पुराणोक्तानुसारेण गोपा एव बोधव्याः ॥४४॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> तथैवाह&mdash;अखण्डेति । चन्द्रस्य पूर्णिमापेक्षया श्री-<strong>कृष्णस्य</strong> च स्वयं भगवत्ता-प्राकट्यापेक्षया तत्र यद्य् अपि वर्षास्व् अपि <strong>शशिनस्</strong> तादृशस्य स्<strong>ओडुगणस्य</strong> स्वतो राजमानत्वम् अस्त्य् एव किन्तु धनाच्छन्नतया न दृश्यते शरदि तु तद् भावात् दृश्यते तथा यद् उपतेर् अप्य् अप्राकट्य-समयानुसारेण योज्यं <strong>यदु-पतिर्</strong> इत्य् अधिकोक्त्या यदुभिः सह तस्य नित्य-सम्बन्धो ज्ञप्यते । <strong>वृष्णि</strong>-शब्द-निर्देशोऽत्र यदुषु तेषां प्राधान्यापेक्षया ॥४४॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) : सम्पूर्ण-मण्डलत्वस्य</strong> स्वयं भगवत्त्वेन साम्यम् <strong>यदु-पति</strong>त्वेन <strong>ओषधीशत्वस्य</strong> <strong>वृष्णि-चक्रैर्</strong> नन्दोपनन्द-वसुदेवाक्रूरादिभिर् दृश्यैर् दृश्यानाम् उडुगणानाम् इतीयं ध्यानार्थम् उपादेया ॥४४॥</p>
<hr>
<p><strong>बलदेव-विद्याभूषणः (वैष्णवानन्दिनी) :</strong> <strong>अखण्ड-मण्डलत्वस्य</strong> स्वयं भगवत्वेन तुल्यता <strong>ओषधीशत्वस्य</strong> <strong>यदु-पतित्वेन</strong> <strong>उडु-गणानां</strong> <strong>कृष्ण-चक्रैः</strong> नन्दोपनन्द-वसुदेवाक्रूरादिभिर् इति ध्यानार्थम् उपादेया ॥४४॥</p>
<hr>
<p>॥ १०.२०.४५ ॥</p>
<p>आश्लिष्य सम-शीतोष्णं प्रसून-वन-मारुतम् ।</p>
<p>जनास् तापं जहुर् गोप्यो न कृष्ण-हृत-चेतसः ॥</p>
<p><strong>श्रीधर-स्वामी (भावार्थ-दीपिका) : समो</strong>ऽन्यूनाधिकः <strong>शीतश्</strong> च्<strong>ओष्णश्</strong> च तम् । न तु <strong>गोप्यः</strong>, <strong>कृष्णापहृत-चेतस्त्वेन</strong> तासां <strong>सन्तापो</strong> दुःसह इति । यद् वा, <strong>न</strong>-कार उपमार्थः । तदा कृष्ण-हृत-चेतस इति चेतसा कृष्णम् <strong>आश्लिष्य</strong> यथा, इत्य् अर्थः ॥४५॥</p>
<hr>
<p><strong>वंशीधरः (भावार्थ-दीपिका-प्रकाशः) : प्रसून-वनं</strong> पुष्प-वनम् । दार्ष्टान्तिकाद् वैषम्यं दृष्टान्ते मत्वा तस्यार्थान्तरम् आह&mdash;तद् वेति । तदा शरदि । इत्य् अर्थ इति । <strong>कृष्णे हृतं</strong> प्रापितं <strong>चेतो</strong> याभिस् तास् तथा । कृष्णाध्यानेन सञ्जातानन्दा इति तात्पर्यम् ॥४५॥</p>
<hr>
<p><strong>सनातन-गोस्वामी (दिग्-दर्षिनी):</strong> [बृ।भा। १.२.१०] शरत्-कालीन-पुष्पित-वन-वायुम् अनुभूय सर्वे <strong>जनास् तापं जहुः</strong>, गोप्यस् तु तापं न जहुः । कुतः ? <strong>कृष्णेन हृतानि चेतांसि</strong> यासां ताः, कृष्ण-प्रेमाग्नि-गाढ-दग्धत्वात् । अत एव महा-तापम् एव प्रापुर् इत्य् उक्तं स्यात् । शरदाधिकं तत्-प्रेम्ण उद्दीपनाद् इति तत्राप्य् एवम् ऊह्यम् ॥४५॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> आश्लिष्य सम-शीतोष्णम् इत्य्-आदि । जना व्रजस्था <strong>जनास् तापं जहुः</strong>, <strong>न</strong> तु <strong>गोप्यः</strong> । कुतः ? <strong>कृष्ण-हृतच् चेतसश्</strong> चेत् तेन <strong>मारुतेनो</strong>द्दीपन-भाव-रूपेण <strong>सम-शीतोष्ण</strong>त्वे\ऽपि तासां केवलम् उष्ण एवाभवद् इत्य् अर्थः ॥४५॥</p>
<hr>
<p><strong>सनातन-गोस्वामी (बृहद्-वैष्णव-तोषणी) : आश्लिष्य</strong> प्रीत्या निर्भरम् अनुभूय, <strong>समम्</strong> इति मान्द्यम् अभिप्रेतम्, <strong>शीतं</strong> चेति निदाघादिवद् <strong>उष्णतातिशयः</strong>, उष्णञ्चेति शरच् छेषे जायमानशैत्यातिशयश् अ <strong>परिहृत</strong> इति सुशैत्यम्, मालत्यादि-प्रसूनवनस्य <strong>मारुतम्</strong> इति सौगन्ध्यं च । <strong>एतच्</strong> च प्रायो वसन्तवच् छरदः स्वभाविकम् एव <strong>तापं</strong> शरदर्क-जं दिवापि <strong>जहुः</strong>, <strong>न</strong> तु <strong>गोप्यो</strong> विरहजं प्रेम-स्वभावजं वोत्तापं <strong>कृष्ण-हृत-चेतसां</strong> तासां तत्-स्मृति-विशेषेषजनकेन तेन भाव-विशेषोद्दीपनात्, प्रत्युताधिकताप-प्राप्तेर् इत्य् अर्थः । इदं प्रसङ्गाद् भाव-विशेषोदयनैवात्रोक्तम्, असाधारणत्वाच् छास्त्र-दृष्टान्तो नोक्तः । किं वा, उत्तम-पानक-पानेन यथा सर्वेषां सुखं ज्वरो वा वर्धत एवेति वाक्य-शेषो दृष्टान्तो दृष्टव्यः ॥४५॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> न तु गोप्य इति विशेक्तिस् तत्र हेतुम् आह&mdash;कृष्णेति । ततस् तेनोद्दीपनात् प्रत्युताधिकं <strong>तापं</strong> प्रापुर् इत्य् अर्थः । हृ-धातु-प्रयोग-गतम् एव स्पष्टीकृतवान् योगिनां मनसि प्रविश्य सम्पदे कल्पितुं आसान्तु मनो हृत्वा विपदे कल्पितु युक्त एवेति भावः । मुकुन्दो व्रज-योषिताम् इति तासाम् उत्तरावस्था दृष्टान्तिता अनेन तु पूर्वावस्थेति ॥४५॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>जीव-गोस्वामी (बृहत्-क्रम-सन्दर्भः) :</strong> अथ यद्य् अपि वृन्दावनं सर्वदा सर्वर्तुभिः सेव्यमानम्, तथापि भगवद् इच्छावशात् क्रमिक-सेवनम् अपि तेषां दर्शयन् निदाघवर्षा-विहार वर्णनोपक्रमे ऋतु-सन्धिज मारुतं वर्णयन्न् आह&mdash;आश्लिष्य समशीतोष्णम् इत्य्-आदि । <strong>समं</strong> यथा स्यात् तथा <strong>शीतं</strong> च <strong>उष्णं</strong> च, प्रत्यग्रागच्छन् मेघागम-सम्बन्धाच्छीतम्, निर्गच्छन्न् इदापसम्बन्धाद् उष्णम् इत्य् अर्थः । <strong>प्रसून</strong>-प्रधानं यद्-वनं तत्-सम्बन्धि मारुतम् । प्रसूनेति मल्ल्किकाकदम्बादि सन्धिजानि प्रसूनानि ज्ञेयानि । तथा-भूतम् आश्रित्य <strong>जनास्-तापं जहुः</strong>, <strong>न</strong> तु <strong>गोप्यः</strong> । कुतः ? जनानां व्रज्स्थानाम् एव समशीतोष्णत्वेन तापनाशकत्वम्, गोपीनां तु केवलोष्णत्वेन दाहकत्वम् एवेत्य् अर्थः । कुतः ? <strong>कृष्ण-हृत-चेतसः</strong>, कृष्णेन हृतं चेतो यासाम्, एतावन्तं कालं कौमार-दशया भावानुतत्तेः, सम्प्रति कैशोरावस्थायां निर्विकारात्मके चित्ते भावः प्रथम विक्रिया इत्य्-आदि-दिशा तद् उत्पत्तौ तथाविधम् आह । तस्योद्दीपन-विभावत्वाद् भगवद् अस्ंसयोगे तापद एवासीद् इति भावः ॥४५.४९॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> समः अन्यूनाधिकः <strong>शीतश्</strong> <strong>चोष्णश्</strong> च तम् न तु <strong>गोप्यस् तापं जहुर्</strong> यतः <strong>कृष्ण-हृत-चेतसो</strong> विरहिण्यः, प्रत्युत तं <strong>मारुतम्</strong> <strong>आश्लिष्य</strong> तापं प्रापुर् इति भावः । अत्र प्रक्रम-भङ्गाभावार्थं केचिद् एवं व्याचक्षते, <strong>गोप्य</strong> इत्य् अनन्तरं कृष्णम् इवेति शेषो देयः कीदृश्यः? <strong>न कृष्ण-हृतानि</strong>, अपि तु हृतान्य् एव <strong>चेतांसि</strong> यासां ताः शिरश् चालनेन जनैक-कीर्तिर् नैक-यशा इतिवन् न लोपाभावः चेतश् चौरात् तस्माद् बलात् स्व-स्व-चेत आदातुम् इव तम् आश्लिष्यन्तोऽपि तास् तन् न प्रापुर् इति भावः ॥४५॥</p>
<hr>
<p><strong>बलदेव-विद्याभूषणः (वैष्णवानन्दिनी) :</strong> <strong>समो</strong> न्यूनाधिकः <strong>शीतश्</strong> च्<strong>ओष्णश्</strong> च तं <strong>प्रसून-वन-मारुतम् आश्लिष्य गोप्यस्</strong> तु <strong>तापं न जहुः</strong> यतः <strong>कृष्णे</strong>ति विरहिण्य इत्य् अर्थः, किन्तु तापं प्रापुर् इत्य् अर्थः ॥४५॥</p>
<hr>
<p>॥ १०.२०.४६ ॥</p>
<p>गावो मृगाः खगा नार्यः पुष्पिण्यः शरदाभवन् ।</p>
<p>अन्वीयमानाः स्व-वृषैः फलैर् ईश-क्रिया इव ॥</p>
<p><strong>श्रीधर-स्वामी (भावार्थ-दीपिका) : पुष्पिण्यो</strong> गर्भिण्यः । <strong>अन्वीयमानाः</strong> <strong>स्व-वृषैः</strong> स्व-पतिभिर् अनिच्छन्त्योऽपि बलाद् अनुगम्यमानाः । <strong>ईश्वरा</strong>राधनार्थाः <strong>क्रियाः</strong> बलात् <strong>फलैर्</strong> अनुगम्यमानाः समस्त-भोग-गर्भा यथेति ॥४६॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> यद् वा, <strong>ईश-क्रियाः</strong> सभाग्य-कर्माणि यथायत्नेनैव <strong>फलन्ति</strong> तद्वद् इति भावः ॥४४॥</p>
<hr>
<p><strong>सनातन-गोस्वामी (बृहद्-वैष्णव-तोषणी) : मृगाः</strong> <strong>खगा</strong> इत्य् आर्षम्, मृग्यः खग्यः, अन्तत् तैर् व्याख्याताम् । यद् वा, <strong>पुष्पम्</strong> आर्तवं तद्वत्यः <strong>स्व-वृषैर् अन्वीयमाना</strong> बभूवु, <strong>ईश्वरा</strong>राधन-<strong>क्रिया</strong> यथा पुष्प-सदृशमान्तरीयकं ज्ञानादिकं दर्शयन्त्यः प्रेमादि-लक्षणैः <strong>फलैर्</strong> अनुगता<sup id="fnref:18"><a href="#fn:18" class="footnote-ref" role="doc-noteref">18</a></sup> भवन्ति ॥४६॥</p>
<hr>
<p><strong>जीव-गोस्वामी (लघु-वैष्णव-तोषणी) : मृगाः खगा</strong> इत्य् आर्षं मृग्यः खग्यः अन्यत् तैः । यद् वा, <strong>पुष्पम्</strong> ऋतुकारी धातु-विशेषस् तद्वत्यः सत्यः <strong>स्व-वृषैः</strong> प्रसव-विशेष-सम्पादक-स्व-स्व-पुंभिः प्रार्थना विनाप्य् <strong>अन्वीयमाना</strong> बभूवुः <strong>फलैः</strong> फल-विशेष-सम्पादकैर् अपूर्वकैर् अपूर्वः ॥४६॥</p>
<hr>
<p><strong>जीव-गोस्वामी (क्रम-सन्दर्भः) : मृगाः</strong> मृग्यः <strong>खगाः</strong> खग्यः <strong>पुष्पिण्यः</strong> ऋतुमत्यः ताः <strong>स्व-वृषैर्</strong> अवश्यम् <strong>अन्वीयमाना</strong> अभवन् <strong>फलैर्</strong> <strong>ईश-क्रिया इव</strong> ॥४६.४७॥</p>
<hr>
<p><strong>जीव-गोस्वामी (बृहत्-क्रम-सन्दर्भः) :</strong> <em>पूर्व-श्लोकस्य व्याख्या द्रष्टव्या।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) : मृगाः</strong> मृग्यः <strong>खगाः</strong> खग्यः <strong>स्व-वृषैः</strong> स्व-स्व-पतिभिर् अम्बीयमानः अनिच्छन्त्यो ऽपि सम्भोगार्थम् अनुगम्यमाना <strong>ईश-क्रिया</strong> भगवद्-आराधन-लक्षणाः क्रिया निष्कामा अपि <strong>फलैः</strong> सुख-भोगादिभिः ॥४६॥</p>
<hr>
<p><strong>बलदेव-विद्याभूषणः (वैष्णवानन्दिनी) :</strong> <strong>मृगाः खगाः</strong> इत्य् आर्षं मृग्य खग्य इत्य् अर्थः । <strong>स्व-वृषैः</strong> स्व-पतिभिर् अनिच्छन्त्योऽपि बलाद् अनुगम्य-मानाः <strong>पुष्पिण्यः</strong> स-गर्भाः <strong>अभवन्</strong> यथेशक्रिया भगवद् अर्चन-लक्षणा निष्कामा अपि <strong>फलैः</strong> सुख-भोगैर् अनुगम्यमानास् तद्-गर्भा इत्य् अर्थः इयम् उपादेया ॥४६॥</p>
<hr>
<p>॥ १०.२०.४७ ॥</p>
<p>उदहृष्यन्<sup id="fnref:19"><a href="#fn:19" class="footnote-ref" role="doc-noteref">19</a></sup> वारिजानि सूर्योत्थाने<sup id="fnref:20"><a href="#fn:20" class="footnote-ref" role="doc-noteref">20</a></sup> कुमुद् विना ।</p>
<p>राज्ञा तु निर्भया<sup id="fnref:21"><a href="#fn:21" class="footnote-ref" role="doc-noteref">21</a></sup> लोका यथा<sup id="fnref:22"><a href="#fn:22" class="footnote-ref" role="doc-noteref">22</a></sup> दस्यून् विना नृप ॥</p>
<p><strong>श्रीधर-स्वामी (भावार्थ-दीपिका) : कुमुत्</strong> कुमुदम् । कुत्सिता मुत् यस्येति <strong>दस्यु</strong>-साम्यम् ॥४७॥</p>
<hr>
<p><strong>वंशीधरः (भावार्थ-दीपिका-प्रकाशः) : कुमुद्</strong> इति । द्वितीया-बहुत्वे प्रथमैक-वचनम् । <em>कुत्सिते</em> चौर-जाराद्य्-अवकाश-योग्ये रात्रि-काले <em>मुद्</em> आनन्दो यस्येति । <em>दस्यु-साम्यं</em> चौर-तौल्यम् ॥४७॥</p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> दिवा विकसतां कमलानां रात्रि-विकासि-कुमुदैः सह प्रतियोगित्वेन वैरितयैव तैर् विना विकसनेन शोभा-विशेषो ध्वनितः, अत एव उच्चैर् अतिशयेनाहृष्यन् सुखं विकसितानीत्य् अर्थः । <strong>राज्ञा</strong> हेतुना <strong>लोकानां दस्युभिर्</strong> लुण्ठकैः सह वैरं व्यक्तम् एव, अतस् तान् <strong>विना निर्भयाः</strong> सन्तो <strong>यथो</strong>च्चैर् हृष्यन्ति, <strong>सूर्यस्योदये</strong> सत्य् एव राज्ञश् च सत्ता-मात्र एवेति, विशेषापेक्षया तु-शब्दः । यद् वा, चार्थे उक्त-समुच्चये, राज्ञि च्<strong>ओत्थिते</strong> न सन्तीत्य् अर्थः । पूर्वं राज्ञो\ऽसत्त्वेन भूता दस्यवस् तस्य वृत्तौ यथा निवर्तन्ते, यथा वेन-मरणे जाताः, श्री-पृथु-प्रादुर्भावे सति निवृत्ता इति । यद् वा, कुमुद्विनेति कुमुद्विनेति कुमुदानि च न्<strong>ओदहृष्यन्न्</strong> इत्य् अर्थः । दस्यून् विनेति&mdash;दस्यवस्तु सभया भवन्तीत्य् अर्थः । हे <strong>नृपेति</strong> ! भवादृशेनैव राज्ञा तद्-भवतीति । किं वा, भवता तद् विज्ञायत एवेति भावः ॥४७॥</p>
<hr>
<p><strong>जीव-गोस्वामी (लघु-वैष्णव-तोषणी) : वारिज</strong>-शब्देनात्र <strong>वार्य्</strong>-उद्भव-पुष्प-मात्रं गृह्यते, न तु कमलम् एव <strong>कुमुद</strong>-निषेधानुपपत्तेर् लोक-शब्दवत् सामान्यम् एव ग्राह्यम् इति कुमुदानां रात्रि-विकासित्वाद् दस्यु-साम्यं <strong>राज्ञा</strong> तस्य्<strong>ओत्थाने</strong> सिंहासन-प्रथमारोहे उद्यमे वा लुप्तोपमेयं <strong>यथा दस्यून्</strong> इति वा पाठः <strong>नृपे</strong>ति दृष्टान्तस्यापि दृष्टान्त-सूचना ॥४७॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> कुमुत् <strong>कुमुदं</strong> कुत्सितेषु मुत् यस्येति <strong>दस्यु</strong>-साम्यम् ॥४७॥</p>
<hr>
<p><strong>बलदेव-विद्याभूषणः (वैष्णवानन्दिनी) :</strong> <strong>सूर्य-स्थानेन वारिजानि</strong> पद्मान्युधृष्यन् कुमुद्-विनेति विभक्ति-लोप आर्षः । कुमुदे\ऽपि कुमुत् स्मृतम् इति विश्वः कैरवाणि विनेत्य् अर्थः । कुत्सिता मुद्येषां जानीति दस्युभिः सादृश्यं <strong>यथा</strong> सिंहासनाधिष्ठितेन <strong>राज्ञा लोका निर्भरा</strong> भवन्ति <strong>दस्यून् विने</strong>ति राज्ञाम् उपादेयेयम् ॥४७॥</p>
<hr>
<p>॥ १०.२०.४८ ॥</p>
<p>पुर-ग्रामेष्व् आग्रयणैर् इन्द्रियैश् च महोत्सवैः ।</p>
<p>बभौ भूः पक्व-शस्याढ्या कलाभ्यां नितरां हरेः ॥</p>
<p><strong>श्रीधर-स्वामी (भावार्थ-दीपिका) :</strong> <strong>आग्रयणैर्</strong> नवान्न-प्राशनार्थ-वैदिकैर् <strong>ऐन्द्रियैर्</strong> इन्द्रियार्थैर् लौकिकैश् <strong>च महोत्सवैः</strong> । <strong>कलाभ्यां</strong> राम-कृष्णाभ्यां दर्शनादि-महोत्सवाभ्याम् ॥४८॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> यद्यपि नव्<strong>आन्नानि बहूनि</strong> तथापि गृहमेधी ब्रीहि-यवाभ्यां शरद्-वसन्तयोर् यजेच् छयामाकर्वनी-वर्षासु इत्य्-आदि-श्रुति-वाक्य-विहितैर् वैदिकैः पितृ-देवार्चन-रूपैः लौकिकैः नाना-लोकैः सम्भूय सम्पादितै रावणाद् इव लीला-रूपैः । हरेः कलाभ्याम् इत्य् उक्तेः कृष्णस् तु भगवान् स्वयम् [भा।पु १.३.२८] इत्य् उक्ति-व्याकोपः स्याद् इति चेत्, अत्र व्याख्यान्तरेण समाधत्ते&mdash;किम्-भूता <strong>भूः हरेः</strong> परमेश्वरस्य कला तद्-एक-देश-जातत्वात् पद्भ्यां भूमिः इति श्रुतेः । भूः पादौ [भा।पु १२.१०.६] इति स्मृतेश् च । <strong>पुरेषु</strong> श्री-मथुरादिषु <strong>ग्रामेष्व्</strong> इव ग्रामेषु श्री-नन्दावासादिषु । <strong>आग्रयणैर्</strong> इति</p>
<blockquote>
<p>नवान्नं नैव नन्दायां न च सुप्ते जनार्दने । &gt;
न कृष्ण-पक्षे धनुषि तुलायां नैव कारयेत् ॥ इति स्मृतेः ।</p></blockquote>
<p>प्रबोधनान्ते वृश्चिक इति ज्ञेयम् । शरद्-अन्तत्वाच् छरद्-व्यवहारः । <strong>इन्द्रियैर्</strong> इन्द्र-देवताकैः इन्द्रम् इन्द्रिय-कामस् तु [भा।पु। २.३.९] इत्य् उक्तेर् इन्द्र-पूजा-मयैर् इत्य् अर्थः । कार्त्तिक-मध्ये हि तत्-पूजा व्रजादौ पूर्वम् आसीत् तां खण्डयित्वैव श्री-भगवता गोवर्धन-पूजा प्रवर्तितेति । इदं शरद्-वर्णनम् इन्द्र-मख-भङ्गात् प्राग् इति इन्द्र-पूजाया लोक-परम्परा-गतत्वं श्री-व्रज-राजेन वर्णितम् इति विश्वनाथादयः । &quot;आभ्यां राम-कृष्णाभ्यां । नितरां बभौ&quot; इति योज्यम् । त्यद्-आदीनां बुद्धि-स्थ-परामर्शकत्वात् [इदमा]{।मर्क्} राम-कृष्णौ परामृश्येते । यद् वा, बलभद्रस्य हरि-कलात्वाल् लिङ्ग-समवायेन कृष्णेऽपि तद्-उक्तिर् न विरुद्धा । बलस्य कला त्वं तु वासुदेव-कलानन्तः सहस्र-वदनः स्वराट् इत्य् उक्तेः । अहं भवो यस्य कला कलायाः इति तद्-उक्तेश् च, दिष्ट्या हरेऽस्या भवतः पदो भुवो भारोपनीतः [भा।पु। १०.२.३८] इति द्वितीयाध्याये देव-कृत-स्तुताव् उक्तत्वाच् च । यद् वा, <strong>हरेश्</strong> चन्द्रमसः <strong>कलाभ्यां</strong> शुक्ल-द्वितीयासायम् उदिताभ्याम् <strong>उत्सवैर्</strong> राजकीय-पुरुष-प्रभृति-कृतैर् इत्य् अर्थः। हरिश् चन्द्रार्क-वाताश्वे शुक-भेक-यमादिषु इति मेदिनी ॥४८॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <strong>बभौ भूः पक्व-शस्याच्</strong> चेति । आभ्यां राम-कृष्णाभ्यां <strong>नितरां</strong> बभौ । यत इयं भूः श्री-भू-लीला इत्य्-आदिना भुवो पालितत्वात् ॥४८॥</p>
<hr>
<p><strong>सनातन-गोस्वामी (बृहद्-वैष्णव-तोषणी) : पुरेषु</strong> श्री-यदु-पुर्यादिषु श्री-नन्द-वास-नन्दीश्वरादिषु वा, <strong>ग्रामेषु</strong> श्री-वृन्दावन-वर्तिषु श्री-गोप-राज-पुरोहित-शासनादि-रूपेषु <strong>हरेर्</strong> भगवतः श्री-नारायणस्य <strong>कलाभ्यां</strong> निजाखिल-भगवत्ता-प्रकटनेन परम-शोभा-रूपाभ्यां तत्र तत्र तन्-<strong>महोत्सवेषु</strong> निमन्त्रणादिना तयोर् एव प्राधान्यात् । कलि-हली काम-धेनू, अथवा हरेः कलाभ्यां प्रबोधन-रथयात्रात्मक-महोत्सवाभ्यां <strong>नितरां</strong> विशेषतो <strong>बभौ</strong> ॥४८॥</p>
<hr>
<p><strong>जीव-गोस्वामी (लघु-वैष्णव-तोषणी) : पुरेषु</strong> श्री-मथुरादिषु <strong>ग्रामेष्व्</strong> इव ग्रामेषु श्री-नन्दावासादिषु <strong>आग्रयणैर्</strong> इति</p>
<blockquote>
<p>नवान्नं नैव नन्दायां न च सुप्ते जनार्दने । &gt;
न कृष्ण-पक्षे धनुषि तुलायां नैव कारयेत् ॥</p></blockquote>
<p>इत्य् उक्तानुसारेण वृश्चिके प्रबोधिन्य्-अन्तरम् एव इदं ज्ञेयं शरद्-अन्तरत्वात् तु शरद्-व्यवहारः । <strong>ऐन्द्रियैश् च महोत्सवैर्</strong> इति इन्द्रम् इन्द्रिय-कामस् तु [भा।पु। २.३.९] इत्य् उक्तत्वात् इन्द्र-पूजा-मयैर् इत्य् अर्थः । कार्त्तिक-मध्ये हि तत्-पूजा व्रजादौ पूर्वम् आसीत् तां खण्डयित्वैव श्री-भगवता गोवर्धन-पूजा प्रवर्तितेति । इन्द्र-पूजायास् तस्या लोक-परम्परा-प्राप्तत्वं च श्री-व्रज-राजेन मंस्यते । कीदृशी ? <strong>भूर् हरेः</strong> <strong>कला</strong> शक्तिः । आभ्यां राम-कृष्णाभ्याम् ॥४८॥</p>
<hr>
<p><strong>जीव-गोस्वामी (क्रम-सन्दर्भः) : हरेः कला</strong> पृथिवी । <strong>आभ्यां</strong> राम-कृष्णाभ्याम् ॥४८.४९॥</p>
<hr>
<p><strong>जीव-गोस्वामी (बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) : आग्रयणैर्</strong> इति नवान्न-प्राशनार्थैर् वैदिकैः&mdash;</p>
<blockquote>
<p>नवान्नं नैव नन्दायां न च सुप्ते जनार्दने । &gt;
न कृष्ण-पक्षे धनुषि तुलायां नैव कारयेत् ॥</p></blockquote>
<p>प्रबोधिन्य्-अन्ते वृश्चिके इति ज्ञेयं शरद्-अन्तत्वात् तु शरद्-व्यवहारः । <strong>ऐन्द्रियैर्</strong> इन्द्र-देवताकैः इन्द्र-मख-भङ्गात् पूर्वस्याः <strong>आभ्यां</strong> राम-कृष्णाभ्याम् । यद् वा, । यद् वा, <strong>हरेश्</strong> चन्द्रस्य <strong>कलाभ्यां</strong> शुक्ल-द्वितीया सायम् उदिताभ्याम् <strong>उत्सवै</strong> राजकीय-पुरुष-प्रभृति-कृतैर् यथा सैव <strong>भूर्</strong> इति व्याख्या । यथेति पदस्य शेषत्वे प्रक्रम-भङ्गाभावार्थम् उपादेया । हरिश् चन्द्रार्क-वाताश्व-शुक-भेक-यमाहिषु इति मेदिनी ॥४८॥</p>
<hr>
<p><strong>बलदेव-विद्याभूषणः (वैष्णवानन्दिनी) : आग्रयणैर्</strong> इति नवान्न-प्राशनाद्यैर् वैदिकैर् <strong>महोत्सवैर् भूर् बभौ</strong>&mdash;</p>
<blockquote>
<p>नवान्नं नैव नन्दायां न च सुप्ते जनार्दने । &gt;
न कृष्ण-पक्षे धनुषि तुलायां नैव कारयेत् ॥</p></blockquote>
<p>इति स्मरणात् बोधिन्य्-अन्ते वृश्चिके इति बोध्यं शरद्-अन्तत्वात् तु शरद्-व्यवहारः । <strong>इन्द्रियैर्</strong> इन्द्रियार्थैः लौकिकैश् च । <strong>भूः</strong> कीदृशी ? <strong>हरेः</strong> <strong>कला</strong> शक्तिः । <strong>आभ्यां</strong> राम-कृष्णाभ्यां <strong>नितरां बभौ</strong> ॥४८॥</p>
<hr>
<p>॥ १०.२०.४९ ॥</p>
<p><strong>वणिङ्-मुनि-नृप-स्नाता निर्गम्यार्थान् प्रपेदिरे ।</strong><br>
वर्ष-रुद्धा यथा सिद्धाः स्व-पिण्डान् काल आगते ॥**</p>
<p><strong>श्रीधर-स्वामी (भावार्थ-दीपिका) : वणिजो</strong> यतयो <strong>नृपाः</strong> <strong>स्नातकाश्</strong> च दृष्टादृष्टाभ्यां <strong>वर्ष-रुद्धाः</strong> सन्तो निर्गम्यार्थान् वानिज्य-स्वाच्छन्द्य-दिग्-विजय-विद्यादीन् <strong>प्रपेदिरे</strong> प्रापद्यन्त । <strong>यथा</strong> मन्त्रयोगादि-<strong>सिद्धाः</strong> । आयुषा रुद्धाः <strong>काले आगते</strong> <strong>स्व-पिण्डान्</strong> योगादि-प्राप्यान् देवादि-देहान् इति ॥४९॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> <em>स्वाच्छन्द्यम्</em> स्वेच्छया विचरणम् । <strong>काले</strong> देवादि-देह-प्राप्ति-समये । <strong>वर्षेण</strong> वृष्टया वर्षो स्त्री भारताद्य् अंबु-वृष्ट्य-शब्दे प्रावृषि स्त्रियाम् इति यादवः ॥४९॥</p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> वणिग् इति तैर् व्यञ्जितार्थम् एव । यद् वा, <strong>सिद्धा</strong> जीवन् मुक्ता भक्त्य्-अर्काच्छादक-<strong>वृष्टि</strong>-तुल्याद्वैत-ज्ञानेन <strong>रुद्धा</strong> आवृता । यद् वा, वृष्टि-तुल्या-विच्छिन्न-सत्-सङ्गानन्देन वशी-कृताः, श्री-भगवत् कृपया श्री-वैकुण्ठ-लोक-प्राप्तेर् वा, <strong>काले</strong> प्राप्ते <strong>यथा</strong> <strong>स्वस्य</strong> योग्यान् <strong>पिण्डान्</strong> सच् चिद्-आनन्द-घन-पार्षद-देहान् प्राप्नुवन्ति ॥४९॥</p>
<hr>
<p><strong>जीव-गोस्वामी (लघु-वैष्णव-तोषणी) : वर्ष</strong>-शब्दः कालस्यापि वाचीति आयुर् इति व्याख्या ततश् च जीवनार्थ-परिमितैर् वत्सरै-<strong>रुद्धा</strong> इत्य् अर्थः <strong>स्नातकानाम्</strong> अर्थास् तीर्थाटनादि-रूपाः <strong>सिद्धाः</strong> भक्त्य्-आदि-सिद्धाः <strong>स्व-पिण्डान्</strong> प्राप्तव्य-पार्षद-देहान् ॥४९॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) : वणिजो</strong> यतयो <strong>नृपाः</strong> <strong>स्नातकाश्</strong> च ये <strong>वर्षेण</strong> वृष्ट्या <strong>रुद्धा</strong> आसंस्ते वर्षान्ते निष्क्रम्य अर्थान् वाणिज्य-स्वाच्छन्द्य-दिग्विजय-विद्यादीन् <strong>प्रपेदिरे</strong> प्रापदन्त । <strong>यथा</strong> <strong>सिद्धा</strong> वर्षैः स्वायुर्-घटकैर्-वत्सरै रुद्धाः <strong>काले</strong> ऽन्तशरदो वर्णनम् इदम् कीदृशी-भूः हरेः कला शक्तिः समये आयाते <strong>स्वपिण्डान्</strong> पार्षदादि-देहान्, इयम् उपादेया ॥४९॥</p>
<p>इति सारार्थ-दर्शिन्यां हार्षिण्यां भक्त-चेतसाम् ।</p>
<p>विंशोऽध्यायोऽत्र दशमे सङ्गतः सङ्गतः सताम् ॥*॥</p>
<hr>
<p><strong>बलदेव-विद्याभूषणः (वैष्णवानन्दिनी) :</strong> <strong>वणिजो</strong> मुनयो <strong>नृपाः</strong> <strong>स्नातकाश्</strong> च ये <strong>वर्षेण</strong> वृष्टा <strong>रुद्धा</strong> आसन् ते वर्षान्ते निष्क्रमार्थान् वाणिज्य-स्वच्छन्दादिग्-विजय-विद्यादीन् <strong>प्रपेदिरे</strong> प्राप्ताः । <strong>यथा सिद्धा</strong> वर्षैः स्वायुर्-घटकैः सम्वत्सरै-<strong>रुद्धाः काले</strong>ऽस्त-समये <strong>आगते</strong> <strong>स्व-पिण्डान्</strong> पार्षद-विग्रहानित्य् उपादेयेयम् ॥४९॥</p>
<p>वर्ष शरदयाः कृईडन् प्रजहर्ष जनार्दनः ।</p>
<p>तयोस् तद् वर्णनं विद्वान् विदधौ विविधोपमम् ॥</p>
<hr>
<p>इति श्रीमद्-भागवते महा-पुराणे ब्रह्म-सूत्र-भाष्ये पारमहंस्यं संहितायां वैयासिक्यां दशम-स्कन्धे पूर्वार्धे प्रावृट्-</p>
<p>शरद्-वर्णनं नाम विंशोध्यायः ।</p>
<p>॥ १०.२० ॥</p>
<hr>
<p>(१०.२१)</p>
<div class="footnotes" role="doc-endnotes">
<hr>
<ol>
<li id="fn:1">
<p>क्सुद्-भयादिना&#160;<a href="#fnref:1" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:2">
<p>सर्वज्ञत्वादि&#160;<a href="#fnref:2" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:3">
<p>नासिकानां&#160;<a href="#fnref:3" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:4">
<p>सर्वथा सिद्धिपदम् इति&#160;<a href="#fnref:4" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:5">
<p>धारणाकाङ्क्षायाम्&#160;<a href="#fnref:5" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:6">
<p>हेतुता&#160;<a href="#fnref:6" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:7">
<p>प्रावृषा&#160;<a href="#fnref:7" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:8">
<p>गेयतानरताव् उभौ&#160;<a href="#fnref:8" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:9">
<p>मायुर-स्रग्धरौ क्वचित्&#160;<a href="#fnref:9" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:10">
<p>एकान्ति-लक्षणे&#160;<a href="#fnref:10" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:11">
<p>वृष्ट्यभावेनाप्त&#160;<a href="#fnref:11" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:12">
<p>क्षरणात्&#160;<a href="#fnref:12" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:13">
<p>वृष्ट्यभावेनाप्त&#160;<a href="#fnref:13" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:14">
<p>क्षरणात्&#160;<a href="#fnref:14" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:15">
<p>द्वारभूतैः&#160;<a href="#fnref:15" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:16">
<p>गमनादि&#160;<a href="#fnref:16" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:17">
<p>माहात्माविज्ञेभ्य&#160;<a href="#fnref:17" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:18">
<p>फलैर् अनुगा&#160;<a href="#fnref:18" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:19">
<p>उपाहृष्यन्&#160;<a href="#fnref:19" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:20">
<p>सूर्येण कुमुदं विना&#160;<a href="#fnref:20" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:21">
<p>निर्भयो लोको&#160;<a href="#fnref:21" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:22">
<p>आसन्&#160;<a href="#fnref:22" class="footnote-backref" role="doc-backlink">&#x21a9;&#xfe0e;</a></p>
</li>
</ol>
</div>

  </div>
</article>


        

        



    <aside class="card border noPrint" id="section-tree-item-bhAgavatam_gauDIya-prastutiH_10_18-28_20_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/purANam_vaiShNavam/bhAgavatam/gauDIya-prastutiH/10/18-28/20/">२० </a>
            <a data-toggle="collapse" href="#section-tree-item-body-bhAgavatam_gauDIya-prastutiH_10_18-28_20_md" role="button" aria-expanded="false" aria-controls="section-tree-item-body-bhAgavatam_gauDIya-prastutiH_10_18-28_20_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-bhAgavatam_gauDIya-prastutiH_10_18-28_20_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: २०</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/purANam_vaiShNavam/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/purANam_vaiShNavam/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/purANam_vaiShNavam/actions/workflows/build.yml"><img src="https://github.com/vishvAsa/purANam_vaiShNavam/actions/workflows/build.yml/badge.svg"> Built </a> on 2025 Aug 25 05:46:07 UTC. (<a href="http://google.com/search?q=05%3a46%3a07%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
