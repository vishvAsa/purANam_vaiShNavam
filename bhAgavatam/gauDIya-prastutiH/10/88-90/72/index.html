<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>पुराणे विश्वासटिप्पन्यः  | ७२</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/purANam_vaiShNavam/bhAgavatam/gauDIya-prastutiH/10/88-90/72/" rel="alternate" type="application/rss+xml" title="पुराणे विश्वासटिप्पन्यः" />
    <link href="/purANam_vaiShNavam/bhAgavatam/gauDIya-prastutiH/10/88-90/72/" rel="feed" type="application/rss+xml" title="पुराणे विश्वासटिप्पन्यः" />

    <meta property="og:url" content="https://vishvAsa.github.io/purANam_vaiShNavam/bhAgavatam/gauDIya-prastutiH/10/88-90/72/">
  <meta property="og:site_name" content="पुराणे विश्वासटिप्पन्यः">
  <meta property="og:title" content="७२">
  <meta property="og:description" content="श्रीकृष्णलीलानां संक्षेपतो\ऽनुवर्णनं तन्महिषीणां तस्मिन्ननुरागाधिक्यं यदुवंशीयानामसंख्येयत्वप्रतिपादनं च । ॥ १०.९०.१-६ ॥
श्री-शुक उवाच—
सुखं स्व-पुर्यां निवसन् द्वारकायां श्रियः पतिः ।
सर्व-सम्पत्-समृद्धायां जुष्टायां वृष्णि-पुङ्गवैः ॥**
स्त्रीभिश् चोत्तम-वेषाभिर् नव-यौवन-कान्तिभिः ।
कन्दुकादिभिर् हर्म्येषु क्रीडन्तीभिस् तडिद्-द्युभिः ॥**
नित्यं सङ्कुल-मार्गायां मद-च्युद्भिर् मतङ्-गजैः ।
स्वलङ्कृतैर् भटैर् अश्वै रथैश् च कनकोज्ज्वलैः ॥**
उद्यानोपवनाढ्यायां पुष्पित-द्रुम-राजिषु ।
निर्विशद्-भृङ्ग-विहगैर् नादितायां समन्ततः ॥**
रेमे षोडश-साहस्र- पत्नीनाम् एक-वल्लभः ।
तावद् विचित्र-रूपोऽसौ तद्-गेहेषु महर्द्धिषु॥**
प्रोत्फुल्लोत्पल-कह्लार- कुमुदाम्भोज-रेणुभिः ।
वासितामल-तोयेषु कूजद्-द्विज-कुलेषु च ॥**
श्रीधर-स्वामी (भावार्थ-दीपिका) :">
  <meta property="og:locale" content="en_us">
  <meta property="og:type" content="article">
    <meta property="article:section" content="bhagavatam">

  <meta itemprop="name" content="७२">
  <meta itemprop="description" content="श्रीकृष्णलीलानां संक्षेपतो\ऽनुवर्णनं तन्महिषीणां तस्मिन्ननुरागाधिक्यं यदुवंशीयानामसंख्येयत्वप्रतिपादनं च । ॥ १०.९०.१-६ ॥
श्री-शुक उवाच—
सुखं स्व-पुर्यां निवसन् द्वारकायां श्रियः पतिः ।
सर्व-सम्पत्-समृद्धायां जुष्टायां वृष्णि-पुङ्गवैः ॥**
स्त्रीभिश् चोत्तम-वेषाभिर् नव-यौवन-कान्तिभिः ।
कन्दुकादिभिर् हर्म्येषु क्रीडन्तीभिस् तडिद्-द्युभिः ॥**
नित्यं सङ्कुल-मार्गायां मद-च्युद्भिर् मतङ्-गजैः ।
स्वलङ्कृतैर् भटैर् अश्वै रथैश् च कनकोज्ज्वलैः ॥**
उद्यानोपवनाढ्यायां पुष्पित-द्रुम-राजिषु ।
निर्विशद्-भृङ्ग-विहगैर् नादितायां समन्ततः ॥**
रेमे षोडश-साहस्र- पत्नीनाम् एक-वल्लभः ।
तावद् विचित्र-रूपोऽसौ तद्-गेहेषु महर्द्धिषु॥**
प्रोत्फुल्लोत्पल-कह्लार- कुमुदाम्भोज-रेणुभिः ।
वासितामल-तोयेषु कूजद्-द्विज-कुलेषु च ॥**
श्रीधर-स्वामी (भावार्थ-दीपिका) :">
  <meta itemprop="wordCount" content="20670">
  <meta name="twitter:card" content="summary">
  <meta name="twitter:title" content="७२">
  <meta name="twitter:description" content="श्रीकृष्णलीलानां संक्षेपतो\ऽनुवर्णनं तन्महिषीणां तस्मिन्ननुरागाधिक्यं यदुवंशीयानामसंख्येयत्वप्रतिपादनं च । ॥ १०.९०.१-६ ॥
श्री-शुक उवाच—
सुखं स्व-पुर्यां निवसन् द्वारकायां श्रियः पतिः ।
सर्व-सम्पत्-समृद्धायां जुष्टायां वृष्णि-पुङ्गवैः ॥**
स्त्रीभिश् चोत्तम-वेषाभिर् नव-यौवन-कान्तिभिः ।
कन्दुकादिभिर् हर्म्येषु क्रीडन्तीभिस् तडिद्-द्युभिः ॥**
नित्यं सङ्कुल-मार्गायां मद-च्युद्भिर् मतङ्-गजैः ।
स्वलङ्कृतैर् भटैर् अश्वै रथैश् च कनकोज्ज्वलैः ॥**
उद्यानोपवनाढ्यायां पुष्पित-द्रुम-राजिषु ।
निर्विशद्-भृङ्ग-विहगैर् नादितायां समन्ततः ॥**
रेमे षोडश-साहस्र- पत्नीनाम् एक-वल्लभः ।
तावद् विचित्र-रूपोऽसौ तद्-गेहेषु महर्द्धिषु॥**
प्रोत्फुल्लोत्पल-कह्लार- कुमुदाम्भोज-रेणुभिः ।
वासितामल-तोयेषु कूजद्-द्विज-कुलेषु च ॥**
श्रीधर-स्वामी (भावार्थ-दीपिका) :">
<script type="text/javascript">
    
    let baseURL = "https:\/\/vishvAsa.github.io\/purANam_vaiShNavam\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/purANam_vaiShNavam\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/purANam_vaiShNavam\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/purANam_vaiShNavam\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/purANam_vaiShNavam\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvya\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/purANam_vaiShNavam\/bhAgavatam\/gauDIya-prastutiH\/10\/88-90\/72\/".replace(basePath, "/");
  pageVars.pageParams = {};
  pageVars.pageSource = "bhAgavatam\/gauDIya-prastutiH\/10\/88-90\/72.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/purANam_vaiShNavam/webpack_dist/uiLib-bundle.js"></script>







    <link rel="stylesheet" href="/purANam_vaiShNavam/webpack_dist/uiLib.css">
<link rel="stylesheet" href="/purANam_vaiShNavam/css/uiLibPrint.css" media="print" >
<link rel="stylesheet" href="/purANam_vaiShNavam/css/fonts.css" >
<link rel="stylesheet" href="/purANam_vaiShNavam/css/@fortawesome/fontawesome-free/css/solid.min.css">

<link rel="stylesheet" href="/purANam_vaiShNavam/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/88-90/72/" />
<link rel="alternate" hreflang="sa-Deva" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/88-90/72/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/88-90/72/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/88-90/72/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/88-90/72/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/88-90/72/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/88-90/72/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/88-90/72/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/88-90/72/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/88-90/72/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/88-90/72/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/88-90/72/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/88-90/72/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/88-90/72/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/88-90/72/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/88-90/72/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/88-90/72/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/88-90/72/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/88-90/72/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/88-90/72/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/88-90/72/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/88-90/72/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/88-90/72/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/88-90/72/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/88-90/72/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/88-90/72/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/88-90/72/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/88-90/72/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/88-90/72/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/88-90/72/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/88-90/72/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/88-90/72/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/88-90/72/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/88-90/72/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/88-90/72/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/88-90/72/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/88-90/72/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/88-90/72/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/88-90/72/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/88-90/72/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/88-90/72/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/88-90/72/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/88-90/72/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/88-90/72/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/88-90/72/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">पुराणे विश्वासटिप्पन्यः <br/> ७२</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/purANam_vaiShNavam/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="७२">७२</h1>
    
    <a id="editLink" class="btn btn-primary noPrint"  href="https://github.com/vishvAsa/purANam_vaiShNavam/edit/content/bhAgavatam/gauDIya-prastutiH/10/88-90/72.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <h2 id="शरकषणललन-सकषपतऽनवरणन-तनमहषण-तसमनननरगधकय-यदवशयनमसखययतवपरतपदन-च-">श्रीकृष्णलीलानां संक्षेपतो\ऽनुवर्णनं तन्महिषीणां तस्मिन्ननुरागाधिक्यं यदुवंशीयानामसंख्येयत्वप्रतिपादनं च ।</h2>
<p><strong>॥ १०.९०.१-६ ॥</strong></p>
<p><strong>श्री-शुक उवाच&mdash;</strong></p>
<p><strong>सुखं स्व-पुर्यां निवसन् द्वारकायां श्रियः पतिः ।</strong><br>
सर्व-सम्पत्-समृद्धायां जुष्टायां वृष्णि-पुङ्गवैः ॥**</p>
<p><strong>स्त्रीभिश् चोत्तम-वेषाभिर् नव-यौवन-कान्तिभिः ।</strong><br>
कन्दुकादिभिर् हर्म्येषु क्रीडन्तीभिस् तडिद्-द्युभिः ॥**</p>
<p><strong>नित्यं सङ्कुल-मार्गायां मद-च्युद्भिर् मतङ्-गजैः ।</strong><br>
स्वलङ्कृतैर् भटैर् अश्वै रथैश् च कनकोज्ज्वलैः ॥**</p>
<p><strong>उद्यानोपवनाढ्यायां पुष्पित-द्रुम-राजिषु ।</strong><br>
निर्विशद्-भृङ्ग-विहगैर् नादितायां समन्ततः ॥**</p>
<p><strong>रेमे षोडश-साहस्र- पत्नीनाम् एक-वल्लभः ।</strong><br>
तावद् विचित्र-रूपोऽसौ तद्-गेहेषु महर्द्धिषु॥**</p>
<p><strong>प्रोत्फुल्लोत्पल-कह्लार- कुमुदाम्भोज-रेणुभिः ।</strong><br>
वासितामल-तोयेषु कूजद्-द्विज-कुलेषु च ॥**</p>
<p><strong>श्रीधर-स्वामी (भावार्थ-दीपिका) :</strong></p>
<p>चरमे तु पुनः प्रोक्ता कृष्ण-लीला समासतः ।</p>
<p>यदु-वंश-प्रसूतानाम् आनन्त्यं च स-कारणम् ॥</p>
<p>श्री-कृष्ण-विभूतिं समासेन दर्शयति&mdash;सुखं स्व-पुर्याम् इति । <strong>सर्व-संपद्</strong>-आदि-विशिष्टायाम् । <strong>श्रियः पतिः</strong> षोडश-सहस्र-पत्नीनाम् एक-वल्लभः संस् तासां गेहेषु रेमे [भा।पु। १०.९०.५] इत्य् अन्वयः ॥१-५॥ गेह-विशेषणं प्रोत्फुल्लेत्य्-आदि-श्लोकेन ॥६॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> चरमे नवतितमे । स्कन्ध-समाप्त्य्-अपेक्षं चरम-पदम् । स-कारणं कारणं चात्र भगवत्-प्रसादो दैतेय-निग्रहश् च, देवासुराहव-हता इत्य्-आदि-श्लोक-द्वयेनात्रैव तथोक्तः । स्व-पुर्यां स्वत्वेन स्वीकृतायाम् ॥१॥</p>
<p>आदिना लीलान्तर-ग्रहः । हर्म्येषु धनिनां योग्येषु समुन्नत-गृहेषु ॥२॥</p>
<p>निर्विशेषद्भिर् मध्वादि भुञ्जानैर् भृङ्गैर् विहगैश् च घोषवत् कृतायाम् ॥४॥</p>
<p>श्रियः पतिर् इति कर्तृ-पदम् आद्य-पद्य-गतम् अत्र सम्बध्यते । तावन्ति स्त्री-सम-सङ्ख्यानि विचित्राणि रूपाणि यस्यासौ । महत्य ऋद्धयो येषु तेषु ॥५॥</p>
<p>वासितानि परिमली-कृतानि तोयानि येषु गृहेषु ॥६॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> रेमे षोडश-सहस्र-पत्नीनाम् इत्य्-आदि । तावन्ति बिभ्रद्-रूपाणि बिभ्रद् अपि एक एव वल्लभ एकश् चासौ वल्लभश् चेति । इदम् एव ऐश्वर्यं, न तु काय-व्यूहः स तस्य, स तु सामान्य-योगिनाम् अपि सम्भवति, नापि स्फुरद्-रूपत्वेन तासां तथा मानम्, केवल-स्फूर्तेस् तथा-व्यवहाराभावात् । अपि तु मध्याह्न-कालीय-सूर्यवत् वस्तु-महिइमैवायम् ॥५॥</p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> अधुनान्ते तस्यैव क्रीडा-सुख-रूपं परं प्रयोजनम् आह&mdash;सुखम् इत्य्-आदिना, स्त्रिय [१०.९०.६] इत्य् अन्तेन । स्वस्य पुर्याम् इति सुख-निवास-योग्यतोक्ता । अत एव नितरां वसन्न् इति श्री-वैकुण्ठाधिक-सुख-वासः सूचितः । अतो महा-लक्ष्म्या अपि सुख-वासस् तत्रैवातिशयेनाह&mdash;<strong>श्रियः पतिर्</strong> इति । अत एव सर्वाभिः सम्पद्भिः समृद्धायां सम्पन्नायाम् । यद् वा, सुख-निवासस्य प्रकारस् तद्-धेतुर् वा । श्रियः श्री-रुक्मिण्याः पतिः श्री-भगवद्-अनुसारेण पूर्वतो विस्तारित-निजाशेष-रूप-गुणादिकतया सह योग्य-क्रीडा-विशेषेण तत्-परिपालक इत्य् अर्थः ।</p>
<p>किं च, सर्व-सम्पद्भिः सम्यक् श्री-वैकुण्ठतोऽप्य् उत्तमतया ऋद्धायां नित्य-नूतनतया वर्धमानायाम् इति ।</p>
<p>किं च, स्त्रीभिश् च जुष्टायां, उत्तमः श्री-वैकुण्ठ-स्त्रीभ्योऽप्य् उत्कृष्टो वेशो भूषणं यासां ताभिः, नव-यौवनम् एव कान्तिः शोभा, किं वा नवं पूर्व-पूर्वतो विलक्षणं यौवनं कान्तिश् च यासां ताभिः ॥१॥</p>
<p>एवं वेष-वयः-कान्तीर् उक्त्वा वैदग्ध्यादिकम् आह&mdash;<strong>कन्दुकेति</strong> । आदि-शब्दाद् गीत-नृत्यादयः । महा-गौरीभिर् इत्य् अर्थः । यद् वा, कान्ति-शब्देन तद्-वर्णः सूचित एव । ततश् चेतस् ततः कन्दुकादि-क्रीडया तडिताम् इव द्यौश् चञ्चला गतिर् यासां ताभिः ॥२॥</p>
<p>एवम् आन्तरीं सम्पदम् उक्त्वा बाह्यं वदन् सदा चतुरङ्ग-सेनासेवितत्वम् आह&mdash;नित्यम् इति । <strong>सङ्कुलाः</strong> सङ्कीर्णा व्याप्ता वा <strong>मार्गा</strong> यस्यास् तस्याम् सुष्ठु श्री-वैकुण्ठाधिक-शोभनतयालङ्कृतैः, अस्य मतङ्गजादिभिः सर्वैर् अप्य् अन्वयः । तत्रापि <strong>कनकोज्ज्वलैर्</strong> इति स्वर्ण-प्राचूर्याभिप्रायेण । किं वा, रथानाम् एव सौवर्ण-चित्र-मयत्वात् तेषाम् एवेदं विशेषणम् ॥३॥</p>
<p>अधुना तद्-बाह्यम् अप्य् आह&mdash;उद्यानेति । उद्यानानि पुष्प-प्रधानानि, उपवनानि फल-प्रधानानि वनानि । तानि तैस् तैश् चाढ्यायां युक्तायां, अत एव पुष्पितानां द्रुमाणां राजिषु ये निर्विशन्तो निःशेषेण प्रविशन्तो वा भृङ्गा विहगाश् च, तैः समन्ततो बहिर् अन्तश् च सर्व-दिक्षु **नादितायाम्</p>
<hr>
<p>अतो <strong>रेमे</strong> बहुधा चिक्रीड । कथम् ? तद् आह&mdash;षोडशेति । एक-वल्लभः सन् सर्वासां तासां प्रत्येकं युगपत् प्रीत्य्-आचरण-पूर्वकम् इत्य् अर्थः । न च तद् असम्भाव्यं तस्य शक्ति-विशेषाद् इत्य् आह&mdash;तावन्तीति । बिभ्रद् इव बिभ्रत् । अत एवोक्तं श्री-हरि-वंशे जल-क्रीडा-प्रसङ्गे&mdash;</p>
<blockquote>
<p>अहम् इष्टा मया सार्धं जले वसति केशवः । &gt;
इति ता मेनिरे सर्वा मुदा नारायण्-स्त्रियः ॥ &gt;
सर्वाः सुरत-चिह्नाङ्ग्यः सर्वाः सुरत-तर्पिताः । &gt;
मानम् ऊहुश् च ताः सर्वा गोविन्द-बहु-मानजम् । &gt;
अहम् इष्टाहम् इष्टेति स्निग्धे परिजने तदा । &gt;
नारायण-स्त्रियः सर्वा मुदा शंश्लाघिरे शुभाः ॥ [ह।वं। &gt; २.८८.१४-१६]</p></blockquote>
<p>किं च,</p>
<blockquote>
<p>एकार्पित-मनो-दृष्ट्योर् नर्ष्यान्ताश् चक्रुर् अङ्गनाः । &gt;
नारायणेन देवेन तर्प्यमाण-मनोरथाः ॥ &gt;
शिरांसि गर्वितान्य् ऊहः सर्वा निरवशेषतः । &gt;
बाल्लभ्य्-अङ्के शिव-मयं वहन्त्यश् चारु-दर्शनाः ॥ [ह।वं। &gt; २.८८.२०-२१] इति ॥५॥</p></blockquote>
<p>महत्य ऋद्धयः सर्व-सिद्धयो येषु तेषु, सर्व-सम्पत्-समृद्धायाम् इत्य्-उक्तानाम् अपि ऋद्धीनाम् अत्र पुनर्-उक्तिस् तत्-पुर्याम् अपि विशेषतो गृहाणाम् अशेष-सम्पत्त्य्-अपेक्षया ॥४-५॥</p>
<p>प्रकर्षेण उद् उच्चैर् अतिशयेन फुल्लानाम् उत्पलादीनां रेणुभिर् वासितम् अमलं तोयं गृहान्तर्-वर्ति-क्रीडा-तडागादि-जलं येषां तेषु । तत्र कह्लारं सौगन्धिकम् उत्पल-कुमुदयोः श्वेत-रक्तत्वेन भेदः । कूजन्ति द्विजानां पारावतादीनां कुलानि येषु तेषु तद्-गृहेषु । यद् वा, वासितेष्व् अमलेषु तोयेषु च विजहारेति परेणान्वयः ॥<strong>६॥</strong></p>
<hr>
<p><strong>जीव-गोस्वामी (लघु-वैष्णव-तोषणी) :</strong> ततश् च चित्तं समाधाय समाप्तौ परम-सुख-मयं लीला-विशेषं स्मरन्न् आह&mdash;सुखम् इत्य्-आदिना, स्त्रिय [१०.९०.६] इत्य् अन्तेन । तत्राद्यं षट्कं स्वस्य स्वयं भगवतः पुर्याम् इति स्वभाविकता स्व-लीला-सुख-निवास-योग्यता चोक्ता । अत एव नितरां वसन्न् इति वैकुण्ठादिभ्योऽप्य् आधिक्यम् । अतस् तदीयासाधारण-लक्ष्म्या रुक्मिणी-रूपाया अपि । तथैव तत्र वास इत्य् आह&mdash;<strong>श्रियः पतिर्</strong> इति । अत एवम् उत्तरोत्तरत्रापि वैशिष्ट्यम् एवोह्यम् ॥१॥</p>
<p>नवं नित्यम् एव पूर्व-पूर्वता-विलक्षणं यौवनं कान्तिश् च यासां ताभिः । एवं वेष-वयः-कान्तीर् उक्त्वा वैदग्ध्यादिकम् आह&mdash;<strong>कन्दुकेति</strong> । आदि-शब्दाद् गीत-नृत्यादयः । तत्र चेतस् ततः कन्दुकादि-क्रीडया चलन्तीनां तडिताम् इव द्यौः शोभा यासां ताभिः ॥२॥</p>
<p>एवम् उत्तरीणां सम्पदम् उक्त्वा बाह्यं वदन् सदा चतुरङ्ग-सेनासेवितत्वम् आह&mdash;नित्यम् इति । <strong>सङ्कुलाः</strong> सङ्कीर्णा <strong>मार्गा</strong> यस्यास् तस्याम् अलङ्कृतैर् इत्य् अस्य मतङ्ग-जादिभिः सर्वैर् अप्य् अन्वयः । तत्रापि <strong>रथैः कनकोज्ज्वलैः</strong> सौवर्ण-चित्र-मयैः ॥३॥</p>
<p>अधुना तद्-बाह्यम् अप्य् आह&mdash;उद्यानेति । <strong>नादितायाम्</strong> इति भृङ्गादिभिर् हेतुभिः सञ्जात-नादायाम् इत्य् अर्थः ॥४॥</p>
<p><strong>रेमे</strong> बहुधा चिक्रीड । कथम् ? तद् आह&mdash;षोडशेति । एकोऽपि वल्लभः सन् युगपत् प्रीति-दान-पूर्वकम् इति भावः । न च तद् असम्भाव्यं तस्य शक्ति-विशेषाद् इत्य् आह&mdash;तावन्तीति । रूपाण्य् एकस्यैव विग्रहस्य सर्वत्र स्फुरणानि चित्रं बतैतद् एकेन वपुषा [भा।पु। १०.६९.२] इत्य्-आदि श्री-नारदोक्तेः । अत एवोक्तं श्री-हरि-वंशे जल-क्रीडा-प्रसङ्गे&mdash;</p>
<p>अहम् इष्टा मया सार्धं जले वसति केशवः ।</p>
<p>इति ता मेनिरे सर्वा मुदा नारायण्-स्त्रियः ॥</p>
<p>सर्वाः सुरत-चिह्नाङ्ग्यः सर्वाः सुरत-तर्पिताः ।</p>
<p>मानम् ऊहुश् च ताः सर्वा गोविन्द-बहु-मानजम् ।</p>
<p>अहम् इष्टाह्म् इष्टेति स्निग्धे परिजने तदा ।</p>
<p>नारायण-स्त्रियः सर्वा मुदा शंश्लाघिरे शुभाः ॥ [ह।वं। २.८८.१४-१६]</p>
<p>किं च,</p>
<p>एकार्पित-मनो-दृष्ट्योर् नर्ष्यान्ताश् चक्रुर् अङ्गनाः ।</p>
<p>नारायणेन देवेन तर्प्यमाण-मनोरथाः ॥</p>
<p>शिरांसि गर्वितान्य् ऊहः सर्वा निरवशेषतः ।</p>
<p>बाल्लभ्य्-अङ्के शिव-मयं वहन्त्यश् चारु-दर्शनाः ॥ [ह।वं। २.८८.२०-२१] इति ॥५॥</p>
<p>महत्यस् तादृशम् अपि पुर्याम् उत्कृष्टा ऋद्धयो येषु तेषु कह्लारं सौगन्धिकम् उत्पल-कुमुदयोः श्वेत-रक्तत्वेन भेदः ॥<strong>६॥</strong></p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>जीव-गोस्वामी (बृहत्-क्रम-सन्दर्भः) :</strong> रेमे षोडश- इत्य्-आदि । षोडश-सहस्रं रूपाणि बिभ्रद् अपि पत्नीनां मध्ये एक-वल्लभ एकश् चासौ वल्लभश् चेति । तथा एक एव सम-षोडश-सहस्रधा भासमानो रेम इत्य् अर्थः । न तु काय-व्यूहेन, काय-व्यूहस् तु सामान्य-योगिनाम् एव सम्भवति । अयं तु योगेश्वरेश्वर एक एव षोडश-गृहेषु रमितवान्, नैतत् तर्क-सहम् इत्य् अपि न व्यामकत्वात् तस्य वपुषः परिच्छिन्नत्वेऽपि व्यापकत्वम् इति ॥५॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong></p>
<p>नवतितमे जल-केलौ महिषीणां प्रेम-वैचित्री ।</p>
<p>यादव-गणना-शक्तिर् लीलानां नित्यता चोक्ता ॥</p>
<p>अथ मधुरेण समापयेद् इति न्यायेन कृष्णस्य जल-विहारं वर्णयन् प्रथमम् उद्दीपनत्वेन नगर-रामणीयकम् आह&mdash;सुखम् इत्य्-आदिना । तद् गृहेषु तासां गृहेषु रेमे इत्य् अन्वयः । गृहेषु रमणम् आह&mdash;प्रोत्फुल्लेति ।वासितान्य् अमलानि यानि तोयानि तेष्व् इत्य् अर्थः ॥१-६॥</p>
<hr>
<p><strong>॥ १०.९०.७ ॥</strong></p>
<p><strong>विजहार विगाह्याम्भो ह्रदिनीषु महोदयः ।</strong><br>
कुच-कुङ्कुम-लिप्ताङ्गः परिरब्धश् च योषिताम् ॥**</p>
<p><strong>श्रीधर-स्वामी (भावार्थ-दीपिका) :</strong> तथा <strong>ह्रदिनीषु चाम्भो विगाह्य विजहार</strong> । <strong>महान् उदयो</strong> वैभवं यस्य सः । <strong>योषितां कुच-कुङ्कुमैर् लिप्ताङ्गः</strong> यतस् ताभिः <strong>परिरब्धः</strong> ॥७॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> ह्रदिनीषु नदीषु । ह्रदिनी तटिनी नदी इत्य् उत्पपोक्तेः । ताभिर् योषिद्भिः ॥७॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> तत्-प्रकारम् एवाह&mdash;विगाह्येति । ह्रदिनीष्व् इत्य् उपलक्षणं, श्री-हरिवंशोक्तानुसारेण सागरोऽपि ज्ञेयः । महोदय इति जल-क्रीडोपकरण-वर्ग-सम्पत्तिर् अपि सूचिता । सा चोक्ता तत्रैव हरि-वंशे&mdash;</p>
<blockquote>
<p>काश्चित् काष्ठमयैस् तेरुः प्लवैः सर्वाङ्ग-शोभनाः । &gt;
क्रौञ्च-बर्हिण-नागानाम् आकार-सदृशैः स्त्रियः ॥ &gt;
मकराकृतिभिश् चान्या मीनाभैर् अपि चापराः । &gt;
बहु-रूपाकृति-धरैः पुप्लुवुश् चापराः स्त्रियः ॥</p></blockquote>
<p>किं च,</p>
<blockquote>
<p>नौभिर् गृह-प्रकाशाभिश् चिक्रीडुर् अपराजिताः । &gt;
स्नातानुलिप्ता मुदिताः सायाह्नेऽन्धक-वृष्णयः ॥ &gt;
आयाताश् चतुरास्रश् च वृत्ताश् च स्वस्तिकास् तथा । &gt;
प्रासादा नौषु कौरव्य विहिता विश्वकर्मणा ॥</p></blockquote>
<p>किं च,</p>
<blockquote>
<p>भक्ष्य-भोज्यानि पेयानि चोष्यं लेह्यं तथैव च । &gt;
बहु-प्रकारं मनसा ध्यातं तेषां भवत्य् उत ॥</p></blockquote>
<p>किं च,</p>
<blockquote>
<p>नारायणाज्ञया वृक्षाः पुष्पाणि मुमुचुर् भृशम् । &gt;
ऋतवश् चानुरूपाणि विहायसि गतास् तथा ॥ &gt;
ववौ महोरहो वातो रति-खेद-हरः सुखः । &gt;
रजोभिः सर्व-पुष्पाणां युक्तश् चन्दन-शैत्य-भृत् ॥ &gt;
शीतोष्णम् इच्छतां तत्र बभूव वसुधा-पते । &gt;
वासुदेव-प्रसादेन भौमानां क्रीडतां तदा ॥</p></blockquote>
<p>किं च,</p>
<blockquote>
<p>उवाह सर्व-गन्धाढ्यं स्वच्छं वीर महोदधिः । &gt;
तोयं चालवणं वीर वासुदेवस्य शासनात् ॥ &gt;
गुल्फ-दघ्नं जानु-दघ्नम् ऊरु-दघ्नं तथैव च । &gt;
नारीणां स्तन-दघ्नं च जलं समभिकाङ्क्षितम् ॥ इत्य्-आदि ।</p></blockquote>
<p>यद् वा, महान् उदयः सर्वथोत्कर्षो यस्य सः । अतस् तस्यैव तादृशी क्रीडा युज्यत इति भावः । यद् वा, महोदयत्वम् एव दर्शयति&mdash;कुचेति । अनेन जल-क्रीडा-कारणम् अपि सूचितम् ॥७॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> विजहारेति । तैर् व्याख्यातम् । यद् वा, सुखम् इत्य्-आदिकं पञ्चकम् एव । प्रोत्फुल्लेति युग्मकम् । वासितेष्व् अमलेषु च तोयेषु च विजहार । तत् प्रविगाह्येति ह्रदिनीष्व् इत्य् उपलक्षणं श्री-हरिवंशोक्तानुसारेण सागरेऽपि ज्ञेयम् । महोदय इति जल-क्रीडोपकरण-वर्ग-सम्पत्तिर् अपि महती सूचिता । सा चोक्ता तत्रैव&mdash;</p>
<blockquote>
<p>काश्चित् काष्ठमयैस् तेरुः प्लवैः सर्वाङ्ग-शोभनाः । &gt;
क्रौञ्च-बर्हिण-नागानाम् आकार-सदृशैः स्त्रियः ॥ &gt;
मकराकृतिभिश् चान्या मीनाभैर् अपि चापराः । &gt;
बहु-रूपाकृति-धरैः पुप्लुवुश् चापराः स्त्रियः ॥ [ह।वं। &gt; २.८८.२७-२८]</p></blockquote>
<p>किं च,</p>
<blockquote>
<p>नौभिर् गृह-प्रकाशाभिश् चिक्रीडुर् अपराजिताः । &gt;
स्नातानुलिप्ता मुदिताः सायाह्नेऽन्धक-वृष्णयः ॥ &gt;
आयाताश् चतुरास्रश् च वृत्ताश् च स्वस्तिकास् तथा । &gt;
प्रासादा नौषु कौरव्य विहिता विश्वकर्मणा ॥ [ह।वं। २.८८.५७-५८]</p></blockquote>
<p>किं च,</p>
<blockquote>
<p>भक्ष्य-भोज्यानि पेयानि चोष्यं लेह्यं तथैव च । &gt;
बहु-प्रकारं मनसा ध्यातं तेषां भवत्य् उत ॥ [ह।वं। &gt; २.८८.५५]</p></blockquote>
<p>किं च,</p>
<blockquote>
<p>नारायणाज्ञया वृक्षाः पुष्पाणि मुमुचुर् भृशम् । &gt;
ऋतवश् चानुरूपाणि विहायसि गतास् तथा ॥ &gt;
ववौ महोरहो वातो रति-खेद-हरः सुखः । &gt;
रजोभिः सर्व-पुष्पाणां युक्तश् चन्दन-शैत्य-भृत् ॥ &gt;
शीतोष्णम् इच्छतां तत्र बभूव वसुधा-पते । &gt;
वासुदेव-प्रसादेन भौमानां क्रीडतां तदा ॥ [ह।वं। २.८८.७२-७४]</p></blockquote>
<p>किं च,</p>
<blockquote>
<p>उवाह सर्व-गन्धाढ्यं स्वच्छं वीर महोदधिः । &gt;
तोयं चालवणं वीर वासुदेवस्य शासनात् ॥ &gt;
गुल्फ-दघ्नं जानु-दघ्नम् ऊरु-दघ्नं तथैव च । &gt;
नारीणां स्तन-दघ्नं च जलं समभिकाङ्क्षितम् ॥ [ह।वं। &gt; २.८८.२३-२४] इत्य्-आदि ॥७॥</p></blockquote>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> तडागादि-तोय-सामान्येषु रमणम् उक्त्वा नदीषु रमणम् आह&mdash;विजहारेति । परिरब्धश् च अर्थात् ताभिः ॥७॥</p>
<hr>
<p><strong>॥ १०.९०.८-९ ॥</strong></p>
<p><strong>उपगीयमानो गन्धर्वैर् मृदङ्ग-पणवानकान् ।</strong><br>
वादयद्भिर् मुदा वीणां सूत-मागध-वन्दिभिः ॥**</p>
<p><strong>सिच्यमानोऽच्युतस् ताभिर् हसन्तीभिः स्म रेचकैः ।</strong><br>
प्रतिषिञ्चन् विचिक्रीडे यक्षीभिर् यक्ष-राड् इव ॥**</p>
<p><strong>श्रीधर-स्वामी (भावार्थ-दीपिका) :</strong> सूत-मागध-बन्धिभिश् चोपगीयमानः ॥८॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> रेचकैः चर्मादि-निर्मित-सेचन-यन्त्रैः । यन्त्रे चर्मादि-रचिते सेचनार्थं तथौषधे । द्रावके रेचकः शिश्ने इति धरणिः । विचिक्रीडे स्म । यक्ष-राट् कुबेरः । यक्षाणाम् अणीव-कामित्वेन तत्-साम्यम् उक्तम् ॥९॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> गन्धर्वैस् तत्-सदृशैर् गायकोत्तमैः । किं वा, श्री-भगवत्-प्रीत्यै काले समागतैर् देव-भेदैर् एव । तथेत्य् उक्त-समुच्चये । किं वा, तेनानिर्वचनीयेन प्रकारेण मृदङ्गादीन् वादयद्भिर् इति वादकैर् इत्य् अर्थः । सूतादिभिश् चोपगीयमानः । समम् अन्यत् ।</p>
<p>ताभिर् योषिद्भिः । रेचकैर् जल-क्षेप-यन्त्र-विशेषैः । विविधं चिक्रीडे चिक्रीड । अच्युत इति सर्वासां प्रत्येकं पार्श्व-स्थित्य्-अभिप्रायेण । बह्वीभिः सहैकस्य विक्रीडायां दृष्टान्तः&mdash;यक्षीभिर् इति । यक्ष-राट् कुबेरः ॥८-९॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> उपेति युग्मकम् । गीत-गानोपकरणत्वेन गन्धर्वैर् मृदङ्गादीन् वादयद्भिः सूतादिभिस् तु पुराण-गानाद्य्-उपकारणत्वेन वीणाम् इति ज्ञेयम् । एते च जलं परितः पट-प्राकाराद् बहिर् ज्ञेयाः । रेचकैर् जल-क्षेप-यन्त्र-विशेषैः । विविधं चिक्रीडे चिक्रीड । अच्युत इति सर्वासां प्रत्येकं पार्श्व-स्थित्य्-अभिप्रायेण । तत्र धार्ष्ट्यांशे दृष्टान्तः&mdash;यक्षीभिर् इति । यक्ष-राट् कुबेरः ॥८-९॥</p>
<hr>
<p><strong>जीव-गोस्वामी (क्रम-सन्दर्भः) :</strong> गन्धर्वादयः पट-प्राकाराद् बहिः स्थिताः ज्ञेयाः ॥८॥</p>
<hr>
<p><strong>जीव-गोस्वामी (बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> रेचकैर् जल-क्षेप-यन्त्र-विशेषैः । यक्षीभिर् इति धार्ष्ट्य्-अंशे दृष्टान्तः ॥९॥</p>
<hr>
<p><strong>॥ १०.९०.१० ॥</strong></p>
<p><strong>ताः क्लिन्न-वस्त्र-विवृतोरु-कुच-प्रदेशाः</strong></p>
<p><strong>सिञ्चन्त्य उद्धृत-बृहत्-कवर-प्रसूनाः ।</strong></p>
<p><strong>कान्तं स्म रेचक-जिहीर्षययोपगुह्य</strong></p>
<p><strong>जात-स्मरोत्स्मय-लसद्-वदना विरेजुः ॥</strong></p>
<p><strong>श्रीधर-स्वामी (भावार्थ-दीपिका) : ताः क्लिन्न-वस्त्राः,</strong> अत एव <strong>विवृतोरु-कुच-प्रदेशाः</strong> । <strong>उद्धृतानि</strong> विस्रस्तानि <strong>बृहत्-कबरेभ्यः प्रसूनानि</strong> यासां ताः । <strong>जातेन स्मरेण</strong> य उत्सवस् तेन <strong>लसन्ति वदनानि</strong> यासां ताः ॥९॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> ताः स्त्रियो विरेजुः स्मेति सम्बन्धः । अत एव क्लिन्न-वस्त्रत्वाद् एव विवृताः प्रत्यक्षीभूता उरु-प्रदेशाः कटि-प्रदेशाश् च यासां ताः ॥१०॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> उद्धृतेषु बृहत्सु कबरेषु प्रसूनानि यासां जल-क्लेदन-भिया कबरा ऊर्ध्वं कृत्वा बद्ध इत्य् अर्थः । कान्तं श्री-कृष्णं रेचको जल-यन्त्रं हर्तुम् इच्छया उपगुह्य विरेजुः ॥१०॥</p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> ततश् च ता अधिकम् अशोभतेत्य् आह&mdash;ता इति । कान्तं सिञ्चन्त्यः स्वस्य कान्तस्य यद् रेचकं तस्य जिहीर्षया तन्-मिषेणेत्य् अर्थः । कान्तम् एवोपगुह्य बलाद् बाहु-वक्षः-कण्ठादि-ग्रहणेनालिङ्ग्य उत्स्मय उत्कृष्ट-स्मितं वा, मदो वा, विशेषेण पूर्वतोऽधिकतया रेजुः ॥१०॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> ततश् च ता अधिक-शोभन्तेत्य् आह&mdash;ता इति । कान्तं सिञ्चन्त्यः स्मेति विस्मये जिहीर्षया तन्-मिषेणेत्य् अर्थः । उत्स्मयः कम् अप्य् उत्कर्ष-प्राप्तवत् स्मितम् । उत्सवेति पठः क्वचित् ॥१०॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>जीव-गोस्वामी (बृहत्-क्रम-सन्दर्भः) :</strong> ताः क्लिन्न-वस्त्रेत्य्-आदि । उद्धृतेषु बृहत्सु कबरेषु प्रसूनानि यासां जल-क्लेदन-भिया उद्धृत्या बद्धा ये कबरास् तेष्व् इत्य् अर्थः । कान्तं श्री-कृष्णम् उपगुह्य दोर्भिर् आपीड्य रेचक-यन्त्र तस्य जिहीर्षया रेजुः, न तु जहुः विझीर्षया रमणाभिनयनम् एव चक्रुर् इत्य् अर्थः ॥१०॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> उद्धृतानि विस्रस्तानि बृहत्-कबरेभ्यः प्रसूनानि यासां ताः ॥१०॥</p>
<hr>
<p><strong>॥ १०.९०.११ ॥</strong></p>
<p><strong>कृष्णस् तु तत्-स्तन-विषज्जित-कुङ्कुम-स्रक्</strong></p>
<p><strong>क्रीडाभिषङ्ग-धुत-कुन्तल-वृन्द-बन्धः ।</strong></p>
<p><strong>सिञ्चन् मुहुर् युवतिभिः प्रतिषिच्यमानो</strong></p>
<p><strong>रेमे करेणुभिर् इवेभ-पतिः परीतः ॥</strong></p>
<p><strong>श्रीधर-स्वामी (भावार्थ-दीपिका) :</strong> तासां स्तनेभ्यो विषज्जित-कुङ्कुमा स्रग् यस्य । क्रीडाया अभिषङ्गेणाभिनिवेशेन धुतः कम्पितः कुन्तल-वृन्द-बन्धो यस्य सः ॥११॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> विषज्जित-कुङ्कुमा लग्न-काश्मीर-राग-स्रक् माला ॥११॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> श्री-भगवांस् तु परमानन्दं प्रापेत्य् आह&mdash;कृष्ण इति । तु-शब्दो विशेषम् एव दर्शयति तद् इत्य्-आदि-विशेषणैः । यद् वा, तुर् अपि, साक्षात्-परमानन्द-घन-मूर्तिर् भगवान् अपि रेमे । तत्-प्रकारम् एवाह&mdash;तद् इत्य्-आदिना । जल-क्रीडायां स्तन-कुङ्कुम-सद्-भावः, तासां भूषणानुलेपनादेर् अप्य् अक्षयत्वात् । यद् वा, प्राग् एव स्रजि संलग्नत्वेन तदानीम् अपि तस्यानपगमात् । सिञ्चन्त्यस् ता मुहुर् इत्य् अस्योभयतोऽप्य् अन्वयः । परीतो युवतिभिर् एव वेष्टितो रेमे, जले विजहार । किं वा, परम-सुखी बभूवेत्य् अर्थः । स्वच्छन्दतया जल-क्रीडा-सुखे दृष्टान्तः&mdash;करेणुभिर् इवेति ॥११॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> श्री-भगवांस् तु परमानन्दं प्रापेत्य् आह&mdash;कृष्णस् त्व् इति । तु-शब्दो विशेषे तम् एव दर्शयति तद् इत्य्-आदि-विशेषणैः । जल-क्रीडायां स्तन-कुङ्कुम-लेपापायेऽपि तद्-विषज्जित-स्रक्त्वम् । प्राग् एव स्रजि संलग्नत्वेन तदानीम् अपि तस्यानपगमात् । सिञ्चन्त्यस् ता मुहुर् इत्य् अस्योभयतोऽप्य् अन्वयः । परीतो युवतिभिर् एव वेष्टितः स्वच्छन्दतया जल-क्रीडा-सुखे दृष्टान्तः&mdash;करेणुभिर् इवेति ॥११॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> तासां स्तनेभ्यो विषज्जित-कुङ्कुमा स्रक् यस्य सः ॥११॥</p>
<hr>
<p><strong>॥ १०.९०.१२ ॥</strong></p>
<p><strong>नटानां नर्तकीनां च गीत-वाद्योपजीविनाम् ।</strong><br>
क्रीडालङ्कार-वासांसि कृष्णोऽदात् तस्य च स्त्रियः ॥**</p>
<p><strong>श्रीधर-स्वामी (भावार्थ-दीपिका) :</strong> <em>न व्याख्यातम्।</em></p>
<hr>
<p><strong>वंशीधरः (भावार्थ-दीपिका-प्रकाशः) :</strong> <strong>क्रीडा</strong>-सम-कालिकानि <strong>वस्त्रादीनि</strong> । <strong>तस्य</strong> श्री-कृष्णस्य ॥१२॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> अतो नर्तकादीन् अप्य् आनन्दयद् इत्य् आह&mdash;<strong>नटानाम्</strong> इति । <strong>गीत-वाद्योपजीविनो</strong> गायका वादकाश् च, तेषाम् अपि । षष्ठ्यश् चतुर्थीषु । तत्-<strong>क्रीडाया</strong> योऽ<strong>लङ्कारान् वासांसि</strong> <strong>चादात्</strong> कृष्ण इति परमौदार्याद्य्-अभिप्रायेण । <strong>स्त्रियश्</strong> चादुः ॥१२॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> अतो नर्तकादीन् अप्य् आनन्दयद् इत्य् आह&mdash;<strong>नटानाम्</strong> इति । षष्ठ्यश् चतुर्थीषु । <strong>स्त्रियश्</strong> चादुः ॥१२॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) : नटानाम्</strong> इति चतुर्थेऽर्थे षष्ठ्यः ॥१२॥</p>
<hr>
<p><strong>॥ १०.९०.१३ ॥</strong></p>
<p><strong>कृष्णस्यैवं विहरतो गत्य्-आलापेक्षित-स्मितैः ।</strong><br>
नर्म-क्ष्वेलि-परिष्वङ्गैः स्त्रीणां किल हृता धियः ॥**</p>
<p><strong>श्रीधर-स्वामी (भावार्थ-दीपिका) :</strong> <em>न व्याख्यातम्।</em></p>
<hr>
<p><strong>वंशीधरः (भावार्थ-दीपिका-प्रकाशः) : क्ष्वेलिर्</strong> हास्योक्तिर् उच्यते इति ॥१३॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> एवं जल-क्रीडा-वार्तां समाप्याधुना श्री-भगवद्-अशेष-क्रीडा-फलित-विशेषम् आह&mdash;<strong>कृष्णस्य</strong> इत्य्-आदि द्वादशबिः । <strong>एवम्</strong> अनेनोक्त-प्रकारेण <strong>विहरतो</strong> गृहेषु जलेषु च क्रीडतः कृष्णस्य सर्व-चित्ताकर्षकस्य भगवतो <strong>गत्य्</strong>-आदिभिर् इति गत्य्-आदीनाम् अपि तदीयत्वेन सर्व-चित्ताकर्षकत्वम् अभिप्रेतम् । <strong>क्ष्वेली</strong>-स्तनालभनादि-गत्य्-आदीनां यथोत्तरं धी-हरणे श्रैष्ठ्यम् । <strong>स्त्रीणाम्</strong> इति प्रेम-विशेषवत्त्वेन धी-हरण-योग्यतोक्ता । <strong>धियो</strong> विचारात्मिकाः । <strong>किल</strong> निश्चितम् । निज-भाव-विशेषेणात्रासम्भावनादिकं न कार्यम् इति भावः ॥१३॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> तत्रैवाश्चर्य-विशेषं वक्तुम् आह&mdash;<strong>कृष्णस्य</strong> इति द्वाभ्याम् । एवं पूर्वोक्त-प्रकारेण <strong>विहरतः</strong> कदाचिद् गृहे कदाचिज् जले च क्रीडतः <strong>कृष्णस्य गत्य्-आदिभिः स्त्रीणां</strong> स्वभावत एवोल्लङ्घित-विचार-प्रेम्णां <strong>धियो हृताः</strong> स्व-वशी-कृताः । तत्र <strong>क्ष्वेली</strong>-स्तनालभनादिभिर् गत्य्-आदीनां यथोत्तरं धी-हरणे श्रैष्ठ्यम् । <strong>किल</strong> वार्तायाम्, इदम् आश्चर्य-वृत्तं श्रूयताम् इत्य् अर्थः ॥१३॥</p>
<hr>
<p><strong>जीव-गोस्वामी (क्रम-सन्दर्भः) :</strong> <strong>कृष्णस्य</strong> एव <strong>विहरत</strong> इत्य्-आदि ॥१३॥</p>
<hr>
<p><strong>जीव-गोस्वामी (प्रीति-सन्दर्भः ३८७) :</strong> अथ <strong>प्रेम-वैचित्त्यम्</strong> । तल्-लक्षणं च&mdash;</p>
<blockquote>
<p>प्रियस्य सन्निकर्षेऽपि प्रेमोन्माद-भ्रमाद् भवेत् । &gt;
या विश्लेष-धियार्तिस् तत् प्रेम-वैचित्त्यम् उच्यते ॥ [उ।नी। १५.१४७]</p></blockquote>
<p>तद् यथा&mdash;<strong>कृष्णस्यैवं</strong> इति । <strong>एवं विहरतः कृष्णस्य गत्य्-आदिभिः स्त्रीणां धियो हृताः</strong> । ततश् च ता <strong>मुकुन्दैक-धियः</strong> समाहिता इव क्षणम् <strong>अगिरः</strong> सत्यः पुनर् अनुराग-विशेषेण <strong>उन्मत्ता</strong> इव विहरन्तम् अपि तम् <strong>अरविन्दाक्षं</strong> परोक्षवच् <strong>चिन्तयन्त्यो</strong> <strong>जडं</strong> विवेक-शून्यं यथा स्यात्, तथा <strong>ऊचुः</strong> । <strong>तानि</strong> वचनानि <strong>मे</strong> मम <strong>गदतो</strong> वाक्यतः <strong>शृणु</strong> इति ॥१३-१४॥</p>
<hr>
<p><strong>जीव-गोस्वामी (बृहत्-क्रम-सन्दर्भः), विश्वनाथ-चक्रवर्ती (सारार्थ-दर्शिणी) :</strong> <em>न व्याख्यातम्।</em></p>
<hr>
<p><strong>॥ १०.९०.१४ ॥</strong></p>
<p><strong>ऊचुर् मुकुन्दैक-धियो गिर उन्मत्तवज् जडम् ।</strong><br>
चिन्तयन्त्योऽरविन्दाक्षं तानि मे गदतः शृणु ॥**</p>
<p><strong>श्रीधर-स्वामी (भावार्थ-दीपिका) : मुकुन्दैक-धियः</strong> समाहिता इव क्षणम् <strong>अगिरः</strong> सत्यः पुनस् तम् एवेशं <strong>चिन्तयन्त्यो जडं</strong> यथा भवति, तथा यानि वाक्यानि <strong>ऊचुः,</strong> <strong>तानि मे</strong> मत्तो <strong>गदतः शृणु</strong> इत्य् अर्थः ॥१४॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> <em>इत्य् अर्थ</em> इति&mdash;या <strong>गिर</strong> इति बहु-वचनेन पद-समूहात्मक-वाक्यानि लक्ष्यन्त इति भावः ॥१४॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) : ऊचुर्</strong> <strong>मुकुन्दैक-धिय</strong> इत्य्-आदि । <strong>उन्मत्तवत्</strong> यथा भवति, <strong>जडं</strong> यथा भवति, तथा <strong>गिर ऊचुः</strong> । यद् वा, पूर्वम् <strong>अगिरश्</strong> <strong>चिन्तयामासुः</strong>, पश्चाद् <strong>उन्मत्तवद् ऊचुः</strong> ।</p>
<p>तत्र कस्याश्चिद् दिनेऽपि रात्रि-शेष-भ्रमः, कस्याश्चित् तत्रैव कृष्ण-पक्ष-रात्रि-शेष-भ्रमः । कस्याश्चिद् अकाले जलद-भ्रमः, कस्याश्चित् तत्रैव वसन्त-भ्रम इत्य्-आदिभिर् असति विप्रलम्भेऽपि विप्रलम्भवद् अनुराग-सागरस्य उन्मर्यादतया समीपस्थम् अपि श्री-कृष्णम् आश्लिष्यमानम् अपि समुद्दिश्य, तथा वचनाद् उन्मत्ता । अयं तु वैचित्त्याख्यो भावः । तथा च,</p>
<blockquote>
<p>सम्भोगेऽपि वियोगे च गाढोत्कण्ठानवस्थिता । &gt;
असम्बद्धं यद् आचष्टे तद् वैचित्त्यं विधुर् बुधाः ॥ इति ॥</p></blockquote>
<p>तत् तु अतिशय-प्रेम-चमत्कार-फलम् ॥१४॥</p>
<hr>
<p><strong>सनातन-गोस्वामी (दिग्-दर्षिनी) :</strong> [बृ।भा १.७.९६] अस्यार्थः&mdash;<strong>मुकुन्दैक-धियः</strong> समाहिता इव क्षणम् <strong>अगिरः</strong> सत्यः पुनस् तम् एव <strong>अरविन्दाक्षं</strong> <strong>चिन्तयन्त्यः</strong> । <strong>जडं</strong> यथा स्यात्, तथा यानि वाक्यानि <strong>ऊचुः, तानि मे</strong> मत्तो <strong>गदतः शृणु</strong> इति ॥१४॥</p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> हृत-धीत्वम् एव दर्शयति&mdash;<strong>ऊचुर्</strong> इति । अथवा स्त्रीणां गत्य्-आदिभिः कृष्णस्यापि धियो हृताः । तत्र हेतुः&mdash;एवम् अनेन पूर्व-पूर्वोक्तेन प्रकारेण विहरत इति । श्री-कृष्णेनापि तासां धियो हृता इत्य्-आशयेनाह&mdash;<strong>ऊचुर्</strong> इति । <strong>मुकुन्दे</strong> परमानन्द-प्रदे प्रेम-सुख-विस्तारके वा भवत्य् एव <strong>एकस्मिन् धीर्</strong> यासां, ताः । अतः कदाचिद् <strong>अरविन्दाक्षं</strong> परम-सुन्दरं तं <strong>चिन्तयन्त्योऽगिरस्</strong> तूष्णीं बभूवुः, कदाचिद् <strong>उन्मत्तवच्</strong> चात एव <strong>जडम् ऊचुस्</strong> ताः । <strong>मे गदत</strong> इति परमाश्चर्य-श्रवणेऽवधान-विशेषार्थम् । अन्यत् तैर् व्याख्यातम् ।</p>
<p>यद् वा, <strong>मुकुन्दैक-धीत्वेन</strong> तं <strong>चिन्तयन्त्यो</strong> या <strong>गिर ऊचुः,</strong> ताः निगदतो मे शृणु । छन्दसि व्यवहिताश् चेति मे इत्य् अनेन व्यवधानम्, तव परि ये चरन्ति [भा।पु। १०.८७.२७] इत्य्-आदिवत् ॥१४॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> तत्र कदाचिन् मत्तवत् धूस्तरादि-विक्षिप्त-चित्ता इव तत्रैव वा <strong>गिरः</strong> मोह-प्राप्त्या क्षणं निद्राणा इव च तूष्णीं स्थिताः सत्यः । <strong>अरविन्दाक्षं</strong> परोक्षम् अपरोक्षं वा स्थितं <strong>चिन्तयन्त्यः</strong>, परोक्षतया भावयन्त्यो <strong>जडं</strong> विचार-शून्यं यथा स्यात् तथा <strong>ऊचुः</strong> । स्वप्न इव प्रलेपुः । उन्मादेऽपि तच्-चिन्तने हेतुः&mdash;<strong>मुकुन्दे</strong> निज-सर्व-दुःख-विमोचके तस्मिन्न् एव <strong>एका</strong> अव्यभिचारिणी <strong>धीर्</strong> यासां ताः । तत्रापरोक्षत्व-पक्षे श्री-भगवांस् तु तच्-छ्रवण-कौतुकाय तत्र तूष्णीं स्थित इति ज्ञेयम् । वैचित्त्य-विप्रलम्भाख्यो हि भावोऽयं मुक्ता-फलादौ वोपदेवादिभिः स्वीकृतः, वर्णितश् च श्री-हर्ष-मिश्रादिभिर् इति ॥१४॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>जीव-गोस्वामी (बृहत्-क्रम-सन्दर्भः) :</strong> <strong>ऊचुर्</strong> इत्य्-आदि । <strong>उन्मत्तवत्</strong> उन्मत्ता इव, <strong>जडं</strong> यथा भवति, तथा <strong>ऊचुः</strong> । <strong>मुकुन्दे एका</strong> एकाग्रा <strong>धीर्</strong> यासाम् । अथवा, पूर्वम् <strong>अगिरः</strong> सत्यः <strong>जडं</strong> यथा भवति, तथा स्थिताः, पश्चाद् <strong>ऊचुः</strong> । तत्र कस्याश्चिद् दिनेऽपि रात्रि-शेष-भ्रमः । तत्रैव कस्याश्चित् कृष्ण-पक्ष-भ्रमः । कस्याश्चिद् अकालेऽपि जलदागम-भ्रम इत्य्-आदि । असति विप्रलम्भेऽपि विप्रलम्भवद् अनुराग-सागरस्योन्मर्यादतायां समीपस्थम् अपि श्री-कृष्णम् आलिङ्गितानां तथा भाषणाद् उन्मत्ता । सा तु वैचित्त्याख्य-भाव-व्यञ्जिका न तून्माद-वैचित्त्यम् । यथा,</p>
<blockquote>
<p>सम्भोगेऽपि वियोगाभ-गाढोत्कण्ठानवस्थितः । &gt;
असम्बद्धं यद् आचष्टे तद् वैचित्त्यं प्रकीर्त्यते ॥</p></blockquote>
<p>तद् अतिशय-प्रेम-वैह्वल्यम् ॥१४॥</p>
<hr>
<p><strong>जीव-गोस्वामी (प्रीति-सन्दर्भः ३८७) :</strong> ततश् च ता <strong>मुकुन्दैक-धियः</strong> समाहिता इव क्षणम् <strong>अगिरः</strong> सत्यः पुनर् अनुराग-विशेषेण <strong>उन्मत्ता</strong> इव विहरन्तम् अपि तम् <strong>अरविन्दाक्षं</strong> परोक्षवच् <strong>चिन्तयन्त्यो</strong> <strong>जडं</strong> विवेक-शून्यं यथा स्यात्, तथा <strong>ऊचुः</strong> । <strong>तानि</strong> वचनानि <strong>मे</strong> मम <strong>गदतो</strong> वाक्यतः <strong>शृणु</strong> इति ॥१४॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) : उन्मत्तवत्</strong> हृत-बुद्धित्वात् धूस्तुरादि-विक्षिप्त-चित्ता इव <strong>अरविन्दाक्षम्</strong> अपरोक्षम् अपि परोक्सया <strong>चिन्तयन्त्यो जडं</strong> विचार-शून्यं यथा स्यात्, तथा यान्य् <strong>ऊचुस्,</strong> <strong>तानि मे</strong> मत्तः <strong>शृणु</strong> । इयं प्रेम्णः षष्ठी भूमिका । अनुराग-भेदः प्रेम-वैचित्त्याख्यस् तल्-लक्षणम् उज्ज्वल-नीलमणाव् उक्तम्, यथा&mdash;</p>
<blockquote>
<p>प्रियस्य सन्निकर्षेऽपि प्रेमोन्माद-भ्रमाद् भवेत् । &gt;
या विश्लेष-धियार्तिस् तत् प्रेम-वैचित्त्यम् उच्यते ॥ [उ।नी। १५.१४७] &gt; इति ॥१४॥</p></blockquote>
<hr>
<p><strong>॥ १०.९०.१५ ॥</strong></p>
<p><strong>महिष्य ऊचुः&mdash;</strong></p>
<p><strong>कुररि विलपसि त्वं वीत-निद्रा न शेषे</strong></p>
<p><strong>स्वपिति जगति रात्र्याम् ईश्वरो गुप्त</strong><sup id="fnref:1"><a href="#fn:1" class="footnote-ref" role="doc-noteref">1</a></sup><strong>-बोधः ।</strong></p>
<p><strong>वयम् इव सखि कच्चिद् गाढ-निर्विद्ध-चेता</strong></p>
<p><strong>नलिन-नयन-हासोदार-लीलेक्षितेन ॥</strong></p>
<p><strong>श्रीधर-स्वामी (भावार्थ-दीपिका) : ईश्वरः</strong> श्री-कृष्णः <strong>स्वपिति</strong> । <strong>त्वं</strong> तु निद्रा-भङ्गं कुर्वती <strong>विलपसि</strong>, <strong>न शेषे</strong> न स्वपिषि, तद् अनुचितम् इत्य् अर्थः । अथवा, नापराधस् तवापीत्य् आशयेनाहुः&mdash;<strong>नलिन-नयनस्य</strong> भगवतो <strong>हासेन</strong> सहितम् <strong>उदारं</strong> यल् <strong>लीलेक्षितं</strong>, तेन <strong>कच्चिद्</strong> <strong>गाढं निर्विद्ध-चेतास्</strong> त्वम् इति ॥१५॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> उत्क्रोश-कुररौ समौ इत्य् अमरः । हे <strong>कुररि</strong> ! उत्क्रोश-पक्षि-भार्ये । <em>इत्य् अर्थ</em> इति&mdash;&mdash;</p>
<blockquote>
<p>निद्रा-भङ्गः कथा-च्छेदो दम्पत्योः प्रतिभेदनम् । &gt;
शिशु-मातृ-विभेदश् च ब्रह्म-हत्या-समः स्मृतः ॥</p></blockquote>
<p>इति स्मृतेर् <em>अनुचितं</em> करोषीति भावः । किं त्वम् अप्य् अस्मत्-सदृशत्वान् <em>न स्वपिषि</em> आकुलत्वाद् इत्य् आहुः&mdash;<em>अथवा</em> इत्य्-आदिना । <strong>कच्चिद्</strong> इष्ट-प्रश्ने । <em>नलिन-नयनस्य</em> कमल-नेत्रस्य । आर्तानां निद्रा न भवतीति भावः ॥१५॥</p>
<hr>
<p><strong>कैवल्य-दीपिका :</strong> अथ वैचित्त्ये विप्रलम्भम् आह&mdash;<strong>पट्ट-महिष्य</strong> इति । <strong>कुररी</strong> इति । हे <strong>कुररि</strong> <strong>न शेषे</strong> <strong>जगति स्वपिति</strong> शयानेऽपि त्वं <strong>वीत-निद्रा</strong> यत्, तत् किम् <strong>ईश्वरस्</strong> त्वत्-स्वामी कुररः <strong>गुप्त-बोधः</strong> अदृशीभूतः । <strong>वयम् इव</strong> यथा वयं गुप्तेश्वरत्वाद् <strong>वीत-निद्राः</strong> । अनेन निद्रा-च्छेद-लक्षणा स्मर-दशा उक्ता । महिषीणाम् ईश्वरस्य सन्निहितत्वेऽपि उन्माद-माहात्म्याद् गुप्तत्वोक्तिः। न ह्य् अत्र भगवतोऽन्तर्धानादिकम् उक्तम् । <strong>न शेष</strong> इत्य् अत्र न च्युतोऽच्युत इतिवद् विभावा, न लोपो नञः [पा। ६.३.७३] । <strong>कच्चित्</strong>-शब्दो हि इष्ट-सम्प्रश्ने । <strong>नलिन-नयनः</strong> कृष्णः । <strong>निर्विद्ध-चित्तस्</strong> त्वं वीत-निद्रत्वे कारणान्तरम् ॥१५॥ [मु।फ। १२.७२]</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) : कुररि</strong> इत्य्-आदि । सर्व-भूतेषु यः पश्येद् भगवद्-भावम् आत्मनः [भा।पु। ११.२.४५] इत्य्-आदि-दिशा आत्मनो भगवद्-भावं सर्व-भूतेषु यः पश्यति, स भागवतोत्तमो भवति । तथा च, प्रणय-रशनया धृताङ्घ्रि-पद्मः स भवति भागवत-प्रधानः [भा।पु। ११.२.५५] इति वक्ष्यमाण-भागवतोत्तमत्वं गोपीनाम् आसां चेति दर्शयन् प्रति-श्लोकम् एव स्वौपम्येनोपसंहारम् आह&mdash;हे <strong>कुररि</strong> ! <strong>ईश्वरः स्वपिति, त्वं विलपसि</strong>, तन्-निद्रा-भङ्गे भयं न करोषि ।</p>
<p>नन्व् <strong>ईश्वरः</strong> सर्वदा जागर्त्य् एव, कथं तस्य निद्रा ? तत्राह&mdash;<strong>असुप्त-बोधः</strong> स्फुट-ज्ञानोऽव्याहत-ज्ञानः, निद्रयापि तस्य बोधो हर्तुं न शक्यते । किं वा, त्वम् अनुयुज्यसे&mdash;हे <strong>सखि</strong> ! <strong>वयम् इव कच्चिद्</strong> एवं त्वयापि, यतो <strong>वीत-निद्रा</strong>, यतो <strong>न शेषे</strong> ॥१५॥</p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong></p>
<p>श्री-कृष्ण-महिषीर् वन्दे प्रेम-मोहित-चेतसः ।</p>
<p>यासां वाग्-अर्थ-बोधः स्याद् यासाम् एव प्रसादतः ॥</p>
<p>साक्षात्-श्री-भगवत्-संयोगे विराजमानोऽपि भाव-विशेषोद्रेकेण वैचित्त्याद् वियोगिन्य इव सत्यः। किं वा, तद्-बलेनैव सर्वेषाम् अपि श्री-भगवति स्व-सदृश-भावं मन्यमानाः, स्वभावतो रात्रौ रुवतीं कुररीं श्री-कृष्णस्याप्राप्त्य्-आर्तां मत्वाह&mdash;<strong>कुररि</strong> ! इति । एवम् अग्रेऽपि ।</p>
<p>यद् वा, न तदा रात्रिः, न च तत्र कुररी-प्रभृतयः । किन्तु जल-विहार-मध्य एव प्रेमोद्रेक-कृतोन्माद-विवर्तासक्तय इति । तत्र काश्चिद् आहुर् इति प्रत्येकं सर्व-श्लोकेष्व् अवतारणया वक्तुर् भेदः कल्प्यः । विविध-वाक्याद् युगपत् सर्वासां तत्-तत्-सर्व-वक्तृकत्वे च <strong>उन्मत्तवद्</strong>-उक्त्या पूर्वापर-वाक्य-सङ्गत्य्-आद्य्-अनपेक्षायाम् अपि विशेषतश् चासङ्गतेर् गुणवत्तायाम् अपि साधु-जन-प्रीत्यै तत्र तत्राग्रे यथा-मति सङ्गतिः कार्या ।</p>
<p>हे कुररस्य भार्ये ! <strong>वीत-निद्रा</strong> जाग्रती सती <strong>विलपसि</strong>, उच्चैर् आर्त-नादेन शोचसि, क्षणम् अपि <strong>न शेषे</strong> । <strong>जगति</strong> इति यथान्यः कश्चिल् लौकिकः शेते, तथैव <strong>स्वपिति</strong> इत्य् अर्थः । तद् एवाहुः&mdash;<strong>गुप्त-बोध</strong> आच्छन्न-जागरण इत्य् अर्थः ।</p>
<p>ननु युष्माभिः सह रतिं हित्वा हन्त किम्-अर्थं स्वपिति ? तत्राहुः&mdash;<strong>जगति गुप्त-बोधो</strong> जगद्-अन्तर्-गतेन केन तद्-अभिप्रायो ज्ञातुं शक्य इत्य् अर्थः ।</p>
<p>यद् वा, अ-कार-प्रश्लेषेण साक्षाद् बोध-रूपः, ज्ञान-घन-मूर्तिर् अपीत्य् अर्थः । <strong>जगति</strong> लोक-मध्ये लौकिक-लीलानुसारेण <strong>रात्रौ स्वपिति</strong> । हे <strong>सखि</strong> ! इति निज-भाव-साम्य-मननात्, प्रेम-भर-स्वभावाद् वा । <strong>कच्चित्</strong> किं वा । <strong>गाढं</strong> दृढम् अतिशयेन वा, <strong>निःशेषेण</strong> सामग्रतया <strong>विद्ध-चेता</strong> असि, <strong>लीलेक्षित</strong>-क्षणादि तस्यौदार्यं सर्व-चित्ताकर्षकत्वेन महत्त्वं स्वजन-सर्व-सुख-दातृत्वं वा, <strong>हासोदार-लीलेक्षितेन</strong> एव <strong>नयनयोः</strong> प्रकाश-सौन्दर्याद्य्-अभिप्रायेण । किं वा, <strong>नलिन-नयनत्वाद्</strong> एव तादृशम् <strong>ईक्षितम्</strong> इति नलिन-नयन-शब्दः । अन्यत् तैर् व्याख्यातम् ।</p>
<p>यद् वा, <strong>न शेषे</strong> इति न चिराद् इत्य्-आदिवद् अशेष इत्य् अर्थः । सर्वस्मिन् <strong>जगति</strong> सर्व-लोकेषु शयानेषु सत्सु <strong>त्वम्</strong> एका <strong>विलपसि</strong> इत्य् अर्थः । तत्र निज-भावानुसारेण स्वयम् एव कारणम् उद्भावयन्ति&mdash;<strong>वयम्</strong> इति । <strong>नलिन-नयनस्य हासेनोदारं</strong> परमोत्कृष्टं <strong>लीलेक्षितं</strong> तेन । अन्यत् समम् ॥१५॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> तत्र सर्वासाम् एवैक-जातीय-भावत्वात् कुरर्य्-आदि-वाक्-श्रवणेन वक्ष्यमाणा वाचो जाता इत्य् आह&mdash;<strong>श्री-महिष्य ऊचुर्</strong> इति । तत्र स्वभावत एव रुवतीं कुररीं प्रत्य् आहुः&mdash;हे <strong>कुररि</strong> ! <strong>जगति त्वम्</strong> एवैका सती <strong>न शेषे</strong> शयनेच्छाम् अपि न कुरुष इत्य् अर्थः । यतो <strong>विलपसि</strong> उच्चैः परिदेवनाम् एव कुरुषे । <strong>ईश्वरो</strong>ऽस्माकं पतिस् तु <strong>रात्र्यां</strong> तद्-अन्वेषण-शक्ति-विरोधिन्यां <strong>गुप्त-बोधः</strong> कुत्राप्य् आच्छन्नः सन् शेते ।</p>
<p>यद् वा, <strong>जगति</strong> इत्य् अस्यैवात्रैवान्वयः । कुत्रापीत्य् एवार्थः । तस्माद् इदम् अनुमीमह इत्य् आहुः&mdash;<strong>वयम् इव</strong> इति । तस्मात् हे <strong>सखि</strong> ! सादृश्यात् सख्यं प्राप्तेः युक्तम् एव ममेदम् इति तवोच्चैर् विलापोऽयम् अस्मास्व् अपि साचिव्याय स्याद् इति भावः ॥१५॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>जीव-गोस्वामी (बृहत्-क्रम-सन्दर्भः) :</strong> तद् एवाह&mdash;<strong>कुररि</strong> इत्य्-आदि । सर्व-भूतेषु यः पश्येद् भगवद्-भावम् आत्मनः [भा।पु। ११.२.४५] इत्य्-आदि-दिशा आत्मनो भगवति यो भावः, तं सर्व-भूतेषु पश्यन्तीनां, प्रणय-रशनया धृताङ्घ्रि-पद्मः [भा।पु। ११.२.५५] इत्य्-आदिना विव्रियमाणम् उत्तम-भागवत-दशाम् आरूढानां महिषीणां पृथक् पृथग् भासमानम् इदम्&mdash;हे <strong>कुररि</strong> ! <strong>ईश्वरः</strong> श्री-कृष्णः <strong>स्वपिति</strong>, <strong>त्वं विलपसि</strong>, केयं ते रीतिः ? तन्-निद्रा-भङ्गे भयं न करोषि ?</p>
<p>ननु स्वपन् कथम् असौ मद्-विलापं श्रोष्यति ? इत्य् आह&mdash;<strong>अगुप्त-बोधः</strong> । निद्रायाम् अप्य् अगुप्तः प्रकटो बोधो यस्य, अतः श्रोष्यत्य् एव, ततो मा विलपेति शेषः ।</p>
<p>अथवा, किम् इति त्वम् आक्षिप्यसे ? हे <strong>सखि</strong> ! <strong>वयम् इव कच्चित् त्वम्</strong> अप्य् एवं, किं तद्-वीत-निद्रा-कृत् ? ज्ञातम् इत्य् आह&mdash;<strong>न शेषे</strong> न स्वपिषि । तस्य कारणम् आह&mdash;<strong>नलिन-नयन-</strong> इत्य्-आदि । <strong>वयं</strong> यथा तस्य <strong>हासोदार-लीलेक्षितेन निर्विण्ण-चित्ताः</strong> सत्यो <strong>वीत-निद्रा</strong> भूत्वा न शयामहे, तथा त्वम् अपीति ॥१५॥</p>
<hr>
<p><strong>जीव-गोस्वामी (प्रीति-सन्दर्भः ३८७) :</strong> अथ विरह-स्पर्शीनि तान्य् एवोन्माद-वाक्यान्य् आहुः&mdash;<strong>कुररि</strong> इत्य्-आदि । हे <strong>कुररि</strong> ! <strong>जगति त्वम्</strong> एव एका <strong>रात्र्यां विलपसि,</strong> अत एव <strong>न शेषे</strong> न निद्रासि । <strong>ईश्वरो</strong>ऽस्मत्-स्वामी तु <strong>गुप्त-बोधः</strong> क्वचिद् आच्छन्नः स्वपिति । तस्माद् अस्माकं तव च विलापादि-साधर्म्याद् इदम् अनुमीयत इत्य् आहुः&mdash;<strong>वयम् इव</strong> इति । एवम् अन्यत्रापि योजनीयम् ॥१५॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> ततश् च आत्मनो भावम् उन्माद-वशात् प्रायः सर्वत्र पश्यन्त्यः कुरर्य्-आदीन् आहुर् दशभिः । हे <strong>कुररि</strong> ! यस्य विरहेण <strong>त्वं विलपसि</strong> <strong>वीत-निद्रा</strong> गत-निद्रा सती, स तु त्वयि प्रेम-शून्यः <strong>ईश्वरो</strong>ऽस्माकं पतिः <strong>स्वपिति</strong>, अतस् त्वद्-विलापं न शृणोति । तत एव त्वद्-विलाप-श्रवणोत्था कृपाप्य् अस्य सम्भवेत् न यतस् त्वत्-सङ्गं कुर्यात्, किं युष्माभिः सह <strong>स्वपिति</strong> ? नहि नहि, <strong>गुप्त-बोधः</strong> अस्माभिर् अज्ञात-तत्त्व एव <strong>जगत्य्</strong> अस्मिन् क्वापि <strong>रात्र्यां</strong> तद्-अन्वेषण-विरोधिन्यां <strong>शेते</strong> । अतस् त्वं वा किं करिष्यसि ? वयं वा किं कुर्मः ? इति भावः । शिव शिव त्वं पक्षि-जातिर् अपि हे <strong>सखि</strong> ! <strong>वयम् इव गाढ-निर्विद्ध-चेता</strong> अभूः
! अवश्यम् एवम् एतत्-सङ्गो भवतु इति । निर्बन्धे हेतुः&mdash;<strong>नलिन-</strong>
इत्य्-आदि ॥१५॥</p>
<hr>
<p><strong>॥ १०.९०.१६ ॥</strong></p>
<p><strong>नेत्रे निमीलयसि नक्तम् अदृष्ट-बन्धुस्</strong></p>
<p><strong>त्वं रोरवीषि करुणं बत चक्रवाकि ।</strong></p>
<p><strong>दास्यं गता वयम् इवाच्युत-पाद-जुष्टां</strong></p>
<p><strong>किं वा स्रजं स्पृहयसे कवरेण वोढुम् ॥</strong></p>
<p><strong>श्रीधर-स्वामी (भावार्थ-दीपिका) : नक्तं</strong> रात्राव् <strong>अदृष्ट-बन्धुः</strong> सती <strong>रोरवीषि</strong> । <strong>किं वा</strong> नैतवद्, अपि तु <strong>वयम् इव स्पृहयसे</strong> ॥१६॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> <em>एतावत्</em> बन्धु-वियोग-मात्रम् एव <strong>स्पृहयसे</strong> इच्छसि । <strong>कवरेण</strong> केश-विन्यासेन ॥१६॥</p>
<hr>
<p><strong>कैवल्य-दीपिका :</strong> <strong>नेत्र</strong> इति । <strong>नक्तं</strong> रात्रौ । <strong>बन्धुः</strong> प्रियतमः । <strong>रोरवीषि</strong> भृशं शब्दं करोषि । <strong>बत</strong> इति खेदे । <strong>अच्युतस्य पादाभ्यां</strong> भक्त्य्-अर्पितत्वाज् <strong>जुष्टां</strong> <strong>वयम् इव</strong> यथा वयं <strong>स्पृहयामः</strong> । अनेन सङ्कल्प-लक्षणा ॥१६॥ [मु।फ। १२.७३]</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> भवतु, त्वम् एव प्रलप, चक्रवाकी कथं रोरवीतीति ताम् आक्षिप्याहुः&mdash;<strong>नेत्रे</strong> इत्य्-आदि । हे <strong>चक्रवाकि</strong> ! <strong>त्वं</strong> कथं <strong>रोरवीषि</strong>, आर्त-नादं पुनः पुनः कुरुषे ? तथापि ईश्वर-निद्रा-भङ्गे भयं नास्ते ! आं ज्ञातं, <strong>वयं</strong> यथा, तथा <strong>त्वम्</strong> अप्य् <strong>अच्युत-पाद-जुष्टां स्रजं वोढुं स्पृहयसे</strong>, अत एव <strong>नेत्रे निमीलयसि</strong> ध्यायसि ध्यानान्तरं <strong>रोरवीषि</strong> । रात्रौ चक्रवाकादर्शनेनाहं रोरवीमि ? तत्राह&mdash;<strong>न, अदृष्ट-बन्धुः</strong>, दृष्ट-बन्धुर् एव त्वम् । अस्याम् उपरि कस्यापि काल-कृत-दोषो नास्ति, ईश्वर-प्रसादात् । तथापि चेद् एवं तवानुमितम् इदं <strong>वयम् इव</strong> इति ॥१६॥</p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> तस्या अप्य् अधिकम् आर्त-नादं चक्रवाक्याः श्रुत्वा तथैवाहुः&mdash;<strong>नेत्रे</strong> इति । <strong>बन्धुः</strong> प्रियतमः <strong>करुणं</strong> यथा स्यात्, तथा <strong>रोरवीषि</strong>, भृशम् आर्त-नादं तनोषि । <strong>बत</strong> खेदे । अहो बत ईदृश आर्त-नादः स्व-पत्य्-अदर्शन-मात्रेण न स्यात्, किन्तु श्री-भगवति भाव-विशेषेणैवेति पक्षान्तरम् आहुः&mdash;<strong>दास्यम्</strong> इति । तद्-एकाधीनत्वं प्राप्ता <strong>वयम् इव</strong> यथा वयं स्पृहयामः । यद् वा, <strong>वयम् इव दास्यं</strong> दासी-मतित्वं <strong>गता</strong> <strong>अच्युतस्य</strong> सदा सर्व-सद्-गुण-रूपादि-परिपूर्णस्य भगवतः <strong>पादाभ्यां जुष्टाम्</strong> सदा प्रीत्या स्वीकृतां <strong>वोढुं स्पृहयसे</strong> स्पृहयसि । इदं दास्य-प्राप्ति-प्रयोजनम् । तथा चोक्तं श्री-यज्ञ-पत्नीभिः&mdash;प्राप्ता वयं तुलसि-दाम पदावसृष्टं केशैर् निवोढुम् [भा।पु। १०.२३.२९]<sup id="fnref:2"><a href="#fn:2" class="footnote-ref" role="doc-noteref">2</a></sup> इति । करणेन केश-पाशेनेति तस्यास् तद्-अभावेऽपि तद्-उक्तिर् आत्मोद्देशात् प्रेमोन्मादाद् एव वा । तद् उक्तम् एव&mdash;<strong>उन्मत्तवद्</strong> इति । एवम् अग्रेऽपि । अन्यत् तैर् व्याख्यातम् ।</p>
<p>यद् वा, <strong>किं वा</strong> इति । <strong>किं</strong> तर्के । भाव-विशेषेण स्रग्-वहन-स्पृहयैव रोरवीषीति तर्कयाम इत्य् अर्थः ॥१६॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> तस्या अप्य् अधिकम् आर्त-नादं चक्रवाक्याः श्रुत्वा तथैवाहुः&mdash;<strong>नेत्रे</strong> इति । <strong>बन्धुः</strong> प्रियतमः । <strong>करुणं</strong> यथा स्यात्, तथा <strong>रोरवीषि</strong>, भृशम् आर्त-नादं तनोषि । <strong>बत</strong> खेदे । अस्मत्-समैव त्वम् अपीति भावः । अहो <strong>बत</strong> ईदृश आर्त-नादः स्व-पत्य्-अदर्शन-मात्रेण न स्यात्, किन्तु श्री-भगवति भाव-विशेषेणैवेति पक्षान्तरम् आहुः&mdash;<strong>दास्यम्</strong> इति । <strong>वयम् इव दास्यं गता</strong> दासी सती <strong>अच्युतस्य</strong> सदा सर्व-गुण-रूपादि-परिपूर्णस्य भगवतः <strong>पादाभ्यां जुष्टाम्</strong> उपभुक्तां चरणोपधानी-कृतां <strong>वोढुं स्पृहयसे</strong> स्पृहयसि । भाव-विशेषेण परम्परया तच्-चरण-स्पर्शं कामयस इत्य् अर्थः । <strong>पाद</strong>-शब्दोऽत्र पातिव्रत्योचित-भक्त्या श्री-भगवत्-स्पृष्टता-मात्रे तु तात्पर्यम् ।</p>
<p>यद् वा, <strong>वयम् इव दास्यं गता</strong> असीति तां तथा <strong>वोढुं स्पृहयसि</strong> इति कान्ता भूत्वा तद्-उचित-सौभाग्यम् इच्छसीत्य् अर्थः । स्पष्टतयानुक्तिस् तु शालीन्यात् । यथोक्तं यज्ञ-पत्नीभिः&mdash;प्राप्ता वयं तुलसि-दाम पदावसृष्टं [भा।पु। १०.२३.२९]<sup id="fnref:3"><a href="#fn:3" class="footnote-ref" role="doc-noteref">3</a></sup> इति ॥१६॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>जीव-गोस्वामी (बृहत्-क्रम-सन्दर्भः) :</strong> प्रत्युवाच&mdash;हे सखि ! कुरर्य् एव प्रलपतु, कथम् इयं चक्रवाकी रौति ? इत्य् आह&mdash;<strong>नेत्र</strong> इत्य्-आदि । हे <strong>चक्रवाकि</strong> ! किम् इति <strong>रोरवीषि</strong> ? तवापीश्वर-निद्रा-भङ्ग-भयं नास्ति । अज्ञातं <strong>वयम् इव दास्यं गता</strong> सती <strong>अच्युत-पाद-जुष्टां स्रजं कवरेण वोढुं स्पृहयसे,</strong> तद् युक्तम् एवेदं ते समाक्रन्दनम् । अत एव <strong>नेत्रे निमीलयसि</strong> ध्यायसि । &quot;न त्व् अहं चक्रवाकादर्शनेन रोरवीमि, तवापीश्वर-निद्रा-भङ्ग-भयं न तद्&quot; इत्य् अत्राशङ्कस इत्य् आह&mdash;न, <strong>अदृष्ट-बन्धुर्</strong> एव भवति । अस्यां पुरि कस्याप्य् अभीष्ट-विच्छेदो नास्ति, ईश्वरस्य प्रभावात् । तथापि यद् एव <strong>रोरवीषि</strong>, तेन यद् अनुमितं, तद् एव सत्यम् इति भावः ॥१६॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) : अदृष्ट-बन्धुः</strong> किम् अदृष्ट-स्व-भर्तृकासि ? अहो <strong>बत</strong> ईदृश आर्त-नादः स्व-पत्य्-अदर्शनेन सम्भवेद् इति पक्षान्तरम् आहुः&mdash;<strong>दास्यं गता</strong> इति ॥१५॥</p>
<hr>
<p><strong>॥ १०.९०.१७ ॥</strong></p>
<p><strong>भो भोः सदा निष्टनसे उदन्वन्न्</strong></p>
<p><strong>अलब्ध-निद्रोऽधिगत-प्रजागरः ।</strong></p>
<p><strong>किं वा मुकुन्दापहृतात्म-लाञ्छनः</strong></p>
<p><strong>प्राप्तां दशां त्वं च गतो दुरत्ययाम् ॥</strong></p>
<p><strong>श्रीधर-स्वामी (भावार्थ-दीपिका) : अलब्ध-निद्रः सदा निष्टनसे</strong> क्रोशसि । किं वा, अस्माभिः <strong>प्राप्तां दशां</strong> <strong>त्वम्</strong> अपि <strong>गतो</strong>ऽसि । अहो कष्टं ! यथा वयं सम्भोगेन <strong>मुकुन्दापहृत</strong>-कुच-कुङ्कुमादि-<strong>लाञ्छनाः,</strong> तथा त्वम् अपि, यतोऽपहृत-श्री-कौस्तुभादि-लाञ्छनो लक्ष्यसे ॥१७॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> <strong>निष्टनसे</strong> ष्टन्-शब्दे नि-पूर्वः । <strong>दुरत्ययां</strong> दुर्लङ्घ्याम् ॥१७॥</p>
<hr>
<p><strong>कैवल्य-दीपिका :</strong> <strong>भो</strong> इति । <strong>हे उदन्वन्</strong> समुद्र ! <strong>निष्टनसे</strong> नितरां शब्दायसे । <strong>मुकुन्दापहृतम्</strong> आकृष्टं यद् <strong>आत्मनो</strong> <strong>लाञ्छनं</strong> समुद्र-शायना मूर्तिः, <strong>तेन प्राप्तां दशां गतः</strong> । <strong>त्वं च</strong> इति च-कारेण वयं च । समुद्र-शायिन एव पुरुषस्य कृष्णत्वात् प्रति समुद्रं हरिः शेत इति कवि-समयाच् च । अत्र <strong>निष्टनस</strong> इत्य् अनेन प्रलाप-लक्षणा ॥१७॥ [मु।फ। १२.७४]</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> तादृशीनां स्त्रीत्वात् धैर्याभावे समुचितम् एवैतत् । अयं त्व् अतिगम्भीरोऽपि समुद्र उच्चैस्तराम् आक्रोशति किम् ? इत्य् आहुः&mdash;<strong>भो भो</strong> ! इत्य्-आदि । हे <strong>उदन्वन्</strong> ! समुद्र ! <strong>सदा</strong> सदैव <strong>निष्टनसे</strong>, ईश्वर-निद्रा-भङ्ग-भयं न करोषि । किम् इदम् ? स्वयम् <strong>अलब्ध-निद्र</strong> ईश्वरस्यापि निद्रा-भङ्गं करोषि । आं ज्ञातम् । किं वा, <strong>मुकुन्दापहृतात्म-लाञ्छनः</strong> सन् <strong>दुरत्ययां दशां</strong> <strong>त्वं च</strong> <strong>प्राप्तः</strong> । वयं तु दुरत्ययां दशां प्राप्ता एव, त्वं चेति । च-कारस्याक्षेपः । <strong>मुकुन्देनापहृतो</strong> य <strong>आत्मा,</strong> स एव <strong>लाञ्छनम्</strong> उद्वेग-व्यञ्जकं यस्य ॥१७॥</p>
<hr>
<p><strong>सनातन-गोस्वामी</strong> <strong>(बृहद्-वैष्णव-तोषणी) :</strong> तस्या अप्य् अधिकतरम् आक्रोशन्तं समुद्रं तथैवाहुः&mdash;<strong>भो</strong> इति । श्री-भगवन्-महा-विभूतित्वेन सादर-सम्बोधनम् । वीप्सा अतिखेदात् । <strong>अलब्ध-निद्रत्वाद्</strong> एव <strong>अधिगतो</strong>ऽधिकं प्राप्तः <strong>प्रकृष्टो जागरो</strong> येन, तथा-भूतः सन् <strong>निष्टनसे</strong> । <strong>मुकुन्देन</strong> सर्वानन्द-प्रदेनापि भगवता <strong>हृतात्म-लाञ्छनो</strong> <strong>दशां</strong> तद्-अप्राप्ति-दुरवस्थाम् । <strong>च</strong> अपि । ताम् अपि <strong>दुरत्ययाम्</strong> अनतिक्रम्याम् । अन्यत् तैर् व्याख्यातम् ।</p>
<p>यद् वा, <strong>मुकुन्देन</strong> इति स्मितादिना कुन्द-सुन्दर-श्री-दन्तालि-प्रकाशेन श्री-मुख-शोभयेति भावः । <strong>अपहृतम् आत्म-लाञ्छनं</strong> त्वत्-स्वाभाविक-स्थैर्य-गाम्भीर्यादि-लक्षणं यस्य, तथा-भूतः सन् अस्माभिः <strong>प्राप्तां</strong> धैर्यादि-रहितां <strong>दशां</strong> <strong>त्वम्</strong> अपि <strong>गतो</strong>ऽसि, यतः <strong>सदा निष्टनसे</strong> ॥१७॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> तस्या अप्य् अधिकतरम् आक्रोशन्तं समुद्रं तथैवाहुः&mdash;<strong>भो</strong> इति श्री-भगवन्-महा-विभूतित्वेन सादर-सम्बोधनम् । वीप्सा अतिखेदात् । <strong>अलब्ध-निद्रत्वाद्</strong> एव <strong>अधिगतः</strong> अधिकं प्राप्तः <strong>प्रकृष्टो जागरो</strong> येन, तथा-भूतः सन् किं <strong>निष्टनसे</strong>, अस्माकं केनापि दुःखेन भवतु नाम, तत् तद् भवतु, तद् विनापि कथम् इति भावः । क्षणं विमृश्याहुः&mdash;<strong>किं वा</strong> इति । <strong>मुकुन्देन</strong> सर्व-दुःख-विमोचकेनापि <strong>अपहृतम्</strong> <strong>आत्म-लाञ्छनं</strong> स्वभाव-सिद्ध-स्थैर्य-गाम्भीर्यादि-रूप-लक्षणं यस्य, तथा-भूतः सन् <strong>त्वं च</strong> अस्मद्-विधवत्त्वम् अपि <strong>दुरत्ययाम्</strong> अनतिक्रम्यां <strong>दशां</strong> तद्-अप्राप्ति-दुःख-स्थां <strong>गतो</strong>ऽसि । हा कष्टम् इति भावः ॥१७॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>जीव-गोस्वामी (बृहत्-क्रम-सन्दर्भः) :</strong> त्वादृशीनां स्त्रीत्वाद् धैर्याभावे समुचितम् एवैतत् कथनम् । अयं तूच्चैर् गभीरोऽपि समुद्रः कथं स्तनति ? इति काचिद् अपराह&mdash;<strong>भो भो</strong> इत्य्-आदि । हे <strong>उदन्वन्</strong> ! जलधे ! <strong>सदैव निष्टनसे</strong> ईश्वर-निद्रा-भङ्ग-भयं किं कुरुषे ? स्वयम् <strong>अलब्ध-निद्रां</strong> च न यासि । आं ज्ञातम् । किं वा, <strong>मुकुन्दापहृतात्म-लाञ्छनः</strong> सन्निधि-गत-प्रजागरो <strong>दुरत्ययां दशां गतः</strong> प्राप्ता स्वयम् एवोत्पन्ना । <strong>मुकुन्देनापहृतो</strong> य <strong>आत्मा,</strong> स एव <strong>लाञ्छनम्</strong> उद्वेग-चिह्नं यस्य, तद् उचितम् एवैतद् इति शेषः ॥१७॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) : भो उदन्वन्</strong> ! गाम्भीर्यं परित्यज्य अतितरल-लोक इति <strong>निष्टनसे</strong> शब्दायसे, निर्निद्रः सन्न् उच्चैः फूत्कृत्य रोदिषि । अत्र कारणं वद । अथवा, अलं कारण-कथनेन । ज्ञातम् अस्माभिर् इत्य् आहुः&mdash;<strong>किं वा</strong> इति । यथा सम्भोग-मिषेण अपहृता अस्मत्-कुङ्कुम-हार-माला कः स चोरः, तथैव त्वम् अपि तेनैव <strong>अपहृत</strong>-श्री-कौस्तुभादि-<strong>लाञ्छनः</strong> ॥१६॥</p>
<hr>
<p><strong>॥ १०.९०.१८ ॥</strong></p>
<p><strong>त्वं यक्ष्मणा बलवतासि गृहीत इन्दो</strong></p>
<p><strong>क्षीणस् तमो न निज-दीधितिभिः क्षिणोषि ।</strong></p>
<p><strong>कच्चिन् मुकुन्द-गदितानि यथा वयं त्वं</strong></p>
<p><strong>विस्मृत्य भोः स्थगित-गीर् उपलक्ष्यसे नः ॥</strong></p>
<p><strong>श्रीधर-स्वामी (भावार्थ-दीपिका) : मुकुन्द-गदितानि</strong> रहस्यानि <strong>विस्मृत्य</strong> तद्-एक-चिन्तया <strong>कच्चित् त्वं</strong> <strong>क्षीणोऽसि वयम् इव</strong> । <strong>स्थगित-गीस्</strong> तनु-वाक् । हे <strong>इन्दो</strong> ! <strong>नस्</strong> तथैव <strong>उपलक्ष्यसे</strong> ॥१८॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> <strong>यक्ष्मणा</strong> क्षय-रोगेण, यक्ष्मा तु क्षय-रोगे स्याद् ग्रहे च बाल-वृद्धयोः इति नाम-माला । <strong>दीधितिः</strong> घृणिः । <em>तद्-एक-चिन्तया</em> मुकुन्दैक-चिन्तया । <strong>स्थगिता</strong> आच्छादिता <strong>गीर्</strong> यस्य, स तथा । स्थगे आच्छादने, ततः क्ते स्थगितेति सिद्धेः । <strong>नो</strong>ऽस्माभिः । <em>तथैव</em> अस्मत्-तुल्य एव ॥१८॥</p>
<hr>
<p><strong>कैवल्य-दीपिका :</strong> <strong>त्वम्</strong> इति । <strong>यक्ष्मणा</strong> दक्ष-शापजेन रोगेण <strong>प्रक्षिणोषि</strong>, न नाशयसि । यथा वयं विरहजेन यक्ष्मणा <strong>क्षीणाः</strong> । <strong>तमो</strong>ऽज्ञानम् । <strong>दीधितिभिः</strong> प्रज्ञा-रश्मिभिर् न क्षिणुमः । <strong>विश्रुत्य</strong> विशेषात् वा <strong>स्थगित-गीर्</strong> निश्चलः । <strong>उपलक्ष्यसे</strong> दृश्यसे नोऽस्माभिः । अनेन व्याधि-लक्षणा ॥१८॥ [मु।फ। १२.७५]</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> इन्दुम् उद्दिश्य काश्चिद् आहुः&mdash;<strong>त्वं यक्ष्मणा</strong> इत्य्-आदि । हे <strong>इन्दो</strong> ! <strong>क्षीणः</strong> सन् <strong>निज-दीधितिभिस् तमो न क्षिणोषि</strong> । को हेतुः ? तत्राहुः&mdash;<strong>कच्चिद्</strong> इत्य्-आदि । <strong>यथा वयं</strong>, तथा <strong>त्वम्</strong> अपि <strong>स्थगित-गीर् उपलक्ष्यसे नो</strong> अस्माभिः । यतो <strong>बलवता</strong> <strong>यक्ष्मणा गृहीतः</strong> । चिन्तायां क्षय-व्याधिर् भवति, सा पूर्व-रागस्य दशा-दशकान्तर्वर्तिनी व्याधि-नाम्नी दशा । तत्र हेतुः&mdash;<strong>मुकुन्द-गदितानि</strong> <strong>विस्मृत्य</strong> विशेषेण स्मृत्वा रहसि गदितं तद् विस्मृत्येति वा, आनन्देन प्राग् विस्मृतं पश्चात् तद्-अनुतापो जात इति स्वानुभव-प्रकटनम् ॥१८॥</p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> अधुना महा-रोगार्तम् इव चन्द्रम् दृष्ट्वाहुः&mdash;<strong>त्वम्</strong> इति । <strong>यक्ष्मणा</strong> रोग-विशेषेण <strong>गृहीतो</strong> बलाद् व्याप्तः संस् <strong>तमो</strong>ऽन्धकारं <strong>न क्षिणोषि</strong> न नाशयसि, यतः <strong>स्थगित-गीः</strong> । <strong>गदितैः</strong> श्री-दन्त-कुन्दादि-प्रकाशतः श्री-मुख-शोभाधिक्याभिप्रायेणैव <strong>मुकुन्द</strong>-शब्दः । भो <strong>इन्दो</strong> ! <strong>नो</strong>ऽस्माभिः । अन्यत् तैर् व्याख्यातम् ।</p>
<p>तत्र <strong>भो</strong> <strong>इन्दो</strong> इति लेख्ये &quot;हे&quot; इति लेखक-भ्रमाद् इत्य् अवगम्यते । भो इत्य् अस्यैव व्याख्याया अपेक्ष्यत्वाद् इति । अथवा, <strong>यथा वयं मुकुन्दस्य गदितानि</strong> विशेषेण स्मृत्वा अनुसन्धाय तद्-अभिनिवेशेन <strong>स्थगित-गिरः</strong> <strong>क्षीणाश्</strong> च निजग-दुःखं स्व-बुद्ध्य्-आदि-रश्मिभिः क्षपयितुं न शक्नुमः, तथा <strong>त्वम्</strong> अप्य् अस्माभिर् <strong>लक्ष्यसे</strong> । अतो <strong>यक्ष्मणा गृहीतः क्षीणः</strong> संस् <strong>तमः</strong> स्व-भार्याणां ताराणां दुःखं <strong>निज-दीधितिभिः</strong> स्व-कर-स्पर्शादिना क्वचित् किं न क्षिणोषि ? अहो कथम् अत्रोत्तरं न यच्छसि ? तत् <strong>कच्चिन् मुकुन्द-गदितानि विस्मृत्य स्थगित-गीर्</strong> अपि तथैवास्माभिर् <strong>उपलक्ष्यसे</strong> ? एवं कच्चिद् इत्य् अस्योभयत्राप्य् अन्वयः । अन्यत् समानम् ॥१८॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> ननु, अहो यद्यप्य् एते तिर्यग्-आद्याः समुद्रान्तास् तद्-भावाद् उत्तरोत्तराधिक्येन क्रोशन्ति, तर्ह्य् अयं सर्व-सद्गुणश् चन्द्रमाः कथं मौनी वर्तते ? ज्ञातं चेदम् अपीति भङ्गी-पूर्वकम् आहुः&mdash;<strong>भो इन्दो</strong> ! <strong>त्वं बलवता</strong> सुधा-मूर्तेर् अपि तव पराभवात् प्रशस्त-बलेन <strong>यक्ष्मणा निगृहीतोऽसि</strong> । यतः <strong>क्षीणः</strong> हीनः सन् <strong>निजा</strong> यावत्यो <strong>दीधितयः,</strong> ताभिः पूर्णिमायाम् अपि <strong>तमो न क्षिणोषि</strong> सूर्यवत् क्षयं प्रापयितुं न शक्नोषि । <strong>यथा वयं</strong> श्री-मुकुन्द-विरहेण <strong>क्षीणा</strong> निज-दुःख-हरणेऽप्य् असमर्थाः, तथा <strong>त्वम्</strong> अपीत्य् अहो त्वय्य् अधिक-कष्टम् एवेति भावः । क्षणं परामृश्येवाहुः&mdash;<strong>कच्चिद्</strong> इति । किं वा, <strong>मुकुन्दस्य गदितानि</strong> विश्लेषारम्भे समय-बन्धादीनि <strong>विस्मृत्य</strong> तद्-विरह-भव-प्रागल्भ्येनापस्मृत्य तद्-अनिश्चयेनैव क्षीणः सन् <strong>तमो न क्षिणोषि</strong> । यतो वयम् इव त्वं <strong>स्थगित-गीश्</strong> च <strong>नो</strong>ऽस्माभिर् <strong>उपलक्ष्यसे</strong> । कुरर्य्-आदिवद् आक्रोशनाद् एतत् प्रश्नेऽप्य् उत्तरादानाद् इति भावः ॥१८॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>जीव-गोस्वामी (बृहत्-क्रम-सन्दर्भः) :</strong> भवतु आत्मापहरणाद् अस्य तथा-विधा दशा, इन्दुः कथं क्षीयमाणः आस्त इत्य् आशङ्क्य काचिद् आह&mdash;<strong>त्वं यक्ष्मणा</strong> इत्य्-आदि । हे <strong>इन्दो</strong> ! <strong>बलवता यक्ष्मणा क्षीण इव</strong> कथं <strong>दीधितिभिस् तमो न क्षिणोषि</strong> ? यक्ष्म-बाधितो जनो यथा किम् अपि कर्तुं न शक्नोति, तद्वत् कोऽर्थः । आम्, ज्ञातं, <strong>कच्चित्</strong> <strong>भो</strong> <strong>यथा वयं</strong> <strong>मुकुन्द-गदितानि</strong> <strong>विस्मृत्य</strong> मुकुन्देन रहसि यद् उक्तं, तद् विस्मृत्य <strong>स्थगिताः,</strong> तथा <strong>त्वम्</strong> अपि <strong>स्थगित-गीर् नो</strong>ऽस्माभिर् <strong>उपलक्ष्यसे</strong> । तत्-स्मरणे ध्यायन् क्षिणोषि, वयं यथा अग्रे आनन्देन विस्मृतं, पश्चात् तद्-अनुस्मरणे क्षीणाः स्मः, तथा त्वम् अपि । तद् युक्तम् एवैतत् ॥१८॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) : त्वं यक्ष्मणा</strong> इति । अथवा नेदं कारणम् । कारणं तु ज्ञातम् अस्माभिर् इत्य् आहुः&mdash;<strong>मुकुन्द-गदितानि विस्मृत्य</strong> इति । तस्य विश्लेषारम्भे तेन यः खल्व् आधिः समयः स-चाटु स-बहु-शपथ-मुक्तस् तत्र तदानीं वैक्लव्यातिशयात् त्वया मनो न दत्तम् । अत इदानीं तानि <strong>मुकुन्द-गदितानि विस्मृत्य</strong> महानुतापाद् एव <strong>स्थगित-गीर् नो</strong>ऽस्माभिर् <strong>उपलक्ष्यसे</strong> । कुरर्य्-आदिवत् आक्रोशनाद् एतत्-प्रश्नेऽप्य् उत्तरादानाद् इति भावः । <strong>यथा वयम्</strong> इति वयम् अपि तद्-विश्लेषात् तथा तद्-वचन-विस्मरणोत्थानुतापात् <strong>स्थगित-गिरो</strong> विशीर्याम इति भावः ॥१८॥</p>
<hr>
<p><strong>॥ १०.९०.१९ ॥</strong></p>
<p><strong>किं न्व् आचरितम् अस्माभिर् मलयानिल तेऽप्रियम् ।</strong><br>
गोविन्दापाङ्ग-निर्भिन्ने हृदीरयसि नः स्मरम् ॥**</p>
<p><strong>श्रीधर-स्वामी (भावार्थ-दीपिका) :</strong> अप्रियाचरणं विना स्मरोदीरणेन व्यथा-जननं हे <strong>मलयानिल</strong> ! तवानुचितम् इत्य् अर्थः ॥१९॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> <em>इत्य् अर्थ</em> इति&mdash;कृष्ण-क्षण-पातेषु <strong>निर्भिन्न</strong>-चेतसाम् आर्तानाम् अस्माकम् अकृत-त्वद्-अपराधानां पुनर् अन्यत् काम-व्यथोत्पादनं न योग्यम् इति भावः ॥१९॥</p>
<hr>
<p><strong>कैवल्य-दीपिका :</strong> <strong>किं न्व्</strong> इति । <strong>किम्</strong> <strong>अप्रियम्</strong> <strong>आचरितम्</strong> <strong>नो हृदि ईरयसि</strong> उद्दीपयसि । अनेन मनः-सङ्ग-लक्षणा ॥१९॥ [मु।फ। १२.७६]</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> एभिः सह कथोपकथने स्वास्थ्यं न ददासि, तत् <strong>किं तेऽस्माभिर् अप्रियम् आचरितम्</strong> ? इत्य् आहुः&mdash;<strong>किं न्व्</strong> इत्य्-आदि ॥१९॥</p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> रात्रि-शेषे वहन्तं वातम् आसाद्य तेन जनितया काम-पीडयाहुः&mdash;<strong>किम्</strong> इति । <strong>नु</strong> अहो । कतरद् <strong>अप्रियम्</strong> । पाठान्तरे वा-शब्दः स-भ्रू-क्षेप-प्रश्ने । <strong>गोविन्दस्य</strong> गोकुलेन्द्रस्य श्री-गोपी-गण-विमोहनस्य भगवतोऽ<strong>पाङ्गेन</strong> ईक्षण-शरेणेत्य् अर्थः । <strong>निः</strong>शेषतया <strong>भिन्ने</strong> विदारिते, अस्माकं <strong>हृदि स्मरम् उदीरयसि</strong>, काम-व्यथां जनयसीत्य् अर्थः ।</p>
<p>हे <strong>मलयानिल</strong> ! इति शीतल-स्वभावस्य ते ताप-जननम् एतद् अनुचितम्, तत्राप्य् अन्य-हतानां पुनस् त्वया हननं परमायुक्तम् इति भावः । अन्यत् तैर् व्याख्यातम् ।</p>
<p>यद् वा, अहो बत ! <strong>अस्माभिः किं</strong> नाम दुष्कर्म <strong>कृतम्</strong>, यतस् <strong>ते</strong> <strong>प्रियं</strong> निजेष्टं <strong>स्मरं</strong> श्री-भगवद्-विषयकं कामम् अस्माकं <strong>हृदीरयसि</strong>, यतोऽस्माकम् अप्य् अप्रियतमस्य तत् स्मरस्य त्वयोद्दीपनम् अयुक्तम् एवेति भावः । तत्रापि स्वत एव दुःखितानां पुनर् दुःख-जननं नैव युक्तम् इत्य् आहुः&mdash;<strong>गोविन्द</strong> इति । समम् अन्यत् ॥१९॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> रात्रि-शेषे मुद् उद्वहन्तं स्मरोद्दीपनं स्तुति-व्याजेन निन्दन्त्य आहुः&mdash;<strong>किं न्व्</strong> इति । तत्र स्तुतिर्, यथा&mdash;हे <strong>मलयानिल</strong> ! मलयस्य परमार्थतः श्रीमद्-अगस्त्य-निवासस्य व्यवहारतश् चन्दनाकरस्यानिल ! <strong>ते</strong> तव <strong>प्रियम्</strong> <strong>अस्माभिर् नु</strong> अहो <strong>किम् आचरितम्</strong> ? यतो <strong>गोविन्दस्य</strong> पृथिव्या भार-हरणाय पृथिव्याम् अवतीर्णस्येत्य् अर्थः । तस्य <strong>अपाङ्गेन</strong> निर्भेदकत्वात् बाण-रूपेण <strong>निः</strong>शेषेण <strong>भिन्ने हृदि</strong> जीवाधार-कोशे <strong>स्मरं</strong> स्मृतिं चैतन्यम् <strong>ईरयसि</strong> पुनः प्रवेशयसि । यद् वा, <strong>स्मरं</strong> कामम् अपि <strong>ईरयसि</strong> किम् उत चैतन्यम् इति भावः । यद् वा, अनिलेन त्वयेरणान् निजानुभवाच् च स्मरस्य वह्नित्वम् अवगम्यते । ततस् तन् निर्भिन्नत्वान् मृतकत्वं प्राप्ते हृदि यद्-अन्तिम-क्रियोचितं तद्-रूप-वह्निम् ईरयसि ददासि । तस्मात् किन्त्व् आचरितम् इत्य्-आदि ।</p>
<p>अथ निन्दा, यथा हे तादृश ! <strong>अस्माभिर्</strong> एव तव <strong>अप्रियं किम् आचरितं,</strong> तद् वदेत्य् अर्थः । <strong>नु</strong> वितर्के । विचारेणापि नास्मद्-बुद्धि-गोचरं तद् इत्य् अर्थः । कथम् ? तद् आह&mdash;तादृश-<strong>गोविन्दापाङ्ग-निर्भिन्ने</strong>ऽप्य् अस्माकं तादृशेत्य्-आदि । तादृशं <strong>स्मरम् ईरयसि</strong>, तत् तु विनाप्य् अप्रियाचरणम् अन्य-हतस्य, तत्रापि म्रियमाणस्य दाहनं तादृशस्य तव नोचितं, तथा क्षण-विलम्बासहत्वात् परम-चापल्यं चेति भावः । यद् वा, तादृशेऽपि <strong>हृदि</strong> कामम् <strong>ईरयसि</strong> । अहो तव मूर्खत्वं वृथा विडम्बन-कर्तृत्वं चेति भावः ॥१९॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>जीव-गोस्वामी (बृहत्-क्रम-सन्दर्भः) :</strong> काचित् तत्रैव समये मेदुरं वहन्तम् अनिलम् अभिमृश्य तद्-बाधितेव सासूयम् आह&mdash;<strong>किं</strong> <strong>न्व् आचरितम्</strong> इत्य्-आदि । हे <strong>मलयानिल</strong> ! <strong>अस्माभिस् ते</strong> <strong>किम् अप्रियम् आचरितम्</strong> ? न किम् अपीति चेत्, कथम् एवं पीडयसि ? इत्य् आह&mdash;<strong>गोविन्दापाङ्ग-निर्भिन्ने</strong> <strong>किं स्मरम् ईरयसि</strong> प्रेरयसि ? क्षेत्रे जम्बीर-रसम् इवेति शेषः । असूया व्यभिचारी ॥१९॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> हे <strong>मलयानिल</strong> ! <strong>ते किम् अप्रियं</strong> वैरम् <strong>अस्माभिर् आचरितम्</strong> ? यद् अस्मिन् विपत्-समये त्वं वैर-परिशोधनं करोषीत्य् आहुः&mdash;<strong>गोविन्द-</strong> इति ॥१९॥</p>
<hr>
<p><strong>॥ १०.९०.२० ॥</strong></p>
<p><strong>मेघ श्रीमंस् त्वम् असि दयितो यादवेन्द्रस्य नूनं</strong></p>
<p><strong>श्रीवत्साङ्कं वयम् इव भवान् ध्यायति प्रेम-बद्धः ।</strong></p>
<p><strong>अत्युत्कण्ठः</strong><sup id="fnref:4"><a href="#fn:4" class="footnote-ref" role="doc-noteref">4</a></sup> <strong>शवल-हृदयोऽस्मद्-विधो बाष्प-धाराः</strong></p>
<p><strong>स्मृत्वा स्मृत्वा विसृजसि मुहुर् दुःखदस् तत्-प्रसङ्गः ॥</strong></p>
<p><strong>श्रीधर-स्वामी (भावार्थ-दीपिका) : मेघ</strong> इति । आतपार्ति-हरणादि-साम्यात् त्वं <strong>यादवेन्द्रस्य नूनं दयितः</strong> सखासि, अतो <strong>भवांस् तं ध्यायति</strong> । ध्याने लिङ्गान्य् आहुः&mdash;<strong>अत्युत्कण्ठ</strong> इत्य्-आदि । अहो किम् इति त्वया तेन सख्यं कृतं ? यतो <strong>दुःखदस् तत्-प्रसङ्गः</strong> इति ॥२०॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> किं च, <strong>मेघ</strong> जल-सेक्तृत्वेन सर्व-तापापनोदक <strong>श्रीमन्</strong> विद्युद्-युक्तत्वात्, अतः सखित्वात् । <em><strong>तं</strong></em> यादवेन्द्रम् । <em>लिङ्गानि</em> ज्ञापकानि । <em><strong>अत्युत्कण्ठस्</strong></em> तद् द्रष्टुम् अतीवेच्छावान् । <strong>शवल-हृदयो</strong> विह्वलः । यथा <strong>वयं</strong> ध्यायामः, तथा <strong>भवान्</strong> अप्य् <strong>अस्मद्-विधो</strong>ऽस्मत्-तुल्य एवार्तः । <strong>बाष्प-धारा</strong> अश्रु-प्रवाहान् । <strong>तत्-प्रसङ्गः</strong> श्री-कृष्ण-प्रसङ्गः ।</p>
<p>वस्तुतस् तु त्वं प्रेम-भक्तोऽसि प्रह्लादादिवत् तद्-धर्माणां, वाग् गद्गदा द्रवते यस्य चित्तं [भा।पु। ११.१४.२४] इत्य्-आदीनां त्वयि दर्शनात् । तथा च श्री-कृष्ण-सङ्गः दुःखानां साम्सारिक-तापानां दशा-च्छेदक<sup id="fnref:5"><a href="#fn:5" class="footnote-ref" role="doc-noteref">5</a></sup> एव, अत एव सर्वस्व-त्याग-पुरःसरं तद्-यशः-श्रवण-मात्रेण महान्तोऽरण्यम् आप्य [तद्-ध्यानयन्तस् तम् इताः ।]{।मर्क्} तद् उक्तं&mdash;</p>
<blockquote>
<p>कीर्त्यमानं यशो यस्य सकृद् आकर्ण्य रोचनम् । &gt;
तस्मिन् न्यस्त-धियः पार्थाः सहेरन् विरहं कथम् ॥ [भा।पु। &gt; १.१०.१२] इति ।</p></blockquote>
<hr>
<p><strong>कैवल्य-दीपिका :</strong> <strong>मेघ</strong> इति । <strong>शवलं</strong> व्याकुलम् । अत्र स्मृतिः ॥२०॥ [मु।फ। १२.७७]</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) : अस्मद्-विधो वयम् इव,</strong> सादृश्ये विध-प्रत्ययः ॥२०॥</p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> समुद्रान्तिके वर्षन्तं मेघं श्री-भगवद्-विरहार्त्या रुदन्तं मत्वाहुः&mdash;<strong>मेघ</strong> इति । वृष्ट्या भूमि-सेचनेन लोकानां ताप-हरणात्, अयं <strong>दयितत्वे</strong> हेतुः । वर्ण-सादृश्याद् अपि दयितत्वम् आहुः&mdash;<strong>श्रीमन्</strong> ! हे सुश्याम-वर्णत्वादिना शोभा-युक्तेति, <strong>यादवेन्द्रस्य</strong> अस्मद्-दयितस्येत्य् अर्थः । यद् वा, यादवेन्द्रत्वेन यादवा एव तस्य दयितत्वे योग्याः, तथापि त्वम् अपि दयितोऽसीति भावः ।</p>
<p><strong>नूनं</strong> वितर्के । <strong>श्रीवत्साङ्कम्</strong> असाधारण-लक्षणेन सर्वतो विलक्षणम् । यद् वा, श्री-युक्ताः श्री-नन्द-व्रजस्य वत्सा अङ्के स्नेह-लालनादिना सदा क्रोडे कृता यस्य तम् । इति ध्यान-सौष्ठवाय गोप-वेशादिकम् अभिप्रेतम् । <strong>प्रेम</strong>-पाशेन <strong>बद्धो</strong> <strong>ध्यायति</strong> चिन्तयति । <strong>भवान्</strong> इति श्री-भगवद्-दयितत्वेनादरात् ।</p>
<p><strong>विसृजसि</strong> इति त्वत्-प्रेम-वार्तया प्रेमोद्रेकात् । <strong>अत्युत्कण्ठो</strong> महा-व्यग्रः <strong>शवल-हृदयश्</strong> च व्याकुल-मना <strong>अस्मद्-विधः</strong>, वयम् इव इत्य् अर्थः । <strong>स्मृत्वा स्मृत्वा</strong> तं <strong>मुहुर् बाष्प-धारा</strong> <strong>विसृजसि</strong> मुञ्चसि । वीप्सा मुहुः-शब्दश् च कथञ्चिद् यत्नेन स्मरणादौ संवृत्तेऽपि पुनः पुनस् तद्-उद्भवात् । <strong>तत्-प्रसङ्गः</strong> तस्मिन्न् आसक्तिः । किं वा, तस्य <strong>प्रसङ्गः</strong> । किं तद् ? वार्ता- मात्रम् अपि किं पुनर् ध्यानम् इत्य् अर्थः । अन्यत् तैर् व्याख्यातम् । यद् वा, इदम् उचितम् एवेत्य् आहुः&mdash;<strong>दुःखद</strong> इति । समम् अन्यत् ॥२०॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> अथ समुद्रान्तिके वर्षन्तं मेघं श्री-भगवद्-विरहार्त्या रुदन्तं मत्वा तत्-सारूप्य-दर्शन-जातेनाकृत्रिम-सौहृद्येनाहुः&mdash;<strong>मेघ</strong>- इति । <strong>नूनं</strong> वितर्के । इति सर्वत्र वाक्ये योज्यम् । हे <strong>मेघ</strong> ! <strong>त्वं</strong> <strong>यादवेन्द्रस्य नूनं दयितः</strong> प्रिय-सखः <strong>असि</strong> । यतः हे <strong>श्रीमन्</strong> ! प्राप्त-तत्-सारूप्य-लक्ष्मीकः । ततः किम् ? तत्राहुः&mdash;प्राप्त-सारूप्याद् अपि भवद्-विधाद् विलक्षण-लक्ष्मीकम् अमुं <strong>भवान् नूनं ध्यायति</strong> ।</p>
<p>ननु प्राप्ते पर्यन्त-फले फलस्य वा न्यूनत्वे किं तद्-ध्यानेन ? तत्राहुः&mdash;<strong>प्रेम-बद्ध</strong> इति । तच् छ्री-मूर्तेस् तथा स्वभावो यथा तत्र प्रेमैव ज्ञायते, नौदासीन्यं न चेर्ष्येति भावः । तत्रोभयत्रापि दृष्टान्तः&mdash;<strong>वयम् इव</strong> इति । यस्माद् एवं <strong>प्रेम-बद्धः</strong>, तस्मात् <strong>नूनम् अत्युत्कण्ठः</strong> तेन निर्वेदादि-नाना-भाव-<strong>शवल</strong>-चित्तोऽप्य् असि । तत्रापि हेतुः&mdash;<strong>अस्मद्-विध</strong> इति । प्रेम-बद्ध-तादृश्यात् स्वानुभवेन ज्ञायस इत्य् अर्थः ।</p>
<p>यद् वा, <strong>अत्युत्कण्ठत्वेन</strong> लक्षणं <strong>शवल-हृदयः</strong> शवलं वैवर्ण्येन नाना-वर्णं हृदयं मध्य-भागो यस्य तथा-भूतोऽसीति । तच् च युक्तम् इत्य् आहुः&mdash;<strong>अस्मद्-विध</strong> इति । अहो <strong>नूनम्</strong> अत एव तं <strong>स्मृत्वा स्मृत्वा</strong> वृष्टि-रूपा <strong>बाष्प-धारा मुहुः सृजसि</strong> सर्वत्र विकिरसि । युक्तं च तद् इत्य् आहुः&mdash;<strong>दुःखद</strong> इति । <strong>प्रसङ्ग</strong> आसक्तिः प्रस्ताव-मात्रं वा ॥२०॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>जीव-गोस्वामी (बृहत्-क्रम-सन्दर्भः) :</strong> तत्रैव काचिन् मेघम् आलोक्यैव निगदति&mdash;<strong>मेघ श्रीमन्न्</strong> ! इत्य्-आदि । हे <strong>मेघ</strong> ! <strong>श्रीमन्</strong> ! श्री-युक्त ! <strong>त्वं यादवेन्द्रस्य दयितोऽसि</strong> मित्रम् असि सावर्ण्यात् श्रीमत्त्वाच् च । स श्रीमान् लक्ष्मीवान् त्वम् अपि शोभावान् इत्य् अर्थः । <strong>नूनं</strong> मन्ये <strong>वयम् इव भवान्</strong> अपि <strong>श्रीवत्साङ्कं प्रेम-बद्धः</strong> सन् <strong>ध्यायति</strong> । प्रेम-बद्धत्वं व्याकरोति&mdash;<strong>अपि</strong> इत्य्-आदि । <strong>अपि</strong> सम्भावनायाम् । <strong>उत्कण्ठ</strong> उत्कण्ठावान् उद्ग्रीवो वा <strong>शवल-हृदयो</strong> नाना-भाव-शावल्य-वलित-मना भूत्वा <strong>बाष्प-धारा</strong> विसृजसि, <strong>मुहुः</strong> <strong>अस्मद्-विधः</strong> अस्मत्-सदृशः, सादृश्ये विध-प्रत्ययः । किं कृत्वा ? <strong>स्मृत्वा</strong> तत्-प्रेमानुक्षण-स्मरणेन उचितम् एवैतत् । कथम् ? इत्य् आह&mdash;<strong>दुःखदस् तत्-प्रसङ्गः</strong> । तत्-प्रस्ताव-मात्रम् अपि दुःखदं, किम् उत निरन्तरानुस्मरणम् इति ॥२०॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) : दयितः</strong> सखा । <strong>त्वम् असि प्रेम-बद्धः</strong> प्राप्त-बन्धनः सन्, <strong>तं ध्यायति श्रीवत्साङ्कम्</strong> इति । तस्य च वर्णेन साम्येऽपि तस्य श्रीवत्साङ्कोऽधिक इति तत्र तवाशक्ति-कारणम् अवगतम् इति भावः । <strong>शवल-हृदयः</strong> विषाद-मलिन-चेताः वृष्टि-मिषेण <strong>बाष्प-धाराः विसृजसि</strong> वृष्टि-मिषेण रोदिषि । अहो किम् इति त्वया तत्रासक्तिः कृता, यतस् <strong>तत्-प्रसङ्गो दुःखद</strong> एव ॥२०॥</p>
<hr>
<p><strong>॥ १०.९०.२१ ॥</strong></p>
<p><strong>प्रिय-राव-पदानि भाषसे</strong></p>
<p><strong>मृत-सञ्जीविकयानया गिरा ।</strong></p>
<p><strong>करवाणि किम् अद्य ते प्रियं</strong></p>
<p><strong>वद मे वल्गित-कण्ठ कोकिल ॥</strong></p>
<p><strong>श्रीधर-स्वामी (भावार्थ-दीपिका) :</strong> हे <strong>कोकिल</strong> ! मे <strong>प्रिय-रावस्य</strong> प्रियं-वदस्य श्री-कृष्णस्य पदानीव <strong>पदानि</strong> शब्दांस् त्वं <strong>भाषसे</strong> । <strong>मृतान् सञ्जीवयति</strong> इति तथा तया <strong>अनया</strong> कोमलया <strong>गिरा</strong> <strong>वल्गित-कण्ठ</strong> रमणीय-कण्ठ मे कथय <strong>किं तव प्रियं करवाणि ?</strong> इति ॥२१॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> प्रियं रौति वदतीति <strong>प्रिय-रावः,</strong> तस्य । <strong>वल्गितं</strong> प्रिय-रम्ययोः इति ॥२१॥</p>
<hr>
<p><strong>कैवल्य-दीपिका :</strong> <strong>प्रिय-</strong> इति । <strong>प्रियस्य</strong> नाम <strong>पदानि</strong> इति । <strong>भाषसे</strong> <strong>अनया</strong> अपश्यम् अ-स्वर-युक्त्या । <strong>वल्गितो</strong> वल्गीकृतः । अत्र गुण-कीर्तनम् ॥२१॥ [मु।फ। १२.७८]</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> तत्र काश्चित् पिक-रवम् आकर्ण्य कृष्ण-स्वरं स्मृत्वा वदन्ति&mdash;<strong>प्रिय-राव-</strong> इत्य्-आदि । <strong>प्रियस्य</strong> श्री-कृष्णस्य राववद् <strong>रावो</strong> यस्य । <strong>राव-पदानि</strong> इत्य् एकं वा पदम् ॥२१॥</p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> रात्रि-शेषे कूजन-कोकिलम् आहुः&mdash;<strong>प्रिय-</strong> इति । तद्-विरहेण <strong>मृतान्</strong> जनांस् तत्-स्मर-सदृशतया तन्-नैकट्य-बोधने <strong>सम्यग् जीवयति</strong> इति तया <strong>गिरा</strong> हेतुना <strong>तव</strong> <strong>प्रियं किं करवाणि</strong> ? अपि तु न किञ्चित् कर्तुं शक्नुयाम् इत्य् अर्थः । <strong>वल्गितः</strong> पञ्चम-स्वरेण वल्गूकृतः <strong>कण्ठो</strong> येन, तत्-सम्बोधनम् । अनेन श्री-भगवद्-गीः-साम्यार्थं सुस्वरत्वं सूचयन्ति । अत्र च <strong>करवाणि</strong> इति <strong>मे</strong> इति चैकत्व-निर्देशः । श्री-भगवद्-वाङ्-माधुरी-हृत-चित्तायाः कस्याश्चिद् एकस्या वोक्तेः । यद् वा, सर्वासाम् अपि प्रत्येकं तादृशोक्तेर् एव । अन्यत् तैर् व्याख्यातम् ।</p>
<p>यद् वा, <strong>अनया</strong> श्री-भगवद्-गीः-सदृश्या <strong>गिरा</strong> तथा-भूतया <strong>सम्यग् जीवतीति</strong> स-जीवः, मृतो भवति सञ्जीवोऽपि यथा, तया किं कतरद् <strong>अप्रियम्</strong> अनिष्टं <strong>करवाणि</strong> कुर्वत्य् अस्मि, यतस् त्वं तु मे मयि <strong>वद</strong> कूज, कूजसीत्य् अर्थः । तच् च त्वत्-स्वभावाद् एवेत्य् आशयेन सम्बोधयति&mdash;<strong>वल्गित-कण्ठ</strong> ! हे शवल-कण्ठेति ! अयं प्रेमार्त्य्-उक्ति-विशेषः । यद् वा, <strong>अनयापि गिरा</strong> तव <strong>अप्रियं किं करवाणि</strong>, अपि तु नैव करिष्यामीत्य् अर्थः । निजाभीष्टे मरणे सहायत्वात् । अतो <strong>वद</strong> । समम् अन्यत् ॥२१॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> अथ रात्र्य्-अवसाने कूजन्तं कोकिलं पूर्ववत् स्तुति-निन्दाभ्याम् आहुः&mdash;<strong>प्रिय-राव-</strong> इति । तत्र स्तुतिः&mdash;हे <strong>कोकिल</strong> ! पञ्चम-गान-प्रसिद्ध ! तत्रापि <strong>वल्गितः</strong> प्रियेणैव शिक्षा-विशेषाद् वल्गु-कृतः <strong>कण्ठो</strong> यस्य, हे तथा-विध ! <strong>प्रियस्य राव</strong> इव रावः पञ्चम-स्वरो यत्र, तादृशानि <strong>पदानि</strong> गीत-निबद्धान् शब्दान् <strong>भाषसे</strong> । यद् वा, <strong>प्रियस्य रावः</strong> शिक्षा-वचनं येषु, तादृशानि <strong>पदानि</strong> दूत्यानुरूपान् शब्दान् <strong>भाषसे</strong> । ततस् तन्-नैकट्य-बोधनेन तद्-विरह-मृतान् <strong>सम्यग् जीवयति</strong> इति तथा तथा <strong>गिरा</strong> हेतुना <strong>किं प्रियं करवाणि</strong> तन् <strong>मे</strong> मह्यं <strong>वद</strong> । कृपया ज्ञापय । अत्रैक-वचनं प्रत्येकम् अपि तत्-क्षमता-विवक्षया पृथग्-उक्तेः ।</p>
<p>अथ निन्दा&mdash;हे चञ्चल-<strong>कण्ठ</strong> ! <strong>कोकिल</strong> ! <strong>मृत-सञ्जीविकया</strong> तथा <strong>गिरा</strong> हेतुना <strong>प्रियस्य रावः</strong> शिक्षा यत्र, तादृशानि <strong>पदानि भाषसे</strong> । मया तद्-विरहासहिष्णुत्वाज् जीवनान् मरणम् एव वरं मन्यते, तत् तु स इव त्वम् अप्य् आपाततोऽमृतायमान-वचनेन मध्ये मध्ये विघातयन् दुःखद एवासीद् इति भावः । तस्मात् <strong>तवाप्रियं</strong> तुण्ड-त्रोटनादिकम् अत्रापराधे <strong>किं करवाणि</strong> तत् त्वम् एव <strong>वद</strong> स्व-दण्ड-विशेषं स्वयम् एवानुमन्यस्व, अन्यथापराध-क्षयो न भवेद् इति भावः ॥२१॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>जीव-गोस्वामी (बृहत्-क्रम-सन्दर्भः) :</strong> तत्रैव काचित् पिक-रवम् आकर्ण्य प्रीयमाणाह&mdash;<strong>प्रिय-राव</strong> इत्य्-आदि । हे <strong>कोकिल</strong> ! <strong>अद्य किं ते प्रियं करवाणि</strong> ? <strong>वद</strong> कथम् अकाण्डे नः प्रियं भवत्या कार्यम् इत्य् आह&mdash;हे <strong>प्रिय-राव</strong> ! प्रियस्य राव इव रावो यस्य, स तथा हे तथा-भूत ! <strong>मृत-सञ्जीविकया</strong> मृत-सञ्जीविन्या <strong>अनया गिरा पदानि भाषसे</strong> । यद् वा, प्रियस्य श्री-कृष्णस्य राववत् पदानीरयसे कथम् अत्र पदं ? हे <strong>वल्गित-कण्ठ</strong> ! चञ्चल-कण्ठ ! ॥२१॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> हे <strong>प्रिय-राव कोकिल</strong>
! <strong>अनया पदानि</strong> अस्मद्-विरह-दुःख-त्राणान्य् एव <strong>भाषसे</strong>, पदं
व्यवसित-त्राण-स्थान-लक्ष्माङ्घ्रि-वस्तुषु इत्य् अमरः । <strong>वल्गितः</strong> वल्गूकृतः <strong>कण्ठो</strong> येन, हे तादृश ! अत्र विरहे कोकिल-शब्दस्य दुःखदत्वात्, प्रिय-रावेत्य्-आद्याः सर्वा एव विपरीत-लक्षणया वक्रोक्तय एव । तेन स्व-शब्देन मां ज्वालयतस् <strong>तव किं प्रियं करवाणि</strong> ? तुण्डम् एव धक्ष्यामीति भावः ॥२१॥</p>
<hr>
<p><strong>॥</strong> <strong>१०.९०.२२ ॥</strong></p>
<p><strong>न चलसि न वदस्य् उदार-बुद्धे</strong></p>
<p><strong>क्षिति-धर चिन्तयसे महान्तम् अर्थम् ।</strong></p>
<p><strong>अपि बत वसुदेव-नन्दनाङ्घ्रिं</strong></p>
<p><strong>वयम् इव कामयसे स्तनैर् विधर्तुम् ॥</strong></p>
<p><strong>श्रीधर-स्वामी (भावार्थ-दीपिका) :</strong> हे <strong>क्षिति-धर</strong> ! त्वं <strong>न वदसि</strong> <strong>न चलसि</strong> । अतो नूनं <strong>महान्तम् अर्थं चिन्तयसे</strong> । <strong>बत</strong> तर्हि । <strong>अपि</strong> किं, यथा <strong>स्तनैर् विधर्तुं वयं</strong> कामयामहे, तथा त्वं स्तन-तुल्यैः शृङ्गैर् वोढुं <strong>कामयसे</strong> । ॐ इति चेत्, तर्हि तवाप्य् अस्मद्-अवस्था भविष्यतीति भावः ॥२२॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> <em>स्तन-तुल्यैस्</em> तीक्ष्णाग्रैः । <em>ॐ इति चेत्</em> सत्यं तं धर्तुम् इच्छामीति यदि वदसि । <em>इति भाव</em> इति&mdash;निरस्त-समस्तैहिकामुष्मिकाः सत्यस् तद्-एकतानास् तथा त्वम् अपि कृतार्थो भविष्यसीत्य् आशयः ॥२२॥</p>
<hr>
<p><strong>कैवल्य-दीपिका :</strong> <strong>न</strong> इति । <strong>अपि</strong> अहो । यथा <strong>वयं</strong> <strong>स्तनैर् विधर्तुं</strong> कामयामहे । अत्र त्रपा-नाशः ॥२२॥ [मु।फ। १२.७९]</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> अन्याः ऊचुः&mdash;<strong>न चलसि</strong> इत्य्-आदि । <strong>त्वं</strong> सावधाना अपि यद् एवं करोषि, तद् अवगतं, <strong>वयम् इव</strong> इति <strong>स्तन</strong>-प्रायैः शृङ्गैः ॥२२॥</p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> महा-स्थिरं रात्रौ प्रायः शयित-सर्व-जन्तुत्वात् तूष्णीं स्थितं चारुणोदये श्री-रैवतकं दृष्ट्वाहुः&mdash;<strong>न</strong> इति । हे <strong>उदार-बुद्धे</strong> ! इति महाशयस्य तद् एवं युक्तम् एवेति । तथा हे <strong>क्षिति-धर</strong> ! इति । अतस् त्वयैव पृथ्वी रक्षितेति भावः । महार्थ-चिन्तनम् एव वितर्कयन्ति&mdash;<strong>अपि</strong> इति । <strong>वसुदेव-नन्दनस्य</strong> परम-मोहनस्य भगवतोऽ<strong>ङ्घ्रिं</strong> पादं <strong>वि</strong>शेषेण प्रेमालिङ्गनादिना <strong>धर्तुम्</strong> । अन्यत् तैर् व्याख्यातम् ।</p>
<p>तत्र मूल-स्थितस्य <strong>न चलसि</strong> इत्य्-आदेर् उत्क्रमेण लेखो लेखक-भ्रमात् । किं वा, महार्थ-चिन्तनेन चलन-मात्रस्याप्य् अभावेन तन्-माहात्म्यापेक्षया तथैव व्याख्यापत्तेर् इति ॥२२॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> महा-स्थिरं रात्रौ प्रायः शयित-सर्व-जन्तुत्वात् तूष्णीं स्थितं चारुणोदये श्री-रैवतकं दृष्ट्वाहुः&mdash;<strong>न</strong> इति । हे <strong>क्षिति-धर</strong> ! यद्यपि पञ्चाशत्-कोटि-योजन-विस्तीर्णां पृथ्वीं धरसि, तथापि <strong>न चलसि,</strong> <strong>न</strong> च <strong>वदसि</strong> । तस्माद् एव हे <strong>उदार-बुद्धे</strong> ! महा-चित्त ! तद् एव दर्शयन्ति&mdash;कम् अपि <strong>महान्तम् अर्थं</strong> पुरुषार्थं <strong>चिन्तयसे</strong> चिन्तयसि । <strong>कामयसे</strong> इति । तत्रापि स-शङ्कम् आहुः । <strong>अपि</strong> प्रश्ने । <strong>बत</strong> खेदे । स च महार्थो मत-भेदान् नाना-विध इति । तत्र <strong>देवस्य</strong> अस्मत्-पूज्यस्य श्वशुरस्य यो <strong>नन्दनः</strong> प्रधान-पुत्रोऽस्मत्-पतिर् इत्य् अर्थः । आर्य-पुत्र इतिवत् स्पष्टतया अनुक्तिर् लज्जया । तस्य <strong>वसु</strong> परम-धन-रूपम् <strong>अङ्घ्रिं</strong> वयम् अपि <strong>स्तनैर्</strong> <strong>विधर्तुं</strong> स्वयं नारीयमाणः स्तनीकृतैः शृङ्गैर् आलिङ्गितुं किं <strong>कामयसे</strong> ? यदि कामयसे, तदास्माकम् इव तवापि बुद्धि-हीनत्वं स्व-प्राण-मात्रेऽपि धारणा-सामर्थ्यं भविष्यसीत्य् अर्थः । स्तनानां बहुत्व-निर्देशस् तु तस्य लोभातिशयं द्योतयति । अत्र <strong>वसु-देव</strong>-पदयोर् भिन्न-क्रमतया प्रयुक्तयोर् अप्य् एकत्र सन्तापेन श्वशुर-नामोच्चारण-प्रमाद उन्मादोक्त्या न दोषाय इति ज्ञेयम् । टीकायां <strong>न चलसि न वदस्य्</strong> अनयोर् व्युत्क्रम-निर्देशः प्रायो लेखक-भ्रमाद् इति ॥२२॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>जीव-गोस्वामी (बृहत्-क्रम-सन्दर्भः) :</strong> तदैव काचित् रैवतम् अनुस्मृत्य निगदति&mdash;<strong>न चलसि</strong> इत्य्-आदि । हे <strong>उदार-बुद्धे</strong> ! <strong>क्षिति-धर</strong> ! <strong>न चलसि न वदसि,</strong> कोऽर्थः ? आं ज्ञातं, <strong>महान्तम् अर्थं</strong> प्रयोजनं <strong>चिन्तयसे</strong>, तद् एव ब्रूहीत्य् आह&mdash;<strong>अपि बत</strong> इत्य्-आदि । <strong>अपि</strong> सम्भावने, <strong>बत</strong> खेदे । <strong>वसुदेव-नन्दनाङ्घ्रिं स्तनैः</strong> स्तन-प्रायैः शिखरैर् <strong>विधर्तुं कामयसे</strong> । <strong>वयम् इव</strong> वयं यथा स्तनैर् वोढुं कामयमाना निरन्तरं कम् अप्य् अर्थं चिन्तयामः, त्वं पुरुषो भूत्वापि स्त्री-भावम् आसाद्य <strong>कामयस</strong> इति निगर्वः ॥२२॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> हे <strong>क्षिति-धर</strong> ! रैवतक-पर्वत ! नूनं त्वं <strong>महान्तम् अर्थं</strong> स्वाभीप्सितं <strong>चिन्तयसि</strong>, अतो <strong>बत</strong> इति इदं वा तवाभीप्सितम् इत्य् अर्थः । <strong>वयं</strong> यथा <strong>स्तनैर्</strong> <strong>धर्तुं</strong> कामयामहे, तथा त्वं स्तनैः किं वोढुं <strong>कामयसे</strong> ? ॐ इति चेत्, तर्हि तवाप्य् अस्मद्-अवस्था भविष्यतीति भावः ॥२२॥</p>
<hr>
<p><strong>॥ १०.९०.२३ ॥</strong></p>
<p><strong>शुष्यद्-ध्रदाः करशिता</strong><sup id="fnref:6"><a href="#fn:6" class="footnote-ref" role="doc-noteref">6</a></sup> <strong>बत सिन्धु-पत्न्यः</strong></p>
<p><strong>सम्प्रत्य् अपास्त</strong><sup id="fnref:7"><a href="#fn:7" class="footnote-ref" role="doc-noteref">7</a></sup><strong>-कमल-श्रिय इष्ट-भर्तुः ।</strong></p>
<p><strong>यद्वद् वयं मधु-पतेः प्रणयावलोकम्</strong></p>
<p><strong>अप्राप्य मुष्ट-हृदयाः पुरु-कर्शिताः स्म ॥</strong></p>
<p><strong>श्रीधर-स्वामी (भावार्थ-दीपिका) :</strong> भोः <strong>सिन्धु-पत्न्यो</strong> नद्यः ! सम्प्रति ग्रीष्मे सिन्धुर् मेघ-द्वारा अमृत-वृष्ट्या युष्मान् नानन्दयति । <strong>बत</strong> अहो कष्टम् । अतः <strong>शुष्यन्तो ह्रदा</strong> यासां ताः । <strong>अपगत-कमल-शोभाः</strong> कृशाश् च <strong>वयं</strong> <strong>यथा</strong> प्रियतमस्य <strong>भर्तुर् मधु-पतेः</strong> । <strong>स्म</strong> प्रसिद्धम् ॥२३॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> <strong>कृशानि तटानि</strong> कूलानि यासां ताः । क्वचित् &quot;कर-शिता&quot; इति पाठे तु गुणादेशस् त्व् आर्ष एव । अत आनन्दाभावात् । <strong>शुष्यत्</strong>-तोया विगत-जला <strong>ह्रदा</strong> स्नानाद्य्-अर्थं जनावतरण-स्थानानि । <strong>मधु-पतेर्</strong> यदु-पतेः <strong>मुष्ट-हृदयाः</strong> हृष्ट-चेतसः। <strong>पुरु</strong> अधिकं, पुरुः पुरोगे प्रचुरे स्वर्लोक-नृप-भेदयोः इति हैमः ॥२३॥</p>
<hr>
<p><strong>कैवल्य-दीपिका :</strong> हे <strong>सिन्धु-पत्न्यः</strong> ! महा-नद्यः ! आः कष्टम् । यूयं सूर्पस्था भवथः । <strong>शुष्यन्तो</strong> <strong>ह्रदा</strong> हृदय-स्थानीयाः प्रदेशा यासां ताः । <strong>अपेताः कमल-श्रियो</strong> सुखायमान-पद्म-शोभा यासां, तास् तथा । <strong>वयम्</strong> अप्य् एवं-विधाः । अत्र तनुता ॥२३॥ [मु।फ। १२.८०]</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> एवं <strong>शुष्यद्-ध्रदा</strong> इत्य्-आदि । युष्माकं भर्तापि निष्टनसे, यूयम् अपि विरह-<strong>कर्शिता</strong> इत्य् अर्थः ॥२३॥</p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> ग्रीष्मे कृशाः, तत्रापि रात्रौ मुद्रित-कमलत्वेन शोभा-हीना नदीर् दूरतो दृष्ट्वा ताः परमार्ता मत्वाहुः&mdash;<strong>शुष्यद्</strong> इति ।</p>
<p><strong>इष्टस्</strong> तद्-अन्यस्येष्टत्वाभावेन परम-प्रियश् चासौ <strong>भर्ता</strong> स्वामी चेति । तथा तस्येति तस्यास्मत्-परिपालनं युक्तम् एवेति भावः ।</p>
<p><strong>मधुपतेर्</strong> निजाशेष-गुणादि-प्रकटनार्थं यदु-कुलेऽवतीर्य तच्-छ्रेष्टतां गतस्य, तथापि यादवान् एव पालयति, न त्व् अस्मान् इति भावः । अत एव येन <strong>अवलोकम्</strong> अप्य् <strong>अप्राप्य मुष्ट-हृदया</strong> नष्ट-चित्ताः <strong>पुरु</strong> युष्मत्तोऽप्य् अधिकं <strong>कर्शिताः</strong> कार्श्यं प्रापिता वर्तामहे । अत्र ह्रदानाम् आन्तरतया हृदय-तुल्यत्वादिना <strong>मुष्ट-हृदया</strong> इत्य् अस्य प्रतिपदं दार्ष्टान्तिके <strong>शुष्यद्-ध्रदा</strong> इति ज्ञेयम् । अतोऽ<strong>पेत-कमल-श्रिय</strong> इत्य् उक्त्या दृष्टान्तेऽप्य् अत्र म्लनत्वादिनापेत-मुखाब्ज-शोभा इति ध्वनितम् एव । अन्यत् तैर् व्याख्यातम् ।</p>
<p>तत्र सिन्धु-मेघ-द्वारेत्य्-आदिकं दृष्टान्ते <strong>प्रणयावलोकम् अप्राप्य</strong> इत्य् अस्य ध्वन्य्-अनुसारात् <strong>कर्शिता</strong> इत्य् अस्यैव व्याख्या । कृशाश् चेति तथा <strong>इष्ट-भर्तुर्</strong> इत्य् अस्यैव प्रियतमस्य भर्तुर् इति । अथवा, <strong>इष्ट-भर्तुः</strong> सिन्धोर् एव हेतोः, तत्-कृतोपेक्षया <strong>शुष्यद्-ध्रदा</strong> इत्य्-आदि । अन्यत् समानम् ॥२३॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> अथ निदाघे क्षुदृआ नदीर् दूरतो दृष्ट्वा ताश् च मूर्च्छिता मत्वा पूर्व-पूर्ववद् असम्बोध्य मिथ आहुः&mdash;<strong>शुष्यद्</strong> इति । <strong>बत</strong> विस्मये खेदे वा । <strong>सिन्धोर्</strong> अपि <strong>पत्न्य</strong> एताः सम्प्रति <strong>अपेत-कमलम्</strong> इव मुख-<strong>श्रियो</strong> जाताः, तथा <strong>शुष्यन्तो ह्रदास्</strong> तद्-रूप-<strong>हृदयानि</strong> यासां, तथा-भूताश् च जाताः । किं कृत्वा ? <strong>इष्टो भर्ता</strong> च यः सिन्धुः, तस्य <strong>प्रणयावलोकं</strong> विरहात्मना निदाघेनैव विच्छेदनाद् <strong>अप्राप्य,</strong> तद् अहो अस्मत्-सादृश्यम् एता अपि गता इति म्लान-मुखम् आहुः&mdash;<strong>यद्वद् वयम्</strong> इति । ततः <strong>पुरु-कर्शिता</strong> इति पुरु-शब्देनापेत-मुख-श्रीत्वम् अप्य् अन्तर्-भावितम् ॥२३॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>जीव-गोस्वामी (बृहत्-क्रम-सन्दर्भः) :</strong> ननु भो <strong>नद्यः</strong> ! क्षिति-धरो ग्राव-मयोऽपि पुरुषः सन्न् अपि यद् अङ्घ्रिं स्तनैर् वोढुं कामयते, स्त्री-भावम् उररीकृत्य वक्षसि कर्तुम् अभिलषति, तद्-अनुचिन्तया स्त्रियो भवत्यो यदीदृशां यास्यन्ति, तत् किं चित्रम् ? इत्य् आहुः&mdash;<strong>शुष्यद्-ध्रदा</strong> इत्य्-आदिः । यतः, भो <strong>सिन्धु-पत्न्यः</strong> ! महाजन-गृहिण्यः ! <strong>इष्ट-भर्तुः</strong> श्री-कृष्णस्य, सिन्धुस् तावद् उपपति-मात्रम्, इष्ट-भर्ता तु वो नूनं श्री-कृष्ण एव । अतस् तस्य <strong>मधुपतेः</strong> <strong>प्रणयावलोकम् अप्राप्य</strong> <strong>मुष्ट-हृदयाः</strong> <strong>पुरु-कर्शिताः</strong> खिन्ना अत्यन्त-कृशा भवत्यः सन्ति । यत् <strong>शुष्यद्-ध्रदा</strong> शुष्यन् ह्रदा इव हृदो गम्भीरतरं <strong>हृदयं</strong> यासां, अत एव <strong>कर्शिताः</strong> खिन्नाः । खेद-लिङ्गम् आह&mdash;<strong>सम्प्रति</strong> इदानीम् <strong>अपेताः कमलानां</strong> कमल-प्रायाणां मुखानां <strong>श्रियो</strong> यासाम् । का इव ? इत्य् आह&mdash;<strong>यद्वद् वयं</strong> <strong>स्मः</strong>, वयं यथा शुष्यन् मनसो म्लानाननाः खिन्नाः <strong>पुरु-कृशाश्</strong> चेत्य् अर्थः ॥२३॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> भोः <strong>सिन्धु-पत्न्यो</strong> नद्यः ! <strong>सम्प्रति</strong> यूयं <strong>शुष्यद्-ध्रदाः</strong> स्थ । तत्र कारणम् आहुः&mdash;<strong>इष्ट-भर्तुः</strong> <strong>सिन्धु-पत्नीनाम्</strong> अपि योऽभीष्ट-सुख-प्रदो भर्ता यदुपतिः, तस्य <strong>प्रणयावलोकम् अप्राप्य</strong> एव <strong>यद्वद् वयं</strong> प्रणयावलोकम् अप्राप्य <strong>मुष्ट-हृदयाः</strong> वञ्चित-चित्ताः स्मः, तद्वद् एव यूयम् ॥२३॥</p>
<hr>
<p><strong>॥ १०.९०.२४ ॥</strong></p>
<p><strong>हंस स्वागतम् आस्यतां पिब पयो ब्रूह्य् अङ्ग शौरेः कथां</strong></p>
<p><strong>दूतं त्वां नु विदाम</strong><sup id="fnref:8"><a href="#fn:8" class="footnote-ref" role="doc-noteref">8</a></sup> <strong>कच्चिद् अजितः स्वस्त्य् आस्त उक्तं पुरा ।</strong></p>
<p><strong>किं वा नश् चल-सौहृदः स्मरति तं कस्माद् भजामो वयं</strong></p>
<p><strong>क्षौद्रालापय कामदं</strong><sup id="fnref:9"><a href="#fn:9" class="footnote-ref" role="doc-noteref">9</a></sup> **श्रियम् ऋते सैवैक-निष्ठा स्त्रियाम्</p>
<hr>
<p><strong>श्रीधर-स्वामी (भावार्थ-दीपिका) :</strong> तदैव दैवाद् आगतं हंसं दूतं कल्पयित्वाहुः&mdash;<strong>हंस</strong> इति । <strong>नो</strong>ऽस्मान् प्रति <strong>पुरा</strong> रहस्य् <strong>उक्तम्</strong> <strong>किं वा चल-सौहृदः स्मरति</strong> ?</p>
<p>स्मृत्वैव मां प्रस्थापितवान् इति चेद् अत आहुः&mdash;हे <strong>क्षौद्र</strong> ! क्षुद्रस्य दूत ! <strong>कस्मात् तं वयं भजामः</strong> ?</p>
<p>कामार्थम् आह्वयति युष्मान् इति चेद् अत आहुः&mdash;अहो तर्हि <strong>तम्</strong> <strong>आलापय</strong> आकारय । ॐ इति गच्छन्तम् इव तं पुनर् आहुः&mdash;यास्मान् वञ्चयित्वा एकाकिनी सेवते, तां <strong>श्रियम् ऋते</strong> <strong>तम्</strong> एव <strong>आलापय</strong> ।</p>
<p><strong>सा</strong> तद्-<strong>एक-निष्ठा</strong> कथं परिहर्तुं शक्यते ? इति चेद् अत आहुः&mdash;<strong>स्त्रियाम्</strong>, जाताव् एक-वचनम् [?]। अस्मासु स्त्रीषु मध्ये किं <strong>सैवैक-निष्ठा</strong>, न तु वयम् ? इत्य् अर्थः ।</p>
<p>पाठान्तरे तु, <strong>क्षौद्रं</strong> मधु, तद्वन् मधुरालाप-मात्रं यस्य, <strong>तम् अकामदम्</strong> अरति-प्रदं <strong>श्रियम् ऋते वयं कस्माद् भजामः</strong> ? किन्त्व् अनादृतापि सती पुनः पुनः सैव भजतु यतोऽस्मादृष्यो मानिन्यः स्त्रिय <strong>एक-निष्ठा</strong> एकत्रैव स्व-संमान-सिद्धौ निष्ठा यासाम् इति ॥२४॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> <strong>स्वागतं</strong> सुष्ठ्व् आगमनं जातम् । <strong>आस्यताम्</strong> उपविश्यताम् । <strong>पयः</strong> क्षीरम् । <strong>चल-सौहृदः,</strong> अतोऽत्राहुः&mdash;<strong>तं</strong> शौरिम् । <em>इत्य् अर्थ</em> इति&mdash;<strong>वयम्</strong> अपि तद्-<strong>एक-निष्ठा</strong> एवेति । तस्येहागमनम् उचितम् एव भक्त-वात्सल्याद् इति भावः । पाठान्तरे &quot;क्षौद्रालापम् अकामदम्&quot; इति पाठे तु क्षुद्रा मधुमक्षिकाः, ताभिर् निष्पादितं क्षौद्रम् ॥२४॥</p>
<hr>
<p><strong>कैवल्य-दीपिका :</strong> <strong>हंस</strong> इति । हे <strong>हंस</strong> ! <strong>आस्यताम्</strong> उपविश्यताम् । <strong>शौरेः</strong> कृष्णस्य । <strong>नु</strong> अहो ! <strong>अजितः</strong> कृष्णः । <strong>पुरा</strong> पूर्वम् अस्मान् प्रति यद् <strong>उक्तं</strong>, तत् <strong>किं स्मरति</strong> ? <strong>तं</strong> च <strong>कस्माद् भजामो वयम्</strong> । यतोऽसौ <strong>क्षौद्रवद्</strong> मधुवन् मधुरालापो न तु <strong>कामदः</strong> । <strong>श्रियम् ऋते</strong> <strong>सा</strong> हि यासां स्त्रीणां मध्ये <strong>एक-निष्ठा</strong> एकस्मिन्न् एव स्थिरीभूता, न तु चञ्चलेति सोत्प्रासोक्तिः । अयम् अर्थः&mdash;अचञ्चला अप्य् अस्मान् उज्झित्वा चञ्चलां श्रियं स भजते इति । अत्रोन्मादः । महिष्यः कुरर्य्-आदीन् ॥</p>
<p>अत्र च स्मृति-गुण-कीर्तन-व्याधि-प्रलापाश् चतस्रो दशाः काव्य-प्रकाश-निष्ठाः<sup id="fnref:10"><a href="#fn:10" class="footnote-ref" role="doc-noteref">10</a></sup> । निद्रा-च्छेदादयस् तु षट् नयन-प्रीतिर् इत्य् अत्र रति-रहस्यस्था<sup id="fnref:11"><a href="#fn:11" class="footnote-ref" role="doc-noteref">11</a></sup> दर्शिता इति ज्ञेयम् । तासां नाना-महिषी-गतत्वाद् यत् क्रमाद् उक्ताः । मृति-लक्षणा त्व् अन्या स्मर-दशास्ति । सा च&mdash;</p>
<p>इतीदृशेन भावेन कृष्णे योगेश्वरेश्वरे ।</p>
<p>ध्रियमाणेन माधव्यो लेभिरे वैष्णवीं गतिम् ॥ [भा।पु। १०.९०.२५]</p>
<p>इत्य् अनेन मूल-ग्रन्थेन सूचिताप्य् अमङ्गलत्वाद् इह नोक्ताः । एकादश-श्लोके जल-केलि-प्रसङ्गे मूले दर्शिता । तत्र च सन्निहितेऽपि भगवति तद्-आलाप-सौष्ठवेन तासां वैचित्त्याविर्भावान् नास्य भेदस्य पूर्वानुरागादिष्व् अन्तर्भावः शक्यो वक्तुम् । तथा च तत्रोक्तं&mdash;</p>
<p>कृष्णस्यैवं विहरतो गत्य्-आलापेक्षित-स्मितैः ।</p>
<p>नर्म-क्ष्वेलि-परिष्वङ्गैः स्त्रीणां किल हृता धियः ॥</p>
<p>ऊचुर् मुकुन्दैक-धियो गिर उन्मत्त-वज् जडम् ।</p>
<p>चिन्तयन्त्योऽरविन्दाक्षं तानि मे गदतः शृणु ॥ [भा।पु। १०.९०.१३-१४]</p>
<p>न चास्मिन्न् अध्याये भगवतो व्यवधानादिकम् उक्तम् । तस्माद् वैचित्त्य-रूपं विप्रलम्भस्य भेदान्तरम् अवश्यम् अभ्युपेतव्यम् । अयम् एवात्र विदग्ध-बुद्धेर् आचार्यस्याभिप्रायः ॥॥२४॥ [मु।फ। १२.८१]</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> काश्चित् सम्मुखे दैवाद् आगतं हंसम् आलोक्य दूतत्वेन परिभाव्य वदन्ति&mdash;हंसेत्य्-आदि । हे <strong>हंस</strong> ! <strong>स्वागतम् आस्यतां</strong>, गमनागमनाभ्यां श्रान्तोऽसि । <strong>पयः पिब</strong> । पीत्वा विश्रम्य <strong>शौरेः कथां</strong> <strong>ब्रूहि</strong> । <strong>त्वां दूतम् अनुविदाम</strong> । <strong>कच्चिद् अजितः स्वस्त्य् आस्ते</strong> ? <strong>उक्तं पुरा</strong> यद्यपि &quot;स्वस्त्य् आस्ते&quot; इति पूर्वोक्तं, तथाप्य् उत्कण्ठया पृच्छाम इति भावः ।</p>
<p><strong>किं वा, नो</strong>ऽस्मान् <strong>स्मरति</strong>, तत्र कः सन्देहः ? तत्राहुः&mdash;<strong>चल-सौहृद</strong> इति स्मरणाद् भाव-व्यञ्जकं <strong>तं चल-सौहृदं</strong> <strong>वयं भजामः</strong> ।</p>
<p>कस्मात् ? इति स्वयम् एव हेतुम् उपन्यस्य स्त्रियोऽनभिज्ञाश् चेद् इति सिद्धान्तयन्ति&mdash;श्रीर् अपि । श्रीः सा कथं भजति ? तत्राहुः&mdash;<strong>श्रियम् ऋते</strong> श्रियं विना श्रियो वार्ता त्यज्यतां, <strong>सा</strong> तु केवलम् <strong>एक-निष्ठा</strong> एकस्मिन् वक्षसि स्थाने निष्ठा नितराम् अवस्थानं यस्या, अतः सा स्त्री न भवति, अङ्ग-विशेष एव सेति तात्पर्यम् । <strong>क्षौद्रं</strong> मधु तद् इव <strong>आलाप</strong> एव यस्य <strong>अकामदम्</strong> अनभीप्सितदम् । &quot;क्षौद्रालापय&quot; इति पाठे स्वामि-कृतो वार्थः । उन्माद-भावोऽयं वैचित्त्य-भावान्तर्-गतः ॥२४॥</p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> प्रातर् आगतं हंसं दूतं मत्वाहुः&mdash;<strong>हंस</strong> इति । <strong>स्वागतम्</strong> इति सुष्ठ्व् आगतं किम् इत्य् अभ्यागतं प्रति स्वागत-प्रश्नस्य योग्यत्वात् । यद् वा, सद्-अवसरेऽस्मिन् यत् त्वयात्रागतं, तच् छोभनम् इत्य् अर्थः । अत <strong>आस्यताम्</strong> उपविश्यतां, <strong>पयः</strong> क्षीरं <strong>पिब</strong> च । एवम् आतिथ्येन सम्मान्य प्रार्थयन्ते&mdash;<strong>ब्रूहि</strong> इति । <strong>अङ्ग</strong> ! इति सादर-सम्बोधने । किं वा, अस्माकम् अङ्ग-तुल्य ! हे परमात्मीय ! इत्य् अर्थः । <strong>शौरेः</strong> कृपया शूर-वंशे जातस्य अस्मद्-भर्तुः <strong>कथां</strong> कुशल-वार्तां किञ्चिद् वृत्तं वा <strong>ब्रूहि</strong> । तच् च युक्तम् एवेत्य् आहुः&mdash;<strong>नु</strong> निश्चितं, <strong>त्वा</strong> त्वां <strong>दूतं</strong> <strong>विदाम</strong> विद्म इति ।</p>
<p>तत्रादौ कुशलं पृच्छन्ति&mdash;<strong>कच्चिद्</strong> इति । <strong>स्वस्ति</strong> सुखम् । <strong>अजितः</strong> प्रेम्णा न केनचिद् अपि वशीकृत इत्य् अर्थः । एषा प्रणय-कोपोक्तिः ।</p>
<p>ननु देव्यो भवतीनां विरहेणासौ कथं सुखम् आस्ताम् ? इति चेत्, तर्हि <strong>पुरा</strong> पूर्वम् अनुनयादिना <strong>नः</strong> प्रत्य् <strong>उक्तं</strong> <strong>किं वा</strong> <strong>स्मरति</strong> । <strong>किं वा</strong> इत्य् एक-पदम् एव वा, स-भ्रू-भङ्ग-प्रश्ने किं न्व् इत्य्-आदिवत् । यद् वा, <strong>पुरोक्तं</strong> <strong>नो</strong>ऽस्मान् <strong>वा किं स्मरति</strong> ?</p>
<p>ननु तद् एव सेवा-परा युष्मान् कृतज्ञोऽसौ स्मरत्य् एवेति चेत्, तत्र न विश्वसिम इत्य् आहुः&mdash;<strong>चल-सौहृदो</strong>ऽस्थिर-प्रेमेति ।</p>
<p>ननु तत्-प्रियतमाः ! स्थिर-सौहृदोऽसौ युष्मान् किल कामयते । तत्र स-मानम् आहुः&mdash;<strong>तम्</strong> इति ।</p>
<p>ननु, तद्-विरहार्तः कामदोऽसौ भोक्तुं युज्यत एवेति चेत्, तर्हि तम् अत्रैव <strong>आलापय</strong> । एकस्मिन्न् एव निष्ठा दृढ-स्थिरता यस्याः सा । अन्यत् तैर् व्याख्यातम् ।</p>
<p>तत्र युष्माकम् आज्ञेति यथा युष्मद्-आज्ञा स्याद् इत्य् अर्थः । यद् वा, युष्मान् इति लेख्ये युष्मद्-आज्ञेति लेखक-भ्रमाद् इति ।</p>
<p>अथवा <strong>स्त्रियां</strong> स्त्रीषु मध्ये <strong>सा एवैक-निष्ठा</strong> एवास्मिन्न् एव सुस्थिरा, न तु चञ्चलेति सोत्प्रासोक्तिः । अहो तद्-एक-निष्ठा अस्मान् हित्वा चञ्चलां यो भजते, <strong>तं</strong> कुतो <strong>वयं भजेम</strong> इति भावः । अन्यत् समम् ।</p>
<p>एवं श्री-भगवता साक्षाद् विराजमानेन संयोगे विद्यमानेऽपि प्रेम-विशेषोद्रेकेण तत्-स्वभावज-वैचित्र्याद् विरहवत् क्वचिद् दैन्योक्तिः, अतस् तादृश-प्रेमैव श्री-भगवद्-वशी-करणाय भवति । किन्तु विरहार्ति-मयत्वेऽपि तस्य परम-पुरुषार्थत्वं श्री-भागवतामृते बहु विवृतम् एव ॥२४॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> प्रातर् आगतं हंसं दूतं मत्वाहुः&mdash;हे <strong>हंस</strong> इति। <strong>स्वागतम्</strong> इति । सुष्ठु आगतं किम् इत्य् अर्थः । यद् वा, सद्-अवसरे यत् स्वयम् आगतं तच् छोभनम् इत्य् अर्थः । ततश् च <strong>आस्यताम्</strong> उपविश्यतां, <strong>पयः</strong> क्षीरं <strong>पिब</strong> ।</p>
<p>एवम् आतिथ्येन सम्भाव्य प्रार्थयन्ते&mdash;<strong>ब्रूहि</strong> इति । <strong>अङ्ग</strong> इति सादर-सम्बोधने । किं वा, अस्माकम् अङ्ग-तुल्य ! हे परमात्मीय ! इत्य् अर्थः । <strong>शौरेः</strong> शूरस्य वंशे केनापि सर्वेषां भाग्येन जातस्य अस्मद्-भर्तुः <strong>कथां</strong> समुदाचारं <strong>ब्रूहि</strong> । तच् च युक्तम् एवेत्य् आहुः&mdash;<strong>नु</strong> निश्चितं <strong>त्वा</strong> त्वां <strong>दूतं विदाम</strong> विद्म इति ।</p>
<p>तत्रादौ कुशलं पृच्छन्ति&mdash;<strong>कच्चिद्</strong> इति । <strong>स्वस्ति</strong> सुखम् <strong>अजितः</strong> प्रेम्णा न केनचिद् अपि वशीकृत इत्य् अर्थः । इत्य् अन्तर्-ईर्ष्याभिव्यक्तिः ।</p>
<p>ननु देव्यो भवतीनां विरहेणासौ कथं सुखम् आस्ताम् ? इति चेत्, तर्हि <strong>पुरा</strong> पूर्वम् अनुनयादि-समये <strong>नः</strong> प्रत्य् <strong>उक्तं</strong>, <strong>किं वा स्मरति</strong> ? <strong>किंवा</strong> इत्य् एक-पदम् एव वा । स-भ्रू-भङ्ग-प्रश्ने किं न्व् इत्य्-आदिवत् । यद् वा, <strong>पुरोक्तं नो</strong>ऽस्मान् <strong>वा किं स्मरति</strong> ?</p>
<p>ननु तद्-एक-सेवा-परा युष्मान् कृतज्ञोऽसौ स्मरत्य् एव ? इति चेत्, तत्र न विश्वसिम इत्य् आहुः&mdash;<strong>चल-सौहृदः</strong> अस्थिर-प्रेमेति ।</p>
<p>ननु तत्-प्रियतमाः ! स्थिर-सौहृदोऽसौ युष्मान् किल कामयते । तत्र समानम् आहुः&mdash;<strong>तम्</strong> इति ।</p>
<p>ननु, तद्-विरहार्तः कामदोऽसौ भजनीय एवेति चेत्, तर्हि तम् अत्रैव <strong>आलापय</strong> । अत्र तद्-धितान्तत्वेनान्यथा प्राप्तत्वान् न साक्षाच् छ्वसुर-पितुर् नाम-ग्रहणं शङ्क्यम् । अन्यत् तु तत्र <strong>एक-निष्ठा</strong> इति एकस्मिन्न् एव निष्ठा दृढ-स्थिरता यस्याः <strong>सा</strong> इति काकूक्तिः युष्मद्-आज्ञेति । अत्र यथा युष्माकम् आज्ञा स्याद् इत्य् अर्थः । यद् वा, युष्मान् इति लेख्ये लेखक-भ्रम इति ॥२४॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>जीव-गोस्वामी (बृहत्-क्रम-सन्दर्भः) :</strong> अत्रैव काचित् पुरतः समागच्छन्तं हंसम् आलोक्याह&mdash;<strong>हंस-</strong> इत्य्-आदि । हे <strong>हंस</strong> ! <strong>स्वागतं</strong> सुखेनागतम् <strong>आस्यताम्</strong> । एहि एहि, <strong>पयः</strong> क्षीरं <strong>पिब</strong> ।</p>
<p>ननु कथम् अकाण्डे मयि तवायम् आदरः ? इत्य् आह&mdash;<strong>ब्रूहि</strong> इत्य्-आदि । हे <strong>अङ्ग</strong> ! <strong>कथां ब्रूहि</strong> ।</p>
<p>तत् कथाम् अहं न जानामि । कथं ब्रूयाम् ? इत्य् आह&mdash;<strong>दूतम्</strong> इत्य्-आदि । <strong>नु</strong> भोः । <strong>त्वां दूतं विदाम</strong> ।</p>
<p>सत्यं दूत एवास्मि । कं वक्तव्यं ब्रूहीत्य् आह&mdash;<strong>कच्चिद्</strong> इत्य्-आदि । <strong>अजितः कच्चित् स्वस्ति आस्ते</strong> ? <strong>आस्त</strong> इति यद्यपि पुरा आस्ते इति पूर्वोक्तं, तथापि भूयो वदेति भावः । किं वा, <strong>नो</strong>ऽस्मान् <strong>स्मरति</strong>, तत्र कः सन्देहः ? इत्य् आह&mdash;<strong>चल-सौहृदः</strong> अस्थिर-प्रेमाननुस्मरत्य् एव । तस्माद् यूयं तं भजतेत्य् आह&mdash;<strong>कस्मात् तं भजामो वयम्</strong> ?</p>
<p>ननु कस् तस्यापराधः ? इत्य् आह&mdash;<strong>क्षौद्रालापं</strong> क्षौद्रं मधु तद्वत् आलाप एव यस्य, न तु मधुराशयं, तत्रापि <strong>अकामदम्</strong> अनभिलषित-प्रदम् ।</p>
<p>ननु श्रीर् यं नित्यम् अनु भजते, तं प्रति कथम् एवं परुष-भाषिण्यो भवत्यः ? इत्य् आह&mdash;<strong>श्रियम् ऋते</strong> श्रियं विना तद्-वार्ता [दूरेत्यताम्]{।मर्क्} इत्य् अर्थः । श्रीस् तावत् तस्य दोषं न पश्यति
स्व-कार्य-मात्र-साधिका, <strong>सैव</strong> स्त्रियस् तावद् अस्मादृश्य <strong>एक-निष्ठा</strong> एकस्मिन् प्रेमण्य् एव निष्ठा यासाम् । अतः क्षीण-प्रेमाणं कथं केन प्रकारेण <strong>भजाम</strong> इत्य् असूया व्यभिचारी भावः ॥२४॥</p>
<hr>
<p><strong>जीव-गोस्वामी (प्रीति-सन्दर्भः ३८७</strong>): तदैव दैवाद् आगतं हंसं दूतं कल्पयित्वाहुः&mdash;<strong>हंस</strong> इति । <strong>नो</strong>ऽस्मान् प्रति <strong>पुरा</strong> रहसि <strong>उक्तं किं वा स्मरति</strong> । स्मरतु माम् एवेत्य् आशयेनाहुः&mdash;<strong>तम्</strong> इति । यदि च तद्-आग्रहः, तदा हे <strong>क्षौद्र</strong> सौहृद्य-चाञ्चल्येन क्षुद्रस्य तस्य दूत, तम् एव <strong>कामदं</strong> युवति-जन-क्षोभकम् अत्र <strong>आलापय</strong> आह्वय । किन्तु याम् आसाद्य वयं त्यक्ताः, तां <strong>श्रियम् ऋते</strong> । तां सोल्लुण्ठं स्तौति । <strong>स्त्रियां</strong> मध्ये <strong>सैव एकत्र</strong> तस्मिन् <strong>निष्ठा</strong> यस्याः, तादृशी । ततः कथं तस्यां नासज्येत ? इति व्यञ्जितम् । काक्वा स्वेषाम् अपि तन्-निष्ठत्वं व्यज्य सोल्लुण्ठत्वं दर्शितम् ॥२४॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> कम् अपि हंसं दूतं प्रकल्प्याहुः&mdash;<strong>हंस</strong> इति । ननु भवतीर् विना स कथं स्वस्त्य् आस्ताम् ? इति चेत्, <strong>उक्तं</strong> <strong>पुरा</strong>--न त्वादृशीं प्रणयिनीं गृहिणीं गृहेषु पश्यामि [भा।पु। १०.६०.५५] इत्य्-आदि स्व-प्रेम-वाक्यं स्मरति किम् ? किं वा, <strong>चल-सौहृदः</strong> सन् स्मरति । ननु स्मृत्वैव मां प्रस्थापितवान् अतस् तद्-अन्तिकं चलत ।</p>
<p>तं भजतेति तत्राहुः&mdash;<strong>कस्माद्</strong> इति । स चेद् अस्मान् न भजेत, नाप्य् अवगच्छति, तर्हि <strong>वयं कस्माद् भजामः</strong> ? कस्माद् वा यामः ? भोः करुणा-सिन्धवः ! तर्हि काम-पीडितस्य तस्य कथं निस्तारः ? तत्राहुः&mdash;हे <strong>क्षौद्र</strong> ! क्षुद्रस्य दूत ! <strong>आलापय</strong> अत्रैव तं <strong>कामदं</strong> काम-पीडितम् अपि दर्शन-मात्रेणैव काम-पीडा-प्रदम् आकारय । स अस्मान् आयातु, न तु गर्ववत्यो वयं तं याम इति भावः । ॐ इति गच्छन्तं तं मत्वा पुनर् आहुः&mdash;याह्य् अस्मान् वञ्चयित्वा एकाकिनी रमते तां <strong>श्रियम् ऋते</strong> तम् एव केवलम् आकारय ।</p>
<p>ननु सा तद्-एक-निष्ठा कथं परिहर्तुं शक्या स्यात् ? अत आहुः&mdash;<strong>स्त्रियाम्</strong> इति जाताव् एक-वचनम् । स्त्रीष्व् अस्मासु मध्ये <strong>सा एव</strong> किम् <strong>एक-निष्ठा</strong> ऐकान्तिकी, न तु वयम् इत्य् अर्थः । &quot;क्षौद्रालापम् अकामदम्&quot; इति पाठे <strong>क्षौद्रं</strong> मधु, तद्वन् मधुरालाप-मात्रं यस्य, तम् <strong>अकामदम्</strong> अरति-प्रदं, <strong>तं श्रियम् ऋते वयं कस्माद् भजामः</strong> ? किन्त्व् अनादृता सती सैव पुनः पुनर् भजतु, यतोऽस्मादृश्यो मानिन्यः स्त्रियः, <strong>स्त्रियां</strong> स्त्रीषु मध्ये <strong>एक-निष्ठाः</strong> एकत्रैव स्व-मान-सिद्धौ निष्ठा यासां ताः ॥२४॥</p>
<hr>
<p><strong>॥ १०.९०.२५ ॥</strong></p>
<p><strong>श्री-शुक उवाच&mdash;</strong></p>
<p><strong>इतीदृशेन भावेन कृष्णे योगेश्वरेश्वरे ।</strong><br>
क्रियमाणेन माधव्यो लेभिरे वैष्णवीं**<sup id="fnref:12"><a href="#fn:12" class="footnote-ref" role="doc-noteref">12</a></sup> <strong>गतिम् ॥</strong></p>
<p><strong>श्रीधर-स्वामी (भावार्थ-दीपिका) :</strong> <em>न व्याख्यातम्।</em></p>
<hr>
<p><strong>वंशीधरः (भावार्थ-दीपिका-प्रकाशः) : इति</strong> इत्थम् । <strong>भावेन</strong> प्रेम्णा । <strong>माधव्यो</strong> माधव-भार्याः । अतीव-प्रेम-वश-विवशानां क्षणिक-वियोगेऽपि चित्त-विभ्रमो भवत्य् एवेति भावः ॥२५॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) : इतीदृशेन</strong> इत्य्-आदि । <strong>ईदृशेन</strong> एवं-विधेन <strong>भावेन</strong> माधवे क्रियमाणेन <strong>वैष्णवीं</strong> <strong>गतिं</strong> भागवतीं भक्तिं <strong>लेभिरे</strong>, अनिमित्ता भागवती भक्तिः सिद्धेर् गरीयसी [भा।पु। ३.२५.२३] इति । यस्या लक्षणं तेनासां परम-भागवतत्वम् आयातम् । तेन सत्स्व् अपि बहुषु उपासना-शरीरेषु प्रेम-मात्रैक-निष्ठायाम् उपासनायां पति-भावेन भजन-क्षमं शरीरम् एव स्वरूप-योग्यम्, तत् तु श्री-कृष्णोपासनायाम् एव तस्य परमानन्द-मूर्तित्वात् । तासां चानन्य-साधारणानुरागवत्त्वात्, सर्वेन्द्रिय-प्रवृत्त्या तत्र प्रवेशात् ॥२५॥</p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> इत्थं फलितं तादृश-प्रेमैव । एवं श्री-भगवद्-वशीकरण-प्रेमवतीनां तासां माहात्म्यम् आह&mdash;<strong>इति</strong> इति । अतः किं वा अनेनोक्त-प्रकारेण य ईदृश उक्त-सदृशो <strong>भावः</strong>, तेन । स च भावस् तस्यैव माहात्म्याद् इत्य् अभिप्रायेणाह&mdash;<strong>कृष्णे</strong> सर्वथा सर्व-चित्ताकर्षक इति । अन्येषां चासौ सुदुर्लभ इत्य् आशयेनाह&mdash;<strong>योगेश्वराणाम्</strong> अपि <strong>ईश्वरे</strong>, कथञ्चित् प्रयत्नेन मनसा सेव्ये ।</p>
<p>यद् वा, किं च योगेति स्व-शक्ति-विशेषेण प्रत्येकं सर्वासाम् एव तासां सर्वथा युगपद् रमणाद् इत्य् अर्थः । <strong>क्रियमाणेन</strong> सदा विधीयमानेनेति तस्मिंस् तासाम् अतृप्तिर् भावानिवृत्तिश् चोक्ता । <strong>मधव्यो</strong> मधु-वंशोद्भवस्य तस्य पत्न्यः । <strong>विष्णुर्</strong> निजाशेषैश्वर्य-प्रकटनेन विश्व-व्यापको भगवान् श्री-कृष्ण एव, तदीयां <strong>गतिं</strong> दशां <strong>लेभिरे</strong>, यादृशोऽसौ स्यात् ता अपि तादृश्य एव भवेयुर् इत्य् अर्थः ।</p>
<p>यद् वा, <strong>गतिं</strong> परम-विलास-प्रकारं प्रिय-जन-परवशोऽयं मयैव सह सदा बहुधा विहरन्न् आस्ते । न कथञ्चित् कदाचिद् अपि वियुज्यत इत्य्-आदिना लक्षणं प्रत्येकं साक्षाद् अन्वभवन् इत्य् अर्थः ॥२५॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> इत्थं भणितं फलित-तादृश-प्रेमवतीनां तासां माहात्म्यम् आह&mdash;<strong>इति</strong> इति । अनेनोक्त-रीतिकेन <strong>ईदृशेन</strong> चान्येनान्येन <strong>कृष्णे</strong> स्वयं भगवति । अत एव योगेश्वरे परम-दुर्लभे इत्य् अर्थः । क्रियमाणेन सदा विधीयमानेनेति तस्मिंस् तासाम् अतृप्तिर् भावानिवृत्तिश् च सूचिता । <strong>मधव्यो</strong> मधु-वंशोद्भवस्य तस्य पत्न्यः । <strong>विष्णुः</strong> स्वयं भगवत्त्वात् सर्व-व्यापकः श्री-कृष्ण एव, तदीयां <strong>गतिं</strong> दशां <strong>लेभिरे</strong> यादृश एवासौ स्यात्, ता अपि तादृश्य एव भवेयुर् इत्य् अर्थः</p>
<hr>
<p>यद् वा, स यथा सर्व-व्यापकः, तथा ता अपि तस्य व्यापिका जाता इत्य् अर्थः । &quot;परमाम्&quot; इति पाठे त्व् अप्रकट-रूपाम् अलौकिकीम् इत्य् अर्थः । शानचः प्रयोगेण व्यवधानावगत्या कासांचिद् अर्जुन-पराजयानन्तरं गत्य्-अन्तरं तु मायिक-मात्रम् इत्य् अभ्युपगतम् । तच् च युक्तं विवाह-प्रसङ्गे तासां तत्-स्वरूप-शक्तित्वेन दर्शितत्वात् ॥२५॥</p>
<hr>
<p><strong>जीव-गोस्वामी (क्रम-सन्दर्भः) :</strong> <strong>इतीदृशेन वैष्णवीं</strong> सर्वत्र परिपूर्णस्य श्री-कृष्णस्य <strong>गतिं लेभिरे</strong> । तत्र <strong>क्रियमाणैर्</strong> अपि वर्तमान-प्रयोगेण व्यवधानं च निरस्तम् । अतः कासांचिद् अर्जुन-पराजयानन्तर-गत्य्-अन्तरं मायिकम् एवेत्य् अभ्युपगतम् ॥२५॥</p>
<hr>
<p><strong>जीव-गोस्वामी (बृहत्-क्रम-सन्दर्भः) :</strong> उपसंहरति&mdash;<strong>इति</strong> इत्य्-आदि । एवं प्रकारेण भावेन वैचित्त्याख्येन भावेन । कीदृशेन ? <strong>कृष्णे क्रियमाणेन</strong> । कृष्णे कीदृशे ? <strong>योगेश्वराणाम्</strong> अपि <strong>ईश्वरे</strong> । <strong>माधव्यो</strong> महिष्यः । <strong>वैष्णवीं गतिं लेभिरे</strong> वैष्णवीयां गतिं रुक्मिणी-सादृश्यं रुक्मिणी यथा नित्य-प्रिया तथैवाभवन् इत्य् अर्थः । विष्णुः श्री-कृष्णः, तत्-स्वरूपा वैष्णवी तस्येयम् इति वा वैष्णवीह रुक्मिणी वैष्णवीयाम् इत्य् अर्थे वैष्णवीति छान्दसम् । अथवा विष्णुः श्री-कृष्णः, <strong>वैष्णवीं</strong> विष्णु-देवताकां <strong>गतिं</strong> प्रेम ॥२५॥</p>
<hr>
<p><strong>जीव-गोस्वामी (प्रीति-सन्दर्भः ३८८) :</strong> अथ तासां तद्-विधाशेष-विप्रलम्भानन्तरजं नित्यम् एव सर्वात्मक-सम्भोगम् आह&mdash;<strong>इतीदृशेन</strong> । <strong>विष्णोः</strong> श्री-कृष्णस्य एव सम्बन्धिनीं <strong>गतिं</strong> नित्य-संयोगं <strong>लेभिरे</strong> । अत्र हेतुः&mdash;<strong>माधव्यः</strong> मधु-वंशोद्भवस्य श्री-कृष्णस्यैव नित्य-प्रेयस्यस् ताः ॥२५॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> तासाम् एतादृश-श्री-कृष्ण-विषयक-भाववतीनां किं प्राप्यं वस्त्व् इत्य् अपेक्षायाम् आहुः&mdash;<strong>इति</strong> इति । <strong>वैष्णवीं</strong> वैष्णव-प्राप्यां प्रेम-भक्तिम् एव तासाम् अप्राकृतीनां भगवन्-नित्य-प्रेयसीनां सच्-चिद्-आनन्द-वपुषां ब्रह्म-रसास्वादाधिक-भगवन्-माधुर्यास्वादवतीनां पुनर् मोक्षादि-फल-प्राप्त्य्-अभाव-सम्भवात् प्रेमाधिक्यम् एवेत्य् अर्थः । यद् वा, वैष्णवीं विष्णोस् तस्यैव कृष्णस्य भावोन्माद-प्रौढिम्ना तादात्म्य-मयीं रासान्तर्धाने व्रज-सुन्दर्यो नाना-प्रश्नाद्य्-अनन्तरम् उन्मादस्य प्रौढिम्ना यथा कृष्णोऽहं पश्यत गतिम् इति कृष्ण-तादात्म्य-मयीं लेभिरे तथैवैता अपि कुरर्य्-आदि-प्रश्नानन्तरं ताम् एवेत्य् अर्थः । प्रेम-वैचित्त्यादि-कृष्ण-तादात्म्यादि-दशा अनुराग-विलासा एव यदु-महिषीणाम् अनुराग-पर्यन्ता दशा श्रीमद्-उज्ज्वल-नीलमणौ व्याख्याता एव ॥२५॥</p>
<hr>
<p><strong>॥ १०.९०.२६ ॥</strong></p>
<p><strong>श्रुत-मात्रोऽपि यः स्त्रीणां प्रसह्याकर्षते मनः ।</strong><br>
उरु-गायोरु-गीतो वा पश्यन्तीनां च किं पुनः ॥**</p>
<p><strong>श्रीधर-स्वामी (भावार्थ-दीपिका) :</strong> तासां कृष्णे एवं-भूतो भावो नातिचित्रम् इत्य् आह&mdash;<strong>श्रुत-मात्रोऽपि</strong> इति । <strong>उरुभिर्</strong> <strong>गायैर्</strong> गीतैर् उरुधा गीतो वा, यैः कैश्चिद् अपि गीतैः कथाभिः, कथञ्चिद् अपि गीतो वेत्य् अर्थः ॥२६॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> <em>एवं-भूतश्</em> चित्त-विभ्रम-करः । <em>भावः</em> प्रेमा । <em>उरुभिर्</em> अनन्तैः । उरुधा अनेकधा । <em>इत्य् अर्थ</em> इति&mdash;येन केनचित् संस्कृतेन प्राकृतेन वा <em>गीतेन</em> <strong>गीतो</strong>ऽपि श्री-कृष्णश् चेच् चेत-आकर्षणं करोति, तदा किम् उ वक्तव्यं <strong>पश्यतां</strong> चेत-आकर्षणं वृत्तम् इति कैमुत्यम् उक्तम् ॥२६॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> एवं स्त्रीणाम् एव तत्-करणक-सुखाकर्षणवत्तां दर्शयन्न् आह&mdash;<strong>श्रुत-मात्रोऽपि</strong> इत्य्-आदि । श्रवण-मनन-निदिध्यासनैर् नहि भगवति मनो-लयो भवति, आसां तु श्रवण-मात्रेणैव कथम् एतत् ? तत्राह&mdash;यः स्वयम् एव श्री-कृष्णः <strong>प्रसह्य</strong> बलाद् बलात्कारेण तासां <strong>मन आकर्षयति</strong> श्रवण-मननादिवतां तु मनो मदीय-मानसम् अपि कदाचिद् वशीकरोति न वा, <strong>पश्यन्तीनां</strong> तु यन् मन आकृष्यते, तत् <strong>पुनः किम्</strong> ? ॥२६॥</p>
<hr>
<p><strong>सनातन-गोस्वामी (बृहद्-वैष्णव-तोषणी) : श्रुत-मात्रोऽप्य्</strong> <strong>उरु-गाय</strong> उरु गायो गीतो वापि <strong>स्त्रीणां मन आकर्षति</strong>। साक्षात् <strong>पश्यन्तीनां</strong> तु <strong>मन आकर्षति</strong> इति <strong>किं पुनर्</strong> वक्तव्यम् ? इत्य् अर्थः । पाठान्तरेऽपि स एवार्थः । तत्र श्रवणे चित्ताभिनिवेशापेक्षया गाने च तेषां व्याख्यानुसारेण किञ्चित् सम्बन्ध-मात्रेण तस्य न्यूनतापेक्षया वा-शब्दः । अन्यत् तैर् व्याख्यातम् ।</p>
<p>यद् वा, उरु-गायैर् बहु-गीतैर् उरुधा गीतो वाकर्षतीति किं वक्तव्यम् ? तत्रापि किं पुनर् वक्तव्यम् पश्यन्तीनां त्व् आकर्षतीत्य् अर्थः । एवं श्रवणादेर् यथोत्तरं श्रैष्ठ्यं सिध्येद् एव । अतस् तत्-पत्नीनां महा-सौभाग्यवतीनां सदा तेन सह बहुधा विहरन्तीनां तासां तादृशो भावो युक्त एवेति भावः ॥२६॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> तत्र तस्यापि माहात्म्यम् आह&mdash;<strong>श्रुत-मात्रोऽपि यः स्त्रीणां मन आकर्षति</strong> । <strong>उरुभिर् गायैर्</strong> गीतैः प्रबन्धैर् उरु यथा स्यात्, तथा <strong>गीतस्</strong> तद्-विषयीकृतो वा <strong>किं पुनः</strong> तत्रापि साक्षात् <strong>पश्यन्तीनां</strong> तु किं पुनर् वक्तव्यम् ? इत्य् अर्थः । &quot;कुतः पुनः&quot; इति पाठेऽपि स एवार्थः । अतस् तत्-पत्नीनां स्वाभाविक-महा-प्रेमवतीनां सदा तेन सह विहरन्तीनां तासां तादृश एव भावो युक्तः क्वचिद् अन्यथा श्रवणं तु मुनीनाम् अपि मोह-श्रवणाद् एव, इत्य् अङ्गोपदिशन्त्य् एके विस्मृत्य प्राग् उदाहृतम् इतिवत् [भा।पु। १०.५७.३१] इति भावः ॥२६॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>जीव-गोस्वामी (बृहत्-क्रम-सन्दर्भः) :</strong> ननु तासां यदीदृक् दशा भविष्यति, तत् किम् ? इत्य् आह&mdash;<strong>श्रुत-मात्रोऽपि</strong> इत्य्-आदि । यः श्री-कृष्णः <strong>श्रुत-मात्रोऽपि स्त्रीणां मनः प्रसह्य आकर्षते</strong>, स एव <strong>पश्यन्तीनां</strong> यद् आकर्षिष्यति, तत् किम् ? तत्रापि याभिः सह सततं विहरति, तासां तु यद् एवं भविष्यति, तत् किं वक्तव्यम् इति शेषः । कीदृशः ? <strong>उरु-गायैः</strong> पुण्य-श्लोकैः उरु यथा स्यात् तथा गीतम् । <strong>वा</strong> इत्य् आश्चर्ये ॥२६॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) : उरुभिर् गान</strong>-प्रबन्धैर् उरु यथा स्यात् तथा <strong>गीतः</strong> स <strong>पश्यन्तीनां</strong> तु <strong>कुत</strong> इति शब्दस् त्व्-अर्थे ॥२६॥</p>
<hr>
<p><strong>॥ १०.९०.२७ ॥</strong></p>
<p><strong>याः सम्पर्यचरन् प्रेम्णा पाद-संवाहनादिभिः ।</strong><br>
जगद्-गुरुं भर्तृ-बुद्ध्या तासां किं वर्ण्यते तपः ॥**</p>
<p><strong>श्रीधर-स्वामी (भावार्थ-दीपिका) :</strong> <em>न व्याख्यातम्।</em></p>
<hr>
<p><strong>वंशीधरः (भावार्थ-दीपिका-प्रकाशः) :</strong> <strong>या</strong> रुक्मिण्य्-आद्याः । <strong>किं</strong>-शब्दस् तपो-महत्त्वं वक्ति ॥२७॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> एवं सामान्यतः स्त्रीणां भजने स्वरूप-योग्यताम् उक्त्वा विशेषम् आह&mdash;<strong>या</strong> इत्य्-आदि । <strong>याः</strong> पुनर् <strong>भर्तृ</strong>-भावेन <strong>प्रेम्णा</strong> पाद-संवाहनादिभिः पर्यचरन्, <strong>तासां</strong> <strong>तपः किं वर्ण्यते</strong> ? अन्येषां तु भावान्तरेण भजतां तपो वर्णयितुं शक्यत एवेति भावः । अतः सर्वज्ञ-जनेभ्यो भर्तृ-भावेन भजनम् एव श्रेय इति रहस्यम् ॥२७॥</p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> अतस् ता एव परम-धन्याः, न त्व् अन्ये केचनेति भाव-विशेषोदयेनाह&mdash;<strong>या</strong> इति । <strong>सम्यक्</strong> तद्-अन्याशेषापेक्षया तत्-तद्-एक-निष्ठत्वादिना <strong>पर्यचरन्न्</strong> असेवन्त । आदि-शब्दात् <strong>पाद</strong>-प्रक्षलण-केश-प्रसाधन-वीजनादयः । <strong>जगतां</strong> श्री-ब्रह्मादीनां सर्वेषाम् अपि <strong>गुरुं</strong> परम-पूज्यम् इति महा-दौर्लभ्यम् उक्तम् । <strong>भर्तृ-बुद्ध्या</strong> पतित्वेनेत्य् अर्थः । <strong>तपो</strong> भाग्यं <strong>किं वर्ण्यते</strong> ? अपि तु तन्-माहात्म्यं वर्णयितुं न शक्यत इत्य् अर्थः । <strong>भर्तृ-बुद्ध्या</strong> इत्य् अनेनात्मनः श्री-बादरायणिना श्री-गोपी-भावः सूचित एव । सर्वथा सर्वतः प्रेम्णोत्कृष्टतरेऽपि व्रज-वधू-भावे भाव-विशेषेणातृप्त्या स्वच्छन्द-सेवापेक्षया भर्तृत्वस्यैव बहु-मानाद् इति । इत्थं श्री-महिष्य्-आदिभिः सह विविध-क्रीडार्थं श्री-भगवत्य् अपि गार्हस्थ्यम् एवादृत्य तन्-माहात्म्यं दर्शितम् इति । किं वा, अहो किं वक्तव्यम्, निज-प्रियतमास् तास् तेन तथानुगृहीता इति ॥२७॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> अतस् ता एव धन्याः, न त्व् अन्ये केचनेति भाव-विशेषोदयेनाह&mdash;<strong>या</strong> इति । <strong>याः</strong> काश्चिद् अन्या अपि <strong>भर्तृ-बुद्ध्या</strong> भावना-मात्र-गम्येनापि भर्तृत्वेन न तु साक्षाद्-भर्तृत्वेन यः <strong>प्रेमा</strong>, तेन यानि <strong>पाद-संवाहनादीनि</strong> मानस-रूपाणि, तैर् <strong>जगद्-गुरुं</strong> परम-पुरुषोत्तमं <strong>सम्यक्</strong> तद्-एक-निष्ठया <strong>पर्यचरन्</strong> असेवन्त इत्य् अर्थः । <strong>तासां तपस्</strong> तद्-उपासना-भाग्यं <strong>किं वर्ण्यते</strong>, अपि तु वर्णयितुं न शक्यत इत्य् अर्थः । साक्षाद्-भर्तृत्वेन नित्यम् एव तथा सेवमानानां तासां वार्ता दूरत एवेति भावः ॥२७॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>जीव-गोस्वामी (बृहत्-क्रम-सन्दर्भः) :</strong> तद् एवाह&mdash;<strong>याः सम्पर्यचरन्न्</strong> इत्य्-आदि । या माधव्यः <strong>जगद्-गुरुं</strong> श्री-कृष्णं <strong>भर्तृ-बुद्ध्या</strong> <strong>सम्यक् पर्यचरन्,</strong> तत्रापि <strong>प्रेम्णा</strong> । ननु कामेन <strong>पाद-संवाहनादिभिः</strong> क्रियाभिः <strong>तासां</strong> <strong>तपः किं वर्ण्यते</strong> ? तद् वर्णनीयं न भवति । अन्यस्यान्यद् वर्णयितुं शक्यते, न तद् इति भावः । अतो ये मां भजन्ति दाम्पत्ये तपसा व्रत-चर्यया [भा।पु। १०.६०.५२] इति पूर्वं यद् व्याख्यातं, तत् साधु ॥२७॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) : तासां किं तपो वर्ण्यते</strong> ? नैव वर्ण्यते, किन्तु नित्य-सिद्धा एव ता इति भावः । यद् वा, तासु मध्ये कासाञ्चित् साधन-सिद्धानां कीदृशं प्राक्तनं तप इति चेद् अत्राह&mdash;<strong>या</strong> इति ॥२७॥</p>
<hr>
<p><strong>॥ १०.९०.२८ ॥</strong></p>
<p><strong>एवं वेदोदितं धर्मम् अनुतिष्ठन् सतां गतिः ।</strong><br>
गृहं धर्मार्थ-कामानां मुहुश् चादार्शयत् पदम् ॥**</p>
<p><strong>श्रीधर-स्वामी (भावार्थ-दीपिका) : पदं</strong> स्थानम् ॥२८॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> <strong>गृहं</strong> गृहस्थम् । <strong>पदं</strong> स्थानम् ॥२८॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> धर्मादि-परा अपि स्वाचारेण शिक्षयित्वा समुद्धृता इत्य् आशयेनाह&mdash;<strong>एवम्</strong> इति । अनेनोक्त-प्रकारेण । <strong>सतां गतिर्</strong> इति साधुषु कृपया सद्-धर्म-प्रवर्तनार्थम् इति । किं वा, <strong>सतां</strong> धर्मादि-पराणां <strong>गतिर्</strong> गम्य इति । तैस् तेषाम् अपि स एव साध्य इति । यद् वा, स्व-भक्तानाम् एव सुखार्थम् इति भावः । मुहुर् इत्य् अनुतिष्ठन्न् इत्य् अनेन <strong>अदर्शयद्</strong> इत्य् अनेनैव वान्वयः । ततश् च दर्शने पौनःपुन्यं तद्-दार्ढ्य्-अर्थम् ॥२८॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> तद् एवं तस्य क्रीडात्वेनैव स्फुटं प्रतीयमानं चरितं वर्णयित्वा तादृशत्वम् एव वैध-कर्मण्य् अप्य् अतिदिशन् सर्वेषाम् अपि शर्मदत्वम् आह&mdash;<strong>एवं सतां गतिः</strong> तत्-क्रीडैक-परम-भक्तानां <strong>गतिः</strong> सन् वेदोदितं <strong>धर्मं</strong> यज्ञादिकं च मुहुर् अनुतिष्ठन् <strong>गृहं</strong> खलु <strong>धर्मार्थ-कामानां पदम्</strong> इत्य् अप्य् <strong>अदर्शयत्</strong> । अन्येभ्य उपादिशद् इति यतः <strong>सतां</strong> तत्-क्रीडैक-जीवानां धर्मादि-पराणां च <strong>गतिर्</strong> आश्रयः ॥२८॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) : पदं</strong> स्थानम् ॥२८॥</p>
<hr>
<p><strong>॥ १०.९०.२९ ॥</strong></p>
<p><strong>आस्थितस्य परं धर्मं कृष्णस्य गृह-मेधिनाम् ।</strong><br>
आसन् षोडश-साहस्रं महिष्यश् च शताधिकम् ॥**</p>
<p><strong>श्रीधर-स्वामी (भावार्थ-दीपिका) :</strong> <em>न व्याख्यातम्।</em></p>
<hr>
<p><strong>वंशीधरः (भावार्थ-दीपिका-प्रकाशः) :</strong> <strong>परम्</strong> अतिथि-पूजनादिनोत्कृष्टम् ॥२९॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> तथा तद्-गार्हस्थ्य-भूतानां श्री-भगवत्-पुत्रादीनां सर्वेषां यादवानाम् अपि माहात्म्यम् उक्त्वानुवाद-पूर्वकं वर्णयति&mdash;<strong>आस्थितस्य</strong> इत्य्-आदीनां <strong>परम्</strong> उत्कृष्टं प्रायः सर्वेषाम् अप्य् आश्रमिणाम् आश्रयत्वात् । तद् उक्तं&mdash;</p>
<blockquote>
<p>भिक्षा-भुजश् च ये केचित् परिव्राड्-ब्रह्मचारिणः । &gt;
तेऽप्य् अत्रैव प्रतिष्ठन्ते गार्हस्थ्यं तेन वै वरम् ॥ इति ।</p></blockquote>
<p>यद् वा, <strong>परं</strong> मुख्यं मुख्य-कल्पत्वेन कृतत्वात् <strong>कृष्णस्य</strong> अशेषैश्वर्य-प्रकटनार्थम् अवतीर्णस्य स्वयं भगवतः । यद् वा, तद्-धर्मानुष्ठान-माधुर्येणापि सर्व-चित्ताकर्षकस्य । <strong>तु</strong>-शब्दो भेदे । महा-<strong>महिष्यस्</strong> तावद् अष्टाव् आसन्न् एव षोडश-साहस्रं <strong>महिष्यस् तु शताधिकं</strong> यथा स्यात् तथासन् । &quot;महिष्यश् च&quot; इति पाठेऽपि स एवार्थः ॥२९॥</p>
<p>[[?]]{।मर्क्} धर्मादीनां सर्वेषां यादवानाम् अपि माहात्म्यम्
उक्त्वानुवाद-पूर्वकं वर्णयिष्यन्न् अनुष्ठित-धर्मम् एव प्रपञ्चयति&mdash;<strong>आस्थितस्य</strong> इत्य्-आदिना, जज्ञिरे [भा।पु। १०.९०.३९] इत्य्-अन्तेन । परम् उत्कृष्टं प्रायः सर्वेषाम् अप्य् आश्रमिणाम् आश्रयत्वात् । तद् उक्तं&mdash;</p>
<blockquote>
<p>भिक्षा-भुजश् च ये केचित् परिव्राड् ब्रह्मचारिणः । &gt;
तेऽप्य् अत्रैव प्रतिष्ठन्ते गार्हस्थ्यं तेन वै वरम् ॥ इति ।</p></blockquote>
<p>यद् वा, <strong>मुख्यं</strong> मुख्य-कल्पत्वेन कृतत्वात् । कृष्णस्य अशेषैश्वर्य-प्रकटनार्थम् अवतीर्णस्य भगवतः । किं वा, तद्-धर्मानुष्ठानेन सर्व-चित्ताकर्षकस्य । <strong>तु</strong>-शब्दश् चार्थेऽनुक्त्वा अष्टौ समुच्चिनोति । यद् वा, सुप्रसिद्धेन प्रायिकत्वेन वा तद्-अनुक्तिः । ततश् च तु-शब्दो विशेषे, अन्याशेष-गृहिभ्यो वैलक्षण्यात् ॥२९॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> तथा तद्-गार्हस्थ्य-भूतानां श्री-भगवत्-पुत्रादीनां सर्वेषां यादवानाम् अपि माहात्म्यम् उक्त्वानुवाद-पूर्वकं वर्णयति&mdash;<strong>आस्थितस्य</strong> इत्य्-आदीनां <strong>परम्</strong> उत्कृष्टं प्रायः सर्वेषाम् अप्य् आश्रमिणाम् आश्रयत्वात् । तद् उक्तं&mdash;</p>
<blockquote>
<p>भिक्षा-भुजश् च ये केचित् परिव्राड् ब्रह्मचारिणः । &gt;
तेऽप्य् अत्रैव प्रतिष्ठन्ते गार्हस्थ्यं तेन वै वरम् ॥ इति ।</p></blockquote>
<p>यद् वा, <strong>परं</strong> मुख्यं मुख्य-कल्पत्वेन कृतत्वात् <strong>कृष्णस्य</strong> अशेषैश्वर्य-प्रकटनार्थम् अवतीर्णस्य स्वयं भगवतः । यद् वा, तद्-धर्मानुष्ठान-माधुर्येणापि सर्व-चित्ताकर्षकस्य । <strong>तु</strong>-शब्दो भेदे । महा-<strong>महिष्यस्</strong> तावद् अष्टाव् आसन्न् एव षोडश-साहस्रं <strong>महिष्यस् तु शताधिकं</strong> यथा स्यात्, तथासन् । &quot;महिष्यश् च&quot; इति पाठेऽपि स एवार्थः ॥२९॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः), विश्वनाथ-चक्रवर्ती (सारार्थ-दर्शिणी) :</strong> <em>न व्याख्यातम्।</em></p>
<hr>
<p><strong>॥ १०.९०.३० ॥</strong></p>
<p><strong>तासां स्त्री-रत्न-भूतानाम् अष्टौ याः प्राग् उदाहृताः ।</strong><br>
रुक्मिणी-प्रमुखा राजंस् तत्-पुत्राश् चानुपूर्वशः ॥**</p>
<p><strong>श्रीधर-स्वामी (भावार्थ-दीपिका) :</strong> या <strong>रुक्मिणी-प्रमुखा अष्टाव् उदाहृताः प्राक्</strong> ॥३०॥</p>
<hr>
<p><strong>वंशीधरः (भावार्थ-दीपिका-प्रकाशः) : तासां</strong> सर्वासां मध्ये । <strong>तत्-पुत्रा</strong> रुक्मिण्य्-आद्य्-अष्ट-महिष्य्-आत्मजाः ॥३०॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) : स्त्रीषु</strong> श्री-पार्वत्य्-आदिषु <strong>रत्न</strong>-भूतानां श्रेष्ठतमानाम् इत्य् अर्थः । <strong>तासां पुत्राश्</strong> चानुक्रमेण <strong>उदाहृता</strong> एव ॥३०॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> <strong>स्त्रीषु</strong> तज्-जातिषु <strong>रत्नानां</strong> श्रेष्ठतमानां <strong>तासां पुत्राश्</strong> चानुक्रमेण <strong>उदाहृता</strong> एव ॥३०॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) : या</strong> रुक्मिणी-प्रमुखाम् अष्टौ <strong>ता उदाहृता</strong> उक्ताः । <strong>तत्-पुत्राश्</strong> च <strong>उदाहृताः</strong>, उक्ताः <strong>प्राग्</strong> एव ॥३०॥</p>
<hr>
<p><strong>॥ १०.९०.३१ ॥</strong></p>
<p><strong>एकैकस्यां दश दश कृष्णोऽजीजनद् आत्मजान् ।</strong><br>
यावत्य आत्मनो भार्या अमोघ-रतिर्**<sup id="fnref:13"><a href="#fn:13" class="footnote-ref" role="doc-noteref">13</a></sup> <strong>ईश्वरः ॥</strong></p>
<p><strong>श्रीधर-स्वामी (भावार्थ-दीपिका) :</strong> एवम् अष्टोत्तर-शताधिक-षोडश-सहस्र-महिषीणां पुत्रा लक्षम् एकम् अशीत्य्-उत्तरैक-षष्ठि-सहस्राणि च भवन्ति ॥३१॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> तासां सर्वासां पुत्र-सङ्ख्यां निगमयति&mdash;<em>एवम्</em> इति । <strong>अमोघ-रतिर्</strong> इति सर्वासाम् अबन्ध्यात्वम् आह ॥३१॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) : अमोघ-रतिः</strong> अव्यर्थ-कामः, अव्यर्थ-सङ्कल्प इति यावत् ॥३१॥</p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> तद् एवानुस्मारयति&mdash;<strong>एकैकस्याम्</strong> इति । <strong>यावत्यो</strong> <strong>भार्यास्</strong> तावतीष्व् एव <strong>एकैकस्याम् आत्मजान्</strong> स्वानुरूपान् पुत्रान् इत्य् अर्थः । <strong>हि</strong> यतः । <strong>अमोघ-रतिः</strong> अव्यर्थ-क्रीडः सत्य-सौरतो वा । तत्रैव हेतुर् <strong>ईश्वरः</strong> साक्षाद् भगवान् इति । यद् वा, ननु सर्वासु सम-साङ्ख्यात्मज-जननं कथं सम्भवेत् ? तत्राह&mdash;<strong>ईश्वरः</strong> सर्वं कर्तुं समर्थ इत्य् अर्थः ॥३१॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> तद् एवानुस्मारयति&mdash;<strong>एकैकस्याम्</strong> इति । <strong>यावत्यो भार्यास्</strong> तावतीष्व् एव <strong>एकैकस्यां दश दश</strong> एव <strong>आत्मजान्</strong> स्वानुरूपान् पुत्रान् इत्य् अर्थः । <strong>हि</strong> यतः । <strong>अमोघ-रतिः</strong> अव्यर्थ-सुरत-वृत्तान्तः । एवं तासु सर्व-प्राकट्य-समयं दशैव ऋतवो दशैव च स्वेच्छया तदीय-परम-ज्योतिर्-गम-चरम-धात्व्-आधानानि जज्ञिरे इति ज्ञेयम्। तत्र हेतुर् <strong>ईश्वर</strong> इति । तस्येश्वरत्वान् नैतावद् एवाश्चर्यम् इति भावः ॥३१॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) : अमोघ-रतिः</strong> अव्यर्थ-कामः अव्यर्थ-सङ्कल्प इति यावत् ॥३१॥</p>
<hr>
<p><strong>॥ १०.९०.३२ ॥</strong></p>
<p><strong>तेषाम् उद्दाम-वीर्याणाम् अष्टादश महा-रथाः ।</strong><br>
आसन्न् उदार-यशसस् तेषां नामानि मे शृणु ॥**</p>
<p><strong>श्रीधर-स्वामी (भावार्थ-दीपिका) :</strong> <em>न व्याख्यातम्।</em></p>
<hr>
<p><strong>वंशीधरः (भावार्थ-दीपिका-प्रकाशः) :</strong> तेषाम् एक-लक्षाशीत्य्-उत्तर-षष्ठि-सहस्राणां मध्ये <strong>तेषाम् अष्टादशानाम्</strong> ॥३२॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) : उद्दाम-वीर्याणाम्</strong> इति । यद्यपि सर्व एव तेऽनन्त-प्रभावाः, तथापि <strong>तेषां</strong> मध्ये <strong>अष्टादश</strong> इत्य् अर्थः । <strong>महा-रथा</strong> महा-बल-विक्रमाः । अत एव <strong>उदार-यशसः</strong> । यद् वा, <strong>महारथा</strong> इति वीरत्वे श्रैष्ठ्यम् उक्तम् । सत्-कर्मादाव् अप्य् आह&mdash;<strong>उदार</strong>- इति । <strong>मे</strong> मत्तोऽन्ये केचित् तेषां नामान्तराण्य् अप्य् आहुः । मया तु मुख्यानि निर्धार्यैव कथ्यत इति भावः ॥३२॥</p>
<p><strong>तेषाम् उद्दाम-वीर्याणाम् अष्टादश महा-रथाः ।</strong><br>
आसन्न् उदार-यशसस् तेषां नामानि मे शृणु ॥**</p>
<hr>
<p><strong>जीव-गोस्वामी (लघु-वैष्णव-तोषणी) : उद्दाम-वीर्याणाम्</strong> इति । यद्यपि सर्व एव ते महा-प्रभावाः, तथापि तेषां मध्ये <strong>अष्टादश</strong> इत्य् अर्थः । <strong>महा-रथा</strong> महा-बल-विक्रमाः । अत एव <strong>उदार-यशसः</strong> । यद् वा, <strong>महारथा</strong> इति वीरत्वे श्रैष्ठ्यं, सत्-कर्मादाव् अप्य् आह&mdash;<strong>उदार-</strong> इति । <strong>मे</strong> मत्तः <strong>शृण्व्</strong> इति । अन्ये केचित् तेषां नामान्तराण्य् अप्य् आहुः, श्रैष्ठ्य-निर्धारणात् मया तु सर्वं निर्धार्यैव कथ्यत इति भावः ॥३२॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः), विश्वनाथ-चक्रवर्ती (सारार्थ-दर्शिणी) :</strong> <em>न व्याख्यातम्।</em></p>
<hr>
<p><strong>॥ १०.९०.३३-३४ ॥</strong></p>
<p><strong>प्रद्युम्नश् चानिरुद्धश् च दीप्तिमान् भानुर् एव च ।</strong><br>
साम्बो मधुर् बृहद्भानुश् चित्रभानुर् वृकोऽरुणः ॥**</p>
<p><strong>पुष्करो वेदबाहुश् च श्रुतदेवः सुनन्दनः ।</strong><br>
चित्रबाहुर् विरूपश् च कविर् न्यग्रोध एव च ॥**</p>
<p><strong>श्रीधर-स्वामी (भावार्थ-दीपिका) :</strong> <strong>अनिरुद्धश्</strong> चेति । अतः पुत्राणां मध्ये सप्तदशैव महारथा ज्ञेयाः । अथवा अनिरुद्ध-नामापि कश्चित् पुत्र एवेति ॥३३॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> यतोऽ<strong>निरुद्धो</strong>ऽपि महारथत्वेनोक्तः, <em>अतो</em> हेतोः। एवं चाष्टादश-महारथा एतद्-आदौ तासाम् उद्दामेत्य्-आदीनां पुत्राणां प्रकृतत्वात् तत्र पौत्र-स्वीकारेणास्वारस्यं प्रतीयते तन्-निवृत्त्य्-अर्थम् आह&mdash;<em>अथवा</em> इति ॥३३॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> दीप्तिमांश् च । एव अपि, भानुर् अपि । एवम् अग्रेऽपि । अनिरुद्धादयः केचित् प्राग् एक-षष्टितमाध्यायेऽनुक्ता, दीप्तिमांस् ताम्र-तप्ताद्या रोहिण्यास् तनया हरेः [भा।पु। १०.६१.१८] इत्य्-आद्य-शब्दाद् गृहीताः । किं च, अन्यासां कासांचित् पुत्रेषु मुख्या ज्ञेयाः ॥३३-३४॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> <strong>प्रद्युम्न</strong> इति युग्मकम् । अनिरुद्धादयः केचित् प्राग् एक-षष्टितमाध्याये उक्ता अपि दीप्तिमांस् ताम्र-तप्ताद्या रोहिण्यास् तनया हरेः [भा।पु। १०.६१.१८] इत्य्-आदि-शब्दाद् गृहीताः । किं च, नान्यासां कासांचित् पुत्रेषु मुख्या ज्ञेयाः । <strong>चित्रबर्हि</strong>-स्थाने &quot;चित्रबाहुः&quot; क्वचित्, <strong>वरूथ</strong>-स्थाने &quot;विरूपः&quot; क्वचित् ॥३३-३४॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) : अनिरुद्ध</strong>-नामापि कश्चित् पुत्र एव ज्ञेयः, पुत्र-प्रकरणात् ॥३३॥</p>
<hr>
<p><strong>॥ १०.९०.३५ ॥</strong></p>
<p><strong>एतेषाम् अपि राजेन्द्र तनुजानां मधु-द्विषः ।</strong><br>
प्रद्युम्न आसीत् प्रथमः पितृवद् रुक्मिणी-सुतः ॥**</p>
<p><strong>श्रीधर-स्वामी (भावार्थ-दीपिका) :</strong> <em>न व्याख्यातम्।</em></p>
<hr>
<p><strong>वंशीधरः (भावार्थ-दीपिका-प्रकाशः) :</strong> एतेषाम् उक्तानुक्तानां मध्ये प्रथमः सर्व-ज्येष्ठः पितृवत् सर्व-कर्माणीति ॥३५॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) : मधुद्विष</strong> इति । महादि-दैत्य-मधु-वधेन श्री-भगवतो महा-बल-पराक्रमादिकम् । अतस् तत्-पुत्राणाम् अपि सूचितम्, तथापि तेषां मध्ये <strong>प्रथमः</strong> श्रेष्ठः । तत्र हेतुः&mdash;<strong>पितृवद्</strong> इति, पितृ-तुल्यत्वाद् इत्य् अर्थः । तत्रापि हेतुः&mdash;<strong>रुक्मिणी</strong> इति । सर्व-महिषीषु ज्येष्ठायाः ज्येष्ठ-पुत्रत्वाद् इत्य् अर्थः । हे <strong>राजेन्द्र</strong> ! इति राज-कुले सर्वत्र तत्-प्रसिद्ध्या तत् त्वया विज्ञायत एवेति भावः ॥३५॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> <strong>मधुद्विष</strong> इति । पितृ-पराक्रमवत् पुत्राणाम् अपि पराक्रमः सूचितः । तथापि <strong>तेषां</strong> मध्ये <strong>प्रथमः</strong> श्रेष्ठः । तत्र हेतुः&mdash;<strong>पितृवद्</strong> इति, पितृ-तुल्यत्वाद् इत्य् अर्थः । तत्रापि हेतुः&mdash;<strong>रुक्मिणी-सुत</strong> इति । सर्व-महिषी-श्रेष्ठायाः श्रेष्ठ-पुत्रत्वाद् इत्य् अर्थः । हे <strong>राजेन्द्र</strong>
! इति राज-कुले सर्वत्र प्रसिद्ध्या त्वया विज्ञायत एवेति भावः
॥३५॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः), विश्वनाथ-चक्रवर्ती (सारार्थ-दर्शिणी) :</strong> <em>न व्याख्यातम्।</em></p>
<hr>
<p><strong>॥ १०.९०.३६ ॥</strong></p>
<p><strong>स रुक्मिणो दुहितरम् उपयेमे महा-रथः ।</strong><br>
तस्यां ततोऽनिरुद्धोऽभूत् नागायुत-बलान्वितः ॥**</p>
<p><strong>श्रीधर-स्वामी (भावार्थ-दीपिका) :</strong> <em>न व्याख्यातम्।</em></p>
<hr>
<p><strong>वंशीधरः (भावार्थ-दीपिका-प्रकाशः) :</strong> <strong>स</strong> प्रद्युम्नः । <strong>तस्मात्</strong> प्रद्युम्नात् ॥३६॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> महारथ इति राज-वर्ग-निर्जयेन युद्ध-मध्ये रुक्मवती-हरणात् । तच् च प्राग् उक्तम् एव । ततस् तस्मात् प्रद्युम्नात् नागायुतस्य बलेनान्वित इति तस्यापि महारथत्वं सूचितम् एव ॥३६॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> महारथ इति । राज-वर्ग-निर्जयेन युद्ध-मध्ये रुक्मवती-हरणात् । ततस् तस्मात् प्रद्युम्नात् नागायुतस्य बलेनान्वित इति च लोक-लीलानुकरण-रीत्यैव वस्तुतस् त्व् ईश्वर एवेति ॥३६॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः), विश्वनाथ-चक्रवर्ती (सारार्थ-दर्शिणी) :</strong> <em>न व्याख्यातम्।</em></p>
<hr>
<p><strong>॥ १०.९०.३७ ॥</strong></p>
<p><strong>स चापि रुक्मिणः पौत्रीं दौहित्रो जगृहे ततः ।</strong><br>
वज्रस् तस्याभवद् यस् तु मौषलाद् अवशेषितः ॥**</p>
<p><strong>श्रीधर-स्वामी (भावार्थ-दीपिका) :</strong> <em>न व्याख्यातम्।</em></p>
<hr>
<p><strong>वंशीधरः (भावार्थ-दीपिका-प्रकाशः) :</strong> स चाप्य् अनिरुद्धोऽपि । ततस् तद्-अनन्तरम् । तस्यानिरुद्धस्य यो वज्रः । मौसलान् मुसल-कृताद् उपप्लवात् ॥३७॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> च अपि, सोऽपि । न केवलं श्री-प्रद्युम्न एव मातुलेयीम् उपयेमे, किन्त्व् अनिरुद्धोऽपीति च-शब्दार्थः । अपि एव रुक्मिण एव । यद् वा, पौत्रीम् अपि श्री-भगवता सह तस्य द्वेषेण विवोढुम् अयोग्यम् अपीत्य् अर्थः । तद्-आख्यानं प्राग् उक्तम् एव । दौहित्रो रुक्मिण एव, ततस् तस्माद् अनिरुद्धात् । मौषलात् मुषल-हेतुक-युद्धज-सर्व-संहारात् । अवशेषितः कुलावशिष्टतया श्री-भगवता रक्षित इत्य् अर्थः । एवं तस्य माहात्म्यार्थम् एव महा-दुर्वार्तापि सूचिता ॥३७॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> न केवलं श्री-प्रद्युम्न एव मातुलेयीम् उपयेमे किन्त्व् अनिरुद्धोऽपीति चापि-शब्दार्थः । दौहित्रो रुक्मिण एव ततस् तस्माद् अनिरुद्धात् ॥३७॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः), विश्वनाथ-चक्रवर्ती (सारार्थ-दर्शिणी) :</strong> <em>न व्याख्यातम्।</em></p>
<hr>
<p><strong>॥ १०.९०.३८ ॥</strong></p>
<p><strong>प्रतिबाहुर् अभूत् तस्मात् सुबाहुस् तस्य चात्मजः ।</strong><br>
सुबाहोः शान्तसेनोऽभूच् छतसेनस् तु तत्-सुतः ॥**</p>
<p><strong>श्रीधर-स्वामी (भावार्थ-दीपिका) :</strong> <em>न व्याख्यातम्।</em></p>
<hr>
<p><strong>वंशीधरः (भावार्थ-दीपिका-प्रकाशः) :</strong> तस्माद् वज्रात् । तस्य च प्रतिबाहोः । तत्-सुतः शान्तसेन-सुतः ॥३८॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> तस्माद् वज्रात् । तस्य प्रतिबाहुश् च तस्योपसेनस्य सुतः । भद्रसेनस्य पुत्रादीनाम् अनुक्तिः प्रायस् तद्-अन्तत्वात् तत्-कुलस्य ॥३८॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> भद्रसेनस्य पुत्रादीनाम् अनुक्तिः प्रायः साङ्कर्यादि-वंश-लोपारम्भात् । श्रुतसेनस् त्व् इति पाठः क्वचित् ॥३८॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः), विश्वनाथ-चक्रवर्ती (सारार्थ-दर्शिणी) :</strong> <em>न व्याख्यातम्।</em></p>
<hr>
<p><strong>॥ १०.९०.३९ ॥</strong></p>
<p><strong>न ह्य् एतस्मिन् कुले जाता अधना अबहु-प्रजाः ।</strong><br>
अल्पायुषोऽल्प-वीर्याश् च अब्राह्मण्याश् च जज्ञिरे ॥**</p>
<p><strong>श्रीधर-स्वामी (भावार्थ-दीपिका) :</strong> <em>न व्याख्यातम्।</em></p>
<hr>
<p><strong>वंशीधरः (भावार्थ-दीपिका-प्रकाशः) :</strong> एतस्मिन् कुले श्री-कृष्ण-कुले ॥३९॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> उक्तानां वज्रादीनां सर्वेषाम् अन्येषां च तत्-कुल-जातानां माहात्म्यं प्रायः साम्येनैकत्रैवाह&mdash;नेति । हि एव । नैव । च तु । अस्मिन् श्री-भगवदीया यादवे वा कुले जातास् तु, अधन्या धन-भाग्य-हीनाः । पाठान्तरं स्पष्टम् । हि निश्चितम् । यद् वा, हि अपि, अल्पायुर्-आदयोऽपि नैव जज्ञिरे ॥३९॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> एतस्मिन् भगवत्-कुले । शुद्ध-क्षत्रिय-पितृ-मातृ-पर्यन्ते । अधनाः धन-हीनाः ॥३९॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः), विश्वनाथ-चक्रवर्ती (सारार्थ-दर्शिणी) :</strong> <em>न व्याख्यातम्।</em></p>
<hr>
<p><strong>॥ १०.९०.४० ॥</strong></p>
<p><strong>यदु-वट्श-प्रसूतानां पुंसां विख्यात-कर्मणाम् ।</strong><br>
सङ्ख्या न शक्यते कर्तुम् अपि वर्षायुतैर् नृप ॥**</p>
<p><strong>श्रीधर-स्वामी (भावार्थ-दीपिका), वंशीधरः (भावार्थ-दीपिका-प्रकाशः), श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> ननु श्री-बलदेवादीनाम् अपि सर्व-यादवानां पुत्र-पौत्रादीन् विस्टार्य कथयेति चेति, तत्राह&mdash;यद्व् इति । विख्यात-कर्मणाम् अपि, किं पुनर् अन्येषाम् इत्य् अर्थः । अत एव श्री-माथुरेषु प्रसिद्धिर् इयं&mdash;बद्ध-मुकुटा राजान एव यादवाः षट्-पञ्चाशत् कोटय इति । हे नृपेति परमाश्चर्यात् ॥४०॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> विख्यात-कर्मणाम् अपि किं पुनर् अन्येषाम् इत्य् अर्थः । अत एव श्री-माथुरेषु प्रसिद्धिर् इयं बद्ध-मुकुटा राजान एव यादवाः षट्-पञ्चाशत् कोटय इति ॥४०॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः), विश्वनाथ-चक्रवर्ती (सारार्थ-दर्शिणी) :</strong> <em>न व्याख्यातम्।</em></p>
<hr>
<p><strong>॥ १०.९०.४१ ॥</strong></p>
<p><strong>तिस्रः कोट्यः सहस्राणाम् अष्टाशीति-शतानि च ।</strong><br>
आसन् यदु-कुलाचार्याः कुमाराणाम् इति श्रुतम् ॥**</p>
<p><strong>श्रीधर-स्वामी (भावार्थ-दीपिका) :</strong> सहस्राणाम् अपरिमितानां कुमाराणाम् इत्य् अन्वयः ॥४१॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> यदूनां सङ्ख्याया अभावेऽपि यद् बालाचार्याणां काम् अपि सङ्ख्यां श्रावयामीत्य् आह&mdash;तिस्र इति । यदु-कुले सहस्राणाम् अनन्तानां कुमाराणां तिस्रः कोट्योऽष्टाशीति-शतानि चाचार्या आसन्न् इत्य् अन्वयः । अत्र यदु-कुले आचार्या इति च्छेदः । य-लोपस्यासिद्धत्वेऽपि सन्धिस् त्व् आर्षः । तीर्थस् तु&mdash;आसन् यदु-कुमाराणाम् आख्या इति नः श्रुतम् इति पाठम् आह । इति श्रुतिर् इति पाठे, इत्थं श्रूयत इत्य् अर्थः ॥४१॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> सङ्ख्यानाशक्तौ हेतुम् आह&mdash;तिस्र इति । यदु-कुलस्याचार्या अध्यापका इति । श्रुतम् इति नूनं ततोऽप्य् अधिका भवेयुर् इत्य् अर्थः । अन्यत् तैर् व्याख्यातम् । यद् वा, इत्य् एतत् श्रुतं विश्रुतं प्रसिद्धम् एवेत्य् अर्थः ॥४१॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> सङ्ख्यानाशक्तौ हेतुम् आह&mdash;तिस्र इति । यदु-कुलस्याचार्या अध्यापकाः सहस्राणां कुमाराणाम् इत्य् अन्वयाद् एकम् एकम् सहस्रम् एकस्याचार्यस्य शिष्यम् इत्य् आचार्य-सङ्ख्यैव सहस्र-गुणिता कुमाराणां सङ्ख्येति भावः । इत्य् एतच् छ्रुतं प्रसिद्धम् एवेत्य् अर्थः । श्रुतिर् इति पाठः क्वचित् ॥४१॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> यदु-कुलस्था आचार्याः अध्यापकाः अष्टाशीति-शताधिकास् तिस्रः कोट्यः ३०,००८,८०० । सहस्राणाम् असङ्ख्यानां कुमाराणाम् इत्य् अर्थः ॥४१॥</p>
<hr>
<p><strong>॥ १०.९०.४२ ॥</strong></p>
<p><strong>सङ्ख्यानं यादवानां कः करिष्यति महात्मनाम् ।</strong><br>
यत्रायुतानाम् अयुत-लक्षेणास्ते स आहुकः ॥**</p>
<p><strong>श्रीधर-स्वामी (भावार्थ-दीपिका) :</strong> यदा प्रत्येकं बहून् अध्यापयताम् आचार्याणाम् इयं सङ्ख्या तद् अपि श्रुत-मात्रं न तु सम्यग् ज्ञायते, तदा कुमाराणाम् एवं सङ्ख्यानं कर्तु न शक्यते । कुतः पुनः सर्व-यादवानाम् इति ॥४२॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> यत्र येषां यदूनाम् अयुतानाम् अयुत-लक्षेण पद्म-परिमितेन सैन्येन सदास्ते इति । आस्तां तावत् सर्वेषां सङ्ख्या नित्य-राज-सेवकानाम् अपि सा किलाशक्येत्य् आह&mdash;सङ्ख्यानम् इति । महात्मनां मुख्यानाम् अपि । अयुतानाम् इति बहुत्वं कपिञ्जलाधिकरण-न्यायेन त्रित्व-विशिष्टायां सङ्ख्यायां पर्यवसायितम् । अयुतानाम् अयुत-लक्षेण बिन्दु-त्रयोदश-युक्तेनाङ्क-त्रयेण शङ्ख-त्रयेणेत्य् अर्थः । आसीद् इति वक्तव्ये आस्त इति नित्य-लीला-स्फूर्त्योक्तम् । सा चाग्रे स्थापयिष्यते ॥४२॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> अहो आस्तां तावत् सर्वेषां सङ्ख्या, नित्य-राज-सेवकानाम् अपि सा किलाशक्येत्य् आह&mdash;सङ्ख्यानम् इति । गणनं महात्मनां श्री-भगवद्-भक्तानाम् इति सर्वेषाम् अपि तद्-एक-निष्ठ-चित्तत्वात् । तच् च वक्ष्यत्य् एव । यत्र येषु मध्येऽयुतानाम् अयुत-लक्षेण पद्म-सङ्ख्येन (१०^१३^) सह । आहुक उग्रसेनः । सदेति कदाचिच् च तद्-अधिकेनापीत्य् अर्थः ॥४२॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> अहो आस्तां तावत् सर्वेषां सङ्ख्या नित्य-राज-सेवकानाम् अपि सा किलाशक्येत्य् आह&mdash;सङ्ख्यानम् इति । महात्मनां मुख्यानां यत्र येषु मध्ये अयुतेनायुत-लक्षेण बिन्दु-त्रयोदश-युक्तैनैकाङ्केन सङ्ख्याख्येन सह अयुतानाम् इति बहुत्वेन त्रित्वं चेत् शङ्ख-त्रयेणेत्य् अर्थः । स इति पाठः क्वचित् । आसीद् इति वक्तव्ये आस्त इति नित्य-लीला-स्फूर्त्या । सा चाग्रे स्थापयिष्यते ॥४२॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> अयुतानाम् इति बहु-वचनं कपिञ्जलाधिकरण-न्यायेन त्रित्व-विशिष्टायां सङ्ख्यायां सङ्ख्यायां पर्यवसायितम् अयुतानाम् अयुत-लक्षेण बिन्दु-त्रयोदश-युक्तेनाङ्क-त्रयेण शङ्ख-त्रयेणेत्य् अर्थः ॥४२॥</p>
<hr>
<p><strong>॥ १०.९०.४३ ॥</strong></p>
<p><strong>देवासुराहव-हता दैतेया ये सुदारुणाः ।</strong><br>
ते चोत्पन्ना मनुष्येषु प्रजा दृप्ता बबाधिरे ॥**</p>
<p><strong>श्रीधर-स्वामी (भावार्थ-दीपिका) :</strong> ते चोत्पन्ना इति प्रत्ययेकं बहुभी रूपैर् इति ज्ञेयम् ॥४३॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> देवासुराहवे देवासुर-सङ्ग्रामे हता ये त एव मनुष्येषु राजसु प्रत्येकम् इति एकैकस्यानेके देहा आसन्न् इत्य् अर्थः ॥४३॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> ईदृशे तेषां आनन्त्य एव हेतुम् आह&mdash;देवेति द्वाभ्याम् । सुदारुणा अत्युग्राः, अतो दृप्ताः सन्तः प्रजा बबाधिरे अपीडयन् ॥४३॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> ते च यादवा द्विविधाः । देवा नित्य-पार्षदाश् च । तत्र देवानां यदु-कुलावतीर्णत्वम् असङ्ख्यातत्वं च । सहेतुकम् आह&mdash;देवेति द्वाभ्याम् । सुदारुणा अत्युग्राः । अत उत्तर-जन्मन्य् अपि दृप्ताः सन्तः प्रजाः बबाधिरे ॥४३॥</p>
<hr>
<p><strong>जीव-गोस्वामी (क्रम-सन्दर्भः) :</strong> ये च यादवा द्विविधाः । देवाः नित्य-पार्षदाश् च । तत्र देवानां यदु-कुलावतीर्णत्वम् असङ्ख्यातत्वं च । सहेतुकम् आह&mdash;देवेति द्वाभ्याम् । नित्य-पार्षदानां तु ततोऽपि सङ्ख्या-वैभवे श्री-भगवद्-एक-गम्ये इत्य् आह ॥४३॥</p>
<hr>
<p><strong>जीव-गोस्वामी (बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> आसीद् इति वक्तव्ये आस्ते इति नित्य-लीला-स्फूर्त्या उक्तम् ॥४३॥</p>
<hr>
<p><strong>॥ १०.९०.४४ ॥</strong></p>
<p><strong>तन्-निग्रहाय हरिणा प्रोक्ता देवा यदोः कुले ।</strong><br>
अवतीर्णाः कुल-शतं तेषाम् एकाधिकं नृप ॥**</p>
<p><strong>श्रीधर-स्वामी (भावार्थ-दीपिका) :</strong> एवम् एव यदु-कुलेऽपि देवा इति तथा चोक्तं सहस्रशः समुद्भूता देवा यदु-कुले पृथग् इति ॥४४॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> तन्-निग्रहाय तेषां दण्ड-प्रदानाय । तेषां यदूनाम् । यदु-कुले देवा अवतीर्णा इह प्रमाणम् आह&mdash;पुराणान्तर-वाक्यं&mdash;तथा चेति । भवद्भिर् अंशैर् यदुषूपजन्यताम् [भा।पु। १०.१.२२] इति ब्रह्मणापि भूम्य्-आर्ति-निवेदनोत्तर-विष्णु-वाक्य-श्रवणान्ते उक्तत्वात् ॥४४॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> अत एव तेषां निग्रहाय वधाय, हरिणेति तेषां निग्रहेण पृथ्वी-भार-हरणाभिप्रायेण प्रोक्ता आदिष्टाः । एकाधिकं कुल-शतम् भोजान्धक-सात्वतादि-भेदैर् यद्य् एकस्यापि यदु-कुलस्यावान्तर-भेदेन कुल-बाहुल्यम् ईदृशम् । तर्हि किं पुनर् वक्तव्यं तत्-तत्-कुलोद्भवानाम् इति भावः । हे नृपेति स्व-बुद्ध्या भवता तन् निश्चीयत एव, किं तत्र प्रमाणं वक्तव्यम् इति भावः ॥४४॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> अत एव तेषां निग्रहाय क्वचित् तद्-द्वारा सहयोगेन च तद्-वधकोपायः । यदोः कुलेऽवतीर्णाः । क्वचित् प्रवेशेन क्वचित् पार्थक्येन च जाताः, एकाधिकं कुल-शतम् इति तत्-तद्-व्यक्तीनां त्व् अस्माभिर् अपि दुःसङ्ख्यानत्वम् इति भावः ॥४४॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> एकाधिकं कुल-शतम् इति कुलस्यैव सङ्ख्या कृता न तु व्यक्तीनाम् असङ्ख्यातत्वाद् इति भावः । ये च तस्य भगवतः अनुवर्तिनः नित्य-पार्षदाः सर्व-यादव-रूपा ववृधुः, तेषां सङ्ख्यानस्य प्रभुत्वे भगवान् हरिर् एव प्रमाणम् अभूद् इत्य् अर्थः । तत्-सङ्ख्याया ब्रह्मादीनाम् अपि बुद्ध्य्-अगोचरत्वाद् इति भावः ॥४४॥</p>
<hr>
<p><strong>॥ १०.९०.४५ ॥</strong></p>
<p><strong>तेषां प्रमाणं भगवान् प्रभुत्वेनाभवद् धरिः ।</strong><br>
ये चानुवर्तिनस् तस्य ववृधुः सर्व-यादवाः ॥**</p>
<p><strong>श्रीधर-स्वामी (भावार्थ-दीपिका) :</strong> <em>न व्याख्यातम्।</em></p>
<hr>
<p><strong>वंशीधरः (भावार्थ-दीपिका-प्रकाशः) :</strong> तेषाम् एकोत्तर-शत-कुलानां प्रभुत्वे नायम् एवास्माकं प्रभुर् इत्य् एवं-रूपेण ज्ञानेन हरिर् एव प्रमाणं नान्य उग्रसेनादिः । यद् वा, भगवतो नारायण-रूपत्वेन देव-देवत्वात् यादवानां देवत्वे तु श्री-कृष्ण-प्रभुत्वम् एव प्रमाणम् इति । तस्य श्री-कृष्णस्य ॥४५॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> एवं तेषाम् आनन्त्यम् उक्त्वा माहात्म्य-विशेषम् आह&mdash;तेषाम् इति द्वाभ्याम् । सर्वेषां यादवानां प्रमाणं वेदादिवद् विश्वासास्पदं नित्य-मर्यादा-रूपो वा । प्रभुत्वे चाभवत्, प्रभुश् चाभूद् इत्य् अर्थः । तत्र तत्रैव हेतुम् आह&mdash;भगवान् हरिर् अशेषैश्वर्य-प्रकटकोऽतोऽखिल-दोष-दुःख-हरः श्री-कृष्ण इति । तत्रैव विशेषम् आह । च तु । ये तु । तस्य हरेर् अनुवर्तिनः समीपे सदा प्रेम-सेवा-परास् ते सर्वे यादवा ववृधुः, गुण-रूपादिना अन्येभ्यः सर्वेभ्यो वृद्धिं प्राप्ता इत्य् अर्थः ।</p>
<p>अथवा, ईदृशं तेषाम् आनन्त्यं प्रभुत्वादिकं चात्यलौकिकत्वेन परमासम्भाव्यम् अपि प्रत्येतव्यम् एवेत्य् आशयेनाह&mdash;तेषाम् इति । प्रभुत्वे च-काराद् आनन्त्य-साधु-वरत्वादौ च प्रमाणं साक्षी विश्वास-कर्ता वा । भगवान् एवाभवत्, न त्व् अन्यः कोऽपि । महा-लोकातीततया लोकेषु विश्वासानुत्पत्तेः, किन्तु विश्वासोऽपि घटेतैवेत्य् आह । यतो ये सर्वे यादवास् ते ववृधुः, सर्वथा सर्वेभ्यो वृद्धिं प्राप्ताः । कुतः ? तस्यानुवर्तिनः सर्वेषाम् एव तद्-भक्तत्वात् ॥४५॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> नित्य-पार्षदानां तु ततोऽपि सङ्ख्या-वैभवे श्री-भगवद्-एक-गम्य इत्य् आह&mdash;तेषाम् इति । ये च ये तु तस्य श्री-भगवतोऽनुवर्तिनो नित्य-पार्षदाः सर्व-यादवा ववृधुः उत्तरोत्तरं सङ्ख्यातो वैभवतश् च वृद्धिं प्राप्ताः । तेषां विभुत्वे च चेति च-कारात् सङ्ख्यायां विभुत्वे भगवान् हरिर् एव प्रमाणं साक्षी बभूव न त्व् अन्यः । ब्रह्मादि-बुद्ध्य्-अगोचरत्वात् ते च देव-गणतो विभिद्य । यथोक्तं हरि-वंशे श्रीमद्-अक्रूरेण&mdash;देवानां च हितार्थाय वयं याता मनुष्यताम् [ह।वं।] इति । अत्र हरिर् बहिर् अन्तश् च सर्व-समाहरण-शक्तः । यतो भगवान् पूर्णैश्वर्यादि-षट्क-सम्पन्न इति नाम-द्वय-तात्पर्यम् ॥४५॥</p>
<hr>
<p><strong>जीव-गोस्वामी (क्रम-सन्दर्भः) :</strong> तेषाम् इति । ये च ये तु तस्य श्री-भगवतोऽनुवर्तिनो नित्य-पार्षदाः सर्व-यादवा ववृधुस् तेषां तु प्रभुत्वे, च-कारात् सङ्ख्यायां च भगवान् हरिर् एव प्रमाणं साक्षी साक्षाद् द्रष्टा बभूव न त्व् अन्यः ॥४५॥</p>
<hr>
<p><strong>जीव-गोस्वामी (बृहत्-क्रम-सन्दर्भः), विश्वनाथ-चक्रवर्ती (सारार्थ-दर्शिणी) :</strong> <em>न व्याख्यातम्।</em></p>
<hr>
<p><strong>॥ १०.९०.४६ ॥</strong></p>
<p><strong>शय्यासनाटनालाप- क्रीडा-स्नानादि-कर्मसु ।</strong><br>
न विदुः सन्तम् आत्मानं वृष्णयः कृष्ण-चेतसः॥**</p>
<p><strong>श्रीधर-स्वामी (भावार्थ-दीपिका), वंशीधरः (भावार्थ-दीपिका-प्रकाशः), श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> तद् एवाह&mdash;<strong>शय्या</strong> इति । <strong>शय्यादिषु सन्तं</strong> वर्तमानम् अप्य् <strong>आत्मानं न विदुः</strong> । &quot;किं कुर्मः ? कुत्र वा स्मः ?&quot; इत्य्-आदिकम् अनुसन्धातुं न शेकुर् इत्य् अर्थः । यतः <strong>कृष्णे</strong> सर्व-चित्ताकर्षके भगवति <strong>चेतो</strong> येषां, ते । <strong>क्रीडा</strong> द्यूतादि । <strong>आदि</strong>-शब्दात् सौरतादय इति । साक्षान् महा-विषय-वर्ग-भोगेऽपि तेषां श्री-भगवच्-चित्तत्वेन महा-मुन्य्-आदिभ्योऽप्य् अधिकतरं माहात्म्यं सिद्धम् एव ॥४६॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> तेषां च वृष्णीनां परम् एव माहात्म्यम् इत्य् आह&mdash;<strong>शय्या</strong> इति । <strong>शय्यादिषु सन्तं</strong> जाग्रतम् अप्य् <strong>आत्मानं न विदुः</strong> श्री-भगवत्-प्रेरणयैव सर्वं कुर्वन्ति, न तु स्वयम् अनुसन्धातुं शक्नुवन्तीत्य् अर्थः । यतः <strong>कृष्ण-चेतसः</strong> । <strong>क्रीडा</strong> द्यूतादिः । <strong>आदि</strong>-शब्दात् सौरतादय इति यद् यादवं कुलम् अहो अविषह्य आस्ते [भा।पु। ११.१.३] इत्य्-आदिकं नान्यादृशत्व-ख्यापकं, किन्तु तद्-विरहोन्माद-भय-ख्यापकम् एव । वक्ष्यते&mdash;ब्रह्मण्यानां वदान्यानां नित्यं वृद्धोपसेविनाम् [भा।पु। ११.१.८] इत्य्-आदि ॥४६॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः), विश्वनाथ-चक्रवर्ती (सारार्थ-दर्शिणी) :</strong> <em>न व्याख्यातम्।</em></p>
<hr>
<p><strong>॥ १०.९०.४७ ॥</strong></p>
<p><strong>तीर्थं चक्रे नृपोनं यद् अजनि यदुषु स्वः-सरित् पाद-शौचं</strong></p>
<p>**विद्विट्-स्निग्धाः स्वरूपं ययुर् अजित-परा श्रीर् यद्-अर्थेऽन्य-यत्नः</p>
<hr>
<p><strong>यन्-नामामङ्गल-घ्नं श्रुतम् अथ गदितं यत्-कृतो गोत्र-धर्मः</strong></p>
<p><strong>कृष्णस्यैतन् न चित्रं क्षिति-भर-हरणं काल-चक्रायुधस्य ॥</strong></p>
<p><strong>श्रीधर-स्वामी (भावार्थ-दीपिका) :</strong> तस्मात् कृष्ण-कीर्तेः सर्व-तीर्थोत्तमत्वं कृष्णस्य च सर्व-देवोत्तमत्वं न चित्रम् इत्य् आह&mdash;<strong>तीर्थं चक्रे</strong> इति ।</p>
<p>इतः पूर्वं <strong>स्वः-सरिद्</strong> एव सर्वतोऽधिकं तीर्थम् इत्य् आसीत् । इदानीं तु <strong>यदुषु यद् अजनि</strong> जातं <strong>तीर्थं</strong> श्री-कृष्ण-कीर्ति-रूपम्, एतत् <strong>स्वः-सरिद्</strong>-रूपं <strong>पाद-शौचं</strong> तीर्थम् <strong>ऊनम्</strong> अल्पं <strong>चक्रे</strong>, स्वयम् एव सर्व-तीर्थोपरि विराजत इत्य् अर्थः । श्री-कृष्णस्य <strong>विद्विषः स्निग्धाश्</strong> च तत्-सारूप्यं <strong>ययुर्</strong> इत्य् अपि नातिचित्रम्, तस्य परम-कारुणिकत्वात् । तथेदं च न चित्रम् । किं तत् ? <strong>अजित-परा</strong> अजिता कैश्चिद् अप्य् अप्राप्ता परा सर्वतः परिपूर्णा <strong>श्रीः</strong> कृष्णस्यैव, नान्यस्येति । तद् एवाह&mdash;<strong>यद् अर्थेऽन्येषां</strong> ब्रह्मादीनां <strong>यत्न</strong> इति ।</p>
<p>ननु निरपेक्षं तम् एव लक्ष्मीः श्रयत इति चित्रम् एव ? इति चेत्, न हि, परम-मङ्गल-नामधेयत्वात् तस्येत्य् आह&mdash;<strong>यन्-नाम</strong> इति । तद् अपि नार्थ-स्मरणापेक्षम् इत्य् आह&mdash;<strong>श्रुतम् अथ गदितम्</strong> इति । सर्व-धर्माश्रयत्वाद् अपीत्य् आह&mdash;<strong>यत्-कृतो गोत्र-धर्म</strong> इति गोत्रेषु तत्-तद्-ऋषि-वंशेषु धर्मो यत्-कृतो येन प्रवर्तितः । तस्य <strong>क्षिति-भर-हरणं</strong> नैव चित्रम् इत्य् आह&mdash;<strong>कृष्णस्यैतद्</strong> इति । <strong>काल-चक्रायुधस्य</strong> इति सर्व-संहारक-काल-मूर्तेर् विशेषतो दुरन्त-प्रभाव-चक्रायुधस्य कियद् एतद् ? इत्य् अर्थः ॥४७॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> यतो यादवा देवाः, श्री-कृष्णश् च तेषाम् ईश्वरस् <em>तस्माद्</em> धेतोः । <em>इत्य् अर्थ</em> इति&mdash;सूर्योदये दीपस्येव तुच्छत्वम्, एवं-भूतः । <em>तत्-सारूप्यं</em> कृष्ण-सारूप्यम् । <em>तस्य</em> कृष्णस्य । यथा विद्विट्-स्निग्धानां सारूप्य-दानं न चित्रं, तथैवेदं वक्ष्यमाणम् अपि । तत् पृच्छति&mdash;<em>किं तद्</em> ? इति । <em>अन्यस्य</em> कृष्णेतरस्य तद् एव <strong>श्रियाः</strong> कृष्ण-परत्वम् एव । <em><strong>यद्-अर्थे</strong></em> यस्याः श्रियो निमित्तम् । अत्राशङ्कते&mdash;<em>नन्व्</em> इति । <em>तम् एव</em> श्री-कृष्णम् एव । शङ्कोद्धारम् आह&mdash;<em>नहि</em> इति । <em>तस्य</em> श्री-कृष्णस्य । <em>यन्-नाम</em> यस्य श्री-कृष्णस्य नाम । <em>तद् अपि</em> नामापि । अर्थ-स्मरणं नापेक्षत इत्य् आह&mdash;<strong>श्रुतम् अथ</strong> इति । यद् वा, नन्व् अन्येऽप्य् अग्निहोत्रादयो धर्माः सन्ति, तान् विहाय कथं तत्र प्रवृत्तिः स्यात् ? इति चेत्, तत्राह&mdash;<em>सर्व-धर्म</em>- इति । धर्मोऽग्निहोत्रादिः । येन कृष्णेन, तस्येत्य् अर्थः । <em>इत्य् अर्थ</em> इति&mdash;इच्छयैव सर्व-संहर्तुश् चक्र-धारेण तु भू-भारावतारणं न किञ्चिद् इति भावः ॥४७॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) : तीर्थं चक्र</strong> इत्य्-आदि । हे <strong>नृप</strong> ! परीक्षित् ! <strong>यदुषु यद् अजनि</strong> यद् एतं क्रीडनकादि-रूपम् अर्थ-जातं, तत् <strong>स्वः-सरत्</strong> गङ्गा तत्-स्वरूपं <strong>पाद-शौचम् ऊनं चक्रे</strong>&mdash;स्मरण-मात्रेणैव सद्यः पावनत्वात् । यद्यपि गङ्गाया अपि गङ्गा गङ्गेति यो ब्रूयात्<sup id="fnref:14"><a href="#fn:14" class="footnote-ref" role="doc-noteref">14</a></sup> इत्य्-आदिना श्रवण-कीर्तनाभ्याम् अपि सद्यः पाप-हारित्वं, तथाप्य् अस्य परमानन्द-प्रदत्वाद् आधिक्यम् इति भावः । <strong>यद्</strong> यतः <strong>श्रीर् अजित-परा</strong>, अज गतौ, अजितं गतिः, भावे क्तः, अनुगति-परा । <strong>यद्-अर्थे</strong> यस्या अर्थे <strong>अन्येषां</strong> ब्रह्मादीनाम् अपि <strong>यत्नः</strong> । <strong>यत्</strong> यस्य <strong>नाम अमङ्गल-घ्नं</strong> संसार-ताप-घ्नं । <strong>यत्-कृतो</strong> <strong>गोत्र-धर्मः</strong>, गां पृथिवीं त्रातीति गोत्रः, स चासौ धर्मश् चेति । तथा तस्य श्री-<strong>कृष्णस्य एतत् क्षिति-भर-हरणं न चित्रम्</strong> । <strong>काल</strong> एव <strong>चक्र</strong>-रूपम् <strong>आयुधं</strong> यस्य, काल-चक्रेणैव क्षिति-भर-हरणं कृतम् इत्य् अर्थः । तस्य तु <strong>विद्विट्-स्निग्धाः</strong> समाना एव फल-गत-तौल्यात् ॥४७॥</p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> हे <strong>नृप</strong> ! इति । उपसंहारे श्री-भगवन्-माहात्म्यस्य श्रवणार्थम् अवधापयति । तेन प्रहर्षोदयाद् वा । <strong>स्निग्धा</strong> इति दृष्टान्तत्वेनोदाहृतं, तेषां स्वत एव तत्-स्वरूप-प्राप्ति-योग्यता वृत्ता, श्री-भगवन्-माहात्म्य-विशेष-सम्पत्तेः । यद् वा, <strong>विद्विषस्</strong> तेषु <strong>स्निग्धाश्</strong> च तत्-पितृ-मात्र्-आदयः <strong>स्वरूपम्</strong> [आत्म-तेनं]{।मर्क्} <strong>ययुर्</strong> मोक्षं प्राप्ताः । <strong>यद्-अर्थे</strong> यस्याः श्रियः कृपा-क्षण-च्छटा-प्राप्त्य्-अर्थम् इत्य् अर्थः । <strong>यत्नो</strong> महा-तपोभिः प्रयासः । <strong>अमङ्गलं</strong> संसार-दुःखम् । <strong>अथ</strong> अपि, <strong>श्रुतम्</strong> अपि । तथा <strong>गदितं</strong> साङ्केत्यादिनोच्चारितम् अपि, किं पुनः श्रद्धादिना सङ्कीर्तितम् इत्य् अर्थः । <strong>धर्मो</strong> भगवद्-भक्ति-लक्षणः । <strong>कृष्णस्य</strong> अशेषैश्वर्य-प्रकटनार्थम् अवतीर्णस्य भगवतः । <strong>कालश्</strong> चासौ <strong>चक्रायुधश्</strong> चेति, तथा तस्य <strong>क्षिति-भार-हरणम्</strong> <strong>एतद्</strong> दुष्ट-वधेनोक्तम् इदं मुनिभिर् गीयमानं वा । <strong>न चित्रं</strong> नैवाद्भुतं, इच्छा-मात्रेणैव जगत्-संहारे शक्तत्वात् । अतस् तद्-अर्थं नावतीर्णोऽस्ति, किन्तु स्व-भक्तानन्द-विचित्र-क्रीडया निज-प्रेम-भक्ति-विस्तारणार्थम् एवेति भावः ।</p>
<p>अत एवोक्तं पाद्मे श्री-भगवतैव&mdash;</p>
<blockquote>
<p>मुहूर्तेनापि संहर्तुं शक्तो यद्यपि दानवान् । &gt;
मद्-भक्तानां विनोदार्थं करोमि विविधाः क्रियाः ॥ [प।पु।] इति &gt; ।</p></blockquote>
<p>अन्यत् तैर् व्याख्यातम् ।</p>
<p>तत्र <strong>तीर्थम्</strong> इत्य् अस्योभयत्राप्य् अनुषङ्गः । तथा <strong>कृष्णस्य</strong> इत्य् अस्य दूरस्थस्यापि <strong>श्रीर्</strong> इत्य् अनेनान्वय इति । अथवा, <strong>ऊनं चक्रे</strong> इत्य् <strong>एतन् न चित्रम्</strong> इत्य् एवं सर्वत्रैव योज्यम् । ततश् च <strong>कृष्णस्य नामामङ्गल-घ्नम्</strong> इति यत्, <strong>एतन् न चित्रं</strong>, तथा <strong>तेन कृतो गोत्र-धर्म</strong> इति यत्, <strong>एतद्</strong> अपि <strong>न चित्रम्</strong> । अतः <strong>क्षिति-भार-हरणं</strong> <strong>न</strong> एव <strong>चित्रम्</strong> इत्य् अर्थः ।</p>
<p>तत्र हेतु-विशेषः&mdash;सर्व-संहारक-<strong>काल</strong>-आत्मक-<strong>चक्रम् आयुधं</strong> यस्य, तस्येति । समम् अन्यत् ।</p>
<p>अथवा, एवं सर्वथा परिफलित-श्री-भगवन्-माहात्म्य-भर-वर्णेनोपसंहरति&mdash;<strong>तीर्थम्</strong> इति द्वाभ्याम् । <strong>यद्</strong> यस्मात् <strong>यदुष्व् अजनि</strong> स्वयम् आविर्भूतो भगवान्, तस्मात् <strong>तीर्थम् ऊनं चक्रे</strong>, तच्-चरितस्य गङ्गादि-माहात्म्यात् । यद् वा, <strong>नृपेषु</strong> मध्ये <strong>ऊनं</strong> ययाति-शाप-हेतुक-राजत्वादि-राहित्येन न्यूनम् अपि यदु-कुलं <strong>तीर्थं</strong> सर्व-सेव्यं <strong>चक्रे</strong> ।</p>
<p><strong>यद्</strong> यस्माद् <strong>यदुष्व् अजनि</strong>, तद् युक्तम् एवेत्य् आह&mdash;<strong>स्वः-सरित्</strong> सर्व-<strong>तीर्थम्</strong> अपीति । गङ्गा तस्य <strong>पाद-शौचम्</strong>, पादाब्ज-क्षालनोदकस्यैव गङ्गात्वात्, बहुधा निरन्तर-तत्-सम्बन्ध-विशेषवतो यदु-कुलस्य तीर्थत्वम् उचितम् एव, <strong>न</strong> तु <strong>चित्रम्</strong> इत्य् अर्थः ।</p>
<p>किं च, <strong>यदुषु यद् अजनि</strong>, अतो दैत्या अपि मोक्षं प्राप्ता इत्य् आह&mdash;<strong>विद्विड्</strong> इति ।</p>
<p>किं च, <strong>अजितः</strong> श्री-रघुनाथावतारे तादृश-पातिव्रत्येनापि वशीकर्तुम् अशक्तो यो भगवान्, अन्ते परित्यक्तत्वात्, स एव <strong>परः</strong> पतित्वेन वरणादौ श्रेष्ठः, परायणं वा यस्याः सा । तच् च व्याख्यातम् एव, श्रुत्वा गुणान् भुवन-सुन्दर [भा।पु। १०.५२.३७] इत्य्-आदौ ।</p>
<p>किं च, <strong>यस्य</strong> <strong>नाम</strong> श्रुतम् अप्य् <strong>अमङ्गलं</strong> भक्ति-रस-विघातकम् अद्वैत-ज्ञानादि तत् <strong>हन्ति</strong> निरस्यतीति तथा-भूतं <strong>गदितं</strong> तत्त्व-ज्ञैः । <strong>यदुषु</strong> जन्मनैवात्मन इव स्व-नाम्नोऽपि माहात्म्य-प्रकटनात् ।</p>
<p>किं च, सर्वत्र स्व-भक्तिश् च प्रवर्तितेत्य् आह&mdash;येन कृष्णेन <strong>कृतो गोत्रेषु धर्मः</strong> सर्वेषाम् अवश्यक-पुण्य-कर्म कृतम् । तथा चोक्तं&mdash;एतन् निर्विद्यमानानां [भा।पु। २.१.११] इत्य्-आदि ॥४७॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> तद् एवं ब्रह्म-कुल-रूपम् अधिष्ठानं प्रशस्य श्री-कृष्ण-रूपम् अधिष्ठातारं प्रशंसति&mdash;<strong>तीर्थम्</strong> इति । <strong>कृष्णस्य</strong> स्वयं भगवत एतत्-पूर्व-वर्णितं <strong>क्षिति-भार-हरणं न चित्रं</strong>, विबुध-हृदय-विस्मयावहं न भवति । यतः परमाण्व्-आदि-द्विपरार्धान्त-रूपो यः <strong>कालः</strong>, स एव <strong>चक्रं</strong> चक्रवद् विच्छिद्य परिवर्तमानत्वात् । तद् एव च <strong>आयुधं</strong> सर्व-संहार-साधनं यस्य, तस्य स्वतः-सिद्धत्वात् अर्थोद्यमेनालम् इति भावः ।</p>
<p>तद्-अचित्रता-बोधनाय तम् एव चित्र-विशेषणैर् विशिनष्टि&mdash;<strong>यत्</strong> यतस् तादृशोऽपि <strong>यदुषु</strong> लोक-कृपया <strong>अजनि</strong> जातः, य एव <strong>स्वः-सरिद्</strong>-आख्यं श्री-वामन-पाद-शौच-रूपं <strong>तीर्थम् ऊनं चक्रे</strong> । निज-चरण-रजः-सम्बन्धि-यमुनादिभिर् इति भावः ।</p>
<blockquote>
<p>गङ्गा-शत-गुणा पुण्या माथुरे मम मण्डले । &gt;
यमुना विश्रुता देवि नात्र कार्या विचारणा ॥ इत्य्-आदि वाराहात्, &gt;
यत्-पाद-संश्रयाः सूत मुनयः प्रशमायनाः । &gt;
सद्यः पुनन्त्य् उपस्पृष्टाः स्वर्धुन्य्-आपोऽनुसेवया ॥ &gt;
को वा भगवतस् तस्य पुण्य-श्लोकेड्य-कर्मणः ।</p></blockquote>
<p>शुद्धि-कामो न शृणुयाद् यशः कलि-मलापहम् ॥ [भा।पु। १.१.१५-१६]</p>
<p>इति श्री-शौनकस्य तत्-प्रश्न-करणाच् च ।</p>
<p>किं च, विभक्ति-विपरिणामात् <strong>यत्</strong> येन हेतुना <strong>स्निग्धा</strong> इव <strong>विद्विषः</strong> पूतनादयः । यद् वा, <strong>विद्विषः स्निग्धाः</strong> पितृ-भ्रात्र्-आदयोऽपि <strong>स्वरूपं</strong> सर्व-मूल-भूतं श्री-भगवन्तम् एव <strong>ययुः</strong>, सद्-वेषाद् इव पूतनापि सकुला त्वाम् एव देवापिता [भा।पु। १०.१४.३५] इत्य्-आदेः ।</p>
<p>यत् तत्र <strong>श्रीः</strong> रूपादि-सम्पत्ति-<strong>परा</strong> सर्वोत्कृष्टा <strong>अजिता</strong> अन्यास्पृष्टा चेत्य् अर्थः । यथोक्तं&mdash;यन् मर्त्य-लीलौपयिकं [भा।पु। ३.२.१२] इत्य्-आदि । अदृष्ट्वाऽन्यतमं लोके [भा।पु। १०.३.४१] इत्य् उपक्रम्य, तृतीयेऽस्मिन् भवेऽहं वै [भा।पु। १०.३.४३] इत्य्-आदि । <strong>यद्-अर्थे</strong> यस्य दर्शनादि-रूपार्थे <strong>अन्येषां</strong> महा-काल-पुराधिपादीनाम् अपि <strong>यत्नः,</strong> परम-ब्रह्मण्य-देवत्वेऽपि मुहुर् मुहुर् ब्राह्म-बाल-हरण-ब्राह्मण-दुःखातिशय-दान-दोषानादर-पूर्वकः प्रयासः । यथोक्तं&mdash;द्विजात्मजा मे युवयोर् दिदृक्षुणा [भा।पु। १०.८९.५९] इत्य्-आदि । श्री-हरि-वंशे च&mdash;</p>
<blockquote>
<p>त्वद्-दर्शनार्थं ते बाला हृतास् तेन महात्मना । &gt;
विप्रार्थम् एष्यते कृष्णो नागच्छेद् अन्यदेति ह ॥ [ह।वं। २.११४.८] &gt; इति ।</p></blockquote>
<p>अत एव यस्यैव नाम अथ कार्त्स्न्येन सर्वतोऽपि सामस्त्येन तद्-अतिरिक्त-सर्व-परित्याजनादिना <strong>अमङ्गल-घ्नं</strong> तद्-उपलक्षणतया सर्व-मङ्गलत्वादातृ च, यथोक्तं ब्रह्माण्ड-पुराणे तन्-नामाष्टोत्तर-शत-प्रसङ्गे&mdash;</p>
<blockquote>
<p>सहस्र-नाम्नां पुण्यानां त्रिर्-आवृत्त्या तु यत् फलम् । &gt;
एकावृत्त्या तु कृष्णस्य नामैकं तत् प्रयच्छति ॥ इति ।</p></blockquote>
<p>तत्रापि विशेषः <strong>श्रुतं</strong>, किम् उत <strong>गदितम्</strong> इत्य् अर्थः । किं च, <strong>यत्-कृतो</strong> येनैवोपदिष्टो <strong>गोत्र-धर्मः</strong> अनाद्य्-ऋषि-परम्परा-प्राप्तो भगवद्-धर्मः, यथोक्तम् एकादशे [११.३.२२फ़्फ़्] स्वयम् एव&mdash;</p>
<blockquote>
<p>मां हि पार्थ व्यपाश्रित्य येऽपि स्युः पाप-योनयः । &gt;
स्त्रियो वैश्यास् तथा शूद्रास् तेऽपि यान्ति परां गतिम् ॥ &gt;
किं पुनर् ब्राह्मणाः पुण्या भक्ता राजर्षयस् तथा ॥ [गीता &gt; ९.३२-३३] इति हि गीतासु ।</p></blockquote>
<p>यद् वा, अत्र जगति तादृश-धर्मः सदा सर्वत्रागः स्थिरः, यथा द्वितीये न ह्य् अतोऽन्यः शिवः पन्था [भा।पु। २.२.३३] इत्य् उपक्रम्य तद्-उपसंहारे&mdash;</p>
<blockquote>
<p>तस्मात् सर्वात्मना राजन् हरिः सर्वत्र सर्वदा । &gt;
श्रोतव्यः कीर्तितव्यश् च स्मर्तव्यो भगवन् नृणाम् ॥ [भा।पु। &gt; २.२.३६] इति ।</p></blockquote>
<p>यद् वा, गां पृथिवीम् अपि त्रायते <strong>गोत्रः</strong>, स चासौ <strong>धर्मश्</strong> च, अपि चेत् सुदुराचार [गीता ९.३०] इत्य्-आदिकं हि श्री-गीतासु, मद्-भक्ति-युक्तो भुवनं पुनाति [भा।पु। ११.१४.२४] इत्य् एकादशे च ।</p>
<p>यद् वा, प्रसिद्ध्या योग्य-वृत्त्या च <strong>गोत्रस्य</strong> श्री-गोवर्धनस्य <strong>धर्मो</strong> मख-रूपो येनैव <strong>कृतः</strong>, भक्त-वात्सल्यं दर्शयता इन्द्रम् अपि तुच्छीकृत्य प्रकाशितः ।</p>
<p>यद् वा, तद् एव दर्शयता बलिम् आददानेन <strong>गोत्र-धर्मः</strong> स्व-देह-सम्बन्ध-भवना-रूपो धर्मो <strong>यस्मिन् कृतो</strong> विहितः, न कर्हिचिन् मत्-परा [भा।पु। ३.२५.३८] इत्य्-आदौ, येषाम् अहं प्रिय आत्मा सुतश् च सखा गुरुः सुहृदो दैवम् इष्टम् इत्य्-आदि च ।</p>
<p>यद् वा, श्री-नन्दादौ श्री-वसुदेवादौ श्री-युधिष्ठिरादौ च <strong>गोत्र-धर्मः</strong> स्व-स्व-सम्बन्ध-पुरस्कृत-प्रेमा <strong>येन कृतः</strong>, यत्र वा तैः कृतः ।</p>
<p>यद् वा, गास् त्रायन्ते इति <strong>गोत्राः</strong> श्री-गोपाः । तेषां <strong>धर्मः</strong> स्वभावः, असमोर्ध्व-प्रेमा येन यत्र वा <strong>कृतः</strong> ।</p>
<p>यद् वा, <strong>गोत्र-धर्मः</strong> सर्व-रूपातिक्रमि-परम-रूपं गोपत्वं येन प्रकाशम् इति दिक् ।</p>
<p>यच्-छब्दस् तस्येति लभ्यम् । अथ व्यास्यान्तरं <strong>स्वः-सरित् पाद-शौचम्</strong> <strong>ऊनं चक्र</strong> इत्य् <strong>एतन् न चित्रं</strong>, यतः <strong>विद्विट्-स्निग्धा</strong> अपि <strong>स्वरूपं ययुः</strong>, तथा तद् अपि <strong>न चित्रं</strong>, यतोऽ<strong>जित-परा</strong> इत्य्-आदिकं पर-परत्र योज्यम् । अतः <strong>क्षित-भर-हरणं</strong> <strong>नैव चित्रम्</strong> इत्य् अर्थः । तत्र च हेतु-विशेषः&mdash;<strong>काल-</strong> इति । सर्वत्र हेतुः&mdash;<strong>कृष्णस्य</strong> इत्य् एवम् ॥४७॥</p>
<hr>
<p><strong>जीव-गोस्वामी (क्रम-सन्दर्भः) :</strong> तद् एवं यदु-कुल-रूपम् अधिष्ठानं प्रशस्य श्री-कृष्ण-रूपम् अधिष्ठातारं प्रशंसति । <strong>कृष्णस्य</strong> स्वयं भगवत <strong>एतत्</strong> पूर्व-वर्णितं <strong>क्षिति-भार-हरणं न चित्रम्</strong> । विबुध-हृदय-विस्मयावहं न भवति । यतः परमाण्व्-आदि-द्विपरार्धान्त-रूपो यः <strong>कालः</strong>, स एव <strong>चक्रं</strong> चक्रवद् व्यवच्छेद्ये परिवर्त-गतित्वात् । तद् एव च <strong>आयुधम्</strong>&mdash;तद् एव चायुधं सर्व-संहार-साधनं यस्य, तस्य स्वतः सिद्धत्वात् तद्-अर्थोद्यमेनालम् इति भावः ।</p>
<p>तद् अतिचित्रता-बोधनाय तम् एव चित्र-विशेषणैर् विशिनष्टि । <strong>यत्</strong> यतस् तादृशोऽपि <strong>यदुषु</strong> लोक-कृपया <strong>अजनि</strong> जातः, य एव <strong>स्वः-सरिद्</strong>-आख्यं श्री-वामन-पाद-शौच-रूपं <strong>तीर्थम् ऊनं चक्रे</strong> । निज-चरण-रजः-सम्बन्धि-यमुनादिभिर् इति भावः ।</p>
<blockquote>
<p>गङ्गा शत-गुणा पुण्या माथुरे मम मण्डले । &gt;
यमुना विश्रुता देवि नात्र कार्या विचारणा ॥ इत्य्-आदि वाराहात्, &gt;
यत्-पाद-संश्रयाः सूत मुनयः प्रशमायनाः । &gt;
सद्यः पुनन्त्य् उपस्पृष्टाः स्वर्धुन्य्-आपोऽनुसेवया ॥ &gt;
को वा भगवतस् तस्य पुण्य-श्लोकेड्य-कर्मणः ।</p></blockquote>
<p>शुद्धि-कामो न शृणुयाद् यशः कलि-मलापहम् ॥ [भा।पु। १.१.१५-१६]</p>
<p>इति श्री-शौनकस्य तत्-प्रश्न-करणाच् च ।</p>
<p>किं च, विभक्ति-विपरिणामात् यत् येन हेतुना <strong>स्निग्धा</strong> इव <strong>विद्विषः</strong> पूतनादयः । यद् वा, <strong>विद्विषः स्निग्धाः</strong> पितृ-भ्रात्र्-आदयोऽपि <strong>स्वरूपं</strong> सर्व-मूल-भूतं श्री-भगवन्तम् एव <strong>ययुः,</strong> सद्-वेषाद् इव पूतनापि सकुला त्वाम् एव देवापिता [भा।पु। १०.१४.३५] इत्य्-आदेः ।</p>
<p><strong>यद्</strong> यत्र <strong>श्री</strong> रूपादि-सम्पत्तिर् <strong>अजिता</strong> अन्यास्पृष्टा <strong>परा</strong> सर्वोत्कृष्टा चेत्य् अर्थः । यथोक्तं&mdash;यन् मर्त्य-लीलौपयिकं [भा।पु। ३.२.१२] इत्य्-आदि । <strong>यद्-अर्थे</strong> यस्य दर्शनादि-रूपार्थे अन्येषां महा-काल-पुराधिपादीनाम् अपि यत्नः । यथोक्तं&mdash;द्विजात्मजा मे युवयोर् दिदृक्षुणा [भा।पु। १०.८९.५९] इत्य्-आदि ।</p>
<p>अत एव <strong>यस्य</strong> एव <strong>नाम</strong> अथ कार्त्स्न्येन सर्वतोऽपि सामस्त्येन तद्-अतिरिक्त-सर्व-परित्याजनादिना <strong>अमङ्गल-घ्नं</strong> तद्-उपलक्षणतया सर्व-मङ्गलत्वादातृ च, यथोक्तं ब्रह्माण्ड-पुराणे तन्-नामाष्टोत्तर-शत-प्रसङ्गे&mdash;</p>
<blockquote>
<p>सहस्र-नाम्नां पुण्यानां त्रिर्-आवृत्त्या तु यत् फलम् । &gt;
एकावृत्त्या तु कृष्णस्य नामैकं तत् प्रयच्छति ॥ इति ।</p></blockquote>
<p>तत्रापि विशेषः&mdash;<strong>श्रुतं</strong> किम् उत <strong>गदितम्</strong> इत्य् अर्थः ।</p>
<p>किं च, <strong>यत्-कृतो</strong> येनैव दिष्टो <strong>गोत्र-धर्मः</strong> । गां पृथ्वीम् अपि त्रायते, स चासौ धर्मश् च, अपि चेत् सुदुराचार [गीता ९.३०] इत्य्-आदिकं हि श्री-गीताभ्यः ।\</p>
<hr>
<p>यद् वा, <strong>गोत्रस्य</strong> श्री-गोवर्धनस्य <strong>धर्मो</strong> मख-रूपो येनैव <strong>कृतः</strong>, भक्त-वात्सल्यं दर्शयता इन्द्रम् अपि तुच्छीकृत्य प्रकाशितः</p>
<hr>
<p><br>
यद् वा, गास् त्रायन्ते इति <strong>गोत्राः</strong> श्री-गोपाः, तेषां <strong>धर्मः</strong> स्वभावः, असमोर्ध्व-प्रेमा येन यत्र वा कृत इति दिक् ॥४७॥</p>
<hr>
<p><strong>जीव-गोस्वामी (बृहत्-क्रम-सन्दर्भः) :</strong> जगद्-गुरुत्वं प्रपञ्चयति&mdash;<strong>तीर्थं चक्र</strong> इत्य्-आदि । हे <strong>नृप</strong> ! <strong>यदुषु</strong> यादव-मध्ये श्री-कृष्ण-लीला-रूपं <strong>तीर्थं यद् अजनि</strong> जातं, तत् <strong>स्वः-सरित्</strong> । तद् एव यत् <strong>पाद-शौचं</strong> पादोदकम् <strong>ऊनं चक्रे</strong> । अस्य श्रवण-मात्रेणैव सद्य एव निःश्रेयसावाप्तेः । गङ्गायास् तद्-दर्शन-स्पर्शनावगाहनैर् एव तत्रापि चिरेणैव, तथोक्तं&mdash;स्वर्धुन्य्-आपोऽनुसेवया [भा।पु। १.१.१५] इति । किं च, श्री-<strong>कृष्णस्य विद्विट्-स्निग्धाः</strong> विद्विषश् च स्निग्धाश् च <strong>स्वरूपं ययुः</strong> । विद्विषः स्वरूपं मोक्षं, स्निग्धाः स्वेषां पार्षदानां रूपं यस्य । <strong>श्रीर्</strong> विभूतिः । <strong>अजित-परा</strong> अजिता अन्यैर् अनभिभूताः, अत एव <strong>परा</strong> उत्कृष्टा, पश्चात् कर्म-धारयः । <strong>यद्-अर्थे</strong> यस्याः श्रियोऽर्थे <strong>अन्येषां</strong> भावात्मदीनां <strong>यत्नः</strong> । अथवा, <strong>श्रीर्</strong> महा-लक्ष्मीः <strong>अजिता</strong> सती अबाधिता सती <strong>परा</strong> परायणा यस्य । <strong>यत्</strong> यस्य <strong>नाम अमङ्गलघ्नं</strong> संसार-बन्ध-हरं <strong>श्रुतं</strong> वा <strong>गदितं</strong> वेत्य् अर्थः । <strong>यत्</strong> येन <strong>गोत्र-धर्मः कृतः</strong>, गां पृथिवीं त्रायतीति गोत्रः, स चासौ धर्मश् चेति । तथा एतत् <strong>क्षिति-भर-हरणं</strong> श्री-<strong>कृष्णस्य</strong> न चित्रम् । कुतः ? इत्य् आह&mdash;<strong>काल-चक्रायुधस्य</strong> । काल-चक्रं सुदर्शनम् एवास्त्रं यस्य ॥४७॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> श्री-कृष्ण-लीला-रत्नाकरं श्री-दशम-स्कन्धम् उपसंहरन् श्री-कृष्णस्यान्यावतार-वैलक्षण्य-पञ्चकम् आह&mdash;<strong>तीर्थम्</strong> इति । <strong>यत्</strong> यदुषु <strong>अजनि</strong> जातं <strong>तीर्थं</strong> कृष्ण-कीर्तन-रूपं, तत् कर्तुं <strong>स्वः-सरिद्</strong>-रूपं <strong>पाद-शौचं तीर्थम् ऊनं चक्रे</strong> । इतः पूर्वं गङ्गैव सर्व-तीर्थाधिका आसीत्, अतः परं तु कृष्ण-कीर्तिर् एव । ततोऽप्य् अधिका अभूद् इति भावः । इदम् एकं चित्रम् ।</p>
<p>तथा <strong>यत्</strong> यस्य <strong>विद्विषः</strong> कंसादयः, <strong>स्निग्धा</strong> गोप्य्-आदयश् च <strong>स्वरूपं</strong> क्रमेण सायुज्यं <strong>प्रापुः</strong> । तदीय-श्री-विग्रहश् च सम्भोक्तुं प्रापुः । इदं द्वितीयं चित्रम् ।</p>
<p><strong>यद्-अर्थे</strong> यस्याः कृपा-लव-प्राप्त्य्-अर्थम् <strong>अन्येषां</strong> ब्रह्मादीनां परिचारकाणां <strong>यत्नः</strong> । सा <strong>श्रीर्</strong> अजित-जयाभावस् तत्-<strong>परा</strong> एव अभूत् । बहु-तपोभिर् अपि व्रज-स्त्री-श्रेणिर् इव यत्, यं जेतुं वशीकृत्य रासादिभिः रमयितुं न शशाकेत्य् अर्थः । इदं तृतीयं चित्रम्</p>
<hr>
<p><strong>यत्</strong> यस्य <strong>नाम</strong> कृष्णेति द्व्य्-अक्षरं नारायणादि-निखिल-तद्-अंश-नामोत्कृष्टम् <strong>अमङ्गलम्</strong> अविद्या-पर्यन्तं <strong>हन्तीति</strong>, तत् <strong>श्रुतं</strong> अविशेषेण सर्व-साधन-फलोत्कर्षेण मथ्नातीति स्वीय-एसर्वोत्कर्षेण सर्व-साधन-फलोत्कर्षेण मथ्नातीति स्वीय-सर्वोत्कर्षेण विलोडयति, <strong>श्रुतम् अथ गदितं</strong> यस्य तत् नारायणादि-निखिल-तद्-अंश-नामोत्कृष्टाम् इत्य् अर्थः ।</p>
<blockquote>
<p>सहस्र-नाम्नां पुण्यानां त्रिर्-आवृत्त्या तु यत् फलम् । &gt;
एकावृत्त्या तु कृष्णस्य नामैकं तत् प्रयच्छति ॥ इति &gt; ब्रह्माण्ड-पुराणोक्तम् ।</p></blockquote>
<p>इदं चतुर्थं चित्रम् ।</p>
<p>गां सर्वाम् अपि पृथ्वीं त्रायते चतुर्भिर् एव पादैर् अन्तरं सर्वत्रैवाभिद्रुत्य वा पालयतीति स चासौ <strong>धर्मश्</strong> चेति, स तादृशो <strong>येनैव कृतः</strong> द्वापरान्ते त्रिपाद-हीनोऽपि <strong>धर्मो</strong> येन चतुष्पाद् एव <strong>कृत</strong> इत्य् अर्थः । चतुर्भिर् वर्तसे येन पादैर् लोक-सुखावहैः [भा।पु। १.१६.२७] इति पृथिव्य्-उक्तेः । इदं पञ्चमं चित्रं विस्मयावहं वैलक्षण्यं तस्य <strong>कृष्णस्य</strong> । तत् <strong>क्षिति-भर-हरणं</strong> तु <strong>न चित्रं,</strong> येनैव लोका विस्मिता भवन्तीति भावः ॥४७॥</p>
<hr>
<p><strong>॥ १०.९०.४८ ॥</strong></p>
<p><strong>जयति जन-निवासो देवकी-जन्म-वादो</strong></p>
<p><strong>यदु-वर-परिषत् स्वैर् दोर्भिर् अस्यन्न् अधर्मम् ।</strong></p>
<p><strong>स्थिर-चर-वृजिन-घ्नः सु-स्मित- श्री-मुखेन</strong></p>
<p><strong>व्रज-पुर-वनितानां वर्धयन् काम-देवम् ॥</strong></p>
<p><strong>श्रीधर-स्वामी (भावार्थ-दीपिका) :</strong> यत एवं-भूतः श्री-कृष्णस् ततः स एव सर्वोत्तम इत्य् आह&mdash;जयतीति । <strong>जनानां</strong> जीवानां यो <strong>निवास</strong> आश्रयः, तेषु वा निवसत्य् अन्तर्यामितया तथा स कृष्णो <strong>जयति</strong> । <strong>देवक्यां जन्मेति वाद</strong>-मात्रं यस्य सः । वस्तुतोऽजन्मा । <strong>यदु-वराः परिषत्</strong> सभा सेवक-रूपा यस्य । इच्छा-मात्रेण निरसन-समर्थोऽपि क्रीडार्थं <strong>दोर्भिर् अधर्मम् अस्यन्</strong> क्षिपन् । <strong>स्थिर-चर-वृजिन-घ्नो</strong>ऽधिकारि-विशेषानपेक्षम् एव वृन्दावन-गत-तरु-तृण-लतादीनां संसार-दुःख-हन्ता । तथा विलास-वैदग्ध्यानपेक्षं <strong>व्रज-वनितानां पुर-वनितानां</strong> च <strong>सु-स्मितेन</strong> शोभन-हास्य-युतेन <strong>श्रीमता मुखेनैव काम-देवं वर्धयन्</strong> । कामश् चासौ दीव्यति विजिगीषति संसारम् इति देवस् तम् । भोग-द्वारा मोक्ष-प्रदम् इत्य् अर्थः ॥४८॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> <em>एवं-भूतः</em> तीर्थं चक्रे [भा।पु। १०.९०.४७] इत्य्-आदि-पद्य-प्रतिपादित-वैभवैक-देशो यतस् ततो हेतोः, स एव <em>श्री-कृष्ण</em> एव आश्रयोऽधिष्ठानम् । अधिष्ठानत्वं तु पृथिव्य्-आदेर् अप्य् अस्तीत्य् अत आह&mdash;<em>तेषु जीवेषु</em> । <em>वाद-मात्रं</em> न वस्तुतः, न जायते म्रियते वा [गीता २.२०] इति स्मृतेः । यद्यपि वृक्षादि-योनिमतः संसृति-निवृत्ताव् अधिकारो नास्ति, तथापि परम-दयालोः श्री-कृष्णस्य न तद्-अपेक्षेत्य् आह&mdash;<em>अधिकारि-विशेषेति</em> । तथैव <em>विलासे वैदग्ध्यं</em> दाक्षिण्यं नापेक्षते यत्र तत् तथेति । <em>इत्य् अर्थ</em> इति&mdash;<em>वर्धयन्न्</em> अतीवोद्दीपयन्न् इति । तथा च तासाम् अतीव <em>भोगान्</em> सम्पादयंस् तेषु च विरक्ति-द्वारा मोक्षं सम्पादयामास ।</p>
<blockquote>
<p>विरज्येत तथा चित्तं कामानाम् अतिसेवया । [भा।पु। ७.११.३४] &gt;
पुंसोऽयं संसृतेर् हेतुर् असन्तोषोऽर्थ-कामयोः । [भा।पु। ८.१९.२५] &gt;
न ह्य् अङ्गाजात-निर्वेदो देह-बन्धं जिहासति ॥ [भा।पु। ११.८.२९] &gt; इत्य्-आद्य्-उक्तेर् इति भावः ॥४८॥</p></blockquote>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> अतः श्री-कृष्णो नाम पदार्थः सर्वोत्कृष्ट एवेत्य् आह&mdash;जयतीत्य्-आदि । <strong>जना</strong> जन-मनांसि, तेषां <strong>निवास</strong> आश्रयः । अथवा, जननी यशोदा तस्यां तद्-अङ्के वासो यस्य । <strong>देवक्यां</strong> जन्मेति <strong>वादः</strong> प्रसिद्धि-मात्रं यस्य, वस्तुतस् तु अज एव न कस्यापि गर्भोद्भवः । <strong>यदु-वरा</strong> एव <strong>परिषत्</strong> सभा यस्य । यद् वा, यदुभ्यो वरास् तेभ्योऽपि श्रेष्ठा गोपाल-बालाः, त एव परिषद् यस्य । <strong>स्वैर् दोर्भिर्</strong> इति बाहु-चरणं चतुर्-भुजत्व-परम् । <strong>व्रज-पुर-वनितानां</strong> व्रज-वनितानां पुर-वनितानां च <strong>काम-देवं वर्धयन् जयति</strong> सर्वोत्कर्षेण वर्तते</p>
<hr>
<p>यद् वा, कामोऽभिलाषः, स एव देवः सर्व-विजिगीषा-शालित्वात् । अतो वर्तमानो शतृ-प्रत्ययात् पुर-व्रजयोर् वनितानाम् एव युगपद् एवाभिलाष-पूरकत्वेन श्री-वृन्दावन-लक्षणा-द्वारका-लीलयोर् अपि वर्तमानता । तथा च नित्यत्वं लीलयोः स्वस्य च व्यापकत्वम् उपपन्नम् ॥४८॥</p>
<hr>
<p><strong>सनातन-गोस्वामी (बृहद्-वैष्णव-तोषणी)</strong><sup id="fnref:15"><a href="#fn:15" class="footnote-ref" role="doc-noteref">15</a></sup><strong>:</strong> एवं श्री-परीक्षिन् महाराजः सामान्य-विशेषाभ्यां सर्वेषां गोकुल-वासिनां माहात्म्यं गीत्वा तत्-तत्-पर्यवानाशयः श्री-भगवन्-माहात्म्यम् अन्ते मङ्गलाचरणत्वेन गायन् निज-गुरु-श्री-शुक-देववद् एवोपसंहरति । भगवान् श्री-शुकदेवो हि श्री-दशम-स्कन्धोक्तं श्री-कृष्ण-चरितामृत-महा-सागरं लावणार्णवम् अगस्त्य इव गण्डूषीकृत्य पातुम् इच्छन्न् एकेनैव श्लोकेन विचित्र-ग्रन्थ-कर्त्र्-उक्ता निखिला एव तदीया लीलाः समासात् प्रस्तुतोपसंहारत्वेन शेषे जगाद&mdash;जयतीति ।</p>
<p>पूर्व-श्लोकस्थ-कृष्णस्येति-पदस्य विभक्ति-विपरिणामेन कृष्ण इति सम्बध्यते, प्रकरण-बलाद् वा स्वयम् एवान्वेति । कृष्णो <strong>जयति</strong>, सर्वोत्कर्षेण वर्तते । उत्कर्षम् एव पूर्वोद्दिष्ट-स्तुति-क्रम-रीत्या यथोत्तरम् आधिक्येन वर्णयति&mdash;<strong>जन-निवास</strong> इत्य्-आदि-विशेषणैः षड्भिः । <strong>जनानां</strong> जीवानां <strong>निवास</strong> आश्रय आधार इति । तथा जनेष्व् अन्तर्यामितया निवसतीति, तथा जनेषु स्व-भक्तेषु नितराम् अन्तः साक्षाद् इव बहिश् च प्रकटतया नानावतार-रूपेण वासो यस्येति पर-ब्रह्मत्वं परमात्मत्वं सर्वेश्वरत्वं सर्वावतार-बीजत्वं चोक्तम् । तत्-तन्-निजैश्वर्यातिशय-चरम-काष्ठा-साक्षात्-प्रकटनाय च <strong>देवक्यां जन्म-वादश्</strong> च तादृश-स्व-जन्म-कारण-गोकुल-नयनादि-सम्बन्धि-वचनं यस्य पितृ-मातृ-प्रतिस्तुतिः, तथा स्व-जन्म-कारण-पूर्व-वृत्त-कथनेन वरद-राट्त्वादि-परम-कारुण्य-महिमा गोकुल-नयनोपदेशेन च परम-प्रेम-सम्पद्-विस्तारण-परता सूचिता ।</p>
<p>पारमैश्वर्य-चरम-काष्ठा-रूपताम् एव प्रपञ्च्य दर्शयति&mdash;<strong>यदु-वरा परिषत्</strong> सभा सेवक-रूपा यस्येति श्री-यादवेन्द्रत्वेन यदु-कुल-द्वेष्टृ-कंस-जरासन्ध-दुष्ट-वधेन स्वीयानां दुःख-हानि-सुख-प्राप्ति-कारितया परम-कारुण्यम् ।</p>
<p>यद् वा, यदु-वरस्य यदु-राजस्योग्रसेनस्य परिषत् सुधर्माख्या देव-सभा । उपलक्षणम् एतत् । पारिजातादयोऽपि देव-भोग्याः पदार्थाः यस्माद् इति सर्व-देवता-जय-प्रस्तावेन पारमैश्वर्य-महिमा । तथा स्व-स्वीय-द्वेष्टृ-कंस-पितुर् उग्रसेनस्य राज्य-सभा-दानादिना परम-कारुण्य-महिमा सूचितः ।</p>
<p>इच्छा-मात्रेणाशेषाधर्म-तद्-धेतु-निरसन-समर्थोऽपि निज-भक्त-जन-विनोद-क्रीडार्थं <strong>स्वैर्</strong> असाधारणैः सुवृत्तत्व-पृथुत्वायत्तत्वादि-शुभ-लक्षण-परमोत्तमाङ्गदालङ्कार-सुदर्शनाद्य्-आयुध-वर-सुन्दरतरैश् चतुर्भिर् <strong>दोर्भिर्</strong> धर्म-प्रतिपक्षासुरादि-मारणेनाधर्मं निरस्यन् विनाशयन् । श्री-हरिवंशोक्त-बाण-युद्ध इव युद्धादि-समये केषांचिन् निज-भक्तानां हर्षाय लीलया श्री-भुज-चतुष्टय-प्रकटनाभिप्रायेण दोर्भिर् इत्य् उक्तम् ।</p>
<p>यद् वा, स्वैः स्वीयैः पाण्डवैर् दोर्भिर् इव दोर्भिः सहाय-करत्वेन स्व-बाहुज-क्षत्रियत्वेन वा पाप-हेतु-दुष्ट-जन-घातनेन्<strong>आधर्मम्</strong> एव <strong>निरस्यन्</strong> । यद्यपि जरासन्धादीनां दुष्ट-राजन्यानां वधे स्वयम् एवेच्छा-मात्रेण समर्थः, तथापि भक्त-वात्सल्येन स्व-यशोऽपि तेष्व् अर्पयितुं तथा कुर्वन्न् इति परम-भक्त-वात्सल्यम् ।</p>
<p>एवं श्री-मधुपुरी-द्वार्वत्योः कृत्यं क्रीडां गोकुल-क्रीडातः पश्चाद्-भाविनीम् अपि स्तुति-क्रम-निर्वाहेणोत्तरत्र पूर्वोत्कर्ष-वर्णनार्थं प्रथमम् एव वर्णयित्वा तम् एव परमोत्कर्षं निज-भक्ति-प्रेम-भर-विस्तारण-मयं गोकुल-क्रीडा-रूपं दर्शयति&mdash;स्थिरेत्य् उत्तरार्धेन ।</p>
<p>तत्रादौ सर्वत्रैव प्रेम-भक्ति-प्रदानादि-परमौदार्यम् आह&mdash;<strong>स्थिराणां</strong> वृन्दावनादि-वर्तिनां तरु-गुल्म-लतादीनां <strong>चराणां</strong> च कीतादीनाम् अधिकारानपेक्षयैव <strong>वृजिनं</strong> संसार-दुःखं निज-प्रेम-भक्ति-प्रदानेन <strong>हन्तीति</strong> तथा सः ।</p>
<p>यद् वा, मुमुक्षूणां स्वर्गादि-सुखवद् भक्तानां मोक्ष-सुखम् अपि विघ्नतया दुःख एव पर्यवस्यति, तद्-आदिकम् अखिलम् एव <strong>वृजिनं</strong> दुःखं सहज-भक्तिमतां वृन्दावनादि-व्रज-वासिनां <strong>चराचराणां</strong> प्रेम-भक्ति-विस्तारणेनायत्नाद् एव हन्तीति । यद्यपि तदानीं सर्वत्र निज-प्रेम-भक्ति-विस्तारणेन त्रिलोकी-स्थितानाम् एव चराचराणां पाकार्थ-प्रज्वलिताग्नेस् तमः-शीतादि-निरसनवद् भक्तेर् अवान्तर-फलत्वेन संसार-दुःखं, स्व-भक्ति-पराणां च विचित्र-महा-सिद्धिवद् उपस्थितं मोक्षम् अपि प्रेम-सम्पद्-अन्तरायतया निराकृतवान्, तथापि गो-पालनादि-लीलया विशेषतो वृन्दावनादि-व्रज-भूर्-वर्तिनाम् इति गोकुल-क्रीडा-मध्ये विशेषणम् इदं निर्दिष्टम् ।</p>
<p>इदाणीं तत्रैव परमाद्भुत-सौन्दर्य-माधुर्य-वैदग्ध्यादि-प्रकटनेन परमान्त्य-सीमा-प्राप्तं महिमा-विशेषं वर्णयति&mdash;<strong>सुस्मित-</strong> इति । <strong>व्रज</strong> एव पूर्ववत् <strong>पुरं</strong> विचित्र-विलास-वैदग्ध्यातिशयाकरत्वात् । तस्य निजानां <strong>वनितानां</strong> गोपीनां <strong>सुस्मितेन</strong> वेण्व्-आदि-श्री-युक्तेन <strong>श्री-मुखेन</strong> एव । <strong>काम-देवं</strong>, कामश् चासौ दिव्यति विजिगीषति संसारम् इति मोक्षादेर् अप्य् उपरि द्योतत इति वा देवश् च, तं <strong>वर्धयन्</strong> अत्यन्तम् उत्पादयन् ।</p>
<p>अयम् अर्थः&mdash;यः <strong>कामः</strong> सर्वार्थ-घातकत्वेन प्रसिद्धः, स एव गोपीनां संसारं ध्वंसयति, श्री-कृष्ण-चरणारविन्द-वशीकरणेन च मुक्तेर् भक्तेर् अपि फल-रूपोऽभूत् । तं च प्रतिक्षण-नूतनत्वेन परमां काष्ठां प्रापयन्न् इति ।</p>
<p>यद् वा, नाना-विध-कामेषु मध्ये श्री-भगवद्-विषयकः <strong>कामः</strong> परम-प्रेम-परिणति-स्वरूपतयात्यन्त-श्रैष्ठ्याद् <strong>देवः,</strong> तम् ।</p>
<p>यद् वा, दिव्यतेः क्रीडार्थकस्य प्रयोगाद् देवनं <strong>देवः</strong> क्रीडा, तदा च <strong>श्री-मुखेन</strong> इति विशेषणे तृतीया, तेन विशिष्ट-निज-सौन्दर्य-मङ्गलादि-भरं प्रकटयन् संस् तासां <strong>काम</strong>-क्रीडां सम्भोगादि-लक्षणां <strong>विस्तारयन्</strong> इत्य् अर्थः ।</p>
<p>सा हि तासां श्री-नन्द-किशोरेण निज-श्री-मुखारविन्दादि-शोभा-शक्त्या निज-सुख-विशेषार्थं सम्पाद्यमाना तुच्छीकृत-चतुर्-वर्गिकाया भक्तेः फल-रूपायाः परम-प्रेम-सम्पदश् च परम-काष्ठायाः परिणतिर् इति । अतस् तद्-धेतुत्वेनात्रैव <strong>सुस्मित-श्रीमुखेन</strong> इति सौन्दर्य-माधुर्य-वैदग्ध्यादि-परम-महिमापि श्री-भगवतोऽखिल-पारमैश्वर्यातिशय-प्रकटन-रूपो निर्दिष्टः ।</p>
<p><strong>जयति जन-निवासो देवकी-जन्म-वादो</strong></p>
<p><strong>यदु-वर-परिषत् स्वैर् दोर्भिर् अस्यन्न् अधर्मम् ।</strong></p>
<p><strong>स्थिर-चर-वृजिन-घ्नः सुस्मित-श्री-मुखेन</strong></p>
<p><strong>व्रज-पुर-वनितानां वर्धयन् काम-देवम्</strong></p>
<p><strong>वर्धयन्न्</strong> इत्य्-आदि वर्तमान-निर्देशेन च विक्रीडयाञ्चति [भा।पु। १०.४४.१३]<sup id="fnref:16"><a href="#fn:16" class="footnote-ref" role="doc-noteref">16</a></sup> इत्य्-आदिर् उत्तरत्र तत्र सदैव भगवतः प्राकट्येन तत्-तल्-लीला बोध्यते । अत्र च मथुरा भगवान् यत्र नित्यं सन्निहितो हरिः [भा।पु। १०.१.२८] इत्य्-आदि-वचन-जातं तदैकान्त-भक्तानुभवश् च प्रमाणम् ।</p>
<p>यदि च <strong>पुर</strong>-शब्देन श्री-मथुरादिकम् अभिधीयते, तदा <strong>व्रज-वनितानां पुर-वनितानां</strong> च <strong>कामदेवं वर्धयन्न्</strong> इति मथुरा-पुर्यादि-गमनेन गोपीनाम् एवान्त्य-विरह-दुःख-भरस्य सूचनम् । तेन च तासाम् एव परम-प्रेम-चरम-काष्ठा-सम्पादनं, तद्-अभिप्रायेण च गोकुल-क्रीडायाम् एव तद्-वर्णनम् एव पर्यवसायितव्यम् । अन्यत् समानम् ।</p>
<p>एतच् चोक्तं भवति&mdash;यः सर्व-जीवेषु परमात्मतया चित्ते वसति, स देवक्यां पुत्रत्वेन जठरे स्थितः । तत्र च केवलं तेष्व् अन्तर्यामितया <strong>निवास</strong> एव, अनया च सह सम्भाषणादिकम् अपि । किं च, यस्य <strong>यदु-वरा</strong> यादव-कुल-श्रेष्ठा महा-वीर-वराः सेवक-रूपाः, त एव हि सर्वाधर्म-तद्-धेतु-जात-निरसने समर्था इत्य् अर्थः । तथापि <strong>स्वैः</strong> स्वकीयैर् <strong>दोर्भिर्</strong> एव <strong>अधर्मं निरस्यति</strong>, तद्-धेतु-दुष्ट-राजन्यादिकं हन्ति । किं च, यः किल <strong>स्थिर-चराणां</strong> सर्वेषाम् अपि <strong>वृजिनं</strong> पापं <strong>हन्ति,</strong> स पर-स्त्रीणां गोप्य्-आदीनां जारत्वेन <strong>काम</strong>-विशेषं <strong>वर्धयति</strong>, परम-वृजिनं विस्तारयतीत्य् अर्थः । न च तास् तत्रापराध्यन्तीत्य् आह&mdash;<strong>सुस्मितेन</strong> निज-श्री-मुखेनैवेति । एवं विरोधोक्त्या पूर्वोक्तानुसारेण परम-भक्त-वात्सल्यादि-युक्त्या महोत्कर्ष-भर एव सिध्यतीति दिक् ॥४८॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> एवं तस्य सर्वोत्कृष्टत्वं श्रुत्वा सुखं प्राप्नुवतोऽपि श्रोतॄंस् तद्-अवस्थत्वम् अतीतम् इवाशङ्क्य म्लायतः स्वानुभावेन सान्त्वयन्न् आह&mdash;<strong>जयति</strong> इति ।</p>
<p><strong>देवक्यां जन्म</strong> जनन-लीलानुकरणेन प्रादुर्भावो <strong>वादस्</strong> तत्त्व-बुभुत्सुतया न तु छल-जात्य्-आदि-रूपा यस्य । यद् वा, <strong>देवक्यां जन्मनो वादः</strong> ख्यातिः, नन्दस् त्व् आत्मज उत्पन्न [भा।पु। १०.५.१] इत्य् अत्र व्याख्यात-रीत्या तु श्री-यशोदायाम् अपि तर्क्यं जन्म यस्येत्य् अर्थः ।</p>
<p>स प्रसिद्धः श्री-कृष्णो <strong>जयति</strong> । सर्व-देव-स्वरूप-रूप-गुण-लीला-परिकर-स्थान-गतेन सर्वोत्कर्षेण विराजते । अत्र च लोड्-अर्थत्वं न सम्भवति । सदोत्कृष्टता-पराकाष्ठा-महिष्ठे श्री-भगवति तद्-विज्ञानां तादृशानाम् आशीर्वादायोगात् । यदि वा तद्-योगः कथञ्चित् कल्प्यः, तथाप्य् आशीर्वाद-विषयस्य स-विशेषणस्य तस्य तद् अपि तथैवावस्थिति-प्राप्तेर् विवक्षितार्थ एव लभ्येत । &quot;धार्मिक-सभ्यादि-सम्पन्नो विष्णु-मित्रो वर्धताम्&quot; इतिवत् ।</p>
<p>अथ कथं-भूतः सन् जयति ? इत्य् अपेक्षायां विशेषणानि वदन् परिकर-विशिष्टतयाह&mdash;तेन च तादृश-तन्-नित्य-जये विद्वत्-प्रत्यक्ष-लक्षणं प्रमाणम् अप्य् आह&mdash;<strong>जनेषु</strong> सालोक्य- [भा।पु। ३.२९.१३]<sup id="fnref:17"><a href="#fn:17" class="footnote-ref" role="doc-noteref">17</a></sup> इत्य्-आदि-पद्ये <strong>जना</strong> इतिवत् तदीयेष्व् अन्तरङ्गेषु श्री-यादव-गोपादिषु साक्षान् <strong>निवासो</strong>ऽन्येषु च तत्-स्फूर्ति-रूपो यस्य सः ।\</p>
<hr>
<p>तत्र चान्यार्थतां परिहरंस् तस्मिन् जये विवृत्यैव तैर् जनैः विशिष्टताम् आह&mdash;<strong>यदु-वर-</strong> इत्य्-आदिना । तत्रान्तराङ्गैर् विशिनष्टि&mdash;<strong>यदु-वराः</strong> क्षत्रिया गोपाश् च । <strong>परिषत्</strong> सभा-रूपा यस्य सः । बहिरङ्गैश् च विशिनष्टि&mdash;<strong>स्वे</strong> भक्त-जना एव <strong>दोषो</strong> भुजा इव भुजाः, <strong>तैर् अधर्मम्</strong> एतादृशार्थं नास्तिक्यादिकं जगति च <strong>आस्यन्</strong> दूरीकुर्वन्, अतस् तत्-तत्-सम्बन्धेन <strong>स्थिर-चराणाम्</strong> अन्तरङ्गाणां स्व-वियोग-दुःख-हन्ता बहिरङ्गाणां संसार-हन्तापि सन्</p>
<hr>
<p><br>
अथ तत्रापि परमान्तरङ्गैर् विशिनष्टि&mdash;<strong>सुस्मितेन</strong> इति । शोभनं स्मितं तद्-उपलक्षित-प्रसाद-विलासादिकं यत्र, तेन स्वभावत एव <strong>श्री</strong>-युक्तेन च <strong>मुखेनैव</strong> प्राधान्यतः प्रथमोक्तानां <strong>व्रज-वनितानां</strong> तद्-अनन्तराणां <strong>पुर-वनितानां</strong> जनितात्यर्थानुरागाणां तासां योषितां यः <strong>कामः</strong>, स एव दीव्यति परम-प्रेम-रूपत्वात् सर्वतोऽपि विराजतीति <strong>देवः</strong>, तं <strong>वर्धयन्</strong> सदैवोद्दीपयन् इति स्वरूप-गुण-लीला-स्थान-विशिष्टतापि दर्शिता ।</p>
<p>तद् एवं सर्वस्यापि विशेषणस्य विधेयेन जयत्य्-अर्थेनानुगतत्वात् तादृशोऽसौ स्वयम् एव तादृशैः परिकरैः सह तादृश-विलासादि-विशिष्टो व्रजे पुर-द्वये च सदा सर्वोत्कर्षेण विराजत एवेति स्थितम् । युक्तम् एव च तत् स्वयं भगवत्त्वात् । आगन्तुक-तादृशत्वे स्वयं भगवत्त्व-हानेः । तस्माद् अविचारेणैवास्य कानिचिद् वचनानि प्रतिकूलायन्ते । वस्तुतस् तु अनुकूलान्य् एव तत्र दशम-स्कन्धस्य तत्र तत्र व्याख्यातान्य् एव ।</p>
<p>तत्-स्वरूप-नित्यत्वे प्रथम-स्कन्धस्य ययाहरद् भारम् [भा।पु। १.१५.३४]<sup id="fnref:18"><a href="#fn:18" class="footnote-ref" role="doc-noteref">18</a></sup> इत्य्-आदि-द्वयं तु यथा तनु-रूप-कलेवर-शब्दा भाव-वाचिन एव । यथा तृतीय-स्कन्धे विसर्ग-प्रसङ्गे ब्रह्मणि तत्-पर्याय-शब्दस्य एवार्थः स्वीकृतः अनुपपत्तेः । तत्र यदि सा तर्हि कथं स्वयं भगवति न स्यात् ? स च भावोऽत्र भू-भार-जिहीर्षा-लक्षणः माया-कार्य-सम्बन्धित्वात् तद्-आभास एव च ततः साम्ये कण्टक-दृष्टान्तत्वं सुसङ्गतम् एव । नट-दृष्टान्तत्वं च श्रव्य-रूपकाभिर् नेतुर् नटस्य स्वरूप-वेषाभ्याम् एव स्थितस्य तत्-तद्-भावाभास-स्वीकार-परित्याग-मात्राभ्याम् इति । एवम् अन्यत्राप्य् आकृति-देह-शब्दौ व्याख्येयौ ।</p>
<p>अथवा त्याग-स्वीकारौ नामान्तर्-धापनाविर्भावने एव, यथा श्री-मध्वाचार्य-धृतं तन्त्र-भागवत-वचनं पूर्वम् उदाहृतम्&mdash;</p>
<blockquote>
<p>अहेयम् अनुपादेयं तद्-रूपं नित्यम् अव्ययम् । &gt;
स एवापेक्ष्य-रूपाणां व्यक्तिम् एव जनार्दनः ॥ &gt;
अगृह्णाद् व्यसृजच् चेति कृष्ण-रामादिकां तनुम् । &gt;
पठ्यते भगवान् ईशो मूढ-बुद्धि-व्यपेक्षया ॥ इति ।</p></blockquote>
<p>एवं प्रथमस्य द्वादशे विधूय<sup id="fnref:19"><a href="#fn:19" class="footnote-ref" role="doc-noteref">19</a></sup> [भा।पु। १.१२.११] इत्य्-आदि पद्ये स्वामिभिर् अप्य् उक्तं यत्र दृष्टस् तत्रैवान्तर्हितः, न त्व् अन्यत्र गतः । यतो विभुः सर्वत इति । अत एव तृतीये&mdash;</p>
<blockquote>
<p>प्रदर्श्यातप्त-तपसाम् अवितृप्त-दृशां नृणाम् । &gt;
आदायान्तरधाद् यस् तु स्व-बिम्बं लोक-लोचनम् ॥ [भा।पु। ३.२.११] &gt; इति ।</p></blockquote>
<p>अत्रापि लोक-लोचन-रूपं स्व-बिम्बं निज-मूर्तिं प्रदर्श्य पुनर् आदायैव चान्तरदधात् । न तु त्यक्त्वेत्य् उक्तम् । यथा मत्स्यादि-रूपाणीत्य् अनन्तरम् अपि तथोक्तम्&mdash;</p>
<blockquote>
<p>यदा मुकुन्दो भगवान् इमां महीम् &gt;
जहौ स्व-तन्वा श्रवणीय-सत्-कथः । &gt;
तदाहर् एवाप्रतिबुद्ध-चेतसाम् &gt;
अभद्र-हेतुः कलिर् अन्ववर्तत ॥ [भा।पु। १.१५.३६] इति ।</p></blockquote>
<p>त्यागोऽत्र स्व-तनु-करणक इति सर्वान्ते तल्-लोक-भगनं च सर्वांशम् आकृष्यावतीर्णस्य तस्य तत्-तद्-अंशेनैव तथैकादश-स्कन्धस्य लोकाभिरामाम्<sup id="fnref:20"><a href="#fn:20" class="footnote-ref" role="doc-noteref">20</a></sup> [भा।पु। ११.३१.६] इत्य्-आदिकं स-युक्तिकं टीका-कृद्भिर् एव व्याख्यातम् ।</p>
<p>अथात्रानुकूल-वचनानि तत्र सर्वावतार-गतानि । यथा नृसिंह-पुराणे&mdash;युगे युगे विष्णुर् अनादि-मूर्तिम् आस्थाय शिष्टं परिपाति दुष्टहा इति । अत एव तत्-तद्-आराधनं शास्त्रं च मिथ्या न स्यात् । तत एव च जलेषु मां रक्षतु मत्स्य-मूर्तिः [भा।पु। ६.८.१३] इत्य्-आदि श्री-नारायण-वर्मादौ । तथा नित्यत्व एव शालग्राम-शिलादिषु नरसिंहत्वादि-भेदः सङ्गच्छते । तत्-तत्-सान्निध्याद् एव हि तत्-तद्-भेदः ।</p>
<p>श्रूयते चैवं नवस्व् अपि वर्षेषु साक्षात्-तत्-तद्-उपासनादि यथोक्तं&mdash;नवस्व् अपि वर्षेषु भगवान् नारायणो महा-पुरुषः पुरुषाणां तद्-अनुग्रहायात्म-तत्त्व-व्यूहेनात्मनाद्यापि सन्निधीयते [भा।पु। ५.१७.१४] इति ।</p>
<p>श्री-प्रद्युम्नादीनां नति-विलासादिकं च तत्र तत्र वर्णितम् । तत्र श्री-प्रद्युम्नस्य तावद् दृश्यते&mdash;</p>
<blockquote>
<p>अतीव सुललित-गति-विलास-विलसित-रुचिर-हास-लेशावलोक-लीलया &gt; किञ्चिद्-उत्तम्भित-सुन्दर-भ्रू-मण्डल-सुभग-वदनारविन्द-श्रिया &gt; रमां रमयन्न् [भा।पु। ५.१८.१६] इत्य्-आदि च ।</p></blockquote>
<p>अत एवोक्तं तत्र तत्र सङ्कर्षण-संज्ञाम् आत्म-समाधि-रूपेण सन्निधाप्य [भा।पु। ५.१७.१६] इति । ब्राह्म-पाद्मोत्तर-खण्डादौ श्रीमत्स्यादीनां वैकुण्ठे पृथक् पृथक् लोकाश् च श्रूयन्ते । तथा मध्व-भाष्य-प्रमाणिता श्रुतिश् च&mdash;</p>
<blockquote>
<p>वासुदेवः सङ्कर्षणः प्रद्युम्नोऽनिरुद्धोऽहं, मत्स्यः कूर्मो वराहो &gt; नृसिंहो वामनो रामो रामो रामः कृष्णो बुद्धः कल्किर् अहं, शतधाहं &gt; सहस्रधाहम् अमितोऽहम् अनन्तोऽहम् । नैवैते जायन्ते नैतेषाम् &gt; अनुज्ञान-बन्धो, न मुक्तिः । सर्व एव ह्य् एते पूर्णा अजरा अमृताः &gt; परमाः परमानन्दाः इति ।</p></blockquote>
<p>अथ विशेषतः श्री-कृष्ण-गतानि यथा तत्रैकादशान्ते धारणा-ध्यान-मङ्गलम् [भा।पु। ११.३१.६] इत्य् अत्र च श्री-स्वामिभिर् व्याख्यातम्&mdash;धारणाया ध्यानस्य च मङ्गलं शोभनं विषयम्, इतरथा तयोर् निर्विषयत्वम् । दृश्यते चाद्याप्य् उपासकानां साक्षात्कारस् तत्-फल-प्राप्तिश् चेति ।</p>
<p>तथा च त्रैलोक्य-संमोहन-तन्त्रे श्रीमद्-अष्टादशाक्षर-प्रसङ्गे&mdash;</p>
<blockquote>
<p>अहर्-निशं जपेद् यस् तु मन्त्री नियत-मानसः । &gt;
स पश्यति न सन्देहो गोप-वेश-धरं हरिम् ॥ इति ।</p></blockquote>
<p>एवं गौतमीये च सदाचार-प्रसङ्गे&mdash;</p>
<blockquote>
<p>अहर्-निशं जपेन् मन्त्रं मन्त्री नियत-मानसः । &gt;
स पश्यति न सन्देहो गोप-वेश-धरं हरिम् ॥ इति ।</p></blockquote>
<p>वृन्दावने वसेद् धीमान् यावत् कृष्णस्य दर्शनम् इति च । तथा च श्री-कृष्ण-सहस्र-नाम-प्रारम्भे&mdash;</p>
<blockquote>
<p>तस्य हृष्टाशयः स्तुत्या विष्णुर् गोपाङ्गनावृतः । &gt;
तापिञ्छ-श्यामलं रूपं पिञ्छोत्तंसम् अदर्शयत् ॥ [वि।ध।उ।] इति &gt; ।</p></blockquote>
<p>अग्रे च तद्-वाक्यम्&mdash;</p>
<blockquote>
<p>माम् अवेहि महाभाग कृष्णं कृत्य-विदां वर । &gt;
पुरस्कृतोऽस्मि त्वद्-भक्त्या पूर्णाः सन्तु मनोरथाः ॥ इति ।</p></blockquote>
<p>तथा पाद्मे निर्माण-खण्डे&mdash;पश्य त्वं दर्शयिष्यामि स्वरूपं वेद-गोपितम् इति श्री-भगवद्-वाक्यानन्तरं ब्रह्म-वाक्यम्&mdash;</p>
<blockquote>
<p>ततोऽपश्यम् अहं भूप बालं कालाम्बुद-प्रभम् । &gt;
गोप-कन्यावृतं गोपं हसन्तं गोप-बालकैः ॥ &gt;
कदम्ब-मूल आसीनं पीत-वाससम् अद्भुतम् । &gt;
वनं वृन्दावनं नाम नव-पल्लव-मण्डितम् ॥ इत्य्-आदि ।</p></blockquote>
<p>श्री-गोपाल-तापनी चैवम्&mdash;तद् उ होवाच ब्राह्मणोऽसाव् अनवरतं मे ध्यातः स्तुतः परार्धान्ते सोऽबुध्यत । गोप-वेशो मे पुरुषः पुरस्ताद् आविर्बभूव ॥ [गो।ता।उ। १.२९] इति सिद्ध-निर्देशोऽपि श्रूयते । बृहन्-नारदीय-मङ्गलाचरणे&mdash;वन्दे वृन्दावनासीनम् इन्दिरानन्द-मन्दिरम् [ना।पु। १.१.१] इति ।</p>
<p>स्कान्द-द्वारका-माहात्म्ये श्री-बलिं प्रति प्रह्लाद-वाक्ये&mdash;</p>
<blockquote>
<p>गृहे सन्तिष्ठते यस्य माहात्म्यं दैत्य-नायक । &gt;
द्वारकायाः समुद्भूतं सान्निध्यं केशवस्य च । &gt;
रुक्मिणी-सहितः कृष्णो नित्यं निवसते गृहे ॥ इति ।</p></blockquote>
<p>पाद्मे कार्तिक-माहात्म्ये तत् प्रातः-स्नानार्घ्य-मन्त्रे&mdash;</p>
<blockquote>
<p>व्रतिनः कार्त्तिके मासि स्नातस्य विधिवन् मम । &gt;
गृहाणार्घ्यं मया दत्तं दनुजेन्द्र-निषूदन ॥ [प।पु। ६.९३.२४] &gt; इति ।</p></blockquote>
<p>एवं नाना मन्त्रा अपि तथैव तं साक्षान् निर्दिशन्ति । अत एव गोपाल-तापिन्यां&mdash;गोविन्दं सच्-चिद्-आनन्द-विग्रहं वृन्दावन-सुर-भूरुह-तलासीनं सततं स-मरुद्-गणोऽहं तोषयामि [गो।ता।उ। १.३७] इति ।</p>
<p>तद् एवम् अभिप्रेत्य श्री-शुकदेवोऽपि निजाभीष्ट-दैवतत्वेनाह&mdash;</p>
<blockquote>
<p>पतिर् गतिश् चान्धक-वृष्णि-सात्वतां &gt;
प्रसीदतां मे भगवान् सतां पतिः ॥ [भा।पु। २.४.२०] इति ।</p></blockquote>
<p>प्रीयान् न इन्द्रो गवाम् [भा।पु। १०.२६.२५] इति च । श्रीमन्-नराकृतिम् एवाधिकृतस्य नारायण-वर्मण्य् अप्य् आह&mdash;मां केशवो गदया प्रातर् अव्याद्, गोविन्द आसङ्गव आत्त-वेणुः [भा।पु। ८.९.२०] इति ।</p>
<p>एवं श्रीमन्-नराकारे वा येषां वा भ्रान्तिः, सा तेषाम् अपि निरस्ता । यथोक्तम्&mdash;</p>
<blockquote>
<p>यत्-पाद-पांसुर् बहु-जन्म-कृच्छ्रतो &gt;
धृतात्मभिर् योगिभिर् अप्य् अलभ्यः । &gt;
स एव यद्-दृग्-विषयः स्वयं स्थितः &gt;
किं वर्ण्यते दिष्टम् अहो व्रजौकसाम् ॥ [भा।पु। १०.१२.१२] इति ।</p></blockquote>
<p>एवं, न चान्तर् न बहिर् यस्य [भा।पु। १०.९.१३] इत्य्-आदि, नौमीड्य ते [भा।पु। १०.१४.१] इत्य्-आदि, सकृद् यद्-अङ्ग-प्रतिमान्तर्-आहिता [भा।पु। १०.१२.३९]<sup id="fnref:21"><a href="#fn:21" class="footnote-ref" role="doc-noteref">21</a></sup> इत्य्-आदि, अहो भाग्यम् अहो भाग्यम् [भा।पु। १०.१४.३६] इत्य्-आदि च । श्री-कृष्णाष्टोत्तर-शत-नाम-स्तोत्रे श्रीमन्-नराकृतित्वम् एवाधिकृत्य&mdash;</p>
<blockquote>
<p>नन्द-व्रज-जनानन्दी सच्-चिद्-आनन्द-विग्रहः । &gt;
नव-नीत-विलिप्ताङ्गी नव-नीत-नटोऽनघ ॥ इति ।</p></blockquote>
<p>श्री-गोपाल-तापिन्याम् अपि&mdash;</p>
<blockquote>
<p>नित्यो नित्यानां चेतनश् चेतनानाम् &gt;
एको बहूनां यो विदधाति कामान् । &gt;
तं पीठगं येऽनुभजन्ति धीरास् &gt;
तेषां सुखं शाश्वतं नेतरेषाम् ॥ [गो।ता।उ। १.२०] इति ।</p></blockquote>
<p>विषयश् चोक्तः&mdash;गोप्यस् तपः किम् अचरन् यद् अमुष्य रूपं [भा।पु। १०.४४.१४] इत्य्-आदौ । तथा च पाद्म-निर्माण<sup id="fnref:22"><a href="#fn:22" class="footnote-ref" role="doc-noteref">22</a></sup>-खण्डे श्री-वेद-व्यास-वाक्यम्&mdash;</p>
<blockquote>
<p>दृष्ट्वातिहृष्टो ह्य् अभवं सर्व-भूषण-भूषणम् । &gt;
गोपालम् अबला-सङ्गे मुदितं वेणु-वादिनम् ॥ &gt;
ततो माम् आह भगवान् वृन्दावन-चरः स्वयम् । &gt;
यद् इदं मे त्वया दृष्टं रूपं दिव्यं सनातनम् ॥ &gt;
निष्कलं निष्क्रियं शान्तं सच्-चिद्-आनन्द-विग्रहम् । &gt;
पूर्णं पद्म-पलाशाक्षं नातः परतरं मम ॥ &gt;
इदम् एव वदन्त्य् एते वेदाः कारण-कारणम् ॥ [प।पु। ५.७३.२३-२६] &gt; इत्य्-आदि ।</p></blockquote>
<p>अथ तस्य मानसानां शरीराणां च गुणानां स्वाभाविकत्वम् अव्यभिचारित्वं चोक्तं प्रथमे&mdash;सत्यं शौचं दया क्षान्तिः [भा।पु। १.१६.२७] इत्य्-आदिना,</p>
<blockquote>
<p>एते चान्ये च भगवन् नित्या यत्र महा-गुणाः । &gt;
प्रार्थ्या महत्त्वम् इच्छद्भिर् न वियन्ति स्म कर्हिचित् ॥ [भा।पु। &gt; १.१६.३१] इत्य् अन्तेन ।</p></blockquote>
<p>अथ तत्-परिकर-नित्यत्वे प्रतिकूलायमानानि यथार्थं व्याख्यायन्ते । तत्र देवावतरण-वाक्यम् एकदेश-प्रस्तावमयम् इति पूर्व-पूर्वाद-शतम् अस्ति । मौशलादिकं च ब्रह्म-शाप-मर्यादा-रक्षार्थं मायिकम् एव । आह स्म च तदानीम् एव दारुकम् इति श्री-भगवान्&mdash;</p>
<blockquote>
<p>त्वं तु मद्-धर्मम् आस्थाय ज्ञान-निष्ठ उपेक्षकः । &gt;
मन्-माया-रचिताम् एतां विज्ञायोपशमं व्रज ॥ [भा।पु। ११.३०.४९] &gt; इति ।</p></blockquote>
<p>अस्यार्थः [कृष्ण-सन्दर्भ १२३]&mdash;<strong>त्वं तु</strong> दारुको <strong>ज्ञान-निष्ठो</strong> मदीय-लीला-तत्त्वज्ञः, <strong>मद्-धर्मं</strong> मम स्वभक्त-प्रतिपालयितृत्व-रूपं स्व-तुल्य-परिकर-सङ्गित्व-रूपं च स्वभावम् <strong>आस्थाय</strong> विश्रभ्य, <strong>एताम्</strong> अधुना प्रकाशितां सर्वाम् एव मौषलादि-लीलां <strong>मम माययैव</strong> इन्द्र-जालवद् <strong>रचितां विज्ञाय</strong> <strong>उपेक्षको</strong> बहिर्-दृष्ट्या जातं शोकम् उपेक्षमाण <strong>उपशमं</strong> चित्त-क्षोभात् निवृत्तिं <strong>व्रज</strong> इति ।</p>
<p>अत्र दारुकस्य स्वयम् एव तल्-लोकाद् अवतीर्णत्वेन सिद्धत्वाद् एताम् इत्य् अत्राति-सन्निहितार्थ-लाभाच् चान्यथा-व्याख्यानम् एव प्रथम-प्रतीत्य्-अविषय इति विवेक्तव्यम् ।</p>
<p>तथा चैकादशान्ते पद्य-त्रयम् । तत्र प्रथमं, यथा&mdash;</p>
<blockquote>
<p>राजन् परस्य तनु-भृज्-जननाप्ययेहा &gt;
माया-विडम्बनम् अवेहि यथा नटस्य । &gt;
सृष्ट्वात्मनेदम् अनुविश्य विहृत्य चान्ते &gt;
संहृत्य चात्म-महिमोपरतः स आस्ते ॥ [भा।पु। ११.३१.११] इति ।</p></blockquote>
<p>अस्यार्थः [कृष्ण-सन्दर्भ १२४]&mdash;<strong>परस्य</strong> श्री-कृष्णस्य <strong>तनु-भृतः</strong> पार्षदा यादवादयः, तेषां <strong>जननाप्यय</strong>-रूपा <strong>ईहाश्</strong> चेष्टाः केवलं परस्यैव <strong>मायया</strong> <strong>विडम्बनम्</strong> अनुकरणम् एव <strong>अवेहि</strong> । यथेन्द्रजाल-विद्या-वेत्ता <strong>नटः</strong> कश्चिज् जीवत एव मारयित्वेव पुनश् च तद्-देहं जनयित्वेव दर्शयति, तस्येव विश्व-सर्गादि-हेत्व्-अचिन्त्य-शक्तेस् तस्य तादृश-शक्तित्वं न च चित्रम् इत्य् आह&mdash;सृष्ट्वेति ।</p>
<p>एवम् एव दृश्यते चाद्याप्य् उपासकानाम् इत्य्-आदि तद्-व्याख्यानं सुसङ्गच्छते । तत्-परिकरेणैव सार्धं तेषु तत्-सत्कार इति । एवं सति श्री-सङ्कर्षणादौ मुग्धानाम् अन्यथा हेतूदाहरणाभासः सुतराम् एव मायिकः ।</p>
<p>स्कान्दायोध्या-खण्डे श्री-लक्ष्मणस्यापि तादृशत्वं न सम्प्रतिपन्नम् । तथा हि तद्-अन्तिम-दशानुकरण-लीलायां&mdash;</p>
<blockquote>
<p>ततः शेषात्मतां यातं लक्ष्मणं सत्य-सङ्गरम् । &gt;
उवाच मधुरं शक्रः सर्वस्य च स पश्यतः ॥ &gt;
इन्द्र उवाच&mdash; &gt;
लक्ष्मणोत्तिष्ठ शीघ्रं त्वम् आरोहस्व पदं स्वकम् । &gt;
देव-कार्यं कृतं वीर त्वया रिपु-निसूदन ॥ &gt;
वैष्णवं परमं स्थानं प्राप्नुहि स्वं सनातनम् । &gt;
भवन्-मूर्तिः समायाता शेषोऽपि बिल-सत्-फणः ॥ इत्य्-आदि ।</p></blockquote>
<p>ततश् च&mdash;</p>
<blockquote>
<p>इत्य् उक्त्वा सुर-राजेन्द्रो लक्ष्मणं सुर-सङ्गतः । &gt;
शेषं प्रस्थाप्य पाताले भू-भार-धरण-क्षमम् ॥ &gt;
लक्ष्मणं यानम् आरोप्य प्रतस्थे दिवम् आदरात् ॥ इति ।</p></blockquote>
<p>अत एव जरासन्ध-वाक्ये&mdash;तव राम यदि श्रद्धा [भा।पु। १०.५०.१९] इत्य् अत्र श्री-स्वामिभिर् अपीत्थं वास्तवार्थो व्यञ्जितः&mdash;अच्छेद्य-देहोऽसाव् इति स्वयम् एव मत्वा अपरितोषात् पक्षान्तरम् आह&mdash;यद् वा, मां जहीति ।</p>
<p>अथ द्वितीयं, यथा&mdash;अप्राकृतानां तेषां तन् न सम्भवतीत्य् आस्तां, श्री-कृष्ण-पाल्यत्वेनैव न सम्भवतीत्य् आह&mdash;</p>
<blockquote>
<p>मर्त्येन यो गुरु-सुतं यम-लोक-नीतं &gt;
त्वां चानयच् छरण-दः परमास्त्र-दग्धम् । &gt;
जिग्येऽन्तकान्तकम् अपीशम् असाव् अनीशः &gt;
किं स्वानने स्वर् अनयन् मृगयुं स-देहम् ॥ [भा।पु। ११.३१.१२] इति &gt; ।</p></blockquote>
<p>अस्यार्थः [कृष्ण-सन्दर्भ १२५]&mdash;<strong>यः</strong> श्री-कृष्णो <strong>यम-लोकं</strong> गतम् अपि <strong>गुरु-सुतं</strong> गुरोर् जातेन पञ्चजन-भक्षितेन तेन <strong>मर्त्येन</strong> देहेनैव <strong>आनयत्</strong> । न च ब्रह्म-तेजसो बलवत्त्वं मन्तव्यम् । <strong>त्वां च</strong> ब्रह्म्<strong>आस्त्र-दग्धं</strong> ब्रह्मास्त्रेण दग्धुम् आरब्धं यस् तस्माद् ब्रह्मास्त्राद् आनयद् रक्षितवान् इत्य् अर्थः । किम् अन्यद् वक्तव्यम् ? यश् <strong>चान्तकानाम् अन्तकम् ईशं</strong> श्री-रुद्रम् अपि बाण-सङ्ग्रामे जितवान् । अहो यश् च तं जराख्यं <strong>मृगयुम्</strong> अपि <strong>स्वर्</strong> वैकुण्ठ-विशेषं <strong>स-शरीरम्</strong> एव प्रापितवान् । स कथं स्वानां यदूनाम् अवने ईशो न भवति ? तस्मात् तेष्व् अन्यथा-दर्शनं न तात्त्विक-लीलानुगतम् । स-शरीरं तु तेषां स्व-लोक-गमनम् अतीव युक्तम् इत्य् अर्थः ॥</p>
<p>अथ तृतीयं, यथा&mdash;ननु गच्छन्तु तादृश-शरीरा एवं स्वं धाम, तत्रापि स्वयं भगवान् विराजत एवेति न तेषां तद्-विरह-दुःखम् अपि । श्री-भगवांस् तु तथा-समर्थश् चेत् तर्हि कथम् अन्यांस् तादृशान् निर्माय तैः सह मर्त्य-लोकानुग्रहार्थम् अपरम् अपि कियन्तं कालं मर्त्य-लोकेऽपि प्रकटो नासीद् इत्य् अत्र सिद्धान्तयन् तेषां श्री-भगवतश् च सौहार्द-भरेणापि परस्परम् अव्यभिचारित्वम् आह&mdash;</p>
<blockquote>
<p>तथाप्य् अशेष-स्थिति-सम्भवाप्ययेष्व् &gt;
अनन्य-हेतुर् यद् अशेष-शक्ति-धृक् । &gt;
नैच्छत् प्रणेतुं वपुर् अत्र शेषितं &gt;
मर्त्येन किं स्व-स्थ-गतिं प्रदर्शयन् ॥ [भा।पु। ११.३१.१३] इति &gt; ।</p></blockquote>
<p>अस्यार्थः [कृष्ण-सन्दर्भ १२६]&mdash;यद्यप्य् उक्त-प्रकारेण <strong>अशेष-स्थिति-सम्भवाप्ययेषु अनन्य-हेतुः यद्</strong> यस्मात् तद्-ऊर्ध्वम् अप्य् अनन्त-तादृश-<strong>शक्ति-धृक्</strong>, तथापि <strong>मर्त्येन</strong> लोकेन <strong>किं</strong> मम प्रयोजनम् ? इति <strong>स्व-स्थानां</strong> तद्-धाम-गतानां तेषां <strong>गतिम्</strong> एव स्वस्याभिरुचितत्वेन <strong>प्र</strong>-कृष्टां <strong>दर्शयन्न्</strong> इति ।</p>
<p>अतस् तेषां श्री-भगवद्वद् अन्तर्धानम् एव न त्व् अन्यद् अस्तीति श्री-भगवद्-अभिप्राय-कथनेनापि श्रीमान् उद्धव आह तृतीये&mdash;</p>
<blockquote>
<p>मिथो यदैषां भविता विवादो &gt;
मध्व्-आमदाताम्र-विलोचनानाम् । &gt;
नैषां वधोपाय इयान् अतोऽन्यो &gt;
मय्य् उद्यतेऽन्तर्दधते स्वयं स्म ॥ [भा।पु। ३.३.१५]</p></blockquote>
<p>अस्यार्थः [कृष्ण-सन्दर्भ १२७]&mdash;<strong>एषां</strong> यदूनां <strong>यदा मिथो विवादस्</strong> तदाप्य् एषां पृथिवी-परित्याजने <strong>वध-रूप उपायो न</strong> विद्यते, किम् उतान्येन विवादने । स न स्याद् इति । तर्हि तेषां ममाभिलषिते पृथिवी-परित्याजकत्वे कतम उपायो भवेत् ? तत्र पुनः परामृशति&mdash;अतो वधाद् <strong>अन्य</strong> एव <strong>इयान्</strong> एतावान् एव उपायो वर्तते । कोऽसौ ? <strong>मयि उद्यते</strong> ममेच्छया एते <strong>स्वयम् अन्तर्दधत</strong> इति यः । <strong>स्मेति</strong> निश्चये ।</p>
<p>तेन कूर्म-पुराणोक्त-श्री-सीता-हरणवत् पुर-स्त्री-हरणम् अपि मायिकं ज्ञेयम् । तथैवासां विवाह-प्रसङ्गे स्वरूप-शक्तित्वं प्रमाणितम् ।</p>
<p>किं च, तेषु यच् चान्यच्-छस्त्राघात-मूर्च्छा-तत्त्व-बुभुत्सादिकं श्रूयते, तद् भवेद् अत इव नर-लीलौपयिकतया प्रपञ्चितम् इति क्वचिच् च प्रकट-लीलायाः प्रापञ्चिक-मिश्रत्वाद् यथार्थम् एव चैतानि वाक्यानि, यथा पाद्म-कार्त्तिक-माहात्म्ये श्री-सत्यभामां प्रति श्री-भगवद्-वाक्यम्&mdash;</p>
<blockquote>
<p>एते हि यादवाः सर्वे मद्-गणा एव भामिनि । &gt;
सर्वदा मत्-प्रिया देवि मत्-तुल्य-गुण-शालिनः ॥ [प।पु। ६.८९.२२४]</p></blockquote>
<p>पाद्मोत्तर-खण्डे&mdash;</p>
<blockquote>
<p>यथा सौमित्रि-भरतौ यथा सङ्कर्षणादयः । &gt;
तथा तेनैव जायन्ते निज-लोकाद् यदृच्छया ॥ &gt;
पुनस् तेनैव गच्छन्ति तत्-पदं शाश्वतं परम् । &gt;
न कर्म-बन्धनं जन्म वैष्णवानां च विद्यते ॥ [प।पु। &gt; ६.२२९.५७-५८] इति ।</p></blockquote>
<p>श्री-गोपाल-तापिन्यां&mdash;</p>
<blockquote>
<p>जन्म-जराभ्यां भिन्नः स्थाणुर् अयम्, अच्छेद्योऽयं, योऽसौ सौर्ये &gt; तिष्ठति, योऽसौ गोषु तिष्ठति, योऽसौ गाः पालयति, योऽसौ गोपेषु &gt; तिष्ठति [गो।ता।उ। २.२२] इत्य्-आदि ।</p></blockquote>
<p><em>सौर्य</em> इति सौर्या यमुनायास् तीरे श्री-वृन्दावने, सहस्र-नाम्नि सुयामुन [म।भा। १३.१३५.८८] इति हि तद्-भाष्ये व्याख्यातम् । अथ प्रपञ्चे प्रकटाप्रकट-रूपेण प्रकाश-भेदेन स्थितानि श्री-वृन्दावनादीन्य् एव नित्य-स्थानानीति च पूर्वोदाहरण-जातेन व्यक्तम् एवास्ति । यथोक्तं पाद्म-निर्माण-खण्डे श्री-भगवद्-वाक्यं&mdash;</p>
<blockquote>
<p>नित्यां मे मथुरां विद्धि वनं वृन्दावनं तथा । &gt;
यमुनां गोप-कन्याश् च तथा गोपाल-बालकान् ॥ &gt;
ममावतारो नित्योऽयम् अत्र मा संशयं कृथाः ॥ इति ।</p></blockquote>
<p>तथा च बृहद्-गौतमीये श्री-कृष्ण उवाच&mdash;</p>
<blockquote>
<p>इदं वृन्दावनं रम्यं मम धामैव केवलम् । &gt;
अत्र मे पशवः पक्षि-वृक्षा कीटा नरामराः । &gt;
ये वसन्ति ममाधिष्ण्ये मृता यान्ति ममालयम् ॥ &gt;
अत्र या गोप-कन्याश् च निवसन्ति ममालये । &gt;
योगिन्यस् ता मया नित्यं मम सेवा-परायणाः ॥ &gt;
पञ्च-योजनम् एवास्ति वनं मे देह-रूपकम् । &gt;
कालिन्दीयं सुषुम्नाख्या परमामृत-वाहिनी ॥ &gt;
अत्र देवाश् च भूतानि वर्तन्ते सूक्ष्म-रूपतः । &gt;
सर्व-देव-मयश् चाहं न त्यजामि वनं क्वचित् ॥ &gt;
आविर्भावस् तिरोभावो भवेन् मेऽत्र युगे युगे । &gt;
तेजो-मयम् इदं रम्यम् अदृश्यं चर्म-चक्षुषा ॥ इति ।</p></blockquote>
<p>यथैकादश-स्कन्धान्ते&mdash;</p>
<blockquote>
<p>द्वारकां हरिणा त्यक्तां समुद्रोऽप्लावयत् क्षणात् । &gt;
वर्जयित्वा महाराज श्रीमद्-भगवद्-आलयम् ॥ &gt;
नित्यं सन्निहितस् तत्र भगवान् मधुसूदनः । &gt;
स्मृत्याशेषाशुभ-हरं सर्व-मङ्गल-मङ्गलम् ॥ [भा।पु। &gt; ११.३१.२३-२४] इति ।</p></blockquote>
<p>एवम् एव विष्णु-पुराणे&mdash;</p>
<blockquote>
<p>प्लावयामास तां शून्यां द्वारकां च महोदधिः । &gt;
वसुदेव-गृहं त्व् एकं नाप्लावयत सागरः ॥ &gt;
नात्याक्रमत् ततो ब्रह्मंस् तद् अद्यापि महोदधिः । &gt;
नित्यं सन्निहितस् तत्र भगवान् केशवो यतः ॥ [वि।पु। &gt; ५.३८.९-१०] इति दिक् ॥४८॥</p></blockquote>
<hr>
<p><strong>जीव-गोस्वामी (कृष्ण-सन्दर्भः) :</strong> वृन्दावन-मथुरा-द्वारका-रूपेषु त्रिषु धामस्व् अप्य् एतद् एवोदाहरणीयम्&mdash;जयतीति । <strong>यदु-वराः परिषत्</strong> सभ्य-रूपा यस्य सः । <strong>देवकी-जन्म-वादस्</strong> तज्-जन्मत्वेन लब्ध-ख्यातिः । देवक्यां जन्मेति वादस् तत्त्व-बुभुत्सु-कथा यस्य स इति वा । श्री-कृष्णो <strong>जयति</strong> परमोत्कर्षेण सदैव विराजते । लोहितोष्णीषाः प्रचरन्तीतिवत् यदु-वर-सभ्य-विशिष्टतयैव जयाभिधानम् । अत्र यदुवर-शब्देन श्री-व्रजेश्वर-तद्-भ्रातरोऽपि गृह्यन्ते, तेषाम् अपि यदु-वंशोत्पन्नत्वेन प्रसिद्धत्वात् । तथा च भारत-तात्पर्ये श्री-मध्वाचार्यैर् एवं ब्रह्म-वाक्यत्वेन लिखितम्&mdash;</p>
<blockquote>
<p>तस्मै वरः स मया सन्निसृष्टः &gt;
स चास नान्दाख्य उतास्य भार्या । &gt;
नाम्ना यशोदा स च शूर-तात- &gt;
सुतस्य वैश्या-प्रभवस्य गोपः ॥ इति ।</p></blockquote>
<p><em>शूर-तात-सुतस्य</em> शूर-सपत्नी-मातृजस्य <em>वैश्यायां</em> तृतीय-वर्णायां <em>जातस्य</em> सकाशात् <em>आस</em> बभूव इत्य् अर्थः । अत एव श्रीमद्-आनकदुन्दुभिना तस्मिन् भ्रातर् इति मुहुः सम्बोधनम् अक्लिष्टार्थं भवति, भ्रातरं नन्दम् आगतम् [भा।पु। १०.५.२०] इति श्रीमन्-मुनीन्द्र-वचनं च ।</p>
<p>तद् एतद् अप्य् उपलक्षणं तद्-भ्रातॄणाम् । यथा स्कान्दे मथुरा-खण्डे&mdash;रक्षिता यादवाः सर्वे इन्द्र-वृष्टि-निवारणात् इति । यत्राभिषिक्तो भगवान् मघोना यदु-वैरिणा इति च, यादवानां हितार्थाय धृतो गिरि-वरो मया इति चान्यत्र ।</p>
<p>यथा च यादव-मध्य-पातितत्वेनैव तेषु निर्धारण-मयं श्री-राम-वचनं श्री-हरिवंशे, यादवेष्व् अपि सर्वेषु भवन्तो मम बान्धवाः [ह।वं। ८३.१५] इति । सप्तम्या ह्य् अस्य जाताव् एव निर्धारणम् उच्यते, « पुरुषेषु क्षत्रियः शूरतमः » इतिवत् । विजातीयत्वे तु « श्रौघ्नेभ्यो माथुरा ह्य् आढ्यतमाः » इतिवत् यादवेभ्योऽपि सर्वेभ्यो इत्य् एवोच्यते इति ज्ञेयम् ।</p>
<p>अत्र जयतीत्य् अत्र लोड्-अर्थत्वं न सङ्गच्छते, सदैवोत्कर्षानन्त्यम् इति तस्मिन्न् आसीर्वादानवकाशात् । तद्-अवकाशो वा आशीर्वाद-विषयस्य तदानीम् आशीर्वादक-कृतानुवाद-विशेष-विशिष्टतयैव स्थितेर् अवगमात् प्रतिपिपादयिषितं तादृशत्वेनैव तात्कालिकत्वम् आगच्छत्य् एव । यथा « धार्मिक-सभ्योऽयं राजा वर्धताम् » इति । तद् एवं, पतिर् गतिश् चान्धक-वृष्णि-सात्वताम् [भा।पु। २.४.२०] इत्य् अत्राप्य् अनुसन्धेयम् । अनेन यदु-वराणाम् अपि तथैव जयो विवक्षितः ।</p>
<p>नन्व् एवं तथा विहरण-शीलश् चेत् पुनः कथम् इव देवकी-जन्म-वादोऽभूत् ? तत्राह&mdash;<strong>स्वैर् दोर्भिर्</strong> दोर्भ्यां चतुर्भिश् चतुर्भुजैर् <strong>अधर्मं</strong> तद्-बहुलम् असुर-राज-वृन्दम् <strong>अस्यन्</strong> निहन्तुं, लक्षण-हेत्वोः क्रियायाः शतृ-प्रत्यय-विधानात् । तद्-अर्थम् एव लोकेऽपि तथा प्रकटीभूत इत्य् अर्थः ।</p>
<p>किं वा, किं कुर्वन् जयति ? स्वैः काल-त्रय-गतैर् अपि भक्तैर् एव दोर्भिस् तद्-द्वारा अधर्मं जगद्-गत-पाप्मानम् अस्यन् नाशयन्न् एव । तद् उक्तम्&mdash;मद्-भक्ति-युक्तो भुवनं पुनाति [भा।पु। ११.१४.२४] इति ।</p>
<p>पुनः किम् अर्थं देवकी-जन्म-वादः ? तत्राह&mdash;<strong>स्थिर-चर-वृजिन-घ्नः</strong> निजाभिव्यक्त्या निखिल-जीवानां संसार-हन्ता, तद्-अर्थम् एवेत्य् अर्थः । तद् उक्तं यत एतद् विमुच्यते [भा।पु। १०.२९.१६] इति ।</p>
<p>किं वा, कथम्भूतो जयति ? <strong>व्रज</strong>-यदु-<strong>पुर</strong>-वासिनां स्थावर-जङ्गमानां निज-चरण-वियोग-दुःख-हन्ता सन् ।</p>
<p>नित्य-विहारे प्रमाणम् आह&mdash;<strong>जन-निवासः</strong> । जन-शब्दोऽत्र स्वजन-वाचकः । सालोक्य- [भा।पु। ३.२९.१३] इत्य्-आदि-पद्ये जना इतिवत् । स्वजन-हृदये तत्-तद्-विहारत्वेन सर्वदैवावभासमान इत्य् अर्थः । सर्व-प्रमाण-चय-चूडामणि-भूतो विद्वद्-अनुभव एवात्र प्रमाणम् इति भावः ।</p>
<p>स्वयं तु किं कुर्वन् जयति ? <strong>व्रज-वनितानां</strong> मथुरा-द्वारका-<strong>पुर-वनितानां</strong> च <strong>काम</strong>-लक्षणो यो <strong>देवः</strong> स्वयम् एव तद्-रूपः, तं <strong>वर्धयन्</strong> सदैवोद्दीपयन् । अत्र तदीय-हृदय-स्थ-काम-तद्-अधिदेवयोर् अभेद-विवक्षा तादृश-तद्-भावस्य तद्वद् एव परमार्थता-बोधनाय श्री-कृष्ण-स्फूर्ति-मयस्य तादृश-भावस्याप्राकृतत्वात् परमानन्द-परम-काष्ठा-रूपत्वाच् च । श्री-कृष्णस्य काम-रूपोपासना चागमे व्यक्तास्ति । वनिता जनितात्यर्थानुरागायां च योषिति इति नाम-लिङ्गानुशासनम् । व्रजेति श्रैष्ठ्येन पूर्व-निपातः । अत एव पूर्वं मेरु-देव्यां सुदेवीति संज्ञावत् देवकी-शब्देन श्री-यशोदा च व्याख्येया&mdash;</p>
<blockquote>
<p>द्वे नाम्नी नन्द-भार्याया यशोदा देवकीति च । &gt;
अतः सख्यम् अभूत् तस्या देवक्या शौरि-जायया ॥ इति &gt; स्कान्द-वचनात्<sup id="fnref:23"><a href="#fn:23" class="footnote-ref" role="doc-noteref">23</a></sup> ।</p></blockquote>
<p>तद् एवं त्रिष्व् अपि नित्य-विहारित्वं सिद्धम् ॥ [कृष्ण-सन्दर्भ ११५]</p>
<p>द्वारकातः समागते श्री-कृष्णे केषाञ्चिद् व्रज-वासिनाम् एव तदानीन्तनम् उल्लास-वचनं&mdash;जयतीत्य्-आदिकं श्री-शुक-मुखाद् आविर्भूतम् इति व्रजैकान्त-भक्ता व्याचक्षन्ते । अक्लेशेनैवार्थ-विशेष-स्फूर्तेः । सम्भवति च श्री-भागवतस्य विचित्रार्थत्वं, विद्वत्-काम-धेनु-रूपत्वात् । तथा हि, <strong>जयति</strong> इत्य्-आदि ।</p>
<p>कोऽपि सोऽयम् अस्माकं जीवन-कोटि-प्रियतमो विष्वक्-प्रचारेण श्री-वृन्दावनस्यैव विशेषतः <strong>स्थावराणां जङ्गमानां</strong> च तद्-विरहाद् यद् दुःखं तन्-<strong>निहन्ता</strong> <strong>जयति</strong> सर्वोत्कर्षेण वर्तते, अर्थाच् छ्री-वृन्दावन एव । श्री-वृन्दावनस्य स्थावराणाम् अपि भावो वर्णित एव, केवलेनैव भावेन<sup id="fnref:24"><a href="#fn:24" class="footnote-ref" role="doc-noteref">24</a></sup> [भा।पु। ११.१२.८] इत्य्-आदिना ।</p>
<p>केन विशिष्टः ? <strong>सुस्मितेन</strong> श्री-मुखेन । एतेन सदातनम् आनन्दैक-रसत्वं स्वेषु सदैव सुप्रसन्नत्वं च तस्य प्रकाशितम् । किं कुर्वन् ? <strong>व्रज</strong>-रूपं यत् <strong>पुरं</strong> तत्-सम्बन्धिन्यो या <strong>वनिता</strong> जनितानुरागाः कुल-वध्वस् तासां <strong>काम-देवं</strong> सर्व-प्रेमानन्दोपरि-विराजमानत्वात् तासां कामस् तु देवः परम-दिव्य-रूपस् तं <strong>वर्धयन्</strong> ।</p>
<p>ननु श्री-देवक्याः पुत्रोऽयम् इत्य् एवं वदन्ति, तत् कथं युस्माकम् अत्रास्मदीय-त्वेनाभिमानः ? तत्राह&mdash;<strong>देवक्यां जन्मेति वादो</strong> मिथ्यैव लोक-ख्यातिर् यस्य सः । तर्हि कथं वासुदेव इति नाम ? इत्य् आशङ्क्याह&mdash;<strong>जननिवासो</strong> जनानां स्वजनानाम् अस्माकं निवासत्वाद् आश्रयत्वाद् एव तथाभिधीयत इत्य् अर्थः । स्वजनेष्व् अस्मासु कृत-वासत्वाद् एव वा । ततश् चाधिकरणे कर्तरि वौणादिको वासुः । स च दीव्यति क्रीडतीति देवश् च स इति विग्रहः । प्राग् अयं वासुदेवस्य [भा।पु। १०.८.१४] इत्य्-आदिका श्री-गर्गोक्तिर् अपि नास्मभ्यं भातीति भावः ।</p>
<p>किम्-अर्थम् असौ देवकी-जन्म-वादोऽभूत् ? इत्य् आशङ्कायाम् आह&mdash;<strong>यदु-वराः</strong> <strong>परिषत्</strong> सहाय-रूपा यत्र तादृशं यथा स्यात् तथा, <strong>स्वैर् दोर्भिर्</strong> भुज-प्रायैर् अर्जुनादिभिर् <strong>अधर्मं</strong> तत्-प्रचुरं दुष्ट-कुलम् <strong>अस्यन्</strong> निहन्तुं, लक्षण-हेत्वोः, क्रियायाः शतृ-प्रत्यय-स्मरणात् । तस्याम् आत्म-जन्मनि ख्यापिते ते ते सहाया भविष्यन्तीत्य् एवम् अनुसन्धायेत्य् अर्थः । तथोक्तं कंस-वधानन्तरं श्री-कृष्णेन श्री-व्रजेश्वरं प्रति ज्ञातीन् वो द्रष्टुम् एष्यामो विधाय सुहृदां सुखम् [भा।पु। १०.४५.२३] इति । अत्र विशेषेणेनैव श्री-कृष्ण-रूप-विशेष्य-पदम् उपस्थाप्यते&mdash;अयम् उदयति मुद्रा-भञ्जनः पद्मिनीनाम् [सु।र।को। ९७९]<sup id="fnref:25"><a href="#fn:25" class="footnote-ref" role="doc-noteref">25</a></sup> इतिवत् ॥ [कृष्ण-सन्दर्भ १८२]</p>
<hr>
<p><strong>जीव-गोस्वामी (क्रम-सन्दर्भः) :</strong> एवं तस्य सर्वोत्कृष्टत्वं श्रुत्वा सुखं प्राप्नुवतोऽपि श्रोतॄंस् तद्-अवस्थत्वम् अतीतम् इवाशङ्क्य श्लाघतः स्वानुभवेन सान्त्वयन्न् आह&mdash;जयतीति ॥४८॥</p>
<hr>
<p><strong>जीव-गोस्वामी (बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> हन्त हन्तैतादृशः कृष्ण एतावत् काल-पर्यन्तं न तस्थाव् इति मा शोचेत्य् आह&mdash;<strong>जयति</strong> इति । जनेषु मनुष्येषु गोप-यादवादि-मध्येष्व् एव निवासो यस्य सः । जयति सर्वोत्कर्षेण वर्तते । वर्तमान-निर्देशः स-विशेषणस्यैव कृष्णस्य सार्वकालिकीं स्थितिं वक्ति । शुकस्य तद्-भक्तत्वात् तत्राशीर्वादायोगाल् लोट् प्रयोगो नैवाशङ्क्यः । आशीर्वादेऽपि तद्-अविशेषः सार्वदिकसन्त्यत्वाद् विवक्षित-सिद्धिर् एव देवयोर् नन्द-वसुदेव-गृहिण्योर् जन्मैव वादः सिद्धान्तो यत्र सः । तथा च द्वे नाम्नी नन्द-भार्याया यशोदा देवकी च इत्य्-आदि-पुराणं देवक्याम् इव यशोदायां शुकोक्तेः, वादः प्रवदताम् [गीता १०.३२] इति भगवद्-उक्तिः । आरम्भ-वाद-परिणाम-वादादिष्व् अपि वाद-शब्दस्य सिद्धान्त-वाचितं दृष्टम् ।</p>
<p><strong>यदु-वरा</strong> गोपाः व्रजस्थाः क्षत्रियाः पुरस्थाश् च । <strong>परिषत्</strong> सभा-रूपा यस्य सः । <strong>स्वैर् दोर्भिर् अधर्मं</strong> धर्म-प्रतिपक्षम् असुर-सङ्घं <strong>निरस्यन्</strong> निघ्नन्, दोस्-तुल्यैर् अर्जुनादिभिर् वा । अत एव <strong>स्थिर-चराणां वृजिनं</strong> संसार-दुःखं व्रज-पुर-स्थानां तेषां स्व-वियोग-दुःखं च हन्तीति सः । <strong>व्रज-वनितानां पुर-वनितानां</strong> मथुरा-द्वारका-पुर-स्थानुरागिणीनां <strong>सुस्मितेन</strong> <strong>श्रीमता मुखेनैव</strong> <strong>कामदेवं</strong> कामश् चासौ ददीव्यतीति देवाप्राकृतेस् तत्-स्वरूप-भूतस् तं <strong>वर्धयन्</strong> सन् जयतीति । व्रज-मथुरा-द्वारका-स्थ-लीलानां सर्वासाम् एव दशम-स्कन्ध-वर्णितानां नित्यत्वम् उक्तम् । एतत्-प्रकारश् च स-प्रमाणकः सर्व एवोज्ज्वल-नीलमणि-टीकायां साधु विवृत एव । अत्राप्य् एकादशान्ते भगवद्-अन्तर्-धान-प्रसङ्गे व्याख्यास्यत एव ॥४८॥</p>
<hr>
<p><strong>॥ १०.९०.४९ ॥</strong></p>
<p><strong>इत्थं परस्य निज-वर्त्म-रिरक्षयात्त-</strong></p>
<p><strong>लीला-तनोस् तद्-अनुरूप-विडम्बनानि ।</strong></p>
<p><strong>कर्माणि कर्म-कषणानि यदूत्तमस्य</strong></p>
<p><strong>श्रूयाद् अमुष्य पदयोर् अनुवृत्तिम् इच्छन् ॥</strong></p>
<p><strong>श्रीधर-स्वामी (भावार्थ-दीपिका) :</strong> तत्-तत्-कार्य-विशेषैः स्वी-कृत-मत्स्य-कूर्मादि-नाना-मूर्तेर् विशेषतो <strong>यदूत्तमस्य</strong> सतः परस्य तद्-अनुरूपानुकारीणि <strong>कर्म-कषणानि</strong> <strong>कर्माणि</strong> चरितानि <strong>श्रूयात्</strong>, शृणुयाद् इत्य् अर्थः ॥४९॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> <strong>इत्थं परस्य</strong> भूम्नः श्री-कृष्णस्य <strong>तद्-अनुरूपानुकारीणि</strong> स्वीकृत-<strong>लीला-तनोर्</strong> उचितानि <strong>कर्म-कषणानि</strong> दुष्कर्म-हरण-समर्थानि मोक्षोपयोगीनि । वा <strong>अमुष्य</strong> बुद्धि-ष्ठस्य <strong>अनुवृत्तिं</strong> सन्तत-प्रवाहम् । व्याख्या पदयोर् ऐहिकामुष्मिक-स्थानयोर् <strong>अनुवृत्तिं</strong> निवृत्तिम् । उपसर्गाणाम् अनेकार्थत्वाद् अनु निषेधेऽपि एतेनैहिकामुष्मिक-भोग-विरक्तिर् उक्ता भगवन्-निष्ठावतः । <em>इत्य् अर्थ</em> इति&mdash;पुरुषेण निज-कल्याणार्थं हरि-कथैव सर्व-धर्मान् परित्यज्य श्राव्या&mdash;</p>
<blockquote>
<p>ज्ञानं यद् आ प्रतिनिवृत्त-गुणोर्मि-चक्रम् &gt;
आत्म-प्रसाद उत यत्र गुणेष्व् असङ्गः । &gt;
कैवल्य-सम्मत-पथस् त्व् अथ भक्ति-योगः &gt;
को निर्वृतो हरि-कथासु रतिं न कुर्यात् ॥ [भा।पु। २.३.१२]</p></blockquote>
<p>इत्य्-आद्य्-उक्तेर् इति भावः ॥४९॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) : इत्थम्</strong> इत्य्-आदि । <strong>आत्ता</strong> गृहीता या <strong>लीला</strong> तत्-प्रधाना <strong>तनुर्</strong> यस्य, तस्य श्री-कृष्णस्य । यद् वा, <strong>आत्ता</strong> <strong>लीला</strong>-नाम-प्रेयस्यास् <strong>तनुर्</strong> येन, श्रीर् भूर् लीला इत्य्-आदेर् अन्यत्रोक्तत्वात् ।</p>
<p>ननु भर्तृ-भावेन भजन्तीनां माधवीनां परिणामे किं मोक्षः ? किम् अथवा तद्-रूपैर् इव विग्रहैर् नित्यतया वर्तमानैस् तथैव भजनेन स्थितिः ? नाद्यः, रतिमतां मोक्ष-प्रसङ्गाभावात् । तथा हि&mdash;रतिर् हि प्रणयवती मतिर् वासना-पर-पर्याया । सा च हेया किम् उपपादेया ? इति प्रथमतो विचारणीयम् । हेया चेत् कर्तुम् एव नोचिता । प्रत्युत तस्या विधेयत्वेन शतशः प्रतिपाद्यमानत्वम् । रति-रासो भवेत् तीव्रः पादयोर् व्यसनार्दनः [भा।पु। ३.७.१९] इति, रतिम् उद्वहतां नित्यं गङ्गेवोघम् उदन्वति [भा।पु। १.८.४२] इत्य्-आदि तत्र दिक् । अतो न हेया, तर्ह्य् उपादेयत्वे किम् अनित्यानित्या वा ? नाद्यः पक्षः, यतो&mdash;</p>
<blockquote>
<p>मतिर् मयि निबद्धेयं न विपद्येत कर्हिचित् । &gt;
प्रजा-सर्ग-निरोधेऽपि स्मृतिश् च मद्-अनुग्रहात् ॥ [भा।पु। १.६.२५] &gt; इत्य्-आद्य्-असङ्गतेः ।</p></blockquote>
<p>द्वितीयश् चेति किं नाम नित्यत्वम् ? त्रैकालिक-सत्त्वम् इति चेत्, मुक्तौ तद्-अभावात्, कथं तथात्वम् ? अतो रतिमतां मोक्षो नास्ति । निर्वासनानाम् एव सः । उक्तं च, भावो हि भव-कारणं [भा।पु। १०.१४.४६] इति । इति श्री-कृष्ण-विषयक-भावेन शुद्ध-भागवत-विग्रह एव भवः । स च नित्यः । एवं चेत् तासां रतिमत्त्वं कथं ज्ञातं येन मोक्षो न भविष्यति ? एवं चेत् तासाम् एव तथोक्तिः&mdash;न वयं साध्वि साम्राज्यं स्वाराज्यं भोज्यम् [भा।पु। १०.८३.४१] इत्य् आरभ्य, आनन्त्यं वा हरेः पदम् इत्य् अन्तम्<sup id="fnref:26"><a href="#fn:26" class="footnote-ref" role="doc-noteref">26</a></sup> ।</p>
<p>तर्हि किं कामयन्ते ? तत्राहुः&mdash;व्रज-स्त्रियः<sup id="fnref:27"><a href="#fn:27" class="footnote-ref" role="doc-noteref">27</a></sup> [भा।पु। १०.८३.४३] इत्य्-आदि । ता एव किं वाञ्छन्ति ? इति चेत् चरणाम्बुजम् एव । तथा च श्रुतयः, स्त्रिय उरगेन्द्र [भा।पु। १०.८७.३३] इत्य्-आदि । एतेनाह ईदृशो नेत्य्-आदि । तस्य व्याख्या प्राग् एव कृतेति सर्वं समञ्जसम् । श्रियां विग्रहेणैव तासां स्थितिर् इति ॥४९॥</p>
<hr>
<hr>
<p>इत्थं परस्य निज-वर्त्म-रिरक्षयात्त-**</p>
<p><strong>लीला-तनोस् तद्-अनुरूप-विडम्बनानि ।</strong></p>
<p><strong>कर्माणि कर्म-कषणानि यदूत्तमस्य</strong></p>
<p><strong>श्रूयाद् अमुष्य पदयोर् अनुवृत्तिम् इच्छन् ॥</strong></p>
<p><strong>सनातन-गोस्वामी (बृहद्-वैष्णव-तोषणी) : इत्थम्</strong> उक्त-प्रकारेण निज-धर्मो भगवद्-धर्मस् तस्य रिरक्षया स्वीकृत-मत्स्य-कूर्मादि-नाना-मूर्तेः परमेश्वरस्य विशेषतो यदूत्तमस्य सतः, तद्-अनुरूपानुकारिणी कर्म-कषणानि कर्म-निबन्धन-निवसनानि कर्माणि च चरितानि श्रूयात्, शृणुयाद् इत्य् अर्थः । यद् वा, भवान् श्रूयाद् इति श्री-परीक्षितं प्रति । यद् वा, सर्वोऽपि जनः श्रूयाद् इति सर्व-लोकं प्रति श्री-बादरायणेर् आशीः । एवम् अपि तद् एव तात्पर्यम् । अनुवृत्तिं तद्-एक-निष्ठताम् ॥<sup id="fnref:28"><a href="#fn:28" class="footnote-ref" role="doc-noteref">28</a></sup></p>
<hr>
<p><strong>जीव-गोस्वामी (लघु-वैष्णव-तोषणी) :</strong> हन्तैतादृश-पर-धाम्नस् तस्यानुगतिं जनः कथं लभेत ? उच्यते&mdash;नेदं मद्-उक्तं श्री-भगवल्-लीला-वर्णन-शास्त्रं शास्त्रान्तरम् इव स्वाभिहितार्थानुष्ठानेनैव फल-प्रदं, किन्तु श्रवण-मात्रेणापीत्य् आह&mdash;इत्थम् इति । यद् वा, तेषां तन्-नित्य-पार्षदानां नित्या तद्-एक-धाम-स्थितिः किं वर्ण्यताम् ? तैः सह या लीलास् ताः शृण्वताम् अपि सा नित्यैव स्याद् इत्य् आह&mdash;इत्थम् इति । अनेन पूर्वोक्त-प्रकारेण परस्य सर्वागोचर-गतेर् अपि कृपया निज-धर्मस्य स्व-भक्ति-रूपस्य रिरक्षया आत्ता प्रपञ्चं प्रत्यानीता प्रकटिता लीला-प्रधाना तनुर् निज-विग्रहो येन तस्य कर्माण्य् अमुष्य पदयोर् अनुवृत्तिम् अनुगतिम् इच्छन् जनः शृणुयात् । परस्येति विशिनष्टि&mdash;यदूत्तमस्य पूर्व-पूर्व-प्रमामाण्येन यदुषु पुरस्थेषु वनस्थेषु च उत्तमस्य तत्-तद्-आश्रयस्य तत् तयैव नित्य-लीलस्येति यावत् कर्माणि विशिनष्टि&mdash;तद्-अनुरूपाणि लीला-तनु-योग्यानि च तानि विडम्बनानि अन्य-सादृश्यातिक्रमीणि च तानीति ।</p>
<p>यद् वा, तद्-अनुरूपाणि तत्-सदृशानि अवतारान्तर-कर्माणि तान्य् अपि विडम्बयन्ति । हीनोपमात्वं प्रापयन्ति यानि तानि असमोर्ध्व-वैभवानीत्य् अर्थः । अत एवोक्तं द्वितीये&mdash;कर्माणि चात्म-महिमोपनिबन्धनानि [भा।पु। २.७.२६] इति । तथा कर्म-रूपाण्य् अपि कर्म-कषणानि जगतां कर्म-विलोपकानीति ॥४९॥</p>
<hr>
<p><strong>जीव-गोस्वामी (क्रम-सन्दर्भः) :</strong> तेषां नित्य-पार्षदानां नित्या तद्-एक-धाम-स्थितेः किं वर्ण्यताम् ? यतस् तैः सह या लीलास् ताः शृण्वताम् अपि सा नित्यैव स्याद् इत्य् आह&mdash;इत्थम् इति । पूर्व-प्रकारेण परस्य सर्व-गोचर-गतेर् अपि कृपया निज-धर्मस्य स्व-भक्ति-स्वरूपस्य रिरक्षिषया आत्ता प्रपञ्चं प्रत्यानीता प्रकटिता लीला-प्रधाना तनुर् निज-विग्रहो येन तस्य । तद्-अनुरूपाणि यानि तस्य तत्-सदृशाणि अवतारान्तर-कर्माणि तान्य् अपि विडम्बयन्ति हीनोपमात् प्रापयन्ति यानि तानि असमोर्ध्व-वैभवानीत्य् अर्थः ॥४९॥</p>
<hr>
<p><strong>जीव-गोस्वामी (बृहत्-क्रम-सन्दर्भः) :</strong> उपसंहरति&mdash;इत्थम् इत्य्-आदि । अनेन प्रकारेण नित्य-लीलत्वेनेति । यावत् यदूत्तमस्य कर्माणि श्रूयात् शृणुयात्, निज-धर्म-रिरक्षया निज-धर्मो वैष्णव-धर्मस् तस्य रिरक्षया तद् एव धर्म-रक्षणम् । कीदृशस्य ? आत्त-लीला-तनोः आत्ता गृहीता आलिङ्गिता लीलाया लीला-स्वरूपाया राधाया रुक्मिण्याश् च तनुर् येन तद्-अनुरूप-विडम्बनानि । तस्य लीलायाः अनुरूपम् अनुकरणं येषाम् । किं कुर्वन् शृणुयात् ? अमुष्य श्री-कृष्णस्य पदयोर् अनुवृत्तिं परिचर्याम् इच्छन् ॥४९॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> कृष्ण-चरितस्य नित्यतां व्यवस्थाप्य तच्-छ्रवणं विधत्ते&mdash;इत्थम् इति । निज-धर्मो भक्तिर् धर्म यस्य रिरक्षिषया प्रकल्पित-लीला-मय-तनोस् तद्-अनुरूपाणि तत्-सदृशानि यान्य् अवतारान्तर-कर्माणि तान्य् अपि विडम्बयन्ति स्वस्माद् अतिहीनी-कुर्वन्ति कर्माणि श्रूयात् शृणुयात् । कर्म-कषणानि नैष्कर्म्य-प्रतिपादकानि ॥४९॥</p>
<hr>
<p><strong>॥ १०.९०.५० ॥</strong></p>
<p><strong>मर्त्यस् तयानुसवम् एधितया</strong><sup id="fnref:29"><a href="#fn:29" class="footnote-ref" role="doc-noteref">29</a></sup> <strong>मुकुन्द-</strong></p>
<p><strong>श्रीमत्-कथा-श्रवण-कीर्तन-चिन्तयैति ।</strong></p>
<p><strong>तद्-धाम दुस्तर-कृतान्त-जवापवर्गं</strong><sup id="fnref:30"><a href="#fn:30" class="footnote-ref" role="doc-noteref">30</a></sup></p>
<p><strong>ग्रामाद् वनं क्षिति-भुजोऽपि ययुर् यद्-अर्थाः ॥</strong></p>
<p><strong>श्रीधर-स्वामी (भावार्थ-दीपिका) :</strong> अनुवृत्तेः फलम् आह&mdash;मर्त्य इति । **श्रीमत्याः कथायाः श्रवण-कीर्तन-**युक्तया <strong>चिन्तया</strong> संवर्धितयानुवृत्त्या तथा तन्-निष्ठत्वेन <strong>तस्य धाम</strong> लोकम् <strong>एति</strong> । लोकत्वेऽपि कालान् आ-कलितत्वम् इत्य् आह&mdash;दुस्तरेति । दुर्लभ-पुरुषार्थताम् आह&mdash;ग्रामाद् इति ॥५०॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> तया पदयोर् अनुवृत्त्या । तन्-निष्ठत्वेन भगवन्-निष्ठत्वेन । लोकं वैकुण्ठादि स्वरूपं वा कालेनानाकलितम् अस्पृष्टम् । दुस्तरश् चासौ कृतान्त-जवस् तस्यापवर्गस् त्यागो यस्मिंस् तत् तथा । यद्-अर्थं यस्य हरेर् धामैवार्थो येषां ते क्षिति-भुजो ग्रामाद् वनं ग्रामं विहाय वनं ययुः । एतेन राज्याद् अपि तत्र सुखातिशयो व्यज्यत इति ध्वनितम् ।\</p>
<hr>
<p>क्वचित् पुस्तकेषु चित्रं न चेत्य्-आदिकोऽधिकः श्लोकोऽप्य् अस्ति<sup id="fnref:31"><a href="#fn:31" class="footnote-ref" role="doc-noteref">31</a></sup> । तस्य चायम् अर्थः&mdash;गोप्य्-आदि-स्त्रीणां यद् उरुगायस्य पवित्र-लीलया विध्वस्तः कल्मषाणां कदम्बको यस्मिन् मुक्ति-रूपे तद् यज् जातम् एतच् चित्रं न चेत्य् अन्वयः । अन्यत् पूर्ववत् ।</p>
<p>स्वाम्य्-अभिप्राय-दौर्बोध्याद् यन् मया साहसं कृतम् ।</p>
<p>तन् मे क्षाम्यन्तु विद्वांसो ह्य् अयुक्तं शोधयन्तु ते ॥</p>
<p>कलिन्दजा-तीर-विहार-शालिनं गोपाङ्गनाभिर् धृत-वेणु-वादिनम् ।</p>
<p>सदा नमस्ये निज-चेतसा धृतं श्री-नन्दसूनुं सुर-राज-वन्द्यम् ॥</p>
<p>॥ इति श्री-खरड-पतन-वास्तव्य-पण्डित-वंशीधर-शर्म-विरचिते</p>
<p>श्रीमद्-भागवत-भावार्थ-दीपिका-प्रकाशे दशम-स्कन्धोत्तरार्धे</p>
<p>नवतितमोऽध्यायः ॥९०॥</p>
<hr>
<p><strong>कैवल्य-दीपिका : मर्त्य</strong> इति । तया ब्रह्म-सभादौ प्रसिद्धया <strong>श्रवण-कीर्तन-चिन्तया</strong> इति द्वन्द्वैकत्वेऽपि नपुंसकत्वम् इति कीर्त्यं जयेति अत्रोक्तम् । <strong>तद्-धाम</strong> वैष्णवं स्थानम् । <strong>कृतान्तस्य</strong> <strong>जवो</strong> वेगः । <strong>अपवर्जनं</strong> निवृत्तिर् यस्मिन् तत् । अकाल-कलितम् इत्य् अर्थः । यद्-अर्था मद्-धामाभिलाषाः ॥५०॥ [मु।फ। १०.१०]</p>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<p><em>॥</em> इति श्रीमद्-भागवते महा-पुराणे दशम-स्कन्धोत्तरार्धे श्रीनाथ-चक्रवर्ति-कृतायां चैतन्य-मञ्जुषायां नवतितमोऽध्यायः ॥९०॥</p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> <em>व्याख्या अप्राप्ता।</em></p>
<hr>
<p><strong>जीव-गोस्वामी (लघु-वैष्णव-तोषणी) :</strong> तथा तच्-छ्रवणेन तद्-अनुवृत्ति-प्राप्तिः स्यात् तथा विवृणोति&mdash;मर्त्य इति । ननु हे राजन् ! मर्त्यो मरण-धर्मा यः कोऽपि तया पूर्वोक्त-माहात्म्यया मुकुन्द-श्रीमत्-कथा-श्रवण-कीर्तन-चिन्तया मुकुन्दस्य सर्व-दुःख-विमोचकत्वेन महा-कारुणिकस्य स्वयं भगवतो या श्रीमती सर्व-सम्पदां धात्री च कथा तस्याः श्रवणेन जातं, यत्-कीर्तनं स्वयम् उल्लासतो गानं, तत्र या चिन्ता तत्-प्राप्त्य्-उत्कण्ठामयी स्मृतिस् तया समेधितया नित्यम् एव तेन गानेन वर्धितया सत्या पूर्वोक्तं श्री-वृन्दावनादि-प्रकाश-विशेष-रूपं तद्-धाम एति वासनानुसारेण तद्-एकतरं प्राप्नोति । तद् एव विशिनष्टि&mdash;दुस्तरो ब्रह्मादिभिर् अपि स्वतोऽपरिहार्यो यः कृतान्तः कृतः सर्वस्यान्तो येन स कालः, तस्यापि जवस्य विक्रमस्य अपवर्गः समाप्तिर् यत्र । तत् यद् उक्तं&mdash;न यत्र माया न च काल-विक्रमः इति, दर्शयामास लोकं स्वं गोपानां तमसः परम् इति च । तच् च परम-विषयान्धानाम् अपि लोभनीय-शोभम् । किइम् उत मुमुक्षु-मुक्त-भक्तानाम् उत्तरोत्तर-परम-दृशाम् इत्य् आह&mdash;ग्रामाद् इति । क्षितिः सप्त-द्वीपवती पृथ्वी तां भुञ्जते ये तेऽपि बहवो यद् एव परम-पुरुषार्थो येषां तथा-भूताः सन्तो ग्रामात् अन्य-सर्वारोचकतया जन-स्थान-मात्रं त्यक्त्वा वनं जन-मात्र-शून्य-प्रदेशं भाग्य-वशात् द्वादश-वनात्मकं श्री-मथुरा-मण्डलं वा ययुः । तत्र गत्वा नित्यम् अवसन् । श्रीमन्-मथुरा-मण्डलस्यैव परम-साधन-साध्य-रूपत्वात् । तथा हि आदि-वाराहे&mdash;</p>
<p>न पापेभ्यो भयं यत्र न भयं यत्र वै यमात् ।</p>
<p>न बर्भ-वास-भीर् यत्र यत् क्षेत्रं को न संश्रयेत् ॥</p>
<p>मथुरां च परित्यज्य योऽन्यत्र कुरुते रतिम् ।</p>
<p>मूढो भ्रमति संसारे मम माया-विमोहितः ॥ इति ।</p>
<p>किं च, स्कान्दे&mdash;</p>
<p>तन् मण्डलं माथुरं हि विष्णु-चक्रोपरि स्थितम् ।</p>
<p>पद्माकारं सदा तत्र वर्तते शाश्वतं नृप ॥ इति ।</p>
<p>किं च वाराहे&mdash;</p>
<p>लाभानां मथुरा-लाभो ज्ञानानां ज्ञानम् उत्तमम् ।</p>
<p>प्रीतीनां परमा प्रीतिर् गतीनां गतिर् उत्तमः ॥ इति ।</p>
<p>एत एवोक्तं पाद्म-पाताल-खण्डे&mdash;अहो मधुपुरी धन्या वैकुण्ठाच् च गरीयसी इत्य्-आदि ॥५०॥</p>
<p>इति श्रीमद्-भागवते महा-पुराणे दशम-स्कन्धे श्रीमज्-जीव-गोस्वामि-कृत-</p>
<p>वैष्णव-तोषिण्यां नवतितमोऽध्यायः ॥९०॥</p>
<hr>
<p><strong>जीव-गोस्वामी (क्रम-सन्दर्भः) :</strong> यथा तच्-छ्रवणेन तद्-अनुवृत्ति-प्राप्तिः स्यात्, तथा विवृणोति&mdash;मर्त्या इति । यद् धाम श्री-वृन्दावनादि-रूपेषु वासनानुसारेणैकतरं प्राप्नोति । तद् एव विशिनष्टि&mdash;दुस्तरेति ॥४९॥</p>
<p>इति श्रीमद्-भागवते महा-पुराणे दशम-स्कन्धीय-</p>
<p>श्रीमज्-जीव-गोस्वामि-कृत-क्रम-सन्दर्भे</p>
<p>नवतितमोऽध्यायः ॥९०॥</p>
<hr>
<p><strong>जीव-गोस्वामी (बृहत्-क्रम-सन्दर्भः) :</strong> तस्यानुवृत्तिस् तद्-धाम-लब्ध्यैव स्यात् । सा कथं भवेन् मर्त्यानाम् ? इत्य् आह&mdash;मर्त्य इत्य्-आदि । ननु भो राजन् पूर्वोक्तया वर्धमानया मुकुन्द-श्रीमत्त्व-श्रवणे यार्चिता तया तद्-धाम तन्-निवासं परम-वैकुण्ठं दुस्तरो यः कृतान्त-जवः काल-वेगस् तस्यापवर्गो यद्-अर्था यत्-प्राप्ति-कामा ग्रामात् निज-राज्यतः क्षिति-भुजोऽपि ययुः । तद् यत्र तत्र स्थित्वा तत्-कथा-श्रवणेनैव भवाभावः ॥५०॥</p>
<p>॥ इति श्रीमद्-भागवते महा-पुराणे दशम-स्कन्धे</p>
<p>श्रीमज्-जीव-गोस्वामि-कृत-बृहत्-क्रम-सन्दर्भे</p>
<p>नवतितमोऽध्यायः ॥९०॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> अनुवृत्तेः फलम् आह&mdash;तया अनुवृत्त्या तद् धाम एति । कीदृश्या ? श्रीमत्-कथा-श्रवण-कीर्तनाभ्यां जनिता चिन्ता । केन प्रकारेण ? कदा वा ? कृष्णं प्राश्यामीति या भावना तया एधितया वर्धितया धाम्नः कालानाकलितत्वम् आह । दुरन्तो यो कृतान्त-जवस् तस्यापवर्गो नाशो यत्र तत् । तत्-प्राप्ति-करम् अपि कम् अप्य् आह&mdash;ग्रामाद् इति । क्षिति-भुजो मनु-प्रिय-व्रताद्या अपि ॥५०॥</p>
<p>नवतितमोऽत्राध्यायो दशमे सारार्थ-दर्शिन्याम् ।</p>
<p>सङ्गत एव स्कन्धोऽप्य् अस्तु सतां सङ्गतो हृदि मे ॥</p>
<p>मद्-गवीर् अपि गोपालः स्वीकुर्यात् कृपया यदि ।</p>
<p>तदैवासां पयः पीत्वा हृष्येयुस् तत्-प्रिया जनाः ॥</p>
<p>माघस्य कृष्ण-द्वादश्यां राध-कृष्ण-सरित्-तटे ।</p>
<p>दशम-स्कन्ध-टीकेयम् अपूरि कृपया प्रभोः ॥</p>
<p>॥ समाप्तोऽयं दशम-स्कन्धः ॥</p>
<hr>
<div class="footnotes" role="doc-endnotes">
<hr>
<ol>
<li id="fn:1">
<p>ईश्वरो\ऽसुप्त-, ईश्वरो\ऽगुप्त-&#160;<a href="#fnref:1" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:2">
<p>मैवं विभोऽर्हति भवान् गदितुं नृशंसम्</p>
<p>सन्त्यज्य सर्व-विषयं तव पाद-मूलम् ।</p>
<p>प्राप्ता वयं तुलसि-दाम पदावसृष्टं</p>
<p>केशैर् निवोढुम् अतिलङ्घ्य समस्त-बन्धून् ॥&#160;<a href="#fnref:2" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:3">
<p>मैवं विभोऽर्हति भवान् गदितुं नृशंसम्</p>
<p>सन्त्यज्य सर्व-विषयं तव पाद-मूलम् ।</p>
<p>प्राप्ता वयं तुलसि-दाम पदावसृष्टं</p>
<p>केशैर् निवोढुम् अतिलङ्घ्य समस्त-बन्धून् ॥&#160;<a href="#fnref:3" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:4">
<p>अप्य् उत्कण्ठः (बृहत्-क्रम-सन्दर्भः)&#160;<a href="#fnref:4" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:5">
<p>दुश्च्छेदक&#160;<a href="#fnref:5" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:6">
<p>कृश-तटा&#160;<a href="#fnref:6" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:7">
<p>अपेत-&#160;<a href="#fnref:7" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:8">
<p>त्वानुविदाम&#160;<a href="#fnref:8" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:9">
<p>क्षौद्रालापम् अकामदम्&#160;<a href="#fnref:9" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:10">
<p>तत्राप्राप्ताः ।&#160;<a href="#fnref:10" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:11">
<p>कक्कोक-प्रणीत-रति-शास्त्रम् । तच् च वेण्यदत्तार्थे लिखितम् ।
तत्र रति-विषयेऽनेके विषयाः सन्ति ॥</p>
<p>नयन-प्रीतिः प्रथमं चिन्ता-सङ्गस् ततोऽथ सङ्कल्पः ।</p>
<p>निद्रा-च्छेदस् तनुता विषय-निवृत्तिस् त्रपा-नाशः ।</p>
<p>उन्मादो मूर्च्छा मृतिर् इत्य् एताः स्मर-दशा दशैव स्युः ॥ [र।र।
१३.२-३]&#160;<a href="#fnref:11" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:12">
<p>परमां&#160;<a href="#fnref:12" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:13">
<p>अमोघ-गतिर्&#160;<a href="#fnref:13" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:14">
<p>गङ्गा गङ्गेति यो ब्रूयात् योजनानां शतैर् अपि । मुच्यते
सर्व-पापेभ्यः रुद्र-लोकं स गच्छति ।&#160;<a href="#fnref:14" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:15">
<p>करलिपिषु तथा मुद्रित-ग्रन्थेष्व् अपि
अष्टचत्वारिंशत्तम-श्लोकस्य टीकाया असद्भावात् पाठक-सुधियां
पाठ-सौकर्याय
श्रील-सनातन-गोस्वामि-प्रभुपाद-कृत-श्री-बृहद्-भागवतामृत-ग्रन्थात्
श्लोकस्यास्य समुद्धृता सन्निविष्टा चेति ज्ञेयम्।&#160;<a href="#fnref:15" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:16">
<p>पुण्या बत व्रज-भुवो यद् अयं नृ-लिङ्ग-</p>
<p>गूढः पुराण-पुरुषो वन-चित्र-माल्यः ।</p>
<p>गाः पालयन् सह-बलः क्वणयंश् च वेणुं</p>
<p>विक्रीडयाञ्चति गिरित्र-रमार्चिताङ्घ्रिः ॥&#160;<a href="#fnref:16" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:17">
<p>सालोक्य-सार्ष्टि-सामीप्य- सारूप्यैकत्वम् अप्य् उत ।</p>
<p>दीयमानं न गृह्णन्ति विना मत्-सेवनं जनाः ॥&#160;<a href="#fnref:17" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:18">
<p>ययाहरद् भुवो भारं तां तनुं विजहाव् अजः ।</p>
<p>कण्टकं कण्टकेनेव द्वयं चापीशितुः समम् ॥</p>
<p>यथा मत्स्यादि-रूपाणि धत्ते जह्याद् यथा नटः ।</p>
<p>भू-भारः क्षपितो येन जहौ तच् च कलेवरम् ॥&#160;<a href="#fnref:18" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:19">
<p>विधूय तद् अमेयात्मा भगवान् धर्म-गुब् विभुः ।</p>
<p>मिषतो दश-मासस्य तत्रैवान्तर्दधे हरिः ॥&#160;<a href="#fnref:19" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:20">
<p>लोकाभिरामां स्व-तनुं धारणा-ध्यान-मङ्गलम् ।</p>
<p>योग-धारणयाग्नेय्यादग्ध्वा धामाविशत् स्वकम् ॥&#160;<a href="#fnref:20" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:21">
<p>सकृद् यद्-अङ्ग-प्रतिमान्तर्-आहिता</p>
<p>मनोमयी भागवतीं ददौ गतिम् ।</p>
<p>स एव नित्यात्म-सुखानुभूत्य्-अभि-</p>
<p>व्युदस्त-मायोऽन्तर्-गतो हि किं पुनः ॥&#160;<a href="#fnref:21" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:22">
<p>पाताल- (चुर्रेन्त् एदितिओन्)&#160;<a href="#fnref:22" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:23">
<p>पुराणान्तर-वचनम् (छ, ज, यादव्पुर्)&#160;<a href="#fnref:23" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:24">
<p>केवलेन हि भावेन गोप्यो गावो नगा मृगाः ।</p>
<p>येऽन्ये मूढ-धियो नागाः सिद्धा माम् ईयुर् अञ्जसा ॥&#160;<a href="#fnref:24" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:25">
<p>अयम् उदयति मुद्रा-भञ्जनः पद्मिनीनाम्</p>
<p>उदय-गिरि-वनाली-बाल-मन्दार-पुष्पम् ।</p>
<p>विरह-विधुर-कोक-द्वन्द्व-बन्धुर् विभिन्दन्</p>
<p>कुपितकपि-कपोल-क्रोड-ताम्रस्-तमांसि ॥</p>
<p>साहित्य-दर्पण ९.६।&#160;<a href="#fnref:25" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:26">
<p>न वयं साध्वि साम्राज्यं स्वाराज्यं भोज्यम् अप्य् उत ।</p>
<p>वैराज्यं पारमेष्ठ्यं च आनन्त्यं वा हरेः पदम् ॥&#160;<a href="#fnref:26" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:27">
<p>व्रज-स्त्रियो यद् वाञ्छन्ति पुलिन्द्यस् तृण-वीरुधः ।</p>
<p>गावश् चारयतो गोपाः पाद-स्पर्शं महात्मनः ॥&#160;<a href="#fnref:27" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:28">
<p>ऊनपञ्चाशत्तम-श्लोकस्यापि टीकाया असद्भावात्
श्रील-सनातन-गोस्वामि-प्रभुपाद-कृत-श्री-हरि-भक्ति-विलास-ग्रन्थस्य
दशम-विलासस्थ ४५८-तम-श्लोक-टीकात्र समुद्धृतेति ज्ञातव्यम्।&#160;<a href="#fnref:28" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:29">
<p>तनु-समेधितया&#160;<a href="#fnref:29" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:30">
<p>दुस्तर-कृतं जनतापवर्गं (विज।)&#160;<a href="#fnref:30" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:31">
<p>चित्रं न चैतद् उरुगाय-विचित्र-लीला-</p>
<p>विध्वस्त-कल्मषक-दम्बक-मुक्ति-रूपम् ।</p>
<p>स्त्रीणां सुदुस्त्यज-कृतान्त-जवापवर्गं</p>
<p>ग्रामाद् वनं क्षितिभुजोऽपि ययुर् यद्-अर्थाः ॥&#160;<a href="#fnref:31" class="footnote-backref" role="doc-backlink">&#x21a9;&#xfe0e;</a></p>
</li>
</ol>
</div>

  </div>
</article>


        

        



    <aside class="card border noPrint" id="section-tree-item-bhAgavatam_gauDIya-prastutiH_10_88-90_72_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/purANam_vaiShNavam/bhAgavatam/gauDIya-prastutiH/10/88-90/72/">७२ </a>
            <a data-toggle="collapse" href="#section-tree-item-body-bhAgavatam_gauDIya-prastutiH_10_88-90_72_md" role="button" aria-expanded="false" aria-controls="section-tree-item-body-bhAgavatam_gauDIya-prastutiH_10_88-90_72_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-bhAgavatam_gauDIya-prastutiH_10_88-90_72_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: ७२</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/purANam_vaiShNavam/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/purANam_vaiShNavam/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/purANam_vaiShNavam/actions/workflows/build.yml"><img src="https://github.com/vishvAsa/purANam_vaiShNavam/actions/workflows/build.yml/badge.svg"> Built </a> on 2025 Aug 25 05:46:07 UTC. (<a href="http://google.com/search?q=05%3a46%3a07%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
