<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>पुराणे विश्वासटिप्पन्यः  | ०९</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/purANam_vaiShNavam/bhAgavatam/gauDIya-prastutiH/10/01-11/09/" rel="alternate" type="application/rss+xml" title="पुराणे विश्वासटिप्पन्यः" />
    <link href="/purANam_vaiShNavam/bhAgavatam/gauDIya-prastutiH/10/01-11/09/" rel="feed" type="application/rss+xml" title="पुराणे विश्वासटिप्पन्यः" />

    <meta property="og:url" content="https://vishvAsa.github.io/purANam_vaiShNavam/bhAgavatam/gauDIya-prastutiH/10/01-11/09/">
  <meta property="og:site_name" content="पुराणे विश्वासटिप्पन्यः">
  <meta property="og:title" content="०९">
  <meta property="og:description" content="श्री-कृष्णस्योलूखले बन्धनम् । ॥ १०.९.१ ॥
श्री-शुक उवाच—
एकदा गृह-दासीषु यशोदा नन्द-गेहिनी ।
कर्मान्तर-नियुक्तासु निर्ममन्थ स्वयं दधि ॥**
श्रीधर-स्वामी (भावार्थ-दीपिका) :
नवमे पय उद्रिक्तौ गत्वा गोप्य् अथ तत्-कृतम् ।
विलोक्य भाण्ड-भङ्गादि कृष्णं दाम्ना बबन्ध तम् ॥*॥
तनूदराश्रितं विश्वं दृष्ट्वा विस्मित-चेतसः ।
बन्धन-द्व्य्-अङ्गुलापूर्त्या पूर्णताम् अन्वदर्शयत् ॥**॥
स्वयं दधि निर्ममन्थ ॥१॥
वंशीधरः (भावार्थ-दीपिका-प्रकाशः) : उत्सिक्ते पात्राद् बहिर् निःसृते । तत्-कृतं कृष्ण-कृतम् । आदिना नवनीत-प्रक्षेपादयो ग्राह्याः । तं येन भाण्ड-भङ्गादि कृतम् इति । दाम्ना रज्ज्वा ।*। तनूदराश्रितम् अल्प-जठरगम् । अद्भुत-धियो यशोदायाः बन्धने द्व्य्-अङ्गुलस्यापूर्त्या न्यूनतया पूर्णतां सर्वत्र परिपूर्णः कथं बध्येत ? इत्य् [अन्वर्थताम्]{।मर्क्} ।**।">
  <meta property="og:locale" content="en_us">
  <meta property="og:type" content="article">
    <meta property="article:section" content="bhagavatam">

  <meta itemprop="name" content="०९">
  <meta itemprop="description" content="श्री-कृष्णस्योलूखले बन्धनम् । ॥ १०.९.१ ॥
श्री-शुक उवाच—
एकदा गृह-दासीषु यशोदा नन्द-गेहिनी ।
कर्मान्तर-नियुक्तासु निर्ममन्थ स्वयं दधि ॥**
श्रीधर-स्वामी (भावार्थ-दीपिका) :
नवमे पय उद्रिक्तौ गत्वा गोप्य् अथ तत्-कृतम् ।
विलोक्य भाण्ड-भङ्गादि कृष्णं दाम्ना बबन्ध तम् ॥*॥
तनूदराश्रितं विश्वं दृष्ट्वा विस्मित-चेतसः ।
बन्धन-द्व्य्-अङ्गुलापूर्त्या पूर्णताम् अन्वदर्शयत् ॥**॥
स्वयं दधि निर्ममन्थ ॥१॥
वंशीधरः (भावार्थ-दीपिका-प्रकाशः) : उत्सिक्ते पात्राद् बहिर् निःसृते । तत्-कृतं कृष्ण-कृतम् । आदिना नवनीत-प्रक्षेपादयो ग्राह्याः । तं येन भाण्ड-भङ्गादि कृतम् इति । दाम्ना रज्ज्वा ।*। तनूदराश्रितम् अल्प-जठरगम् । अद्भुत-धियो यशोदायाः बन्धने द्व्य्-अङ्गुलस्यापूर्त्या न्यूनतया पूर्णतां सर्वत्र परिपूर्णः कथं बध्येत ? इत्य् [अन्वर्थताम्]{।मर्क्} ।**।">
  <meta itemprop="wordCount" content="11461">
  <meta name="twitter:card" content="summary">
  <meta name="twitter:title" content="०९">
  <meta name="twitter:description" content="श्री-कृष्णस्योलूखले बन्धनम् । ॥ १०.९.१ ॥
श्री-शुक उवाच—
एकदा गृह-दासीषु यशोदा नन्द-गेहिनी ।
कर्मान्तर-नियुक्तासु निर्ममन्थ स्वयं दधि ॥**
श्रीधर-स्वामी (भावार्थ-दीपिका) :
नवमे पय उद्रिक्तौ गत्वा गोप्य् अथ तत्-कृतम् ।
विलोक्य भाण्ड-भङ्गादि कृष्णं दाम्ना बबन्ध तम् ॥*॥
तनूदराश्रितं विश्वं दृष्ट्वा विस्मित-चेतसः ।
बन्धन-द्व्य्-अङ्गुलापूर्त्या पूर्णताम् अन्वदर्शयत् ॥**॥
स्वयं दधि निर्ममन्थ ॥१॥
वंशीधरः (भावार्थ-दीपिका-प्रकाशः) : उत्सिक्ते पात्राद् बहिर् निःसृते । तत्-कृतं कृष्ण-कृतम् । आदिना नवनीत-प्रक्षेपादयो ग्राह्याः । तं येन भाण्ड-भङ्गादि कृतम् इति । दाम्ना रज्ज्वा ।*। तनूदराश्रितम् अल्प-जठरगम् । अद्भुत-धियो यशोदायाः बन्धने द्व्य्-अङ्गुलस्यापूर्त्या न्यूनतया पूर्णतां सर्वत्र परिपूर्णः कथं बध्येत ? इत्य् [अन्वर्थताम्]{।मर्क्} ।**।">
<script type="text/javascript">
    
    let baseURL = "https:\/\/vishvAsa.github.io\/purANam_vaiShNavam\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/purANam_vaiShNavam\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/purANam_vaiShNavam\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/purANam_vaiShNavam\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/purANam_vaiShNavam\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvya\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/purANam_vaiShNavam\/bhAgavatam\/gauDIya-prastutiH\/10\/01-11\/09\/".replace(basePath, "/");
  pageVars.pageParams = {};
  pageVars.pageSource = "bhAgavatam\/gauDIya-prastutiH\/10\/01-11\/09.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/purANam_vaiShNavam/webpack_dist/uiLib-bundle.js"></script>







    <link rel="stylesheet" href="/purANam_vaiShNavam/webpack_dist/uiLib.css">
<link rel="stylesheet" href="/purANam_vaiShNavam/css/uiLibPrint.css" media="print" >
<link rel="stylesheet" href="/purANam_vaiShNavam/css/fonts.css" >
<link rel="stylesheet" href="/purANam_vaiShNavam/css/@fortawesome/fontawesome-free/css/solid.min.css">

<link rel="stylesheet" href="/purANam_vaiShNavam/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/01-11/09/" />
<link rel="alternate" hreflang="sa-Deva" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/01-11/09/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/01-11/09/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/01-11/09/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/01-11/09/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/01-11/09/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/01-11/09/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/01-11/09/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/01-11/09/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/01-11/09/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/01-11/09/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/01-11/09/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/01-11/09/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/01-11/09/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/01-11/09/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/01-11/09/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/01-11/09/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/01-11/09/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/01-11/09/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/01-11/09/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/01-11/09/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/01-11/09/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/01-11/09/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/01-11/09/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/01-11/09/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/01-11/09/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/01-11/09/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/01-11/09/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/01-11/09/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/01-11/09/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/01-11/09/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/01-11/09/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/01-11/09/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/01-11/09/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/01-11/09/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/01-11/09/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/01-11/09/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/01-11/09/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/01-11/09/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/01-11/09/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/01-11/09/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/01-11/09/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/01-11/09/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/01-11/09/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/01-11/09/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">पुराणे विश्वासटिप्पन्यः <br/> ०९</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/purANam_vaiShNavam/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="०९">०९</h1>
    
    <a id="editLink" class="btn btn-primary noPrint"  href="https://github.com/vishvAsa/purANam_vaiShNavam/edit/content/bhAgavatam/gauDIya-prastutiH/10/01-11/09.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <h2 id="शर-कषणसयलखल-बनधनम-">श्री-कृष्णस्योलूखले बन्धनम् ।</h2>
<p><strong>॥ १०.९.१ ॥</strong></p>
<p>श्री-शुक उवाच&mdash;</p>
<p><strong>एकदा गृह-दासीषु यशोदा नन्द-गेहिनी ।</strong><br>
कर्मान्तर-नियुक्तासु निर्ममन्थ स्वयं दधि ॥**</p>
<p><strong>श्रीधर-स्वामी (भावार्थ-दीपिका) :</strong></p>
<p>नवमे पय उद्रिक्तौ गत्वा गोप्य् अथ तत्-कृतम् ।</p>
<p>विलोक्य भाण्ड-भङ्गादि कृष्णं दाम्ना बबन्ध तम् ॥*॥</p>
<p>तनूदराश्रितं विश्वं दृष्ट्वा विस्मित-चेतसः ।</p>
<p>बन्धन-द्व्य्-अङ्गुलापूर्त्या पूर्णताम् अन्वदर्शयत् ॥**॥</p>
<p><strong>स्वयं दधि निर्ममन्थ</strong> ॥१॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> उत्सिक्ते पात्राद् बहिर् निःसृते । <em>तत्-कृतं</em> कृष्ण-कृतम् । आदिना नवनीत-प्रक्षेपादयो ग्राह्याः । तं येन <em>भाण्ड-भङ्गादि</em> कृतम् इति । <em>दाम्ना</em> रज्ज्वा ।*। <em>तनूदराश्रितम्</em> अल्प-जठरगम् । अद्भुत-धियो यशोदायाः बन्धने <em>द्व्य्-अङ्गुलस्यापूर्त्या</em> न्यूनतया <em>पूर्णतां</em> सर्वत्र परिपूर्णः कथं बध्येत ? इत्य् [अन्वर्थताम्]{।मर्क्} ।**।</p>
<p><strong>नन्द-गेहिनी</strong> नन्द-भार्या । <strong>कर्मान्तरेषु</strong> गृह-मार्जनोक्षणादि-रूपेषु नियुक्तासु योजितासु । अत्र विश्वनाथः&mdash;एकदा दीप-मालिका-महोत्सव-दिने । कार्त्तिक-मासोपास्य-दामोदर-लीलायाः सम-कालत्वाद् इति तोषिणी-काराः । <strong>गृह-दासीषु</strong> यावद् गृह-कर्माधिकारिणीषु सर्वास्व् एव कर्मसु नैमित्तिकेतर-<strong>कर्मसु नियुक्तासु</strong> दधिषु चाखिलेषु निर्मथ्यमानेषु, एवं <strong>दधि</strong> पुत्र-श्रेयो-निबन्धेन दासीनाम् अविज्ञत्वं सम्भाव्य पुत्रोपभोगाय <strong>स्वयं ममन्थ</strong> । अस्याः पद्म-गन्धि-पयसः केवल-[तृणञ्चराया]{।मर्क्} दुग्धं नीरोगम् अनेन मत्-पुत्र-श्रेयो भविष्यतीति हेतोः । अन्यथा लोक-शास्त्र-प्रसिद्धासङ्ख्य-धेनु-मतल्लिका-दुग्धानां तयैकया दध्नेः मथनस्यासम्भवात् । <strong>ममन्थ</strong> इत्य् उपलक्षणं दोहन-तापादीनाम् अपि ॥१॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> एवं भक्त-वात्सल्य-रसेन उपालम्भनानन्देऽप्य् अतृप्तस्य नियन्त्रणानन्द-विशेष-कामनया श्री-भगवतो दाम-बन्धनाङ्गीकार-लीलां वदन्, तयैव महाभागा इति प्राक् सूचितं, श्री-नन्दाद् अपि श्री-यशोदाया भाग्य-भरम् एव वर्णयति&mdash;<strong>एकदा</strong> इत्य्-आदिना । <strong>यशोदा</strong> इति दामोदरत्वादिना श्री-कृष्णस्य भक्त-वश्यतादि-यशोदा <strong>नन्दस्य गेहिनी</strong> इति बहुल-दास्य्-आदि-सम्पत्तिर् उक्ता । तथाप्य् <strong>एकस्मिन् दिने</strong> गृहस्थ-<strong>दासीषु</strong> कर्म-करीषु सर्वास्व् अन्य-<strong>कर्मान्तरेषु</strong> पुत्रार्थ-दधि-मथन-दुग्धावर्तन-व्यतिरिक्त-कर्मसु <strong>नियुक्तासु</strong> सतीषु । <strong>दधि केवलं</strong> पुत्रोपभोग्यं नवनीतार्थकं ज्ञेयं, अन्यथा लोक-शास्त्र-प्रसिद्धासङ्ख्येय-धेनु-वरानन्त-दुग्धानां तयैकया दधि-मन्थनासम्भवः, अत एव स्वयं निःशेषं <strong>ममन्थ</strong> उत्तम-नवनीतार्थम् ॥१॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> अथ तत्र तात्त्विक-सिद्धान्तं वक्तुं तत्-प्रतिपादन-योग्यां पूर्वापर-विलक्षणां लीलाम् उदाहरन् दधि-पयश्-चौर्यानुक्रमत्यक्रान्ताम् अनुस्मृत्य वर्णयति&mdash;<strong>एकदा</strong> इत्य्-आदिना । <strong>यशोदा</strong> इति दामोदरत्वादिना श्री-कृष्णाय प्रेम-वश्यतातिशय-यशो-दानात् <strong>नन्दस्य गेहिनी</strong> इत्य् अर्धाङ्गत्वात्, तेन तस्यापि माहात्म्यम् अवगन्तव्यम् इति बोध्यते । <strong>एकस्मिन् दिने</strong> गृह-दासीषु यावद् गृह-कर्माधिकारिणीषु सर्वास्व् एव <strong>कर्मान्तरे</strong> नैमित्तिक-स्वरूपे <strong>नियुक्तासु</strong> सतीषु चाखिलेष्व् एव मथ्येषु सत्सु <strong>दध्य्</strong> एकं <strong>ममन्थ</strong> । तच् च पुत्र-श्रेयो-निबन्धनेज्या-निवेद्याय पुत्रोपभोगाय च ज्ञेयम् । तया तस्यैव सर्वोपादेयत्वेन गृहीतत्वात् । अत एव <strong>निः</strong> निष्ठिततया <strong>ममन्थ</strong>, अन्यथा लोक-शास्त्र-प्रसिद्धासङ्ख्य-धेनु-मतल्लिका-दुग्धानां तयैकया दधि-मन्थनासम्भवः स्यात् । कर्मान्तरं चात्र परम-विशिष्टं ज्ञेयं, सर्व-परित्यागेन सर्वासाम् एव नियुक्तत्वात् । गोपानाम् अपि तद्-दिने यतस् ततो गतत्वेनावगम्यमानत्वात् । तच् च नूनम् इन्द्र-याग-रूपं तस्येव व्रजे तादृश-मान्य-चरत्वात् कार्त्तिक-मासोपास्य-दामोदर-लीलायाः सम-कालत्वाच् च तत् यागस्य च कार्त्तिकीयत्वं तद्-आरम्भेनैव प्रवर्तित-श्री-गोवर्धन-मखस्य कार्त्तिक-शुक्ल-प्रतिपदि लोकागमयोर् विधीयमानत्वात् । तथा च शरद्-वर्णनायाम् आग्रयण-सहयोगेन स एव इन्द्रियैश् च महोत्सवैर् [भा।पु। १०.२०.४८] इति वक्ष्यते । अत्र इन्द्रियार्थैर् इत्य् अर्थत्वेऽपि इन्द्रम् इन्द्रिय-कामस् तु [भा।पु। २.३.२] इति न्यायेन स एव देवतेति ॥१॥</p>
<hr>
<p><strong>जीव-गोस्वामी (क्रम-सन्दर्भः) : एकदा</strong> इति प्रायोऽयं दीप-मालिका-महोत्सवो भवेत्, दामोदर-लीलोपासनस्य कार्त्तिकेऽभिधानात् ॥१॥</p>
<hr>
<p><strong>जीव-गोस्वामी (बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong></p>
<p>निषिद्ध्य मन्थनं पीत्वा स्तनं चाट्र्प्तिमान् क्रुधा ।</p>
<p>भाण्डं भित्त्वा द्रुतो मात्रा नवमे बद्ध ईश्वरः ॥</p>
<p>चौर्य-क्रोधादिमान् मात्रा बद्धस् त्वं कृष्ण रोदिषि ॥</p>
<p>अतिचमत्कार-कारकस्यासाधरणस्य श्री-कृष्ण-विषयक-नन्द-यशोदाश्रयक-महा-वात्सल्य-प्रेम्णः साधनम् अप्य् असाधारणम् अपूर्वं श्रेयो भवितुम् अर्हतीति तद्-अनाकर्णितवतः प्रश्न-कर्तुः राज्ञोऽपि चित्तं नातिप्रसन्नम् आलक्ष्य तत्र मुख्यं सिद्धान्तम् अभिव्यञ्जयितुं दिनान्तर-गतां दाम-बन्धन-लीलां वक्तुम् उपक्रमते&mdash;<strong>एकदा</strong> इति । दीप-मालिका-महोत्सव-दिन इति श्री-वैष्णव-तोषणी । अत्र &quot;श्यमैक-कर्ण-तुरङ्गवत्-परार्ध-सङ्ख्यास्व् अपि गोषु मध्ये व्रजस्य याः पद्म-गन्धाद्या अतिसुस्वादु सुगन्धि-पयसं सुगन्धि-तृण-मात्र-चारिण्यः सप्ताष्ट एव गावो वर्तन्ते, तासाम् एव दुग्ध-दध्य्-आदिकं मत्-पुत्रस्य रोचकं भविष्यति&quot; इति विचारयन्ती श्री-<strong>यशोदा</strong> <strong>निर्ममन्थ स्वयम्</strong> इति स्व-पुत्र-रोचनीय-नवनीतोत्क्रमण-दुग्धावर्तनादौ वात्सल्य-प्रेमोत्थ-हठाद् एव <strong>दासीनां</strong> विज्ञत्वम् असम्भाव्यम् &quot;अद्यारभ्य काल-क्सय-भक्ष्य-नवनीत-दुग्धादिकं सर्वम् अहम् एव साधु साधयिष्यामि यथा तत् तद् एव रोचयन् कृष्णश् चौर्यार्थं पर-गृहं न यास्यति&quot; इति भावः । <strong>दधि</strong> इत्य् अनन्तानां दध्नां मध्ये यद् एकं सार-भूतं पूर्वेद्युः स्वयम् एव साधितं, तद् एवेति भावः । <strong>निर्ममन्थ</strong> इत्य् उपलक्षणं दुग्धम् अप्य् आवर्तयामास ॥१॥</p>
<hr>
<p><strong>बलदेव-विद्यभूषणः (वैष्णवानन्दिनी) :</strong></p>
<p>निवार्य दध्नो मथनं निपीत-</p>
<p>स्तन्योऽप्य् अतृप्तेः कुपितः परेशः ।</p>
<p>विभिन्न-भाण्डो नवमे जनन्या</p>
<p>द्रुतोऽपराधाद् उदरे निबद्धः ॥</p>
<p>परीक्षितः प्रश्नानुसारेण प्रतिवाचं दत्त्वाप्य् अतिकृपालुः श्री-शुकः स्व-कृपा-पात्रं तं प्रत्य् अपृष्टोऽपि नन्द-यशोदयोर् नैतत् सौभाग्यं साधन-हेतुकम्, अपि त्व् अनादि-सिद्धम् एवेति स्व-सिद्धान्तं दर्शयति&mdash;<strong>एकदा</strong> इत्य्-आदिभिः । एकस्मिन् वासरे जातं तच् चरितं निशम्य तयोस् तादृशं सौभाग्यं परिचिन्व् इतीत्य् अर्थः । <strong>गृह-दासीष्व्</strong> इति सकल-दधि-मथन-रसवत्य्-उपकरण-विधानादिषु कर्मसु ता नियोज्येत्य् अर्थः । <strong>यशोदा दध्य्</strong>-एकं <strong>निर्ममन्थ ।</strong> सा हि पुत्र-भावेन कृष्णम् उपास्ते । तस्या नैत्यिकं कृत्यम् एतत् स्व-पुत्रातिप्रिय-हैयङ्गवं पद्म-गन्धादीनां पञ्चानां सर्वोत्तमानां गवाम् इदं दधि बोध्यम् । अन्यथा राज्ञ्यास् तस्यास् तद् असम्भवः । <strong>नन्द-गेहिनी</strong> इति तद्-अर्ध-शरीरत्वात् तस्यापि तत्-सम-सौभाग्यता सूच्यते ॥१॥</p>
<hr>
<p><strong>॥ १०.९.२ ॥</strong></p>
<p><strong>यानि यानीह गीतानि तद्-बाल-चरितानि च ।</strong><br>
दधि-निर्मन्थने काले स्मरन्ती तान्य् अगायत ॥**</p>
<p><strong>श्रीधर-स्वामी (भावार्थ-दीपिका) :</strong> तदा <strong>च</strong> <strong>अगायत</strong> इति <strong>च</strong>-कारान्वयः ॥२॥</p>
<hr>
<p><strong>वंशीधरः (भावार्थ-दीपिका-प्रकाशः) : गीतानि</strong> कविभिर् इति शेषः । यदा स्वयं <strong>दधि निर्ममन्थ</strong>, तदा <strong>अगायत</strong> इति द्वयोः सम्बन्धः । <em><strong>च</strong></em>-कारोऽत्रानुक्त-समुच्चायकः, तेन यदा <em>तदा</em> इति लब्धम् ॥२॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) : यानि यानि</strong> इति वीप्सया सर्वाण्य् अपि सङ्गृह्णाति, <strong>इह</strong> लोके <strong>गीतानि</strong> प्रसिद्धानि । यद् वा, व्रजे गीत-रूपेण निबद्धानि <strong>तस्या</strong> <strong>बालः</strong>, तस्य <strong>चरितानि</strong> पूतना-वधादीनि, <strong>तान्य्</strong> एव <strong>अगायत</strong>, स्नेह-भरेण परमाश्चर्यत्वेन च तैर् एव चित्ताक्रमणात् । विशेषश् च <strong>दधि-निर्मन्थने</strong> <strong>काले</strong> <strong>स्मरन्ती</strong> चिन्तयन्ती ।</p>
<p>यद् वा, <strong>तद्-बाल-चरितानि</strong> सदैव <strong>स्मरन्ति</strong> इति तत्-कालस्य स्वभावेन गीताश्रयत्वात्, तदानीं <strong>तान्य्</strong> एव <strong>अगायत</strong> । एवं स्नेह-विशेषेण पुत्राशेष-चरित-गानार्थं स्वयम् एव दधि निर्मन्थितुं तद्-दिने दासीनां सर्वासां कर्मान्तर-नियोजनम् । तच् च श्री-भगवतो दामोदरत्वेच्छयैवेति ज्ञेयम् ॥२॥</p>
<hr>
<p><strong>जीव-गोस्वामी (लघु-वैष्णव-तोषणी) : यानि यानि तस्य बालस्य</strong> <strong>च चरितानीह</strong> तव सभायां मया गीतानि, तानि सर्वाणि स्वयं <strong>स्मरन्ती</strong> वात्सल्य-विलासेन भावयन्ती <strong>दध्नो निर्मन्थनं</strong> यत्र, तस्मिन् <strong>काले</strong> गानावसरे <strong>अगायत</strong> । <strong>च</strong>-कार उक्त-समुच्चये <strong>निर्ममन्थ अगायच्</strong> चेति नाना-कवि-जन-रचितानि सर्वाणि स्वयं तत्-क्षण-निबद्धानि वेति ज्ञेयं गीत-रूपेणेति शेषः ॥२॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> स प्रसिद्धो यो <strong>बालः</strong> कृष्णः, तस्य <strong>चरितानि</strong> <strong>यानि गीतानि</strong> गीत-च्छन्दसा कवि-पुरन्ध्रीभिः स्वयं वा निबद्धानि, <strong>तानि स्मरन्ती</strong> अनुसन्दधती <strong>अगायत</strong> गृहान्तः-शयित-कृष्णादर्शनोत्थस्य स्वान्तः-क्षोभस्योपशान्तये इति भावः ॥२॥</p>
<hr>
<p><strong>बलदेव-विद्यभूषणः (वैष्णवानन्दिनी) : यानि यानि तद्-बाल-चरितानि</strong> गीत-छन्दसा निबद्धानि, <strong>तानि स्मरन्त्य् अगायत</strong> गृहान्तर-शायित-पुत्रादर्शनोत्थ-क्षोभ-शान्तये ॥२॥</p>
<hr>
<p><strong>॥ १०.९.३ ॥</strong></p>
<p><strong>क्षौमं वासः पृथु-कटि-तटे बिभ्रती सूत्र-नद्धं</strong></p>
<p><strong>पुत्र-स्नेह-स्नुत-कुच-युगं जात-कम्पं च सुभ्रूः ।</strong></p>
<p><strong>रज्ज्व्-आकर्ष-श्रम-भुज-चलत्-कङ्कणौ कुण्डले च</strong></p>
<p><strong>स्विन्नं वक्त्रं कवर-विगलन्-मालती निर्ममन्थ ॥</strong></p>
<p><strong>श्रीधर-स्वामी (भावार्थ-दीपिका) : सूत्र-नद्धं</strong> काञ्ची-बद्धम् । <strong>रज्जोर् आकर्षेण श्रमो</strong> ययोः, तयोर् भुजयोश् <strong>चलन्तौ कङ्कणौ</strong> च । <strong>कवरात्</strong> केश-पाशाद् <strong>विगलन्त्यो मालत्यो</strong> यस्याः सा ॥३-४॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> क्षुमा अतसी, तत्-सम्भवं <strong>क्षौमम्</strong>, अतसी स्याद् उमा क्षुमा इत्य् अमरः । यद् वा, क्षुमः कृमि-विशेषेऽपि क्षुमी स्यात् तैल-साधने इति कोशात्, कृमि-तन्तु-निर्मितम् । सूत्रं कार्पासजे काञ्च्यां साधने शास्त्र-सूचके इति धरणिः । कबरः केश-सङ्घाते वर्ण-भेदे सुखाधिके इत्य् अपि । <strong>मालत्यो</strong> जाति-पुष्पाणि । सुमना मालती जातिः इत्य् अमरः । पुष्पे जाति-प्रभृतयः स्व-लिङ्गा व्रीहयः फले इत्य् अमरोक्तेर् मालती पुष्पेऽपि स्त्री-लिङ्गान्त्यैव । कार्तिके मालत्या एव प्राधान्यात् । क-प्रत्यय-ह्रस्वाभावस् त्व् आर्षः । जातः कम्पो यत्र तज् <strong>जात-कम्पं</strong> द्वितीयान्तानां बिभ्रती-पदेनान्वयः । यद् वा, जातं कं घृतं यस्मात्, तज् जातकं दधि कं जलं कं घृतं शिरः इति कोशात् । <strong>सुभ्रूः</strong> यशोदा-हर्ष-सूचनायेयम् उक्तिः निर्ममन्थ । किम्भूता ? पञ्च वस्तूनि बिभ्रती । तान्य् आह&mdash;<strong>वासः</strong> <strong>पृथु-कटि-तटे</strong> । <strong>पुत्र-स्नेह-स्तुत-कुच-युगम्</strong> । <strong>रज्ज्व्-आकर्ष-श्रम-भुज-चलत्-कङ्कणौ कुण्डले</strong> <strong>वक्त्रं</strong> चेति। अपरं पूर्ववत् ॥३॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> इत्थं मातृ-योग्यत्वेन तस्या गानादि-वैदग्धीं प्रदर्श्य सौन्दर्यं चोद्दिशन् तदानीन्तन-वेश-विशेषं वर्णयति&mdash;<strong>क्षौमम्</strong> इति कौशेयम् । तच् च पीतम् इति ज्ञेयम् । तस्यास् तन्त्रोक्त-श्याम-वर्णत्वेन शोभा-भरापेक्षया । <strong>सूत्र-नद्धम्</strong> इति तत्रैव शोभा-भरं बोधयति । यद् वा, <strong>दधि निर्मन्थनार्थं</strong> विशेषतः काञ्च्या दृड्ध-बद्धम् इत्य् अर्थः । पुत्र-स्नेहेन स्नुतं प्रस्नुतं क्षीरं कुच-युगम् इति पुत्र-चरित-गानान् निरन्तरं वा स्नेह-भर-स्वभावात्, सुभ्रूर् इति तदानीं भ्रुवश् चालनेन शोभातिशयाभिप्रायेण । कुण्डले च चलन्ती । <strong>कबरः</strong> केश-बन्धः । <strong>मालती</strong> इत्य् अत्र क-प्रत्ययाभाव आर्षः । एवं स्नेह-भरोदयः सूचितः ॥३॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> इत्थं तद्-एक-स्निग्धायां तन्-मातरि निज-स्नेह-भरोदया ताम् एव वर्णयन् परम-सौन्दर्येण परम-स्नेहेन च तन्-मातृत्व-योग्यतां दर्शयति&mdash;<strong>क्षौमम्</strong> इति । तत्र <strong>सुभ्रूः</strong> <strong>पृथु-कटि-तट</strong> इत्य् उपलक्षणेन सर्वाङ्ग-सौन्दर्यं व्यञ्जितं वेष-सौन्दर्यं क्षौमम् इत्य्-आदिना । <strong>क्षौमम्</strong> अतसी-तन्तूत्थं वाल्कं क्षौमा स्याद् उमा क्षुमा इति चामरः । अतिसूक्ष्मं चेदम् अवलोक्यते नाना-रागं चेति । अत्र तु सचित्रं पीतं ज्ञेयम् अस्याः क्रम-दीपिकाभिप्रायतः श्याम-वर्णत्वेन शोभाभरावेक्षया एतस्याः पीत-वर्णत्वं तु गौतमीये । <strong>सूत्र-नद्धम्</strong> इति तत्रापि शोभा-दर्शिना सूत्रं नीवि-बन्धं मन्थनार्थं विशेषतो वा तन्-नद्धं स्वाभाविक-चेष्टा-सौन्दर्यम् आह&mdash;<strong>रज्ज्वा</strong> इत्य्-आदिना । <strong>कुण्डले</strong> च <strong>चलन्ती कबरः</strong> केश-बन्धः मालतीत्य् अत्र क-प्रत्ययाभावः समासान्तो विधिर् अनित्य इति ज्ञापनात् । <strong>मालतीति</strong> तस्या एव कार्त्तिके प्राधान्यात् । स्नेहम् आह&mdash;<strong>पुत्रेति</strong> । जातेति च पुत्र-चरित-गानात् <strong>सुभ्रूर्</strong> इति भ्रुवश् चालन-व्यञ्जनया हर्षादि-भाव-विलासोऽपि वर्णितः ॥३॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> वात्सल्य-प्रेम्णा रूप-गुणाभ्यां च कृष्णस्य यशोदैवानुरूपा मातेति द्योतयन् वात्सल्य-रसोपासकानाम् अवश्य-कर्तव्यं श्री-कृष्ण-मातुर् ध्यानम् आह&mdash;<strong>क्षौमम्</strong> अतसी-तन्तूत्थं पीत-चित्रम् अतिसूक्ष्मं भवेत् । तेनास्याः श्याम-वर्णत्वं क्रम-दीपिकोक्तं ध्वनितम् । <strong>सूत्र-नद्धं</strong> नीव्या निबद्धम् । <strong>पृथु-कटि-तटे</strong> <strong>सुभ्रूर्</strong> इत्य् आभ्यां सर्वाङ्ग-सौन्दर्यत्वं च व्यञ्जितं <strong>रज्जोर् आकर्षेण श्रमो</strong> ययोस् तयोर् भुजयोश् <strong>चलन्तौ कङ्कणौ</strong> <strong>वक्त्रं</strong> इत्य् अन्तानां <strong>बिभ्रति</strong> इत्य् अनेन सम्बन्धः । मेघ-तुल्यात् कवराद् <strong>विगलन्ती</strong> जल-बिन्दु-श्रेणीव <strong>मालती</strong> यस्याह् सा क-प्रत्ययाभाव आर्षः ॥३॥</p>
<hr>
<p><strong>बलदेव-विद्यभूषणः (वैष्णवानन्दिनी) :</strong> दधि मथ्नन्त्या हरिर् मातुर् ध्यानार्थं शोभां वर्णयति&mdash;<strong>क्षौमम्</strong> इति । <strong>सुभ्रूर्</strong> यशोदा जातकं <strong>दधि निर्ममन्थ</strong> । कीदृशी ? <strong>पृथु-कटि-तटे</strong> क्षौमम् अतसी स्याद् उमा क्षुमा इत्य् अमरोक्तेर् अतसी-तन्तूत्थम् अतिसूक्ष्मं चित्रम् अनर्घं वसनं <strong>सूत्र-नद्धं</strong> काञ्च्या निबद्धं <strong>पुत्र-स्नेहेन स्नुतं कुच-युगं</strong> च <strong>रज्ज्वोर् आकर्षेण श्रमो</strong> ययोः, तयोर् <strong>भुजयोश् चलन्तौ</strong> रत्न-मयौ <strong>कङ्कणौ</strong> च, कर्णयो रत्न-जटिते <strong>कुण्डले</strong> च हार-केयूर-नूपुराणाम् उपलक्षणं, <strong>स्विन्नं</strong> स्वेद-बिन्दुवद् <strong>वक्त्रं</strong> चेति पञ्च-वस्तूनि <strong>बिभ्रती</strong> तैर् विशिष्टासतीत्य् अर्थः । <strong>कवराद्</strong> अभ्र-तुल्याद् <strong>विगलन्ती</strong> तारा-ततिर् इव <strong>मालती</strong> यस्याः सेत्य् अभूतोपमा व्यज्यते । कव-भाव आर्षः । <strong>पृथु-कटि-तटे सुभ्रूर्</strong> इत्य् आभ्यां पदाभ्यां सर्वावयव-सौन्दर्यं सूच्यते । विद्युदे गौरीयं मन्त्र-पीठावरणे दृष्टा इन्दीवरस्याम् एति क्वचित् ॥३॥</p>
<hr>
<p><strong>॥ १०.९.४ ॥</strong></p>
<p><strong>तां स्तन्य-काम आसाद्य मथ्नन्तीं जननीं हरिः ।</strong><br>
गृहीत्वा दधि-मन्थानं न्यषेधत् प्रीतिम् आवहन् ॥**</p>
<p><strong>श्रीधर-स्वामी (भावार्थ-दीपिका) :</strong> <em>पूर्व-श्लोकस्य व्याख्या द्रष्टव्या ।</em></p>
<hr>
<p><strong>वंशीधरः (भावार्थ-दीपिका-प्रकाशः) : न्यषेधन्</strong> निवारितवान् ॥४॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> अत एव <strong>स्तन्य-कामो</strong> मधुर-लीलानुरूपया स्वाभाविक-क्षुधैव वा । तां तादृक्-स्नेह-रस-मयीम् । यतो <strong>जननीम्</strong> इति तस्यापि तद्-गर्भज-बुद्धिं बोधयति । <strong>दध्नो मन्थानं</strong> मन्थन-दण्डं <strong>गृहीत्वा</strong> पाणिभ्यां धृत्वा, अतो <strong>न्यषेधत्</strong>, दधि-मथनात् तां दधि-मन्थनं वा न्यवारयत् । तेन च तस्याः सुखम् एवाभूद् इत्य् आह&mdash;<strong>प्रीतिम् आ</strong> समन्ताद् <strong>वहन्</strong> प्रापयन् कुर्वन्न् इति वा, स्तन-पाने प्रयत्नतो मन्थन-दण्ड-ग्रहणेन निषेधेन चातुर्याच् च । एवं मनोहरणाद् <strong>धरिर्</strong> एकाकितयागमनं च स्वयं श्री-मातृ-हस्तेन बन्धनानन्दम् अनुभवितुं तद्-विघ्न-शङ्कयाग्रजस्य सहचराणाम् अपि केनापि छलेन दूरे परित्यागाद् इति ज्ञेयम् ॥४॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> तत्-स्नेह-विशेष-मय-बाल्य-लीला-रूपया क्षुधा <strong>स्तन्य-कामः</strong> । <strong>तां</strong> तादृक् स्नेह-रस-मयीं यतो <strong>जननीम्</strong> इति श्री-कृष्णान्तः-स्थित-भावम् एवानुवदति&mdash;तेन च तस्याः सुखम् एवाभूद् इत्य् आह&mdash;<strong>प्रीतिम् आ</strong> समन्तात् <strong>वहन्</strong> प्रापयन् स्तन-पाने प्रयत्नात् मन्थन-दण्ड-ग्रहणेन निषेधन-सामार्थ्याच् चातुर्याच् च एव मनोहरणाद् <strong>धरिः</strong> शय्यातः उत्थायेति ज्ञेयम् । कार्त्तिके प्रातर् एव मन्थन-व्यवहारात् बालान्तरैर् असंमिलितत्वाच् च ॥४॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) : आसाद्य</strong> प्रातर् अन्तर्-गृहात् प्रबुद्ध्य बहिर् निःसृत्य क्षुधा रुदन्-मुखः सन्न् इत्य् अर्थः । <strong>मन्थानं</strong> मन्थन-दण्डं <strong>गृहीत्वा</strong> इति मातर् मा मथानेति स्व-वचनं मानयिष्यन्तीं मातरम् अभिज्ञायेति भावः । अतस् तच् चातुर्यं ज्ञात्वा या मातुः <strong>प्रीतिस्</strong> ताम् <strong>आवहन्</strong> ॥४॥</p>
<hr>
<p><strong>बलदेव-विद्यभूषणः (वैष्णवानन्दिनी) : आसाद्य</strong> इति गृह-मध्ये प्रबुद्ध्य बहिर् निर्गम्य क्षुधा रुदन्-मुखः सन्न् इत्य् अर्थः । <strong>मन्थानं गृहीत्वा</strong> इति मया निषिद्धापि मन्थनं न त्यजेद् इति ज्ञात्वेत्य् अर्थः । अतस् तद्-बुद्धि-नैपुण-विज्ञाया मातुः <strong>प्रीतिम् आवहन्</strong> ॥४॥</p>
<hr>
<p><strong>॥ १०.९.५ ॥</strong></p>
<p><strong>तम् अङ्कम् आरूढम् अपाययत् स्तनं</strong></p>
<p><strong>स्नेह-स्नुतं स-स्मितम् ईक्षती मुखम् ।</strong></p>
<p><strong>अतृप्तम् उत्सृज्य जवेन सा ययाव्</strong></p>
<p><strong>उत्सिच्यमाने पयसि त्व् अधिश्रिते ॥</strong></p>
<p><strong>श्रीधर-स्वामी (भावार्थ-दीपिका) : अधिश्रिते</strong> चुल्लिम् आरोपिते <strong>उत्सिच्यमाने</strong> अतितापेनोद्रियमाने ॥५॥</p>
<hr>
<p><strong>वंशीधरः (भावार्थ-दीपिका-प्रकाशः) : अधिश्रिते</strong>ऽधिक-पक्वे वा पयोऽवरोपयितुम् इति शेषः । अहो लालस्यास्य बुद्धिर् इत्य् उक्त्वा मथनाद् उपरम्य उपविष्टा स्वयम् <strong>अङ्कम् आरूढं</strong> तम् <strong>उत्सृज्य ययौ</strong> ।</p>
<p>ननु, श्री-कृष्णाद् अपि तस्या दुग्धम् अतिममतास्पदम् अभूत्, यद्-अनुरोधेनातृप्तः कृष्णोऽप्य् उपेक्षितः ? सत्यम् । तत्-पयस् तस्यैव&mdash;यद् धामार्थ-सुहृत्-प्रियात्म-तनय-प्राणाशयास् त्वत्-कृते [भा।पु। १०.१४.३५] इत्य् उक्तेः । बालोऽयं न काम् अपि स्व-सम्पत्तिं रक्ष्यां जानातीत्य् अतो मयैव सा रक्ष्येति तत्-त्यागस् तत्-स्नेह-मयः गोप-जातीनां च सर्वतो दुग्ध-सम्पत्ताव् एवाग्रह इति ।</p>
<p>यथात्म-सम्पत्त्य्-अर्थं सह्यमानेऽप्य् आत्म-दुःखे स्नेह-विशेष एवात्मनि गम्यते तद्वद् इहापि ज्ञेयम् । पितरौ च पुत्रस्यापात-दुःखं सोढ्वाप्य् उदर्क-देह-धन-विद्यादि-सम्पत्त्य्-अर्थ-कर्माणि सदैवेहेते तच् चौषध-पायन-स्नपनादौ प्रसिद्धम् इति तोषणी ॥५॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) : स-स्मितं</strong> <strong>मुखं</strong> तस्य <strong>ईक्षमाणा</strong> <strong>स्नेह-स्नुतत्वाद्</strong> एव क्षुधितत्वाद् एव वा । तत्-पानेऽ<strong>तृप्तम्</strong> अपि त्यक्त्वा । तत्रैव हेतुः&mdash;<strong>उत्सिच्यमान</strong> इति । एवं दृष्टि-गोचरेऽनतिदूरे पयः-पाक-स्थानं ज्ञेयम् । तत्-पयोऽपि मथ्यमान-दधिवद् एव तस्यैवोपभोगापेक्षया लव-मात्रम् अन्यत्र गमन-दोषोऽपि परिहृतः स्यात्, अत एव <strong>तु</strong>-शब्दः ॥५॥</p>
<hr>
<p><strong>जीव-गोस्वामी (लघु-वैष्णव-तोषणी) : स-स्मितं</strong> पयसः स्वयं स्नुतत्वान् मधुरत्वाच् च स्मितेन गण्डे लक्ष्यमाणेन सहितं <strong>मुखं</strong> तस्य <strong>ईक्षमाणा</strong> <strong>अतृप्तम्</strong> अपि त्यक्त्वा । ननु, तं पाययन्त्य् एवाङ्के कृत्वा कुतो न गता ? तत्राह&mdash;<strong>जवेन</strong> इति । तथा सति वेगेन गमनासिद्धेः । तत्रैव हेतुः&mdash;<strong>उत्सिच्यमान</strong> इति उदञ्चतीत्य् अर्थः । एवं दृष्टि-गोचरे अनतिदूरे पयः पाक-स्थानं ज्ञेयम्, तत्-पयोऽपि मथ्यमान-दधिवद् एव इति क्षणिक-तत्-त्यागोऽपि कृतः । अथवा&mdash;यद् धामार्थ-सुहृत्-प्रियात्म-तनय-प्राणाशयास् त्वत्-कृते [भा।पु। १०.१४.३५] इति कैमुत्यम् । तस्यास् तु विशेषतः सर्वं तस्यैव पितरौ च पुत्रस्यापात-दुःखं सोढ्वाप्य् उदर्क-देह-धन-विद्यादि-सम्पत्त्य्-अर्थ-कर्माणि सदैव हते तच् चौषध-पायन-स्नपन-ताडनादौ प्रसिद्धम् । अन्यत्र च न सम्भवतीत्य् अन्य-भाव-दुर्बोधो माता-पितृ-स्नेह-परिपाकः खल्व् असौ गोप-जातीनां च सर्वतो दुग्ध-सम्पत्ताव् एवाग्रहः । ततोऽयं बालको न काञ्चिद् अपि स्व-सम्पत्ति-रक्षां जानातीत्य् अतो मयैवाधुना सा कर्तव्येति धिया तत्-परित्यागेन तद्-अर्थ-गमनम् अपि तत्-स्नेह-मयम् एव यथात्म-सम्पत्त्य्-अर्थं सह्यमानेऽप्य् आत्म-दुःखे स्नेह-विशेष एवात्मनि गम्यते तद्वद् इति विवेचनीयम् । अत एव <strong>तु</strong>-शब्दः ॥५॥</p>
<hr>
<p><strong>जीव-गोस्वामी (प्रीति-सन्दर्भः २३९) :</strong> अथ तर्जन-विस्वादौषध-पायनादिवत्-तदात्व-भवं तत्-सुखम् अप्य् अतिक्रम्यायातिभद्रायैतत् समृद्धये चेष्टा यथा&mdash;<strong>तम् अङ्कम्</strong> इति । यद्-धामार्थ-सुहृत्-प्रियात्म-तनय-प्राणाशयास् त्वत्-कृते [भा।पु। १०.१४.३५] इत्य् अनेन कैमुत्य-प्राप्तेस् तद्-गृह-सम्पत्ति-सम्पादन-प्रयत्नस् तु सुतराम् एव तदायति-समृद्ध्य्-अर्थ एव । तत्र गोप-जातीनां सत्य् अपि महा-सम्पत्त्य्-अन्तरे तत्-कारणे च दुग्ध-हेतुक-सम्पत्त्य्-अर्थम् एव महान् आग्रहः स्वाभाविकः । तस्माद् आयतीय तत्-सम्पत्ति-वर्धनार्थं दुग्ध-रक्षायाम् औत्सुख्यम् इदं वात्सल्य-विलसितम् एव सत् वात्सल्यं पुष्णाति समुद्रम् इव तरङ्ग-सङ्घः । अत्र तस्या हृडयम् ईदृशम्--&quot;अयं सम्पत्ति-रक्षां न जानाति । ततः सम्प्रति मद्-एक-कर्तव्यासौ&quot; इति । अत्र च <strong>स्नेह-स्नुतम्</strong> इति स्वाभाविक-गाढ-स्नेहं दर्शयित्वा तथैव सूचितम्। एवं तत्-कृते दधि-मण्ड-भाण्ड-भङ्गेऽपि तस्या बहिर् एव कोपाभासो दर्शितः ॥५॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> अहो बालस्यास्य बुद्धिर् इत्य् उक्ता मन्थनाद् विरम्योपविष्टा स्वयम् एवाङ्कम् <strong>आरूढं</strong> <strong>तम्</strong> <strong>उत्सृज्य</strong> एत्य् अत्र हेतुः <strong>जवेन</strong> इति तत्रापि हेतुः <strong>उत्सिच्यमाने</strong> अतितापेनोद्रिच्यमाने सति <strong>पयसि</strong> उत्तारणार्थम् इत्य् अर्थः । <strong>अधिश्रिते</strong> चुल्लीम् आरोपिते । ननु, कृष्णाद् अपि तस्या दुग्धम् अतिममतास्पदम् अभूत्, यद्-अनुरोधेन अतृप्तः कृष्णोऽप्य् उपेक्षितः ? सत्यम्&mdash;</p>
<p>तद् भक्ष्य-पेयादिषु काप्य् अपेक्षता</p>
<p>यया पुनः सोऽपि समेत्य् उपेक्ष्यताम् ।</p>
<p>प्रेम्णो विचित्रा परिपाट्य्-उदीरिता</p>
<p>बोध्या तथा प्रेमवतीभिर् एव या ॥५॥</p>
<hr>
<p><strong>बलदेव-विद्यभूषणः (वैष्णवानन्दिनी) :</strong> मथनं हित्वोपविष्टा स्वयम् <strong>एवाङ्कम् आरूढं</strong> <strong>तं स्तनम् अपाययत्</strong> <strong>अतृप्तं</strong> हरिम् <strong>उत्सृज्य</strong>, न तु <strong>सा जवेन</strong> वेगेन <strong>सा ययौ</strong> । तत्र हेतुः&mdash;<strong>अधिश्रिते</strong> चुल्लीम् आरोपिते तद्-भोग्ये पयस्य् अतितापेन <strong>उत्सिच्यमाने</strong> पात्राद् अतिरिच्यमाने सति तद्-उत्तारणायेति शेषः । पयसि तस्या ममत्वं पुत्रार्थत्वान् न दूषणम् अपि तु भूषणम् एव ॥५॥</p>
<hr>
<p><strong>॥ १०.९.६ ॥</strong></p>
<p><strong>स जात-कोपः</strong><sup id="fnref:1"><a href="#fn:1" class="footnote-ref" role="doc-noteref">1</a></sup> <strong>स्फुरितारुणाधरं</strong></p>
<p><strong>सन्दश्य दद्भिर् दधि-मन्थ-भाजनम् ।</strong></p>
<p><strong>भित्त्वा मृषाश्रुर् दृषद्-अश्मना रहो</strong></p>
<p><strong>जघास हैयङ्गवम् अन्तरं गतः ॥</strong></p>
<p><strong>श्रीधर-स्वामी (भावार्थ-दीपिका) : दृषद्-अश्मना</strong> शिला-पुत्रेण । <strong>अन्तरं</strong> गृह-मध्यं <strong>गतः</strong> । <strong>रह</strong> एकान्ते नवनीतम् अभक्षयत् ॥६॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> दधि-मण्डो भवेन् मस्तु इति हलायुधः । दृषद्-अश्माल्प-पाषाणे इति धरणिः । <strong>हैयङ्गवं</strong> नव-नवनीतं ह्यो गो-दोहोद्भवं धृतंहैयङ्गवीणं संज्ञायाम् इति निपाताद् हैयङ्गवीनं हैयङ्गवम् इतीत्य् आर्षम् ॥६॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) : जात-कोपस्</strong> त्यक्तत्वाद् अतृप्तत्वाद् वा इत्य्-आदिकम् अशेष-मातृ-स्नेह-भरेण तत्-कालीन-स्वभावेन वा रोदिति । अधुना त्व् <strong>अमृषाश्रुर्</strong> अतृप्तत्वात् । <strong>दृषद्-अश्मना</strong> इति निःशब्दम् अधो-देशे शनैर् अल्प-च्छिद्रार्थम् । <strong>हैयङ्गवं</strong> तुङ्ग-शिक्य-स्थितं <strong>जघास</strong> । महद् उलूखलम् एकम् आनीय परिवर्त्य तद्-अङ्घ्रेर् उपरि-भागम् आरूढः सन्न् इति ज्ञेयम् । तच् चातृप्तत्वेन बुभुक्षया । किं वा, कोपाद् एव ॥६॥</p>
<hr>
<p><strong>जीव-गोस्वामी (लघु-वैष्णव-तोषणी) : जात-कोपस्</strong> त्यक्तत्वाद् अतृप्तत्वाद् वेत्य् आदिकम् अशेष-मातृ-स्नेह-भरेण तत्-कालीन-स्वभावेन वा बाल्य-लीला-माधुर्यम् एव ज्ञेयम् । <strong>मृषा</strong> कारणाभावेऽपि मातृ-प्रतारणार्थम् <strong>अश्रुर्</strong> यस्य सः । यद् वा, कदाचित् कैतवादिना मिथ्यापि रोदित्य् अधुना त्व् अमृषाश्रुर् अतृप्तत्वात् । <strong>दृषद्-अश्मना</strong> इति निःशब्दम् अधो-देशे शनैर् अल्प-च्छिद्रार्थम् । <strong>हैयङ्गवं</strong> तुङ्ग-शिक्य-स्थितं <strong>जघास</strong> । महद् उलूखलम् एकम् आनीय परिवर्त्य तद्-अङ्घ्रेर् उपरि-भागम् आरूढः सन्न् इति ज्ञेयम् । तच् चातृप्तत्वेन बुभुक्षया किं वा कोपाद् एव ॥६॥</p>
<hr>
<p><strong>जीव-गोस्वामी (क्रम-सन्दर्भः) : स जात-</strong> इति । <strong>अन्तरं</strong> गृहाभ्यन्तर-गृहं <strong>गतः</strong> ॥६-७॥</p>
<hr>
<p><strong>जीव-गोस्वामी (बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) : मृषा</strong> वृथापि बाल्य-स्वभावाद् एवाश्रुर् यस्य सः । दृषाद्-अश्मना शिला-पुत्रेण निःशब्द-च्छिद्रार्थं तत्-तले इति ज्ञेयम् । <strong>अनन्तरं</strong> गृहाभ्यन्तरं <strong>हैयङ्गवं</strong> ह्यो गो-दोहस्य सद्यो नवनीतम् ॥६॥</p>
<hr>
<p><strong>बलदेव-विद्यभूषणः (वैष्णवानन्दिनी) :</strong> अतृप्तस्य पुत्रस्य उत्सर्जनाद् अवज्ञानात् कोपोऽभूद् इत्य् आह&mdash;<strong>स</strong> इति । न हरिर् <strong>जात-कोपः</strong> सन् <strong>स्फुरितम् अरुणाधरं दद्भिः सन्दश्य</strong> कोपाद् <strong>अमृषाश्रुर्</strong> <strong>दृष-दश्मना</strong> सूक्ष्माग्रेण शिला-खण्डेन <strong>दधि-मण्ड-भाजनं भित्त्वा</strong>, तेन तत्-तले निःशब्दं सूक्ष्मं रन्ध्रं विधाय क्षुधितत्वाद् एवान्तरं गृह-मध्यं गतो <strong>रह</strong> एकान्ते <strong>हैयङ्गवं</strong> ह्यो-गो-दोहस्य सद्यो धृतं रस-रूपं मात्रा तद्-अर्थम् एव न्यस्तं <strong>जघास</strong> भक्षितवान् । शिशुभिः सूचित-स्व-चापलो मातृ-कोपानुत्थानाय कदाचिन् <strong>मृषाश्रुश्</strong> च बाल-स्वभावेन भवेद् यस् त्व् अमृषाश्रुः कोपाद् अभूद् इति तथोक्तं ।</p>
<p>ननु विजिघत्सोऽपिपास [छा।उ। ८.१.५] इति श्रुतेः, नित्य-तृप्तस्यातृप्तिर् अरोषणो ह्य् असौ देव इति स्मृतेः । रोष-शून्यस्य रोषश् चेह विरुध्यते इति [चेद् युयते]{।मर्क्} मौग्ध्यवत् प्रभीतवच् च मातृ-वात्सल्य-रस-पोषी स्वरूप-धर्म एवातृप्ति-कोप-लक्षणः स उक्त-युक्तेः, न तु प्राकृत-रसस्याष्टादश-महा-दोषाविरहितत्व-स्मरणात् रहो-भवत्त्वाच् चेदं कोपादिकं नानुकृति-रूपम् इति तत्त्व-विदः ॥६॥</p>
<hr>
<p><strong>॥ १०.९.७ ॥</strong></p>
<p><strong>उत्तार्य गोपी सुशृतं पयः पुनः</strong></p>
<p><strong>प्रविश्य सन्दृश्य च दध्य्-अमत्रकम् ।</strong></p>
<p><strong>भग्नं</strong><sup id="fnref:2"><a href="#fn:2" class="footnote-ref" role="doc-noteref">2</a></sup> <strong>विलोक्य स्व-सुतस्य कर्म तज्</strong></p>
<p><strong>जहास तं चापि न तत्र पश्यती ॥</strong></p>
<p><strong>श्रीधर-स्वामी (भावार्थ-दीपिका) : सुशृतं</strong> सुतप्तं <strong>दधि</strong>-मन्थन-स्थानं <strong>प्रविश्य</strong> <strong>भिन्नं</strong> <strong>सन्दृश्य</strong> दृष्ट्वा ॥७॥</p>
<hr>
<p><strong>वंशीधरः (भावार्थ-दीपिका-प्रकाशः) : उत्तार्य</strong> चुल्ल्या अन्यत्र निधाय । <strong>तत्</strong> सर्वम् । <strong>तं</strong> सुतम् । <strong>तत्र</strong> दधि-मन्थन-स्थाने । <strong>विलोक्य</strong> वाम-तर्जन्या नासाग्रं स्पृष्ट्वेति भावः ॥७॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> सद्य <strong>उत्तार्य</strong>, <strong>संदृश्य</strong> साक्षाद् दृष्ट्वा दधि-मण्ड-प्रवहनात्<sup id="fnref:3"><a href="#fn:3" class="footnote-ref" role="doc-noteref">3</a></sup> । <strong>तच्</strong> च <strong>सुतस्यैव कर्म</strong> इति <strong>विलोक्य</strong> निर्धार्य-तादृशे कर्मण्य् अन्यस्याप्रवृत्तेर् अशक्तेश् च । तम् अपि तत्रापश्यन्ती <strong>जहास</strong>&mdash;तस्यापि चापल्येन भेदेन चातुर्येण वा भीत्यापसरणेन वा । च-काराच् छनैस् तं मृगयामास च, विशेषेण पादाब्जाङ्गुष्ठ-द्वयाग्रवष्टम्भनेन ॥ ७॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> सुष्ठु <strong>शृतं</strong> पक्वं <strong>भग्नं</strong> भिन्नं, तच् च <strong>सुतस्यैव</strong> <strong>कर्म</strong> इति <strong>विलोक्य</strong> निर्धार्य तादृशे कर्मण्य् अन्यस्याप्रवृत्तेर् भङ्ग-चातुर्य-विशेषोपलब्धस् तस्य कोप-सम्भावनाच् <strong>च</strong> <strong>तम् अपि</strong> <strong>तत्र अपश्यन्ती जहास</strong> तस्यातिचापल्येन भेदने चातुर्येण भीत्यापसरणेन गृहान्तस्थ-किङ्किण्यादि-तच्-चालित-भाण्डादि-शब्दाश्रवणेन च ॥७॥</p>
<hr>
<p><strong>जीव-गोस्वामी (प्रीति-सन्दर्भः २४०) :</strong> (१०.९.५ तीकात् पश्चात्) मनसि तु प्रबल-चापल्य-दर्शनेन हर्ष एव । यथाह&mdash;<strong>उत्तार्य</strong> इति । स्पष्टम् ॥७॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) : सुशृतं</strong> सुपक्वम् । दधि-मन्थन-स्थानं <strong>प्रविश्य</strong> <strong>दध्य्-अमत्रकं</strong> दधि-पात्रम् अतिचिक्वणत्वेन अतिदृढत्वेनानुकम्पायां कन् । <strong>भग्नं विलोक्य</strong> इति वाम-तर्जन्या नासाग्रं स्पृष्ट्वेति ज्ञेयम् ॥७॥</p>
<hr>
<p><strong>बलदेव-विद्यभूषणः (वैष्णवानन्दिनी) :</strong> <em>न व्याख्यातम्।</em></p>
<hr>
<p><strong>॥ १०.९.८ ॥</strong></p>
<p><strong>उलूखलाङ्घ्रेर् उपरि व्यवस्थितं</strong></p>
<p><strong>मर्काय कामं ददतं शिचि स्थितम् ।</strong></p>
<p><strong>हैयङ्गवं चौर्य-विशङ्कितेक्षणं</strong></p>
<p><strong>निरीक्ष्य पश्चात् सुतम् आगमच् छनैः ॥</strong></p>
<p><strong>श्रीधर-स्वामी (भावार्थ-दीपिका) : उलूखलाङ्घ्रेः</strong> परिवर्तितस्य उलूखुलस्य <strong>उपरि</strong> । <strong>शिचि</strong> शिक्ये । <strong>चौर्येण विशङ्कितं</strong> चञ्चलम् <strong>ईक्षणं</strong> यस्य तं <strong>सुतम्</strong> ॥८॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> पश्चात् पृष्ठतः काकादि-भयाद् विवर्त्य स्थापितोलूखुलोपरि स्वस्तिकासनेन उपविष्टम् । अन्तर्-गृह-प्रवेशानन्तरं यत् किञ्चिद् भुक्त्वा सत्वरम् अवशिष्टं <strong>हैयङ्गवीनं</strong> स-भाण्डम् एव गृहीत्वा मातृ-वञ्चनाय <strong>पश्चाद्</strong>-द्वारेण निर्जनं गृह-पश्चाद्-देशं गत्वेति शेषः । पूर्वं शिक्ये स्थापितं यत् तद् एवेति चौर्येणानीतम् इत्य् अर्थः । <strong>चौर्याद्</strong> धेतोर् मातृ-ताडन-भयाद् <strong>विशङ्किते</strong> तद्-आगमनानुसन्धान-परे <strong>ईक्षणे</strong> यस्य तं गृहान्तर्गतैर् अतिर्यग्-ग्रीवं <strong>निरीक्ष्य</strong> तद्-दृष्टि-वञ्चनार्थं तत्-पृष्ठतस् तं जिघृक्षन्ती । <strong>शनैः</strong> स्व-पाद-शब्दाभावार्थम् ॥८॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) : अवस्थितम्</strong> [अवधानेनोर्दावस्थित्या]{।मर्क्} सन्तम् । <strong>मर्को</strong>ऽयम् इति जाताव्
एकत्वम्, मर्कटेभ्य इत्य् अर्थः । <strong>पश्चात्</strong> सुतस्य पृष्ठतस् तद्-दृष्टी-वञ्चनार्थम् ॥८॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> काकादि-भयाद् विवर्त्य स्थापितस्योलूखुलस्योपरि स्वस्तिकासनेन उपविष्टम् अन्तर्-गृह-प्रवेशानन्तरं यत् किञ्चिद् एव भुक्त्वा सत्वरम् अवशिष्टं <strong>हैयङ्गवीनं</strong> स-भाण्डम् एव गृहीत्वा मातृ-वञ्चनाय पश्चाद्-द्वारेण निर्जनं गृह-पश्चाद्-देशं गत्वेति शेषः। पूर्वं शिक्ये स्थापितं यत् तद् एवेति विशेष-चापल्य-दर्शनम् अप्य् उक्तं, <strong>पश्चात्</strong> सुतस्य पृष्ठतः तद्-दृष्टि-वञ्चनार्थम् ॥८॥</p>
<hr>
<p><strong>जीव-गोस्वामी (क्रम-सन्दर्भः) :</strong> उलूखलेति पश्चाद्-द्वारेण तस्मान् निर्गम्येति शेषः ॥८॥</p>
<hr>
<p><strong>जीव-गोस्वामी (बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> दधि-क्लिन्न-चरण-चिह्नेन किङ्किणी-शब्देन च तच्-चालित-भाण्डादि-शब्देन च गृहान्तः-स्थितं नवनीतं भुञ्जानम् अनुमाय हसन्ती किञ्चिद् विलम्ब्य यावत् तत्र यियासति स्म तावद् एव पक्ष-द्वारेण निःसृत्य बहिः-प्राङ्गनान्तरे काकादि-भयाद् अधोमुखी-कृत-<strong>उदूखलस्य</strong> <strong>उपरि</strong> कृष्णे स्वस्तिकासनेनोपविष्टे सति यद् अभूत् तद् आह&mdash;उदूखलेति <strong>शिचि</strong> शिक्ये <strong>स्थितं</strong> ततश् चोरयित्वा आनीतम् इत्य् अर्थः । <strong>चौर्याद्</strong> धेतोर् मातृ-ताडन-भयाद् विशङ्किते तदा गमनानुसन्धान-परे <strong>ईक्षणे</strong> यस्य तम् । गृहान्तर्-गतैर् अतिर्यग्-ग्रीवं <strong>निरीक्ष्य</strong> <strong>पश्चात्</strong> तद्-दृष्टि-वञ्चनार्थं तत्-पृष्ठतस् तं जिघृक्षन्ती शनैर् इति स्व-चरण-शब्दाभावार्थः ॥८॥</p>
<hr>
<p><strong>॥ १०.९.९ ॥</strong></p>
<p><strong>ताम् आत्त-यष्टिं प्रसमीक्ष्य सत्वरस्</strong></p>
<p><strong>ततोऽवरुह्यापससार भीतवत् ।</strong></p>
<p><strong>गोप्य् अन्वधावन् न यम् आप योगिनां</strong></p>
<p><strong>क्षमं प्रवेष्टुं तपसेरितं मनः ॥</strong></p>
<p><strong>श्रीधर-स्वामी (भावार्थ-दीपिका) : तपसा</strong> एकाग्र्येण <strong>ईरितं</strong> तद्-आकारतां नीतम् अत एव <strong>प्रवेष्टुं क्षमं</strong> योग्यं <strong>योगिनां</strong> <strong>मनोऽपि</strong> <strong>यं नाप</strong> तम् । अथवा, <strong>अन्वधावत्</strong> केवलं <strong>न</strong> त्व् <strong>आप</strong> । <strong>योगिनां मनो</strong>ऽपि <strong>यं प्रवेष्टुं न क्षमम्</strong> इति ॥९॥</p>
<hr>
<p><strong>वंशीधरः (भावार्थ-दीपिका-प्रकाशः) : आत्त-यष्टिं</strong> स्वीकृत-यष्टिकाम् । <strong>तत</strong> उलूखलाङ्घ्रेः । <strong>भीतवद्</strong> इति । न हि तस्य कुतोऽपि भयम्, अपि तु तस्यैव भीषास्माद् वातः पवते [तै।उ। २.८.१]<sup id="fnref:4"><a href="#fn:4" class="footnote-ref" role="doc-noteref">4</a></sup> इत्य्-आदि-श्रुतेः । सर्व-भय-हेतुत्वम् आह&mdash;<strong>अपससार</strong> धावनं चकार । मनो-गोचरस्य हस्तादिना ग्रहणं सर्वथासम्भावीत्य् अत आह&mdash;<em>अथवा</em> इति । कुतो नाप ? इत्य् आकाङ्क्षायाम् आह&mdash;<em>यतो</em> हेतोः । नैतन् मनो विशति [भा।पु। ११.३.३६] इत्य्-आदि वक्ष्यमाणत्वात् । <strong>यं प्रवेष्टुं</strong> यत्र प्रवेशं कर्तुं विषयीकर्तुम् । यतो वाचो निवर्तन्ते अप्राप्य मनसा सह [तै।उ। २.७.१] इति श्रुतेः । यद् वा, साहाजिक-मातृ-स्नेह-भर-ज्ञानेन तत्त्वतोऽन्तर्-भयाभावात् । यद् वा, <strong>भीतवद्</strong> इति । मतुब्-अन्तं भय-युक्तं यथा स्यात्, तथा दुद्राव । भय-भावनया स्थितस्य इति कुन्त्य्-उक्तेः । <strong>गोपी</strong> यशोदा । <strong>योगः</strong> समाधिः, तद्वतां <strong>मनस्</strong> <strong>तपसा</strong> ज्ञानेन <strong>ईरितम्</strong> अपि <strong>प्रवेष्टुं</strong> ब्रह्मणि लीनीभवितुं <strong>क्षमम्</strong> अपि <strong>यं नाप</strong>&mdash;नायं सुखापः [भा।पु। १०.९.२१] इत्य् अग्रे वक्ष्यमाणत्वात् ॥९॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) : प्र</strong>कर्षेण <strong>सम्</strong>यग् <strong>ईक्षित्वा</strong> इति स्व-ताडनार्थं तस्या <strong>यष्टि</strong>-ग्रहणासम्भवात् । प्राक् कदापि तद्-दर्शनाच् च तन्-निर्धारार्थम्, अतः <strong>सत्वरो</strong> वेगवान् सन् <strong>तत</strong> उलूखलाङ्घ्रेर् <strong>अवरुह्य अपससार</strong> धावित्वा पलायतेत्य् अर्थः । <strong>भीतवद्</strong> इति सहज-मातृ-स्नेह-भर-ज्ञानेन तत्त्वतोऽन्तर्-भयाभावात् । यद् वा, भीतोऽन्यो यथा तथैवेत्य् अर्थः । एषा मातरि वात्सल्यादि-लीला-माधुरी । <strong>योगः</strong> समाधिस् तद्वतां <strong>मनः प्रवेष्टुं</strong> ब्रह्मणि लीनीभवितुं <strong>क्षमं</strong> योग्यम् अपि <strong>तपसा</strong> ऐकाग्र्येण <strong>ईरितं</strong> त्वद्-उन्मुखत्वाय प्रेरितम् अपि <strong>यं नाप</strong> नास्पृशद् अपीत्य् अर्थः । तं <strong>गोपी</strong> श्री-यशोदा <strong>अन्वधावत्</strong> धावन्तं धावनेन साक्षात् पश्चाद् ययाव् इति तस्याः सर्व-भक्तेभ्योऽप्य् अधिको भाग्य-भरो दर्शितः ॥९॥</p>
<hr>
<p><strong>जीव-गोस्वामी (लघु-वैष्णव-तोषणी) : प्र</strong>कर्षेण <strong>सम्</strong>यग् <strong>ईक्षित्वा</strong> इति स्व-ताडनार्थं तस्या <strong>यष्टि</strong>-ग्रहणासम्भवात् प्राक् कदापि तद्-दर्शनाच् च तन्-निर्धारार्थम्, अतः <strong>सत्वरः</strong> सन् <strong>अपससार</strong> मातृ-वञ्चनाय यमलार्जुनाख्य-चैत्य-वृक्ष-सन्निहित-नाना-जनता सदन-निज-पुर-पुरो-द्वारं प्रत्य् एवेति ज्ञेयं । <strong>भीतवद्</strong> इति सहज-मातृ-स्नेह-भर-ज्ञानेन तत्त्वतोऽन्तर्-भयाभावात् । यद् वा, भीतोऽन्यो यथा तथैवेत्य् अर्थः । एषा मातरि बाल्यादि-लीला-माधुरीं माता तु तस्मिन् दिने पुरो-द्वारम् अपि निर्गत-जनं ज्ञात्वा <strong>अन्वधावद्</strong> एवेत्य् आह । <strong>योगः</strong> समाधिः तद्वतां <strong>मनः</strong> <strong>प्रवेष्टुं</strong> ब्रह्मणि श्री-भगवत एवाविर्भावान्तरे वा लीनीभवितुं <strong>क्षमं</strong> योग्यम् अपि <strong>तपसा</strong> ऐकाग्र्येण <strong>ईरितं</strong> त्वद्-उन्मुखत्वाय प्रेरितम् अपि <strong>यं नाप</strong> नास्पृशद् अपीत्य् अर्थः । नायम् [भा।पु। १०.९.२१] इत्य्-आदौ स्पष्टीभावित्वात् तम् अन्वधावत्, पदे पदे प्राप्यमानम् इवाधावत् । अहो अस्तु तावद् अस्याः सन्ततम् अङ्क-शयनादि-समय-सौभाग्य-भरो दर्शितः ॥९॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> पुत्र-भीषणार्थम् <strong>आत्त-यष्टिं भीतवद्</strong> इति साहजिक-मातृ-स्नेह-भर-ज्ञानेन तत्त्वतोऽन्तर्-भयाभावात् । यद् वा, भीतवद् इति मतुब्-अन्तं भय-युक्तं यथा स्यात् तथा <strong>अपससार</strong> दुद्रावेत्य् अर्थः । भय-भावनया स्थितस्य [भा।पु। १.८.३१] इति कुन्त्य्-उक्तेः । <strong>गोपी</strong> यशोदा <strong>योगः</strong> समाधिस् तद्वतां <strong>मनः तपसा</strong> ज्ञानेन <strong>ईरितम्</strong> अपि <strong>प्रवेष्टुं</strong> ब्रह्मणि लीनी-भवितुं <strong>क्षमम्</strong> अपि <strong>यं नाप</strong> । नायं सुखाप [भा।पु। १०.९.२१] इत्य्-आदौ स्पष्टीभावित्वात् ॥९॥</p>
<hr>
<p><strong>बलदेव-विद्यभूषणः (वैष्णवानन्दिनी) :</strong> ततः किम् अभूत् ? तद् आह&mdash;ताडनार्थम् <strong>आत्त-यष्टिं</strong> गृहीतातिसूक्ष्म-रत्न-चित्र-लघु-लकुटिकां <strong>तां</strong> मातरं <strong>प्रसमीक्ष्य</strong> ताडयेद् एवाद्येति विज्ञाय <strong>सत्वरस्</strong> <strong>तत</strong> उलूखलाङ्घ्रेर् <strong>अवरुह्य अपससार</strong> पलायाञ्चक्रे भीतं भयं यत्र विद्यते तद् यथा भवं तथा भय-भावनया स्थितस्य [भा।पु। १.८.३१] इति कुन्ती-वाक्यात् । <strong>गोपी</strong> राज्ञी तन्-माता <strong>तम् अन्वधावत्</strong> । <strong>योगिनां</strong> <strong>मनो यं नाप</strong> कीदृक् <strong>तपसा</strong> समाधि-पर्यन्तेन <strong>ईरितं</strong> परिशोधितं <strong>प्रवेष्टुं क्षमं</strong> योग्यम् अपि तत्-प्रसादेन तन्-मनस् तस्मिन् प्रविश्यन्, न तु स्व-सामर्थ्येनेति भावः ॥९॥</p>
<hr>
<p><strong>॥ १०.९.१० ॥</strong></p>
<p><strong>अन्वञ्चमाना जननी बृहच्-चलच्-</strong></p>
<p><strong>छ्रोणी-भराक्रान्त-गतिः सुमध्यमा ।</strong></p>
<p><strong>जवेन विस्रंसित-केश-बन्धन-</strong></p>
<p><strong>च्युत-प्रसूनानुगतिः परामृशत् ॥</strong></p>
<p><strong>श्रीधर-स्वामी (भावार्थ-दीपिका) : अन्वञ्चमाना</strong> एव कृष्णम् अनुगच्छन्ती । <strong>बृहत्योश् चलयोः श्रोण्योर् भरेणाक्रान्ता</strong> स्तब्धा <strong>गतिर्</strong> यस्याः सा । <strong>विस्रंसितात् केश-बन्धनाच् च्युतैः प्रसूनैर् अनुगतिर्</strong> अनुगमनं यस्याः सा । यद् वा, <strong>जवेन</strong> कम्पितात् केश-बन्धनात् पुरः पतितानि प्रसूनान्य् अनु भयम् उत्पादयन्ती पश्चाद् गतिर् यस्याः सा <strong>परामृशद्</strong> धृतवती ॥१०॥</p>
<hr>
<p><strong>वंशीधरः (भावार्थ-दीपिका-प्रकाशः) : प्रसूनैः</strong> सह <strong>अनुगमनं</strong> सर्वथा अयोग्यं प्रसूनानां जडत्वाद्, अतोऽर्थान्तरम् आह&mdash;<em>यद् वा</em> इति ॥१०॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) : बृहच्-चलच्-छ्रोणी-भराक्रान्त-गतिर्</strong> अपि <strong>जवेन</strong> धावन-वेगेन <strong>तं परामृशत्</strong> पृष्ठतो धृतवती, यतो <strong>जननी</strong> ॥१०॥</p>
<hr>
<p><strong>जीव-गोस्वामी (लघु-वैष्णव-तोषणी) : बृहद्</strong> इत्य्-आदि-रूपापि <strong>जवेन परामृशत्</strong> तं पृष्ठतो धृतवती स्नेह-मयेनेति शेषः । यतो <strong>जननी</strong> ॥१०॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> न च योगि-दुष्प्रापं तम् अनुधावनेन सा न प्रापेति वाच्यम् इत्य् आह&mdash;अन्वञ्चेति । <strong>विस्रंसितात्</strong> <strong>केश-बद्धाट्</strong> <strong>च्युतैः</strong> <strong>प्रसूनैर्</strong> <strong>अनुगतिर्</strong> अनुगमनं यस्याः सा ॥१०॥</p>
<hr>
<p><strong>बलदेव-विद्यभूषणः (वैष्णवानन्दिनी) :</strong> न च सा योगि-मनोऽगम्यं तम् अनुपधावती न प्रापेति वाक्यम् इत्य् आह&mdash;<strong>अन्वञ्च-</strong> इति । <strong>विस्रंसितात्</strong> <strong>केश-बन्धात् च्युतैर्</strong> मालती-<strong>प्रसूनैर्</strong> <strong>अनुगतिर्</strong> यस्याः सा । <strong>परा</strong> पृष्ठतोऽ<strong>मृशद्</strong> अगृह्णाद् इत्य् अर्थः ॥१०॥</p>
<hr>
<p><strong>॥ १०.९.११ ॥</strong></p>
<p><strong>कृतागसं तं प्ररुदन्तम् अक्षिणी</strong></p>
<p><strong>कषन्तम् अञ्जन्-मषिणी स्व-पाणिना ।</strong></p>
<p><strong>उद्वीक्षमाणं</strong><sup id="fnref:5"><a href="#fn:5" class="footnote-ref" role="doc-noteref">5</a></sup> <strong>भय-विह्वलेक्षणं</strong></p>
<p><strong>हस्ते गृहीत्वा भिषयन्त्य् अवागुरत् ॥</strong></p>
<p><strong>श्रीधर-स्वामी (भावार्थ-दीपिका) : अञ्जन्-मषिणी</strong> अञ्जन्ती सर्वतः प्रसरन्ती मषी ययोस् ते <strong>अक्षिणी</strong> <strong>स्व-पाणिना कषन्तं</strong> संमर्दयन्तम् । <strong>भिषयन्ती</strong> ह्रस्वश् छान्दसः । भीषयन्ती भयम् उत्पादयन्ती <strong>अवागुरद्</strong> अभर्त्सयत् ॥११॥</p>
<hr>
<p><strong>वंशीधरः (भावार्थ-दीपिका-प्रकाशः) : मषी</strong> दीप-कज्जलम् । मषी लेखन-द्रव्ये दीप-कज्जल-सुवीरयोः इति धरणिः । यद् वा, <strong>अवागुरत्</strong> ताडनार्थं हस्तम् उद्धृतवती न केवलं योगि-प्रायं धृतवत्य् एव, किं तु ब्रह्मादिभिर् अनिशं स्तूयमानं तम् अभर्तस्यद् अपि । महा-काल-यमादीनाम् अपि भय-हेतुं यष्ट्या अताडयच् चेत्य् आह&mdash;<strong>कृतागसम्</strong> इति । यद् वा, <strong>अवागुरत्</strong>&mdash;&quot;भो अशान्त-प्रकृते ! वानर-बन्धो! मन्थनी-स्फोटक ! अद्य नवनीतादिकं कुतः प्राश्नासि ? तथा बध्नाम्य् अद्य यथा बालैः खेलितुं नवनीतम् अपहर्तुं च न प्रभविष्यसि । इदानीं यष्टि-ताडनात् किं बिभेषि ?&quot; इति तर्जयन्ती यष्ट्य्-उत्थानेन ताडनोद्यमं चकार, न तु तताड । गुरी उद्यमे ॥११॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) : कृतम् आगो</strong> येन दधि-भाजन-भेदन-नवनीत-चौर्यादि-लक्षणं येन तम् । अतस् ताडणम् आशङ्क्य तत्-परिहारार्थं <strong>प्र</strong>कर्षेण <strong>रुदन्तम्</strong> । अत एव <strong>अञ्जन्-मषिणी</strong> अश्रुभिः प्रसरत्-कज्जले स्वतः-स्फुरन् कज्जले वाक्षिणी वाञ्चमानम् अपि मातृ-हस्तेनाश्रु-मार्जनम् अपराधाद् अप्राप्य <strong>स्वस्य</strong> एव <strong>पाणिना</strong> <strong>कषन्तं</strong> संमर्दयन्तं बहुलाश्रु-निर्गमार्थम् । किं वा, अस्रापसारणार्थं मार्जयन्तं किञ्चित् <strong>भयेन विह्वले</strong> चञ्चले <strong>ईक्षणे</strong> नेत्रे । किं वा, विह्वलम् आकुलं निरीक्षणं यस्य तम् । किं वा, भय-विह्वलेक्षणं यथा स्यात्, तथा रुदन्तम् <strong>उच्</strong>चैर् <strong>वीक्षमाणा</strong> अवलोकयन्त्य् अपि पुनस् तादृश-विकर्माणाचारणार्थं <strong>भिषयन्ती</strong>&mdash;&quot;इतः-प्रभृति नवनीतादिकं किञ्चिन् न दास्ये । त्वां बद्ध्वा गृहान्तर् धास्ये, यथा कुत्रापि गत्वा क्रीडितुं न शक्नोषि । क्रीडनकानि सहचर-बालकादींश् च द्रष्टुम् अपि न शक्ष्यसि&quot; इत्य्-आदि-वाक्येन । तथा यष्ट्य्-उत्थापनादिना च यस्य भयम् उत्पादयन्त्य् <strong>अवागुरत्</strong>&mdash;&quot;हे अशान्त ! रोषाक्रान्त ! लुब्ध-प्रकृते ! वानर-प्रिय ! लुण्ठाक !&quot; इत्य्-आदि-निर्भर्त्सनम् एव सह वात्सल्य-भरेणाकरोत्, न च ताडयामास । यत् त्व् अपाठे भय-विह्वलेक्षणं यथा स्यात्, तथोच्चैर् ऊर्ध्व-मुखतयावलोक्यमानेति तस्य कातर्य-मुखम् अतोऽवागुरद् एव । यद् वा, भयेन कम्पमाने हस्ते गृहीत्वा क्षणम् अवागुरत् । अन्यत् समानम् ॥११॥</p>
<hr>
<p><strong>जीव-गोस्वामी (लघु-वैष्णव-तोषणी) : कृतम् आगो</strong> येन <strong>तम्</strong> अतस् ताडनम् आशङ्क्य तत्-परिहारार्थं <strong>प्र</strong>कर्षेण <strong>रुदन्तम्</strong>, अत एव <strong>अञ्जन्-मषिणी</strong> अश्रुभिः प्रसरत्-कज्जले <strong>अक्षिणी</strong> वाञ्छ्यमानम् अपि मातृ-हस्तेनाश्रु-मार्जनम् अपराधाद् अप्राप्य <strong>स्वस्य</strong> एव <strong>पाणिना कषन्तं</strong> संमर्दयन्तं बहुलाश्रु-निर्गमार्थम् । किं वा, अस्रापसारणार्थं मार्जयन्तं किञ्चित् <strong>भयेन</strong> <strong>विह्वले ईक्षणे</strong> नेत्रे यस्य तम् । किं वा, तथा रुदन्तम् <strong>उच्</strong>चैर् <strong>वीक्षमाणा</strong> अवलोकयन्त्य् अपि पुनस् तादृश-विकर्माभ्यास-सङ्कोचनेन सुप्रकृत-तपो-दानार्थं <strong>भिषयन्ती</strong> भाययन्ती भाययितुम् <strong>अवागुरत्</strong> अवागुरत, गुरी उद्यमे । &quot;हे अशान्त ! रोषाक्रान्त ! लुब्ध-प्रकृते ! वानर-प्रिय ! गृह-लुण्ठाक ! इतः-प्रभृति नवनीतादिकं किञ्चिन् न दास्ये । बद्ध्वा गृहान्तर् धास्ये, यथा कुत्रापि गत्वा क्रीडितुं न शक्तोऽसि । क्रीडनकानि सहचर-बालकादींश् च द्रष्टुम् अपि न शक्ष्यसि&quot; इत्य्-आदि-वाक्येन तथा यष्ट्य्-उत्थापन-प्रायादिना ताडनोद्यमम् इव कृतवतीत्य् अर्थः, न च ताडयामास । &quot;उद्वीक्ष्यमाना&quot; इति स-भयत्व-पाठे भय-विह्वलेक्षणं यथा स्यात्, तथा उच्चैर् ऊर्ध्व-मुखतया अवलोक्यमाना इति तस्य कातर्यम् उक्तम् । अतोऽवागुरद् एव । यद् वा, भयेन विह्वले कम्पमाने हस्ते गृहीत्वा क्षणम् अवागुरत् । अन्यत् समानम् ॥११॥</p>
<hr>
<p><strong>जीव-गोस्वामी (क्रम-सन्दर्भः) : भिषयन्ती</strong> भाययितुम् इत्य् अर्थः । <strong>अवागुरत्</strong> अवागुरत भर्त्सनादिना ताडनोद्यमम् इव कृतवती ॥११॥</p>
<hr>
<p><strong>जीव-गोस्वामी (बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> योगि-दुष्प्रापं तं न केवलं धृतवत्य् एव किन्तु ब्रह्म-रुद्रादिभिर् अनिशं स्तूयमानं तम् अभर्त्सयद् अपि, महा-काल-यमादीनाम् अपि भय-हेतुं तं यष्टि-मात्रेणाप्य् अभाययद् अपीत्य् आह&mdash;<strong>कृतागसम्</strong> इति <strong>अञ्जन्-मषिणी</strong> अञ्जन्ती सर्वतः प्रसरन्ती <strong>मषी</strong> ययोस् ते <strong>अक्षिणी स्व-पाणिना</strong> स्व-वाम-पाणि-पृष्ठेनैव संमर्दयन्तं दक्षिण-पाणेर् मातृ-गृहीतत्वात् <strong>भीषयन्ती</strong> यष्ट्या भाययन्ती ह्रस्व-सुगाव् आर्षौ [पा।] । यद् वा, भीषयमाणा तदा ह्रस्व-परस्मैपदे आर्षे । <strong>अवागुरत्</strong>&mdash;&quot;भो अशान्त-प्रकृते ! वानर-बन्धो ! मन्थनी-स्फोटक ! अद्य नवनीतादिकं कुतः प्राप्स्यसि ? तथा बध्नाम्य् अद्य यथा सहचर-बालकैः सह खेलितुं नवनीतम् अपहर्तुं च न प्रभविष्यसि।&quot; इदानीं यष्टि-ताडनोद्यमं चकार, न तु तताड । गुरी उद्यमे ॥११॥</p>
<hr>
<p><strong>बलदेव-विद्यभूषणः (वैष्णवानन्दिनी) :</strong> न केवलं योगि-मनो-ग्राह्यम् अपि तम् अगृह्णाद् एव, अपि तु विधि-हरादिस् ततस् तम् अभर्त्स्ययत् । कालस्यापि भय-हेतुं तं यष्ट्याप्य् अभाययच् चेत्य् आह&mdash;<strong>कृत-</strong> इति । <strong>तं</strong> कृष्णं <strong>हस्ते</strong> दक्षिणे <strong>गृहीत्वा भीषयन्ती</strong> यष्ट्या भाययन्ती ह्रस्व-सुगाव् आर्षौ [पा।] अवान्तर-ताडनोडमम् अकरोन् नाव् अताडयद् इत्य् अर्थः । गुरी उद्यमे । तं कीदृशं ? <strong>कृतागसं</strong> सापराधम् अतस् ताडनम् आशङ्क्य तत्-परिहाराय <strong>प्ररुदन्तम्</strong> <strong>अञ्जन्ती</strong> सर्वतः प्रसरन्ती <strong>मषी</strong> कज्जलं ययोस् ते <strong>अक्षिणी स्व-पाणिना</strong> दक्षिण-पाणैर् गृहीतत्वाद् वाम-पाणि-पृष्ठेन <strong>कषन्तं</strong> मर्दयन्तं मातृ-हस्तेन बाध्यमानम् अप्य् अश्रु-मार्जनम् अपराधान् <strong>स्व-पाणिना</strong> एव कुर्वन्तम् इत्य् अर्थः । कीदृशी सा ? इत्य् आह&mdash;<strong>भय-विह्वलेक्षणं</strong> तम् <strong>उद्वीक्षमाणा</strong> इति । &quot;हे चौर्य-पण्डित ! कोपाक्रान्त ! कपि-कुलम् इव मन्थनी-छिद्र-कर ! गृह-लुण्ठाक ! तिष्ठ त्वं। तथाहम् अद्य यतिष्ये, यथा कुत्रापि गत्वा क्रीडितुं न शक्नुयाः । क्रीडनकानि सखि-बालांश् च द्रष्टुम् अपीशो न भवेः&quot; इति व्यञ्जयन्ती रुक्ष-मुद्रया तं पश्यन्तीत्य् अर्थः । ताडने यदि तवातिशया भीस् तत् किम् अद्य दधि-भाण्डम् अभाङ्क्षीः मातर् एव मथनैव करिष्ये पातयस्व करतो बत यष्टिम् इति । यद् वा, भयेन <strong>विह्वले</strong> कम्पमाने <strong>हस्ते गृहीत्वा</strong> क्षणम् <strong>अवागुरत्</strong> । अन्यत् समानम् ॥११॥</p>
<hr>
<p><strong>॥ १०.९.१२ ॥</strong></p>
<p><strong>त्यक्त्वा यष्टिं सुतं भीतं विज्ञायार्भक-वत्सला ।</strong><br>
इयेष किल तं बद्धुं दाम्नातद्-वीर्य-कोविदा ॥**</p>
<p><strong>श्रीधर-स्वामी (भावार्थ-दीपिका) : इयेष</strong> ऐच्छत । <strong>अतद्-वीर्य-कोविदा</strong> तत्-प्रभावानभिज्ञा ॥१२॥</p>
<hr>
<p>**वंशीधरः (भावार्थ-दीपिका-प्रकाशः) : &quot;**मातर् मा मा ताडय&quot; इत्य् उक्ते, ताडने यदि विशेष-भीस् ते तर्हि &quot;किम् अद्य दधि-भाण्डम् अभाङ्क्षीः ?&quot; &quot;मातर् एवम् अथ नैव करिष्ये । पातय कराद् यष्टिम्&quot; इति पुत्रोक्ति-कातर्य-विक्लव-मना हन्त कदाचिद् अयं मन्युना वनं प्रविशेद् इति शङ्कया तन्-निरोधार्थम् उपायं निश्चिकायेत्य् आह&mdash;<strong>त्यक्त्वा</strong> इति । <strong>तद्-वीर्यस्य</strong> मर्व्-अव्यापकत्व-लक्षणस्य तद्-ऐश्वर्यस्य <strong>न कोविदा</strong> । शुद्ध-तन्-माधुर्यैक-निमग्नत्वाद् इति भावः ॥१२॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> यतोऽर्भक-वत्सला, अतोऽ<strong>तद्-वीर्य-कोविदा</strong> तत्-प्रभावानुसन्धान-रहिता स्नेह-भराक्रान्त-चित्तत्वेनान्यास्फूर्तेः । यद् वा, तद्-वीर्यत-कोविदापि <strong>बन्धुम्</strong> <strong>इयेष</strong> । यद् वा, <strong>तद्-वीर्य-कोविदा</strong> तच्-चापल-भर-दुर्वारिताद्य्-अभिज्ञा । अतस् तं बन्धुम् एवैच्छत् । पक्ष-द्वयेऽपि हेतुर् <strong>अर्भक-वत्सला</strong> । यद् वा, तस्य वीर्यं बलं, तस्मिन् कोविदा, &quot;महा-बलिनम् एतम् अहं बन्धुं न शक्नुयाम्&quot; इत्य् एतद् वितर्कयन्तीत्य् अर्थः । तथापि <strong>बन्धुम् इयेष</strong> । कुतः ? <strong>अर्भक-वत्सला</strong> मातृ-स्नेहेनात्मनो बालक-बुद्ध्या स्नेहेन ततोऽप्य् अधिक-बलवत्ताभिमानात् । किं वा, वात्सल्येन तद्-धितार्थं तद्-अतिचापल्य-दोष-निरसन-व्यग्रतया किञ्चिद् अन्याननुसन्धानात् । <strong>किल</strong> प्रसिद्धौ निश्चये वा ॥१२॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> यतोऽ<strong>र्भक</strong>-मात्रे <strong>वत्सला</strong> किम् उत स्वार्भके तस्मिन् इत्य् अर्थः । अतोऽ<strong>तद्-वीर्य-कोविदा</strong> तत्-प्रभावानुसन्धान-रहिता स्नेह-भराक्रान्त-चित्तत्वेनान्यास्फूर्तेः । यद् वा, <strong>तद्-वीर्य-कोविदा</strong> तच्-चापल-भर-दुर्वारताद्य्-अभिज्ञा अतस् तं बद्धुम् एवैच्छत् । <strong>किल</strong> प्रसिद्धौ निश्चये वा ॥१२॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> **&quot;**मातर् मा मा ताडय&quot; इत्य् उक्ते, &quot;ताडने यदि तवातिशया भीस् तत् किम् अद्य दधि-भाण्डम् अभाङ्क्षीः ?&quot; &quot;मातर् एवम् अथ नैव करिष्ये, पातय स्व-करतो बत यष्टिम्&quot; इति पुत्रोक्ति-कातर्य-विक्लव-मना हन्त कदाचिद् अयं मन्युना वनं प्रविशेद् इति शङ्कया तन्-निरोधार्थम् उपायं निश्चिकायेत्य् आह&mdash;<strong>त्यक्त्वा</strong> इति । <strong>तद्-वीर्यस्य</strong> मर्व्-अव्यापकत्व-लक्षणस्य तद्-ऐश्वर्यस्य <strong>न कोविदा</strong> । शुद्ध-तन्-माधुर्यैक-निमग्नत्वाद् इति भावः ॥१२॥</p>
<hr>
<p>**बलदेव-विद्यभूषणः (वैष्णवानन्दिनी) : &quot;**मातर् मा मा ताडय&quot; इत्य् उक्ते, &quot;ताडने यदि तवातिशया भीः, तत् किम् अद्य दधि-भाण्डम् अभाङ्क्षीः ?&quot; &quot;मातर् एवम् अथ नैव करिष्ये, पातय स्व-करतो बत यष्टिम्&quot; इति पुत्रोक्ति-कातर्य-विक्लव-मना हन्त कदाचिद् अयं मन्युना वनं प्रविशेद् इति शङ्कया तन्-निरोधार्थम् उपायं निश्चिकायेत्य् आह&mdash;<strong>त्यक्त्वा</strong> इति । <strong>तद्-वीर्यस्य</strong> मर्व्-अव्यापकत्व-लक्षणस्य तद्-ऐश्वर्यस्य <strong>न कोविदा</strong>, शुद्ध-तन्-माधुर्यैक-निमग्नत्वाद् इति भावः ॥१२॥</p>
<hr>
<p><strong>॥ १०.९.१३-१४ ॥</strong></p>
<p><strong>न चान्तर् न बहिर् यस्य न पूर्वं नापि चापरम् ।</strong><br>
पूर्वापरं बहिश् चान्तर् जगतो यो जगच् च यः ॥**</p>
<p><strong>तं मत्वात्मजम् अव्यक्तं मर्त्य-लिङ्गम् अधोक्षजम् ।</strong><br>
गोपिकोलूखले दाम्ना बबन्ध प्राकृतं यथा ॥**</p>
<p><strong>श्रीधर-स्वामी (भावार्थ-दीपिका) :</strong> अकोविदत्वम् आह&mdash;<strong>न चान्तर्</strong> इति पञ्चभिः । बन्धनं हि बहिः-परिवृतेन <strong>दाम्ना</strong> <strong>अन्तर्</strong> आवृतस्य भवति । तथा च, <strong>पूर्वापर</strong>-विभागवतो वस्तुनः पूर्वतो दाम धृत्वा परितः परिवेष्टनेन सम्भवति, न त्व् एतद् अस्तीत्य् आह&mdash;<strong>न चान्तर्</strong> इति । किं च, व्यापकेन व्याप्यस्य बन्धो भवति, तच् च विपरीतम् इत्य् आह&mdash;<strong>पूर्वापरम्</strong> इति । किं च, तद्-व्यतिरिक्तस्य चाभावान् न बन्ध इत्य् आह&mdash;<strong>जगच् च य</strong> इति ॥१३॥ <strong>तं</strong> <strong>मर्त्य-लिङ्गम् अधोक्षजम् आत्मजं मत्वा बबन्ध</strong> इति ॥१४॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> को वेत्ति मत्तोऽधिकम् इत्य् आत्मानं मन्यमानः कोविद इति । इगुपधात्वात् कः बाहुलकाद् विभक्तेर् अलुक्, विद् ज्ञाने तद्-भिन्नत्वम् आह । अन्यद् आह&mdash;<em>किं च</em> इति । पुनर् अन्यद् आह&mdash;<em>किं च</em> इति । <em>तद्-व्यतिरिक्तस्य</em> कृष्ण-भिन्नस्य । जगतां ब्रह्माण्डानां च यः समूहो यस्मिन् स <strong>जगच्-चय</strong> इति । यद् वा, यः कृष्ण एव जगत्, सर्वं खल्व् इदं ब्रह्म [छा।उ। ३.१४.१] इति श्रुतेः । तद्-भिन्नं किञ्चिन् नास्तीति भावः । यो बन्धः स जगतः, यः कृष्णश् च सोऽजगत् जगन् न, तस्य जगद्-ईश्वरत्वात् । यद् वा, योजनं योऽजो आर्षत्वात् कुत्वाभावः बन्धस् तं गच्छतीति यो जगत् । न योजगदयोजगद् इति सर्व-बन्धन-निवर्तकस्य कुतो बन्धनम् ? इति भावः ॥१३॥</p>
<p><strong>मर्त्य-लिङ्गम्</strong> इति । <strong>मर्त्यस्य लिङ्गम्</strong> एव न तु मर्त्यं, यतोऽ<strong>धोक्षजम्</strong> इन्द्रिय-जन्य-ज्ञानाविषयम् अत एव <strong>अव्यक्तं</strong> न केनापि प्रमाणेन उपनिषदं विना व्यज्यत इत्य् अव्यक्तम् । <strong>यथा प्राकृतं</strong> [सामाय]{।मर्क्} नर-बालम् अनेनापि तस्याप्राकृतावं सिद्धम् इति । यस्य विभुत्वेन सर्वेण जगतापि बन्धनं न सम्भवेत् तस्य जगद् एक-देशी-भूतेन <strong>दाम्ना</strong> कथं बन्धनं भवेद् इति । न च साकारत्वेन तस्य विभुत्वं सम्भवेद् इति वाच्यम् । साकारस्यैव तस्योदरे सर्व-जगतो यशोदया दृष्टत्वात् ।</p>
<p>तर्हि सा कथं बबन्ध ? तत्राह&mdash;<strong>आत्मजं</strong> <strong>मत्वा</strong> असाधारण-वात्सल्य-प्रेम-विषयीकृत्येत्य् अर्थः । तस्य प्रेमाधीनत्वाद् विभुत्वेऽप्य् अचिन्त्य-शक्त्यैव बन्धनम् इति भावः । अव्यक्तं प्रेम-वश्यत्वाद् एव प्रच्छन्नीभूत-महैश्वर्यं मर्त्य-लिङ्गं मनुष्याकारं, तद् अप्य् अधोक्षजम् अतीन्द्रियं यथा प्राकृतं बध्नाति, तथैव चित्-पुञ्जम् अपि तं <strong>बबन्ध</strong> इत्य् अहो प्रेम-बलं यस्या इति भावः ॥१४॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) : न चान्तर् न बहिर् यस्य</strong> इत्य्-आदि । न विद्यते प्राकृतस्येव <strong>अन्तरम्</strong> अस्थि-मांस-रक्तादि <strong>बहिर्</strong> मल-मूत्रादि केवल-सच्चिदानन्दात्मकत्वात् । वक्ष्यति च रुक्मिणी व्यतिरेकेण&mdash;त्वक्-श्मश्रू-रोम- [भा।पु। १०.६०.४५] इत्य्-आदि । कथम् अस्य बन्धनम् ? इति भावः । अतः पूर्वोक्तम् अतद्-वीर्य-कोविदत्वं [भा।पु। १०.९.१२] व्रजेश्वर्या दर्शितम् । यद् वा, अन्तरम् अन्तर्यामिवत्त्वं बहिः परिच्छिन्नत्वं जीवस्यैव तथा । यद् वा, नान्तरं न च बहिर् यस्येति अन्तर् बहिर् एक-रूपम् अत्युज्ज्वल-स्वच्छत्वात् । अथवा, अन्तरम् अन्तरङ्गा, बहिर् बहिरङ्गा सर्व-समत्वात् । <strong>न पूर्वं</strong> न प्राक्, <strong>न चापरं</strong> न च पश्चात् यस्य, व्यापकत्वात्, अथ च <strong>जगतः पूर्वं</strong> <strong>च परं च</strong> पश्चात् । अहम् एवासम् एवाग्रे [भा।पु। २.९.३२] इत्य्-आदेः स्वयम् उक्तत्वात् । तस्य बन्धनम् अशक्यम् इति भावः ॥१३-१४॥</p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> अहो महा-भाग्यं श्री-यशोदाया इत्य् आह&mdash;<strong>न च</strong> इति द्वाभ्याम् । यस्य <strong>अन्तर् बहिश् च न</strong> अस्ति, तथा <strong>पूर्वं</strong> पूर्व-भागोऽप्य् <strong>अपरं</strong> पश्चाद् भागश् <strong>च न</strong> अस्ति, सच्-चिद्-आनन्द-घन-मूर्तित्वेनावितर्क्य-स्वरूपत्वात् । सर्वत्रैव नञः प्रयोगस् तत्-तद्-अभाव-दार्ढ्यार्थम् । अत एव समुच्चये <strong>च</strong>-कारौ <strong>अपि</strong>-शब्दश् च । पूर्वेत्य्-आदिना व्यापकत्वम् अप्य् उक्तम् । अन्यत् तैर् व्याख्यातम् ।</p>
<p>यद् वा, अन्तर् बहिश् च नास्ति व्योमवत् सर्व-व्यापकत्वाद् अतो बन्धनं न सम्भवतीति भावः। किं च, पूर्वं कारणम् अपरं मृद्-आदेर् घटादिवत् कार्यं च नास्ति, अतः सदैक-रूपत्वेन आत्मनो मननं च न घटेतेति भावः । किं च, बन्धन-साधनम् अपि तस्य न किञ्चित् कल्पत इत्य् आह&mdash;पूर्वेत्य्-आदि ।</p>
<p>किं च, <strong>अधोक्षजम्</strong> इन्द्रिय-ज्ञानागोचरम् इत्य् अर्थः । यतोऽ<strong>व्यक्तं</strong> परम-सूक्ष्मम् । तथापि <strong>मर्त्य-लिङ्गं</strong> कृपया मनुष्याकारेण प्रकटीभूतम् इत्य् अर्थः । यद् वा, अधोक्षजं शकटाक्षाद् अधः सङ्कटात् पुनर् इव [जातमतावा]{।मर्क्}त्मजम् एव मत्वा मम गर्भजोऽयम् इत्य् अभिमानं कृत्वा प्राकृतं सामान्य-जनम् इव । किं वा, प्रकृष्टाकारं मधुर-मृदुलाङ्गम् अपि यथावत् दृढतयोलूखुले नवनीत-चौर्यार्थं तेनैवानीते कलभ[मालाने]{।मर्क्} इव, <strong>दाम्ना</strong> गो-बालादि-निर्मित-दधि-मथन-मृदु-रज्ज्वा <strong>बबन्ध</strong> । यतो गोपिका सहज-स्नेह-भराक्रान्त-चित्तेत्य् अर्थः । श्लेषेण तद्-रक्षण-परेति तद्-बन्धनं चोदर इति ज्ञेयम् । दामोदरत्वेन प्रसिद्धत्वाद् अत्र तन् नोक्तम् । श्री-हरि-वंशे&mdash;दाम्ना चैवोदरे बद्ध्वा प्रत्यबन्धद् उदूखले [ह।वं। २.७.१४] इति । तच् च दुःखाप्राप्त्य्-अर्थम् एव ॥१३-१४॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> अहो प्रेम-बलं श्री-यशोदाया इत्य् आह&mdash;<strong>न च</strong> इति युग्मकेन । व्यापकत्वेन <strong>बहिर् नास्ति</strong> अतस् तत्-प्रतियोगितया प्रतीतम् <strong>अन्तरम्</strong> अपि <strong>नास्ति</strong> । एवं <strong>पूर्वापरे</strong> अपि <strong>जगच् च य</strong> इति कारण-व्यतिरेके कार्य-व्यतिरेकात् यद् अनन्यत् जगत् इत्य् अर्थः । ततश् च तच्-छक्त्यैव जगच्-छक्तेस् तद्-अंशांश-भूतया रज्ज्वा कथं तद्-बन्धः स्यात् ? न ह वह्निम् अर्चिषो दहेयुर् इति भावः । सर्वत्रैव नञ्-प्रयोगस् तत्-तद्-अभाव-दार्ढ्यार्थम् । अत एव समुच्चये <strong>च</strong>-काराव् <strong>अपि</strong>-शब्दश् च । तम् एव बबन्ध यत्-तदोः सामानाधिकर्णयान् न च स्वरूपान्तरम् इत्य् अर्थः ॥१३॥</p>
<p>यथा प्राकृतं बालं तथैव च तर्हि कथं बबन्ध ? तत्राह&mdash;<strong>मर्त्य-लिङ्गं</strong> दृश्यमान-मनुष्य-बालकाकारं तर्हि कथं न चान्तर् इत्य्-आदि ? तत्राह&mdash;<strong>अधोक्षजम्</strong> इन्द्रिय-ज्ञातातीतरूपम् । अत एव&mdash;</p>
<blockquote>
<p>नित्याव्यक्तोऽपि भगवान् ईक्ष्यते निज-शक्तितः । &gt;
ताम् ऋते परमात्मानं कः पश्येद् अमितं प्रभुम् ॥</p></blockquote>
<p>इति नारायणाध्यात्म-दृष्ट्या न केनापि व्यज्यत इत्य् <strong>अव्यक्तं</strong> उभयथाप्य् अचिन्त्य-स्वरूप-तद्-धर्मम् इत्य् अर्थः । श्रुतिश् च, अर्वाग् देवा अस्य विसर्जनेनाथ को वेद यत आबभूव [ऋग्-वेद-खिल<sup id="fnref:6"><a href="#fn:6" class="footnote-ref" role="doc-noteref">6</a></sup>] इत्य् आद्या तस्मात्</p>
<blockquote>
<p>अचिन्त्याः खलु ये भावा न तांस् तर्केण योजयेत् । &gt;
प्रकृतिभ्यः परं यत् तु तद् अचिन्त्यस्य लक्षणम् ॥</p></blockquote>
<p>इत्य् उद्यम-पर्वाद्य्-उपदेशेन श्रुतेस् तु शब्द-मूलत्वात् [२.१.२७] इति न्यायेन अस्थूलो नर-मध्यमो व्यापको हरिर् इत्य्-आदि,</p>
<blockquote>
<p>अस्थूलश् चानशुश् चैव स्थूलोऽणुश् चैव सर्वतः । &gt;
अवर्णः सर्वतः प्रोक्तः श्यामो रक्तान्त-लोचनः ॥ &gt;
ऐश्वर्य-योगाद्भगवान् विरुद्धार्थोभिधीयते ।</p></blockquote>
<p>इति श्री-मध्वाचार्य-दर्शित-श्रुति-पुराण-प्रामाण्येन तथैव तूरीयम् अतुरीयम् आत्मानम् अनात्मानम् उग्रम् अनुग्रं वीरम् अवीरं महान्तम् अमहान्तं विष्णुम् अविष्णुं ज्वलन्तम् अज्वलन्तं सर्वतो-मुखम् असर्वतो-मुखम् इति नृसिंह-तापनी-दृष्ट्या,</p>
<blockquote>
<p>मया ततम् इदं सर्वं जगद् अव्यक्त-मूर्तिना । &gt;
मत्-स्थानि सर्व-भूतानि न चाहं तेष्व् अवस्थितः ॥ &gt;
न च मत्-स्थानि भूतानि भूतानि पश्य मे योगम् ऐश्वरम् । [गीता &gt; ९.४-५]</p></blockquote>
<p>इति साक्षाच्-छ्री-स्वयं-भगवद्-उपदेशेन प्रत्येकाचिन्त्य-विरुद्धाविरुद्धानन्त-शक्तिमयत्वात् घटत एव युगपत् तद्-द्वयम् अपीत्य् अर्थः । अतः श्रीमत्या मात्रैव निजाङ्क-प्रविष्टस्यापि तस्य मुखान्तर्-विश्वं दृष्टं सर्व-रज्जुभिर् अपि द्व्य्-अङ्गुल-मात्रं न पूरयितव्यम् इति च । अतः स्वाभाविकाचिन्त्य-शक्तित्वात् माया-कल्पना च परास्ता क्ल्̥प्त-परिग्रहे लघुः क्ल्̥प्त-परिग्रह इति न्यायात् व्यर्थत्वाच् च तर्हि कथं तद् विभुत्वं तस्यां नास्फुरत् ? तत्राह&mdash;<strong>आत्मजं मत्वा</strong> वात्सल्य-रस-पूर्ण-मनस्त्वेन तद्-अंशाच्छादनाद् इत्य् अर्थः । तच् च बन्धनम् उदरे ज्ञेयं दामोदरत्वेन प्रसिद्धत्वाद् अत्र नोक्तं । श्री-हरिवंशे तूक्तं दाम्ना चेवोदरे बद्ध्वा प्रत्य् अबन्धद् उलूखले [ह।वं। २.७.१४] इति । तच् च दुःखाप्राप्त्य् अर्थम् एव वस्तुतो बन्धनं तु भयेन गमन-शङ्कयैव कृतम् उलूखलं पुरोद्वाराभ्यन्तर-पतितम् अन्यद् एव ज्ञेयं द्वाराग्र्यावस्थानोचितचैत्यतरु-युगल-समीपगत्वात् चैत्यत्वं चाग्रे वक्ष्यते ॥१४॥</p>
<hr>
<p><strong>जीव-गोस्वामी (क्रम-सन्दर्भः) :</strong> न चान्तर् इति । किं च ॥१३॥</p>
<p><strong>भगवत्-सन्दर्भः २७-</strong> विभुत्वं चाह&mdash;<strong>न चान्तर्</strong> इति । टीका च&mdash; बन्धनं हि बहिः-परीतेन दाम्ना अन्तरावृतस्य भवति । तथा पूर्वापर-विभागवतो वस्तुनः पूर्वतो दाम धृत्वा परितः परिवेष्टनेन भवति । न त्व् एतद् अस्तीत्य् आह&mdash;न चान्तर् इति । किं च, व्यापकेन व्याप्यस्य बन्धो भवति । तच् चात्र विपरीतम् इत्य् आह&mdash;पूर्वापरम् इति । किं च, तद्-व्यतिरिक्तस्य चाभावान् न बन्ध इत्य् आह&mdash;जगच् च यः इति । तं मर्त्य-लिङ्गम् अधोक्षजम् आत्मजं मत्वा बबन्धेति ।इत्य् एषा</p>
<hr>
<p><strong>जगच् च यः</strong> इत्य् अत्र यस्य कारणस्य व्यतिरेकेण कार्यस्य जगतो व्यतिरेकः स्याद् इति, तद्-अनन्यस्य जगतस् तच्-छक्त्यैव शक्तेस् तद्-अंशांश-रूपया रज्ज्वा कथं बन्धः स्यात् ? न हि वह्निम् अर्चिषो दहेयुर् इति भावः ।</p>
<p><strong>तं मर्त्य-लिङ्गम्</strong> इत्य्-आदौ । टीका-कृताम् अयम् अभिप्रायः&mdash;ननु सर्व-व्यापकं कथं बबन्ध ? न हि ब्रह्माण्ड-गोलकादिकम् अपि कश्चिद् बध्नाति । तत्राह&mdash;मर्त्य-लिङ्गं मनुष्य-विग्रहम् । तर्हि कथं व्यापकत्वं ? तत्राह&mdash;अधोक्षजम् अधः-कृतम् इन्द्रियजं ज्ञानं येन, तं सर्वेन्द्रिय-ज्ञानागोचरं प्रत्यक्षादि-प्रमाणैर् अचिन्त्य-स्वरूपम् इत्य् अर्थः । तस्मात् तद्-आकारत्वेऽपि तस्मिन् विभुत्वम् अस्त्य् एवेति भावः । अधोक्षजत्वाद् एवाव्यक्तत्वम् अपि व्याख्यातम् इति तन् नोद्धृतम् ।</p>
<p>ननु मनुष्य-विग्रहत्वेऽप्य् अपरित्यक्त-विभुत्वं कथं मातुर् नास्फुरत् ? तत्राह&mdash;आत्मजं मत्वेति । वत्सलाद्य्-अभिध-प्रेम-रस-विशेषस्य स्वभावोऽयम् । यद् असौ स्वानन्द-पूरेण तस्य तादृशत्वं प्रत्य् अनुभव-पद्धतिम् आवृणोतीत्य् अर्थः । इत्थं चातद्-वीर्य-कोविदत्वं तस्या माहात्म्यम् एव तं रज्जुभिर् बद्धम् अपि कर्तुस् तस्य प्रेम-रसस्यानुभाव-रूपत्वात् । तद् उक्तम्&mdash;नेमं विरिञ्चो न भव [भा।पु। १०.९.२०] इत्य्-आदि ।</p>
<p><strong>प्राकृतं यथा</strong> इत्य् अनेन <strong>अधोक्षजम् इ</strong>त्य् अनेन च वस्तुनो व्यापकत्वं मायया तु मर्त्य-लिङ्गत्वम् इत्य् अपि परिहृतम् । यद् धि तर्क-गोचरो भवति, तत्रैव कदाचिद् असम्भव-रीति-दर्शनेन साभ्युपगम्यते, यत् तु स्वत एव तद्-अतीतं, तत्र तत्-स्वीकृतिर् अतीव-मूर्खता । यथा बाडव-नाम्नो वह्नेर् जल-निधि-मध्य एव देदीप्यमानतायाम् ऐन्द्रजालिकता-स्वीकरणम् । श्रुतिश् च&mdash;अर्वाग् देवा अस्य विसर्जनेनाथ को वेद यत आबभूव [ऋ।वे। १०.१२९.६] इत्य्-आद्या ।</p>
<p>किं च, यद् गतं बन्धनं तस्य श्री-विग्रहस्यैव व्यापकत्वं विवक्षितं यत्-तदोः सामानाधिकरण्यात् । तस्यास् तत्राकोविदत्वोपपादनत्वाच् च । तत्र विग्रहत्वं परिच्छिन्नायाम् एव सम्भवति, कर-चरणाद्य्-आकार-सन्निवेशात् । तस्माद् अस्यैव तस्मिन् परिच्छिन्नत्वं विभुत्वं च युगपद् एव । मूल-सिद्धान्त एव परस्पर-विरोधि-शक्ति-शत-निधानत्वं तस्य दर्शितम् । दृश्यतेऽपि लोके त्रिदोषघ्न-महौषधीनां तादृशत्वम् ।</p>
<p>तथैव विभुत्वम् उक्तं ब्रह्म-संहितायाम्&mdash;</p>
<blockquote>
<p>पन्थास् तु कोटि-शत-वत्सर-संप्रगम्यो &gt;
वायोर् अथापि मनसो मुनि-पुङ्गवानाम् । &gt;
सोऽप्य् अस्ति यत्-प्रपद-सीम्न्य् अविचिन्त्य-तत्त्वे &gt;
गोविन्दम् आदि-पुरुषं तम् अहं भजामि ॥ [ब्र।सं। ५.४०] इति ।</p></blockquote>
<p>श्रुतिश् च मध्व-भाष्य-प्रमाणिता&mdash;अस्थूलोऽनणुर् अमध्यमो मध्यमोऽव्यापको व्यापको हरिर् आदिर् अनादिर् अविश्वो विश्वः सगुणो निर्गुणः इति ।</p>
<p>तथैव नृषिंह-तापनी च&mdash;तुरीयम् अतुरीयम् आत्मानम् अनात्मानम् उग्रम् अनुग्रं वीरम् अवीरं महान्तम् अमहान्तं विष्णुम् अविष्णुं ज्वलन्तम् अज्वलन्तं सर्वतो-मुखम् असर्वतो-मुखं [नृ।ता।उ। २.३] इत्य्-आदिका ।</p>
<p>ब्रह्म-पुराणे&mdash;</p>
<blockquote>
<p>अस्थूलोऽनुरूपोऽसाव् अविश्वो विश्व एव च । &gt;
विरुद्ध-धर्म-रूपेऽसाव् ऐश्वर्यात् पुरुषोत्तमः ॥ इति ॥</p></blockquote>
<p>तथैव दृष्टं श्री-विष्णु-धर्मे&mdash;</p>
<blockquote>
<p>परमाण्व्-अन्त-पर्यन्त-सहस्रांशाणु-मूर्तये । &gt;
जठरान्तायुतांशान्त-स्थित-ब्रह्माण्ड-धारिणे ॥ इति ॥</p></blockquote>
<p>अतः श्री-गीतोपनिषदश् च&mdash;</p>
<blockquote>
<p>मया ततम् इदं सर्वं जगद् अव्यक्त-मूर्तिना । &gt;
मत्-स्थानि सर्व-भूतानि न चाहं तेष्व् अवस्थितः ॥ &gt;
न च मत्-स्थानि भूतानि पश्य मे योगम् ऐश्वरम् । [गीता ९.४-५] इति &gt; ।</p></blockquote>
<p>अव्यक्त-मूर्तिनेति तादृश-रूपत्वाद् बुद्धि-वैभवागोचर-स्वभाव-विग्रहेणेत्य् अर्थः ॥१३-१४॥</p>
<hr>
<p><strong>जीव-गोस्वामी (बृहत्-क्रम-सन्दर्भः) :</strong> अथ कौतुकेन दधि-भाण्ड-भेद-नवनीतापहार-चापल-जात-कोपा व्रजेश्वरी पुनर् एवं चापल्यं मा करोत्व् इति स्व-तनयं विनिनीयुर् दाम्ना बबन्धेति तस्य लीला-स्तवं दर्शयति&mdash;<strong>न चान्तर् न बहिर्</strong> इत्य्-आदि । यस्य <strong>न चान्तः</strong> प्राकृतवद् धातु-सम्बन्धः । <strong>न बहिस्</strong> त्वग्-आदि-सम्बन्धोऽपि । यस्यान्तर्-बहिर् आनन्द-घनत्वात् । अथवा, अन्तर् अन्तर्यामित्वं बहिः परिच्छिन्नत्वम् । नान्तर् न बहिर् इत्य् अन्तर् बहिर् एक-रूपत्वम् । अथवा, अन्तर् अन्तरङ्गा बहिर् बहिरङ्गा न यस्य सर्व-समम् । <strong>न पूर्वं</strong> न प्राक् <strong>नापि चापरं</strong> न पश्चात् । अहम् एवासम् एवाग्रे [भा।पु। २.९.३२, ६.४.४७<sup id="fnref:7"><a href="#fn:7" class="footnote-ref" role="doc-noteref">7</a></sup>] इति स्वोक्तेः । अथ च, यो जगतः पूर्वश् चापरश् च बहिश् च । अनादित्वात् पूर्वः । अनन्तत्वाद् अपरः पर इत्य् अर्थः । अपावृतत्वाद् बहिर् जगतो यो जगच् च जगद्-आधारत्वात् । एवम्भूतं तं श्री-कृष्णं विग्रहं कथं बध्नात्व् इति पूर्वोक्तम् अतद्-वीर्य-कोविदत्वं व्रजेश्वर्या वात्सल्येनैव कृतम् । न त्व् अज्ञानेन ॥१३॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> ब्रह्मादि-स्तम्ब-पर्यन्तं स्व-माया-गुणैर् निबध्नन्तम् अपि सर्व-व्यापकम् अपि महा-महेश्वरं तं स्व-प्रेम-बलाद् एव पट्ट-मय-<strong>दाम्ना बबन्ध</strong> अपीत्य् आह&mdash;<strong>न च</strong> इति द्वाभ्यां । बन्धनं हि बहिः-परीतेन <strong>दाम्ना</strong> आवृतस्य परिच्छिन्नस्य वस्तुनः सम्भवति । यस्य तु विभूत्वाद् <strong>बहिर् न</strong> विद्यते तत्-प्रतियोगित्वाद् <strong>अन्तश् च न</strong> विद्यते, तत्र क्व वा दाम्ना स्थातव्यम् ?</p>
<p>किं वा, तेनावरीतव्यम् इति भावः । सर्व-देश-व्यापकत्वम् उक्त्वा प्रसङ्गात् सर्व-काल-व्यापकत्वम् आह&mdash;<strong>न पूर्वं नापि चापरम्</strong> इति । यस्मात् प्राक् पश्चात् कालौ नस् त इत्य् अर्थः । किं च, व्यापकेन व्याप्यस्य बन्धो भवति तच् चात्र विपरीतम् इत्य् आह&mdash;<strong>पूर्वापरम्</strong> इति । <strong>जगच् च य</strong> इति तच्-छक्ति-कार्यत्वाद् इत्य् अर्थः । ततश् च सम्पूर्णेन जगतापि तद्-बन्धो न सम्भवेत् । किं पुनर् जगद्-अंशांश-भूतेन दाम्नेत्य् अर्थः । न च साकारत्वेन तस्य विभुत्वं सम्भवेद् इति वाच्यं साकारस्यैव तस्योदरे सर्व-जगत इदन्तास्पदस्य यशोदया दृष्टत्वात् तर्हि सा कथं बबन्ध ? तत्राह&mdash;<strong>तम् आत्मजं मत्वा</strong> असाधारण-वात्सल्य-प्रेम-विषयी-कृत्येत्य् अर्थः । तस्य प्रेमाधीनत्वात् विभुत्वेऽप्य् अचिन्त्य-शक्त्यैव बन्धनम् इति भावः। <strong>अव्यक्तं</strong> प्रेम-वश्यत्वाद् एव प्रच्छन्नीभूत-महैश्वर्यं, <strong>मर्त्य-लिङ्गं</strong> मनुष्याकारं तद् अप्य् <strong>अधोक्षजम्</strong> अतीन्द्रियम् । <strong>यथा प्राकृतं</strong> बध्नाति तथैव चित्-पुञ्जम् अपि <strong>तं बबन्ध</strong> इत्य् अहो प्रेम-बलं यस्या इति भावः ॥१३-१४॥</p>
<hr>
<p><strong>बलदेव-विद्यभूषणः (वैष्णवानन्दिनी) :</strong> <em>न व्याख्यातम्।</em></p>
<hr>
<p><strong>॥ १०.९.१५ ॥</strong></p>
<p><strong>तद् दाम बध्यमानस्य स्वार्भकस्य कृतागसः ।</strong><br>
द्व्य्-अङ्गुलोनम् अभूत् तेन सन्दधेऽन्यच् च गोपिका ॥**</p>
<p><strong>श्रीधर-स्वामी (भावार्थ-दीपिका) : द्व्य्-अङ्गुलोर्</strong> न द्वाभ्याम् अङ्गुलाभ्यां <strong>ऊनम्</strong> अपूर्णम् ॥१५-१६॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> यावद् वै तं न निवर्तते तावन् नाहं वश्यो भवामीत्य् अङ्गुल-द्वयोनत्वेन द्योतितम् इति भावः । यद् वा, नाहं रज्जुभिर् बद्धुं शक्यः, किन्तु द्वाव् एव मम बन्धन-हेतू भक्ति-वैराग्य-रूपाव् इति ॥१५॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> द्व्य्-अङ्गुलोनम् इत्य्-आदि । द्वाभ्याम् अङ्गुलीभ्यां ऊनोऽहं कदापि न बद्धो भवामि । एकं भक्त-परिश्रमः, अपरं मदीया कृपेति । यदैतद् द्वयं भवति, तदा बद्धः स्याम् इति द्व्य्-अङ्गुलोन-शब्द-तात्पर्यार्थः ॥१५-१७॥</p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> स्व-शब्देन कृतागम इत्य् अनेन च बन्धन-योग्यतोक्ता, अपराधे हि पर-बालकवद् उपेक्षानौचित्यात् । द्व्य् अङ्गुलोनम् इति द्वि-चणकादिवल्लोकोक्तिर् इत्या स्वल्प-मात्रत्वे तात्पर्यम् । यद् वा, त्रिषु भक्ति ज्ञान-कर्मसु मध्ये द्वाभ्यां जान-कर्मभ्यां स्वस्यालभ्यत्वात् तथा दर्शितम् अन्यं दाम सन्धानञ्चातिभीत्या तस्य पलायनम् आशङ्क्यास्मिन् बद्धं त्रयं धृत्वा भ्रामं भ्रामम् । किं वा, हस्तेनैकेन तं गृहीत्वा हस्तान्तरेण दाम-सङ्ग्रहणात् । किं वा, दास्यादिभिः काभिश्चत् कौतुकेन तद् अर्पणात् ॥१५॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> स्व-शब्देन कृतागस इत्य् अनेन च बन्धन-योग्यतोक्ता, अपराधे हि पर-बालकवद् उपेक्षानौचित्यात् । द्व्य्-अङ्गुलोनम् इति द्वि-चणकादिवल्-लोकोक्ति-रीत्या स्वल्प-मात्रत्वे तात्पर्यम् । यद् वा, त्रिषु भक्ति-ज्ञान-कर्मसु मध्ये द्वाभ्यां ज्ञान-कर्माभ्यां स्वस्यालभ्यत्वात् तथा दर्शितम् अन्य-दाम-सन्धानं चातिभीत्या तस्य पलायमान-शङ्क्यास्मिन् बद्धं त्रयं धृत्वा भ्रामं भ्रामम् । किं वा, हस्तेनैकेन तं गृहीत्वा हस्तान्तरेण दाम-सङ्ग्रहणात् । किं वा, दास्यादिभिः काभिश्चित् कौतुकेन तद्-अर्पणात् ॥१५॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>जीव-गोस्वामी (बृहत्-क्रम-सन्दर्भः) :</strong> ततश् चारब्धे बन्धने परिच्छिन्नस्यापि व्यापकत्वम् आपादयितुं पुरान्तर्वर्तिनीभिः कौतुकात् सर्वतः सर्व-गोपिकाभिर् आनीताभी रसनाभिर् अपि परस्पर-ग्रथिताभिर् अपि बन्धना-पर्याप्ताव् उपस्थितायां पुनर् अन्याभिर् अपि ग्रथनेऽपि द्व्य्-अङ्गुल-मात्रोनता जायत इत्य् आह&mdash;द्व्य्-अङ्गुलोनम् इत्य्-आदि । प्रथमं यद् आनीतं दाम, तद् द्व्य्-अङ्गुलोनम् अभूत् । तद्-अनन्तरं यद् आनीय तत्र ग्रथितम्, तद् अपि द्व्य्-अङुलोनम् इति क्रमेण सर्वेषाम् एव परस्पर-ग्रथितानाम् अपि द्व्य्-अङुल-मात्रोनता यद् आसीत्, तत्रैतद् बीजम् । न चान्तर् बहिर् इत्य्-आद्य्-उक्त-प्रकारो भगवान् बन्धुम् अशक्य एव । किन्तु द्वाभ्याम् एव बद्धो भवति&mdash;भक्त-परिश्रमः, स्वय्स कृपा चेति । तद्-द्वितयं यदा युगपद् भवति, तदैव बद्धो भवतीत्य् अर्थः । तद् यावन् नाभूत् तावद् एव द्व्य्-अङ्गुल-न्यूनतेति द्वि-शब्दोपादानम् ॥१५-१७॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> प्रेम्ना सम्भविष्यत्य् अपि तस्य बन्धने प्रथमं तद्-आकारस्य मातृ-क्रोड-परिच्छिन्नस्यापि विभुत्वम् आह त्रिभिः&mdash;तद्-दामेति । सहचरैः सह खेलनं पर-गृहेषु दधि-चौर्यं चावश्यकं प्रात्यहिकं कृत्यं चिकीर्षोर् मम बन्धनं मा भवत्व् इति तद्-इच्छायां जातायां मत्-प्रभुं का बध्नीयाद् इति तदीय सत्य-सङ्कल्पता शक्त्या प्रेरिता विभुता-शक्तिः सहसैव तद्-देहे प्रादुरासीद् इत्य् आह&mdash;<strong>द्व्यङुलोनं</strong> द्वाभ्याम् अङ्गुलीभ्याम् अपूर्णम् । ततश् च <strong>तेन</strong> दाम्ना सह अन्यद् दाम <strong>सन्दधे</strong> ग्रन्थिं दत्त्वा जुगुम्फेत्य् अर्थः ॥१५॥</p>
<hr>
<p><strong>बलदेव-विद्यभूषणः (वैष्णवानन्दिनी) :</strong> <em>न व्याख्यातम्।</em></p>
<hr>
<p>॥ १०.९.१६ ॥</p>
<p><strong>यदासीत् तद् अपि न्यूनं तेनान्यद् अपि सन्दधे ।</strong><br>
तद् अपि द्व्य्-अङ्गुलं न्यूनं यद् यद् आदत्त बन्धनम् ॥**</p>
<p><strong>श्रीधर-स्वामी (भावार्थ-दीपिका) :</strong> <em>पूर्व-श्लोकस्य व्याख्या द्रष्टव्या ।</em></p>
<hr>
<p><strong>वंशीधरः (भावार्थ-दीपिका-प्रकाशः) :</strong> यद् सन्धितम् आसीत् तद् अपि । तेन सन्धित-सन्धितेन ॥१६॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>पूर्व-श्लोकस्य व्याख्या द्रष्टव्या ।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> यदित्य् अस्यान्यदित्य् अनेन पूर्वेणान्वयः, यद्-यस्माद् इति वा, बध्यतेनेनेति बन्धनं दाम यद्-यद् आदत्त तत् सर्वम् अपि द्व्य् अङ्गुलं न्यूनम् एवासीद् इति पूर्वेणान्वयः ॥१६॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> यद् इत्य् अस्यान्यद् इत्य् अनेन पूर्वेणान्वयः । यद् यस्माद् इति वा । बध्यतेऽनेनेति बन्धनं दाम यद् यद् आदत्त तत् सर्वम् अपि द्व्य्-अङ्गुल-न्यूनम् एवासीद् इति पूर्वेणान्वयः ॥१६॥</p>
<hr>
<p><strong>जीव-गोस्वामी (क्रम-सन्दर्भः) :</strong> (पञ्चदशम-श्लोकस्य टीका द्रष्टव्या) ।</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> बध्यतेऽनेनेति <strong>बन्धनं</strong> दाम ॥१६॥</p>
<hr>
<p><strong>बलदेव-विद्यभूषणः (वैष्णवानन्दिनी) :</strong> बध्यतेऽनेन बन्धनम् ॥१६॥</p>
<hr>
<p><strong>॥ १०.९.१७ ॥</strong></p>
<p><strong>एवं स्व-गेह-दामानि यशोदा सन्दधत्य् अपि ।</strong><br>
गोपीनां सुस्मयन्तीनां स्मयन्ती विस्मिताभवत् ॥**</p>
<p><strong>श्रीधर-स्वामी (भावार्थ-दीपिका) : स्मितं</strong> कुर्वतीनां मध्ये स्वयम् अपि <strong>हसन्ती विस्मयम् आप</strong> ॥१७॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> <em>विस्मयम् आप</em>&mdash;&quot;कोऽयं देवो यक्षो दैत्यो वा यतो बन्धं नाप्नोति ?&quot; इति <strong>विस्मिता बभूव</strong> । न तु तस्य स्वाभाविकी महिम-रूपां सिद्धिं वेदेति भावः ॥१७॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> सुष्ठु स्मयन्तीनां स्मयमानानाम् अपि गोपीनाम् । अनादरे षष्ठी । अतिनिर्बन्धेन प्रयत्नश् चिकीर्षमाणेऽपि पुत्र-बन्धने सामर्थ्याभावात् परमाश्चर्येण तासां यत् सुस्मयनं, तद् अप्य् अनाहत्येत्य् अर्थः । स्व-गेहे यानि दामानि तानि सर्वाण्य् अपि सन्दधती सती । यद् वा, सन्दधती बन्धनाभिनिवेशेन सन्धानं कुर्वत्य् अपि, सप्तम्य्-अर्थे षष्ठी । गोपीषु स्मयन्तीषु विस्मिताभवत् । सर्वैः समुचितैर् अपि दामभिर् द्व्य्-अङ्गुलापूर्तेः । एवं बाल्य-लीलायाम् एव पारमैश्वर्येण भगवत्ता-भर-प्रकटन-माधुर्यम् अपि पूर्ववद् ऊह्यम् । तथा बालक-रूपेण परिच्छिन्नत्वेऽप्य् अनन्त-दामभिर् द्व्य्-अङ्गुलापूर्त्या तस्यैवापरिच्छिन्नत्वम् एव ।</p>
<p>नन्व् एकम् एव वस्तु तेनैव परिच्छिन्नम् अपरिच्छिन्नं चेति विरुद्धम् । स परिच्छेदः प्रातीतिकः पारमर्थिको वा ? यदि तु प्रातीतिकस् तर्हि प्रतीतेर् वास्तवत्वाभावात् परिच्छेदस्य मिथ्यात्वम् एव, यथा बहु-योजन-सहस्र-विस्तारस्य रवि-मण्डलस्य हस्त-मात्रतया प्रतीतेः । यदि तु पारमर्थिकस् तर्हि तसापरिच्छिन्नत्वं वदन् जन उपहासास्पदम् एव स्यात्, यथा करतल-स्थस्य हरिण्-मनेः । अत्रोच्यते&mdash;प्राकृते वस्तुन्य् एवायं नियमः । तर्काप्रतिष्ठानात् [वे।सू। २.१.११] इति न्यायाद् अचिन्त्यैश्वर्यत्वाच् च तर्कागोचरे भगवति सर्वोऽपि विरोधः समाधीयत एव । तथा चोक्तं स्कन्द-पुराणे प्रभास-खण्डे&mdash;</p>
<blockquote>
<p>अचिन्त्याः खलु ये भावा न तांस् तर्केण योजयेत् &gt;
प्रकृतिभ्यः परं यच् च तद् अचिन्त्यस्य लक्षणम् ॥ इति ।</p></blockquote>
<p>अत एव कौर्मे&mdash;</p>
<blockquote>
<p>अस्थूलश् चानणुश् चैव स्थूलोऽणुश् चैव सर्वतः । &gt;
अवर्णः सर्वतः प्रोक्तः श्यामो रक्तान्त-लोचनः । &gt;
ऐश्वर्य-योगाद् भगवान् विरुद्धार्थोऽभिधीयते ॥ इति ।</p></blockquote>
<p>एवं सर्वत्रोन्नेयम् ॥१७॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> सुष्ठु स्मयन्तीनां स्मयमानानाम् अपि गोपीनाम् । अनादरे षष्ठी । अतिनिर्बन्धेन सन्धीयमानेऽपि मुहुर् बन्धने रज्जु-पर्यायैर् अपर्यवसिते परमाश्चर्येण यच् च तासां सुस्मितं तद् अप्य् अनाद्र्ट्येत्य् अर्थः । स्व-गेहे यानि दामानि मन्थन-नेत्राणि तानि सर्वाण्य् अपि सन्दधती सती । यद् वा, सन्दधती बन्धनाभिनिवेशेन सन्धानं कुर्वत्य् अप्य् अभवत्, सप्तम्य्-अर्थे षष्ठी । गोपीषु स्मयन्तीषु सतीषु स्वयम् अपि स्मयन्ती विस्मिताप्य् अभवत् । अतोऽस्मिन् दिने स-पुत्रा श्री-रोहिण्य् अपि श्रीमद्-उपनन्दादि-गृहे निमन्त्रितैव गतासीद् इति गम्यते, अन्यथा सा न्यवरयिष्यद् इति ॥१७॥</p>
<hr>
<p><strong>जीव-गोस्वामी (क्रम-सन्दर्भः) :</strong> यत्र स्थितेऽपि प्रेमणि भक्त-वैयग्र्य-विशेष-तज्-ज्ञान-तत्-कृपा-विशेषाभ्यां द्वाभ्याम् ऊनत्वेन तद्-वशं करणं न स्याद् इत्य् एषा तु दैवी सूचना । वक्ष्यते च, दृष्ट्वा परिश्रमं कृष्णः कृपयासीत् स्व-बन्धने [१०.९.१८] इति । अतः श्री-रोहिण्य्-आदि-श्रीमद्-उपनन्दादि-गृहे निमन्त्रितैव गतासीद् इति लभते । अन्यथा सा वात्सल्याद् अवारयिष्यद् इति ॥१७॥</p>
<hr>
<p><strong>जीव-गोस्वामी (बृहत्-क्रम-सन्दर्भः) :</strong> (पञ्चदश-श्लोकस्य टीका द्रष्टव्या) ।</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> गोपीनां गोपीषु प्रतिवेशि-पुरन्ध्रीषु <strong>सुस्मयमानासु</strong> सतीषु <strong>विस्मितेत्य्</strong> अहो मुष्टि-परिमितम् अस्योदरं शत-हस्त-परिमितेन दाम्नापि न वेष्ट्यते । तत्रोदरं तिलमात्रम् अपि न विपुलीभवति । दामाप्य् अङ्गुलि-मात्रम् अपि न न्यूनीभवति । तद् अपि वेष्टनं न पूर्यत इत्य् एको विस्मयः । प्रतिवारम् एव वेष्टने द्व्य्-अङ्गुल-न्यूनतैव न तु त्र्य्-अङ्गुल-चतुर्-अङ्गुलादि-न्यूनतेति द्वितीयं विस्मयः ॥१७॥</p>
<hr>
<p><strong>॥ १०.९.१८ ॥</strong></p>
<p><strong>स्व-मातुः स्विन्न-गात्राया विस्रस्त-कबर-स्रजः ।</strong><br>
दृष्ट्वा परिश्रमं कृष्णः कृपयासीत् स्व-बन्धने ॥**</p>
<p><strong>श्रीधर-स्वामी (भावार्थ-दीपिका) :</strong> <em>न व्याख्यातम्।</em></p>
<hr>
<p><strong>वंशीधरः (भावार्थ-दीपिका-प्रकाशः) :</strong> स्वमातुः कृपया स्व-बन्धने आसीत् स्वयं बद्धोऽभूद् इत्य् अथः । स्विन्न-गात्राया इत्य् अनेन तस्या वैराग्यं सूचितम् । एक-सम्बन्धि-ज्ञानम् अपर-सम्बन्धि-स्मारकम् इति न्यायेन ज्ञानम् अपि तस्या जातम् इति ज्ञान-वैराग्ययोः सदा साहचर्य-नियमात् विस्मयम् आह&mdash;मुष्टि-परिमितम् अप्य् अस्योदरं शत-हस्त-मित-दाम्नापि न वेष्ट्यतेऽहो उदरं तिल-मात्रम् अपि न विपुलीभवति दामाप्य् अङ्गुलि-मात्रम् अपि न न्यूनीभवति तद् अपि वेष्टनं न पूर्यते इत्य् एको विस्मयः । प्रतिवारम् एव वेष्टने द्व्य्-अङ्गुल-न्यूनतैव न तु त्र्य्-अङ्गुलादि-न्यूनतेति द्वितीयो विस्मयः । ततश् चाहो मणिमयानति-दीर्घ-किङ्किणी-चेष्टितावलग्नस्य गृहस्थित-सर्व-दामभिर् अपि यद् बन्धनं न निष्पद्यते तद् अस्य शुभं यद् बालकस्य ललाटे विधात्रा बन्धनं न लिखितम् इत्य् अनुमीयते तद् अतो हे यशोदे विरम्यताम् इति पुनर्ध्री-जन-प्रतिबोधतयापि यशोदयाद्य सन्ध्या-पर्यन्तम् अद्य् एतद्-ग्राम-स्थैर् अपि दामभिर् ग्रथितैर् एतद् उदरस्यावधिर् अधिजिगमिषणीय इति प्रौढ-वादवत्या पुत्राभिमत्या परमेश्वर-बन्धनोद्यमे परित्यक्ते सति भक्त-भगवतोर् मध्ये भक्त-हठ एव तिष्ठेद् इत्य् अतो मातुः श्रमम् आलक्ष्य मातृ-वत्सलो भगवान् एव स्व-हठं तत्याजेत्य् आह&mdash;स्व-मातुर् इति । कृपयेति । सर्व-शक्ति-चक्रवर्तिनी परम-भास्वती कृपा-शक्तिर् एव भगवच्-चित्तं नवनीतम् इव विद्रुतीकृत्य सत्य-सङ्कल्पता-विभुताशक्ती सहसैवान्तर्धापया मासेत्य् अर्थः । परिश्रमं कृपयेत्य् आभ्याम् इत्य् असूचि । यावद् भक्त-निष्ठा भजनोत्था श्रान्तिस् तद्-दर्शनोत्था स्व-निष्ठा कृपा चेति द्वाभ्याम् एव भगवान् बद्धो भवेत् । ते द्वे यावन् नाभूतां तावद् द्व्य्-अङ्गुलोनतासीत् तयोर् उद्भूतयोस् तु बद्धोऽभूद् इति प्रेम्णा स्व-बन्धन-प्रकारः स्वयम् उदाहृतो भगवतेति ॥१८॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> तथा च स्वमातुः स्विन्न-गात्रायाः इति मातृ-रूपस्य भक्तस्य यदा परिश्रम आसीत्, तदैव, कृपयासीत् स्व-बन्धने इति स्व-कृपापि जाता । बद्धोऽपि बभूव ॥१८॥</p>
<hr>
<p><strong>सनातन-गोस्वामी (दिग्-दर्षिनी):</strong> [बृ।भा। २.७.१२९] अथ पूर्वं महा-भागेति सूचितं श्री-नन्दाद् अपि विशिष्टं भगवत्याः श्री-यशोदाया माहात्म्यम् । तत्रैकदा नवनीत-प्रिय-स्व-पुत्रार्थं स्नेह-भरेण स्वयं दधि मथ्नती श्री-यशोदा तदानीम् एव स्तन्य-कामेनागतं मथन-दण्ड-ग्रहणेन तद्-विघ्नम् आचरन्तं स्व-सुतं स्तन्यं पाययन्ती, तद्-अर्थम् एव सार-ग्रहणाय चुल्लीम् आरोपितं पयो\ऽतितापेनोद्रिच्यमानं दृष्ट्वा, अतृप्तम् अपि तम् उत्सृज्य, तत्र गत्वा, तद् उत्तार्यागता, दधि-मथन-भाण्डं शनैः शिला-पुत्रेण स्व-पुत्रेणाधो-भग्नं दृष्ट्वा, तं चादृष्ट्वान्वेषयन्ती गृह-मध्ये हैयङ्गवं चोरयन्तं क्षिपन्तं च पक्ष-द्वारतो बहिर्-भूय तत्र स्थावरत्वे उदूखलोपर्य् उपविश्य मर्कट-शावकान् नवनीतम् आशयन्तं वीक्ष्य यष्टिम् आदाय, शनैस् तत्-पृष्ठतो गच्छन्तीयं तम् अथ पलायमानम् अनु धावन्ती वेगेन धृत्वा, प्ररुदन्तं भर्त्सयन्ती पुत्र-वत्सला यष्टिं त्यक्त्वा, हितेच्छया बन्धुम् इच्छन्ती स्व-बालकस्योदरे धृतं दाम लोके संख्याल्पकतया प्रसिद्धेनाङ्गुलीनां द्वयेनोनं वीक्ष्य बहुभिः स्व-गेह-दामभिः सन्धीयमानम् अपि तथैवालोक्य परम-विस्मिता परिश्रान्ता च यदाभृत् तदानीं तद्-विषयकं श्री-कृष्ण-वात्सल्य-विशेषं श्री-शुकदेव-पादा अवर्णयन्&mdash;<strong>स मातुः</strong> [भा।पु। १०.९.१८] इति द्वाभ्याम् ।</p>
<p>स परिच्छेद-त्रयातीत-तनुर् अपि कृष्णो मातुः परिश्रमं परमायासं ज्ञात्वा कृपया स्वस्य बन्धने आसीत् बन्धनानर्हो\ऽपि स्व-कारुण्य-विशेषेण बन्धनं स्वयं स्वीकृतवान् इत्य् अर्थः । स्व-मातुर् इति पाठे नित्यात्म-मातृ-रूपेण वर्तमानायाः परम-प्रसाद-योग्यायाश् चेत्य् अर्थः । श्रम-लक्षणं-स्विन्न-गात्रायाः प्रस्वेदार्द्र-सर्वाङ्गा इति तथा विस्रस्त-कबरेभ्यः केश-बन्धेभ्यः स्रजः कबराः स्रजश् च वा यस्या इति च । एतच् च बन्धन-स्वीकार-हेतु-स्नेह-भर-विकार-लक्षणत्वे\ऽपि द्रष्टव्यम् ॥१२९॥</p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> स निजाशेष-भगवत्ता सार प्रकटन-परः कृष्णः सर्व-चित्ताकर्षक-लीलः । स्वेति पाठे श्री-देवकीतो\ऽपि स्वीयत्वेन वात्सल्य-विशेष-पात्रंत्वं बोध्यते । अत एव कृपया स्व-बन्धने दुघटे\ऽप्य् आसीत्, द्व्य् अङ्गुल-पूरणेन बन्धनम् अङ्गीचकारेत्य् अर्थः । यद् वा, स्वस्य परिश्रमं दृष्ट्वा स्विन्न-गात्रायाः स्व-परिश्रम दर्शन खेदेन स्विन्नाङ्ग्या मातुः कृपया वात्सल्येन स्व-बन्धने मातृ-कर्तृक-बन्धने आसीद्-बन्धो\ऽभूद् इत्य् अर्थः । विशेषेण स्रस्ताः खण्ड-खण्डशः सर्वत्र पतिताः कबरात् स्रजः । किं वा, विस्रस्तः स्वर्वतः स्खलितः कबरः स्रजश् च यस्याः सा ॥१८॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> स निजाशेष-भगवत्ता-सार-प्रकटन-परः कृष्णः सर्व-चित्ताकर्षक-लीलः । स्वेति पाठे श्री-देवकीतोऽपि स्वीयत्वेन वात्सल्य-विशेष-पात्रत्वं बोध्यते । अत एव कृपया स्व-बन्धने दुर्घटेऽप्य् आसीत् । द्व्य्-अङ्गुल-पूरणेन बन्धनम् अङ्गीचकारेत्य् अर्थः । यद् वा, स्वस्य परिश्रमं दृष्ट्वा स्विन्न-गात्रायाः स्व-परिश्रम-दर्शन-खेदेन स्विन्नाङ्ग्या मातुः कृपया वात्सल्येन स्व-बन्धने मातृ-कर्तृक-बन्धने आसीद् बद्धोऽभूद् इत्य् अर्थः । विशेषेण स्रस्ताः खण्ड-खण्डशः सर्वत्र पतिताः कवरात् स्रजः । किं वा, विस्रस्तः सर्वतः स्खलितः कवरः स्रजश् च यस्याः सा ॥१८॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>जीव-गोस्वामी (बृहत्-क्रम-सन्दर्भः) :</strong> अथ तद्-द्वयस्य समावेशे सति बद्धोऽपि बभूवेति दर्शयति&mdash;स्व-मातुः स्विन्न-गात्राया इत्य्-आदि । मातृ-रूपस्य भक्तस्य परिश्रमो जातः । स्वस्यापि कृपा च जाता । द्वाभ्यां द्व्य्-अङ्गुल-न्यूनता च गता । बद्धोऽपि बभूवेति रहस्यम् ॥१८॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> ततश् चाहो मणिमयान् अतिदीर्घ-किङ्किणी-वेष्टितावलग्नस्यास्य गृह-स्थित-सर्व-दामभिर् अपि यद् बन्धनं न निष्पद्यते, तद् अस्य शुभम् । यत् बालकस्य ललाट-पत्रे विधात्रा बन्धनं न लिखितम् इत्य् अनुमीयते तद् इत उद्यमात् प्रिय-सखि यशोदे विरम्यताम् इति पुरन्ध्री-जन-प्रबोधितयापि यशोदयाद्य सन्ध्या-पर्यन्तम् अप्य् एतद्-ग्राम-स्थैर् अपि दामभिर् ग्रथितैर् एतद् उदरस्यावधिर् अधिजिगमिषणीय इति प्रौढ-वादवत्या पुत्राभिमत्या परमेश्वर-बन्धनोद्यमे ह्य् अपरित्यक्ते सति भक्त-भगवतोर् मध्ये भक्त-हठ एव तिष्ठेद् इत्य् अतो मातुः श्रमम् आलक्ष्य मातृ-वत्सलो भगवान् एव स्व-हठं तत्जाजेत्य् आह&mdash;स इति । <strong>स्वमातुर्</strong> इति च पाठः । <strong>कृपया</strong> इति सर्व-शक्ति-चक्रवर्तिनी परम-भास्वती कृपा-शक्तिर् एव भगवच्-चित्तं नवनीतम् इव विद्रुतीकृत्य तत्र स्वयं प्रादुर्भूय पूर्वोद्भूते सत्य-सङ्कल्पता विभुता-शक्ती तत्र सहसैवान्तर्धापयामासेत्य् अर्थः । अत्र <strong>परिश्रमम्</strong> इति कृपयेत्य् आभ्यां द्व्य्-अङ्गुल-न्यूनता समाहिता भक्त-निष्ठा भजनोत्था श्रान्तिस् तद्-दर्शनोत्था स्व-निष्ठा कृपा चेति द्वाभ्याम् एव भगवान् बद्धो भवेत् । ते द्वे यावन् नाभूतां तावद् द्व्य्-अङ्गुल-न्यूनता आसीत् । तयोर् उद्भूतयोस् तु बद्धोऽभूद् इति प्रेम्ना स्व-बद्धेन प्रकार स्व-मातरि स्वयम् उदाहृतो भगवतेति ज्ञेयम् ॥१८॥</p>
<hr>
<p><strong>॥ १०.९.१९ ॥</strong></p>
<p><strong>एवं सन्दर्शिता ह्य् अङ्ग हरिणा भृत्य-वश्यता ।</strong><br>
स्व-वशेनापि कृष्णेन यस्येदं सेश्वरं वशे ॥**</p>
<p><strong>श्रीधर-स्वामी (भावार्थ-दीपिका) :</strong> न चैवं स्वातन्त्र्य-भङ्ग इत्य् आह&mdash;एवं सन्दर्शितेति । सेश्वरम् इदं विश्वं वशे यद् अधीनम् इत्य् अर्थः ॥१९॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> ननु स्वतन्त्रो भगवान् इति सर्वैर् गीयते बन्धने च तस्य स्वतन्त्रता-नाशेन परतन्त्रता स्याद् इति चेत्, तत्राह&mdash;<em>न चैवम्</em> इति । <em>एवम्</em> उक्त-रीत्या । <strong>अङ्ग</strong> हे नृप । स्वस्यात्मनो वशो वशवर्ती तेन न हि तस्यान्यो वश-कर्ता, सर्वस्य वशी इत्य्-आदि-श्रुतेः । यस्य कृष्णस्येदं विश्वं वशे । तद् उक्तम्&mdash;</p>
<blockquote>
<p>स-सुरासुर-गन्धर्व-स-यक्षोरग-राक्षसम् । &gt;
जगद्-वशे वर्ततेदः कृष्णस्य सचराचरम् ॥ इति ।</p></blockquote>
<p>भगवतः परम-पारमैश्वर्ये सत्य् अपि प्रेम-वश्यता-निबन्धनं बन्धनम् इदं परम-चमत्कारित्वाद् भूषणम् इदं, न तु दूषणम् इत्य् आह&mdash;एवं हरिणा स्वस्यात्मारामत्वे बुभुक्षया पूर्ण-कामत्वेऽप्य् अतृप्त्या शुद्ध-सत्त्व-स्वरूपत्वेऽपि कोपेन स्वाराज्य-लक्ष्मीवत्त्वेऽपि चौर्येण महा-काल-यमादि-भयदत्वेऽपि भय-पलायनाभ्यां मनोग्रयानत्वेऽपिप् मात्रा बलाद् ग्रहणेन आनन्दमयत्वेऽपि दुःख-रोदनेन सर्व-व्यापकत्वेऽपि बन्धनेन भक्त-वश्यता स्वाभाविक्य् एव स्वस्य सम्यग्-दर्शिता । अज्ञान् प्रति दर्शनायोपयोगाभावाद् ब्रह्म-भव-सनत्कुमारादीन् विज्ञान् अप्य् अतिचमत्कारं प्रापय्यानुभावितेति नेदम् अनुकरण-मात्रत्वेन व्याख्येयम् । दर्शयंस् तद्-विदां लोके आत्मनो भक्त-वश्यताम् इत्य् अत्र तद्-विदाम् इति प्रयोगाद् इति भावः । स्व-वशेन स्वाधीनेन कुतः स्वाधीनत्वं ? तत्राह&mdash;यस्य चिच्-छक्ति-सार-भूतेन प्रेम्णैतस्यानन्दातिशय-प्रदर्शनार्थम् एव भक्त-वश्यत्वं निष्पद्यते नान्यथेति ज्ञेयम् । इति चक्रवर्ती ॥१९॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> एवम् एतद् अध्यायाद् आरम्भत उक्त-प्रकारेण वा, अङ्गेति प्रेम सम्बोधने, हि निश्चिअये । हरिणेति तथा भक्तानां मनो-हरणात् स्व-वशेन स्वतन्त्रेणापि, यतः कृष्णेन साक्षात् परमेश्वरेणेत्य् अर्थः । तद् एवाभिव्यञ्जयति&mdash;यस्येति । यद् वा, सन्दर्शितेत्य् अत्र हेतुः&mdash;कृष्णेनेत्य् उक्तार्थम् एवैतत् । सम्यग्-दर्शितेति सं-शब्देन ब्रह्मादिभ्यः पूर्व पूर्व भक्तेभ्यस् तत्य्हा वीरासन् दौत्य् असारथ्याद्य् अनुगृहीत&mdash;श्री-युधिष्ठिरादिभ्यो\ऽपि महान् विशेषः सूचितः&mdash;केनापि साक्षात् तथा तद्-बन्धनात् ॥१९॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> ननु, पूर्णत्वं परमेश्वरत्वं च साधितं तथा बुभुक्षा तृप्त्य्-अभावः कोपश् चौर्यं भयं पलायनं बलाद् ग्रहणं रोदनं बन्धनं च वर्णितं तत् तद् अप्य् अन्तरत्वेन रहस्यत्वेन भवताम् अपि रस-हेतुत्वेन तात्त्विकम् एवाधिगम्यते, ततः कथम् इव तादृशे तत् तद् इति उच्यते सत्यं तत्र गुणैः पूर्णत्वम् ईश्वरत्वं च वर्तते तथापि भक्तानुग्रहस् त्व् अवश्यं मन्तव्यः यं विना न ते कस्यापि सुख-करा भवन्ति । अकोमल-हृदयत्वेनारोचमानत्वात् । ततस् त्व् एषां गुणत्वम् अपि हीयते जन-सुख-हेतवो धर्मा हि गुणाः स्वतश् च निर्दयता-रूपो दोष एव, न च तस्मिन् न सम्भवति साधारणत्वापातेनानैश्वर्यात्&mdash;अयम् आत्मापहत-पाप्मा एष उ एव वामनीः वासानि वामानि सर्वाण्य् अभियन्ति इति श्रुतेः । तस्मात् सर्वेषां गुणत्व-साधको दोषान्तर-विरोधी च स एव मुख्यो गुणो मन्तव्यः । यथैव षष्ठे पुंसवन-व्रत-प्रसङ्गे स एवादौ पठितः,</p>
<blockquote>
<p>यथा त्वं कृपया भूत्या तेजसा महिमौजसा । &gt;
जुष्ट ईश गुणैः सर्वैस् ततोऽसि भगवान् प्रभुः ॥ [भा।पु। &gt; ६.१९.५] इति ।</p></blockquote>
<p>स च भक्त्य्-अनुरूप एव न्याय्यः, न्यूनत्वे दोषस्य तद्-अवस्थत्वात्, तत्र यदि सर्वतो भावेन निरुपाधि-तद्-वशता-मयी भक्तिः स्यात्, तर्हि तस्यापि तद्-वशत्व-पर्यन्तता युक्ता न चैवम् ऐश्वर्यं हीयते । अन्यत्र जागरूकत्वात् यथा बद्धस्यापि वक्ष्यमाणयोर् नलकूबरमनीग्रीवयोः । किम् च प्रत्युत, तेन गुणेन सर्वाकर्षणाद् विगुणीभूयैवैश्वर्य-वृद्धिः स्यात् । अतो भक्त-वश्यताप्य् आवश्यकता । तथा च श्री-वैकुण्ठ-देवेन स्वयम् अप्य् उक्तम्,</p>
<blockquote>
<p>अहं भक्त-पराधीनो ह्य् अस्वतन्त्र इव द्विज । &gt;
साधुभिर् ग्रस्त-हृदयो भक्तैर् भक्त-जन-प्रियः ॥ [९.४.६३] &gt; इत्य्-आदि ।</p></blockquote>
<p>अत्र साधुभिर् इति तद्-ग्रस्त-हृदयत्वे हेतुः साधुषु प्रोज्झित-कैतवेषु ममापि निष्कैतवताया एव युक्तत्वाद् इत्य् अर्थः । अतः सा च वशता तद्-अनुकूलतान्तर्-भैर् ईहामय्य् एव स्याद् इति तद्-भाव-भावित-बॢअयादि-भावत्वाद् युक्तैव तस्यापि तत्-तद्-भावितेति अतस् तादृशस्यापि श्री-कृष्णस्य तादृशं भावं तत्त्विकम् एव मत्वा विस्मयानन्दाभ्यां श्री-कुन्ति-देव्य् अपि मुमोह यथा तद्-वाक्य,</p>
<blockquote>
<p>गोप्य् आददे त्वयि कृतागसि दाम तावद् &gt;
या ते दशाश्रु-कलिलाञ्जन-सम्भ्रमाक्षम् । &gt;
वक्त्रं निनीय भय-भावनया स्थितस्य &gt;
सा मां विमोहयति भीर् अपि यद् बिभेति ॥ [भा।पु। १.८.३१] इति ।</p></blockquote>
<p>तद् एतद् अभिप्रेत्य् आह&mdash;एवम् इति । एवम् उक्त-प्रकारेण दर्शिता तत्रापि सम्यक् । अन्यत्र बन्धन-पर्यन्त-ममता विलासास्पदत्वाभावात् । अङ्गेति प्रेम-सम्बोधने हि निश्चये हरिणेति । तथा भक्तानां मनोहरणात् स्व-वशेन स्वतन्त्रेणापि यतः कृष्णेन स्वयं भगवतेत्य् अर्थः । तद् एवाभिव्यञ्जयेति&mdash;यस्येति ॥१९॥</p>
<hr>
<p><strong>जीव-गोस्वामी (क्रम-सन्दर्भः) :</strong> एवम् अपि एतत्-प्रकारेणैव सम्यग्-दर्शिता न ऊर्ध्वम् अस्तीति भावः ॥१९॥</p>
<hr>
<p><strong>जीव-गोस्वामी (बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> भगवतः परम-पारमैश्वर्ये ऽस्त्य् अपि प्रेम-वश्यता निबन्धनं बन्धनम् इदं परम-चमत्कारित्वाद् भूषणम् एव न तु दूषणम् इत्य् आह&mdash;<strong>एवं हरिणा</strong> स्वस्य आत्मारामत्वे ऽपि बुभुक्षया पूर्ण-कामत्वे ऽप्य् अतृप्त्या शुद्ध-सत्व-स्वरूपत्वे ऽपि कोपेन स्वाराज्य-लक्ष्मीवत्वे ऽपि चौर्येण महा-काल-यमादि-भयदत्वे ऽपि भय-पलायनाभ्यां मनोग्रयानत्वे ऽपि मात्रा बलाद्-ग्रहणेन आनन्दमयत्वे ऽपि दुःख-रोदनेन सर्व-व्यापकत्वे ऽपि बन्धनेन <strong>भक्त-वश्यता</strong> स्वाभाविक्य् एव स्वस्य <strong>सम्यक् दर्शिता</strong> अज्ञान् प्रति दर्शनाय उपयोगाभावात् ब्रह्म-भव-सनत्कुमारादीन् विज्ञानम् अप्य् अतिचमत्कारं प्रापय्यानुभावितेति नेदम् अनुकरण-मात्रत्वेन व्याख्येयं, दर्शयंस् तद्-विदां लोके आत्मनो भक्त-वश्यताम् [१०.११.९] इत्य् अत्र <em>तद्-विदाम् इति</em> प्रयोगाद् इति भावः । <strong>स्व-वशेन</strong> स्वाधीनेनापि, न तु, तर्हि कुतः स्वाधीनत्वं ? तत्राह&mdash;<strong>यस्य</strong> इति । चिच्-छक्ति-सार-भूतेन प्रेम्णैव तस्यानन्दातिशयार्थम् एव भक्तवश्यत्वं निष्पद्यत इति प्राक् प्रपञ्चितम् ॥१९॥</p>
<hr>
<p><strong>बलदेव-विद्यभूषणः (वैष्णवानन्दिनी) :</strong> <em>न व्याख्यातम्।</em></p>
<hr>
<p><strong>॥ १०.९.२० ॥</strong></p>
<p><strong>नेमं विरिञ्चो न भवो न श्रीर् अप्य् अङ्ग-संश्रया ।</strong><br>
प्रसादं लेभिरे गोपी यत् तत् प्राप विमुक्तिदात् ॥**</p>
<p><strong>श्रीधर-स्वामी (भावार्थ-दीपिका) :</strong> भगवत्-प्रसादम् अन्येऽपि भक्ता लभन्ते इदं त्व् अतिचित्रम् इति सरोमाञ्चितम् आह&mdash;नेमम् इति । विरिञ्चः पुत्रोऽपि । भवः स्वात्मापि । श्रीर् जायापि ॥२०॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> लेभिरे उलूखले यद् यं प्रसादं गोपी यशोदाप तं विरिञ्च्य्-आदयो नापुर् इति भावः । लेभिरे धान्य-कुट्टनम् इति निघण्टुः । अत एवोक्तम् अभियुक्तैः,</p>
<blockquote>
<p>यशोदायाः परं नास्ति देवता इति मे मतिः । &gt;
यस्या उलूखले बद्धो मुक्तिदो मुक्तिम् इच्छति ॥ इति ।</p></blockquote>
<p>यथा-श्रुतस् तु स्वामि-चरणैर् व्याख्यात एव ॥२०॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> नेमं विरिञ्च इत्य्-आदि । विमुक्तिर् मुक्तेः कैवल्याद् अपि विशिष्टा या दास्य-रूपा, तां ददातीति । तस्मात् श्री-कृष्णात् गोपी यशोदा यत् यं प्रसादं प्राप । यत् तद् अव्ययम् । तत् के लेभिरे ? न कोऽपीत्य् अर्थः । भव ब्रह्मादयोऽपि न लेभिर एव, कोऽत्र सन्देह इति प्रत्येकं निषेध-प्राधान्यात् न-काराः । इमं तं न ब्रह्मा, न भवः, न श्रीः ।</p>
<p>यद् वा, नेमम् इति सर्वनाम-पदं नेमम् अपि अर्धम् अपि । अपि-शब्दः सर्वत्र योज्यः । विरिञ्चोऽपि भवोऽपि श्रीर् अपि न लेभिरे । अत्यन्ताभावे वीप्सा । त्रयाणां कर्तॄणाम् एक-क्रियाया बहुत्वम्, यथा देवदत्तो यज्ञदत्तो विष्णुमित्रश् च गच्छन्ति । द्वौ नञौ प्रकृतार्थं गमयतः इति नाशङ्कनीयम् । यथा, न खलु न खलु बाणः सन्निपातोऽयम् अस्मिन् इत्य्-आदि । मा मा मानद इत्य्-आद्य्-अभियुक्ताः । यद् वा, एते प्रसादं न लेभिरे, न, लेभिरे एव, किन्तु नेमं नैतादृशं, गोपी यत् प्राप, न तादृशम् इति ॥२०॥</p>
<hr>
<p><strong>सनातन-गोस्वामी (दिग्-दर्षिनी):</strong> [बृ।भा। २.७.१३०] अहो भगवत्-प्रसादम् अन्ये\ऽपि लभन्ते, इदं त्व् अतिचित्रम् इति परम-विस्मिता भक्त-प्रवर-श्री-बादरायणि-पादाः स-रोमाञ्चित-बाष्प-कम्प-वैयग्र्यम् आहुः&mdash;<strong>नेमम्</strong> [भा।पु। १०.९.२०] इति ।</p>
<p><strong>यत् तत्</strong> अनिर्वचनीयं <strong>प्रसादं</strong> । <strong>गोपी</strong> इति प्रेम-विशेषोक्तिः श्री-नन्द-गोप-पत्नी श्री-यशोदा <strong>प्राप</strong> प्रकर्षेण लेभे । इमं प्रसादं <strong>विरिञ्चः</strong> पुत्रो\ऽपि, <strong>भवः</strong> सखापि, <strong>अङ्ग-संश्रया</strong> सदा वक्षः-स्थिता जगत्-पूज्या <strong>श्रीः</strong> महा-लक्ष्मीर् वल्लभापि <strong>न लेभिरे</strong> । कुतो\ऽन्ये जनाः ? इति शेषः ।</p>
<p>तेषां परमेश्वरत्वादिना गौरवेण भजनम् अस्यास् तु केवलं स्नेहेन, तत्र च पुत्रत्वेन, तत्रापि भगवन्-महिम-विशेषापादक-क्रिया-विशेषेणेति प्रसाद-विशेष-लाभः स्वत एव सम्पद्यत इति सिद्धान्तः पूर्वम् उक्तो\ऽस्त्य् एव । नञः पुनः पुनर् उक्तिश् च निषेधातिशयार्था ।</p>
<p>किं वा, लेभे इति वक्तव्ये लेभिरे इत्य् आर्षत्वात् । किं वा, लेभिरे नान्ये केचिद् अपीत्य् अध्याहार्यम् । ततश् च लेभे इति स्वतो वचन-व्यत्ययेन पूर्व-वाक्य-त्रयं सुसङ्गतम् एव । <strong>विमुक्तिदाद्</strong> इत्य् अनेन च ये\ऽन्येभ्यो\ऽपि संसार-बन्धनाद् विमुक्तिं ददाति सः । अमुया गोपाल्या गो-पाशैर् बद्ध इत्य् एतद्-भक्त-वात्सल्य-मयं परमाश्चर्यं द्योतते । किं च<sup id="fnref:8"><a href="#fn:8" class="footnote-ref" role="doc-noteref">8</a></sup>, विमुक्तिर् विशिष्टा मुक्तिः सालोक्य-सामीप्यादि-रूपा सान्द्र-परमानन्द-मयी । ताम् अपि कदाचित् कस्मैचिद् एवासौ दत्ते । अहो लभन्तां वा कतिचित् ईदृशं च प्रसादं न कोऽप्य् अन्यो\ऽलभतेति सूच्यते ॥१३०॥</p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> तद् एवाभिव्यञुजयति&mdash;नेमम् इति । अङ्ग-संश्रयेति नित्य-बक्षः-स्थलस्थ-श्री-त्वेनाशक्यमानेदृशी तद् वश्यता निरस्ता&mdash;तथैकस्यैवाङ्गस्य वक्षसो वशीकरणात् । यद् वा, अङ्ग-संश्रयत्वे\ऽपि तद् अधीनत्वाभावाल्लेभिरे लेभ इत्य् अर्थः । यद् वा, विरिञ्चो न लेभे, भवो न लेभे, लेभिर अन्य केचिद् अपि । यद् वा, दौ नञौ प्रकृतार्थं गमयतः इति न्याये प्रवृत्ते तृतीयो नञ् निषेधार्थो वृत्तः । विरिञ्चो भवः श्रीर् न लेभिर इत्य् अर्थः । यद् वा, भवादयः केचित् प्रसादं लेभिरे, गोपी तु यत् तद् अनिर्वचनीयम् । किं वायं तं त्वति-प्रसिद्धं च प्रसादं प्राप, इमं न विरिञ्चः प्राप, न भवः प्राप, न श्रीर् अपि प्रापेत्य् अर्थेः । विमुक्तिदाद् इति केभ्यश् चिन्मुक्तिं केभ्यो\ऽपि विशिष्ट-मुखिं श्री-वैकुण्ठ-लोक-लब्धि-लक्षणां ददातीति तथा तस्माद् इत्य् अर्थः । एवं यो\ऽन्येभ्यो विमुक्तिं ददाति, स तया साक्षाद् वद्ध इति परम-भक्तिवश्यता द्योतिता ॥२०॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> तद् एवाभिव्यञ्जति&mdash;नेमम् इति । अङ्ग-संश्रयेति नित्य-वक्षः-स्थल-स्थ-श्रीत्वेनाशक्यमानेदृशी तद्-वश्यता निरस्ता । तथैकस्यैवाङ्गस्य वक्षसो वशीकरणात् । यद् वा, अङ्ग-संश्रयत्वेऽपि तद्-अधीनत्वाभावाल् लेभिरे लेभ इत्य् अर्थः । यद् वा, विरिञ्चो न लेभे, भवो न लेभे, लेभिर अन्ये केचिद् अपि । यद् वा, द्वौ नञौ प्रकृतार्थं गमयतः इति न्याये प्रवृत्ते तृतीयो नञ् निषेधार्थो वृत्तः । विरिञ्चो भवः श्रीर् न लेभिरे इत्य् अर्थः । यद् वा, भवादयः केचित् प्रसादं लेभिरे, गोपी तु यत् तद् अनिर्वचनीयम् । किं वायं तं त्व् अतिप्रसिद्धं च प्रसादं प्राप, इमं न विरिञ्चः प्रापः, न भवः प्राप, न श्रीर् अपि प्रापेत्य् अर्थः । विमुक्तिदाद् इति केभ्यश्चिन् मुक्तिं केभ्योऽपि विशिष्ट-मुक्तिं श्री-वैकुण्ठ-लोक-लब्धि-लक्षणां ददातीति, तथा तस्माद् इत्य् अर्थः । एवं योऽन्येभ्यो विमुक्तिं ददाति, न तया साक्षाद् बद्ध इति परम-भक्ति-वश्यता द्योतिता ॥२०॥</p>
<hr>
<p><strong>जीव-गोस्वामी (कृष्ण-सन्दर्भः १५१) :</strong> तद् एतत् कारणं तद्-आभासम् एव मन्यमानस् तयोर् ब्रह्मादिभ्योऽपि सौभाग्यातिशयस्य ख्यापनार्थम् अनन्तरम् एव एकदा गृह-दासीषु [भा।पु। १०.९.१] इत्य्-आद्य्-अध्यायम् आरब्धवान् । तत्रैव च साक्षाच्-छ्री-भगवद्-बन्धन-रूप-महा-वशीकरण-कारण-वात्सल्यम् अपि विदितं, तेन ब्रह्मणोऽपि शिव-लक्ष्मीभ्याम् अपि दुर्लभं भगवत्-प्रसाद-भरम् आह&mdash;नेमं विरिञ्च इति ।</p>
<p>स आदि-देवो जगतां पुरो गुरुः [भा।पु। २.९.५] इत्य् उक्तेः <strong>विरिञ्चिस्</strong> तावद् भक्तादि-गुरुः, स च । भवस् तु वैष्णवानां यथा शम्भुः [भा।पु। १२.१३.१६] इत्य्-आदि-दर्शनात्, ततोऽप्य् उत्कर्षवान्, स च । श्रीस् तु तयोर् अपि भगवद्-भक्ति-शिक्षा-निदर्शन-प्रथम-रूपत्वात् परमोत्कर्षवती । तद् एवम् उत्तरोत्तर-विन्यासेन यथोत्तर-महिमानं सूचयित्वा श्रीस् तु न केवलं भक्ति-मात्रेण तादृश्य् एव । किं तर्हि परम-सख्येन ततोऽप्य् अनिर्वचनीय-माहात्म्येत्य् आह । अङ्ग-संश्रयेति । एवंभूतापि सा च प्रसादं लेभिरे एव । कस्मात् ? विमुक्तिदात्&mdash;</p>
<blockquote>
<p>अस्त्व् एवम् अङ्ग भजतां भगवान् मुकुन्दो &gt;
मुक्तिं ददाति कर्हिचित् स्म न भक्ति-योगम् । [भा।पु। ५.६.१८]</p></blockquote>
<p>इत्य् उक्त-रीत्या प्रायो विमुक्तिम् एव ददाति न तु तथाभूतं प्रसादं, तस्मात् श्री-भगवत एव किन्तु गोपी श्री-गोपेश्वरी यत् तद् अनिर्वचनीयं प्रसाद-शब्देनापि वक्तुं शङ्कनीयं, तस्मात् प्राप, तद्-रूप-प्रसादं विरिञ्चिश् च भवश् च श्रीश् च न लेभिरे न लेभिरे ने लेभिरे इत्य् अर्थः । लेभिरे इत्य् अस्य प्रत्येकं नञ्-त्रयेणान्वयः । नञस् त्रिर्-आवृत्तिश् च निषेधस्यातिशयार्था । पूर्वोत्तराध्याय-द्वये श्र्-बादरायणेर् विवक्षितम् इदम् । द्रोण-धरयोस् तावत् साधारण-देवतात्वं चेत् तर्हि तयोः श्री-शिवादि-दुर्लभ-चरणारविन्द-स्फूर्ति-लेशस्य श्री-कृष्णस्य तथा प्राप्तौ स्वतः सम्भावना नास्ति । न च तयोस् तादृश-गाढ-भजनादिकं कुत्रचिद् वर्ण्यते । अन्यथा तद् एवाहम् आख्यास्यम् । न च ताभ्यां यद् ईदृशं फलं लब्धं तद् ब्रह्मणि पूर्वं प्रार्थितं, किन्तु दुर्गति-तरण-हेतुत्वेनोत्तम-भक्ति-मात्रम् । न च ब्रह्मापि श्री-कृष्णस्य महा-भक्तैर् अपि दुर्लभ-पुत्रत्वादिकं विशिष्य ताभ्यां वरं दत्तवान् । न च नेमं विरिञ्चिः इत्य्-आदिनोच्यमान-तादृश-प्रसादाप्ति-राहित्यस्य ब्रह्मणो वरस् तादृश-फल-दाने भवति समर्थः । वक्ष्यते च तत्-प्रसादाप्ति-राहित्यातिशयः । तद् भूरि-भाग्यम् इह जन्म किम् अप्य् अटव्यां यद् गोकुलेऽपि कतमाङ्घ्रि-रजोऽभिषेकम् [भा।पु। १०.१४.३४] इत्य्-आदिना । तस्मात् तयोस् तादृश-महोदये कारणं नास्ति किन्तु निष्कारणत्वेन तयोर् नित्याम् एव तादृशीं स्थितिं विज्ञाय मया श्री-भगवल्-लीलयैव स्व-भक्ति-विशेष-प्रचार-कारणक-श्री-भगवद्-इच्छयैव द्रोण-धरा-रूपेणांशेनैवावतीर्णयोर् ऐक्य-विवक्षया यथा कथञ्चित् कारणाभास एवोपन्यस्त इति । किं च श्रीमद्-भागवतेऽस्मिन् श्री-भगवत्-प्रेमैव सर्व-पुरुषार्थ-शिरोमणित्वेनोद्घुष्यते । तस्य च परमाश्रय-रूपं श्री-गोकुलम् एव । तत्रापि श्री-व्रजेश्वरौ । ततस् तत् परमाश्रय-नित्यत्वे सिद्ध एव तादृश-ग्रन्थ-प्रयत्नः सकलः स्यात् । यत एव श्री-ब्रह्मादिभिस् तत्र यत् किञ्चिज् जन्म प्रार्थ्यते इति ॥२०॥</p>
<hr>
<p><strong>जीव-गोस्वामी (क्रम-सन्दर्भः) :</strong> नेमम् इत्य्-आदि-द्वयम् ॥२०॥</p>
<hr>
<p><strong>जीव-गोस्वामी (बृहत्-क्रम-सन्दर्भः) :</strong> इदानीं श्री-व्रजेश्वर्याः सौभाग्यम् अनुस्मृत्य जात-विस्मयः श्री-शुको वदति&mdash;नेमं विरिञ्च इत्य्-आदि । विशिष्टा मुक्तिर् विमुक्तिः, प्रेमाकारा वृत्तिस् तां ददातीति तथा । तस्मात् श्री-कृष्णात् यत् यं प्रसादं गोपी प्राप, तं प्रसादं के लेभिरे, न केऽपीत्य् अर्थः । किं-शब्दोऽध्याहार्यः । न केऽपीत्य् उक्तेर् असम्भाव्य-जन-प्रतिषेधस्योपस्थितौ पुनः सम्भाव्यमानान् ब्रह्मादीन् अपि निषेधति । अपि-शब्दः प्रत्येकं योज्यः । न विरिञ्चो ब्रह्मापि, न भवः श्री-रुद्रोऽपि, किं बहुना ? अङ्गे सम्यग् अविरतः श्रयः श्रयणं यस्याः सा श्रीर् अपि, प्रत्येकं न-कारः प्रत्येक-निषेधस्य प्राधान्यात् । इमम् अनुभूयमानम् । अथवा, ब्रह्मापि भवोऽपि श्रीर् अपि न न लेभिरे । अत्यन्ताप्राप्तौ न नेति वीप्सा । त्रयाणां कर्तॄणाम् एक-क्रियायां बहुत्वं, देवदत्तो यज्ञदत्तो विष्णुमित्रश् च गच्छन्तीतिवत् । द्वौ नञौ प्रकृत्य्-अर्थं गमयत इति नाशङ्कनीयम्, यथा&mdash;मा मा वैदर्भ्य् असूयेथाः [भा।पु। १०.६०.२९] इत्य्-आदि । न खलु न खलु वाणः सन्निपात्योऽयम् अस्मिन् [अ।शा।] इत्य्-आदि च । समग्र-प्राप्तिस् तु दूराद् आस्ताम् । अर्ध-प्राप्तिर् अपि तेषां नास्तीत्य् आह&mdash;नेमम् अपि अर्धम् अपि । नेमं-शब्दोऽर्ध-वचनः सर्व-नाम । अपि-शब्दः सर्वत्रान्वयितव्यः ॥२०॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> भक्त-वश्यस्य तस्य भक्तेष्व् अपि मध्ये व्रजेश्वर्या आधिक्यम् अपारं वश्यत्वातिशय-दर्शनेन सरोमाञ्चम् आह&mdash;नेमम् इति । विशिष्टा मुक्तिर् <strong>विमुक्तिः</strong> । प्रेमा तत्-प्रसादाद् अपि कृष्णात् यत् <strong>प्रसादं</strong> <strong>गोपी</strong> श्री-यशोदा <strong>प्राप्तं</strong> तत् तं प्रसादं <strong>विरिञ्चो</strong> <strong>भवः</strong> <strong>श्रीर्</strong> अपि <strong>न लेभिरे</strong> न लेभिरे न लेभिर इत्य् अन्वयः । नञ्-त्रयेण लेभिरे इत्य् अस्य त्रिर्-आवृत्त्या प्राप्त्य्-अभावातिशय उक्तः । यद् वा, विरिञ्चो भवः श्रीर् अपि प्रसादं न लेभिरे अपि तु प्रसादं लेभिर एव । किन्तु गोपी यं प्रसादं प्राप इमं न लेभिरे इत्य् अन्वयः । विरिञ्चः पुत्रोऽपि स आदि-देवो जगतां परो गुरुर् [भा।पु। २.९.५] इत्य् उक्तेस् ततोऽप्य् उत्कर्षवान् अपि श्रीर् जायापि अङ्ग-संश्रयत्वेन सख्य-भक्ति-रसवत्त्वात् दासाभ्यां ताभ्याम् उत्कर्षवत्य् अपि यस्याः सकाशात् प्रेम्णा न्यूना एव सा यशोदा साधन-सिद्धा पूर्व-जन्मनि ब्रह्म-दत्त-वरा धरा आसीद् इति महान् एवान्ययः । नहि ब्रह्मणो वर-दान-लभ्यम् एतादृशं प्रेम-सौभाग्यं भवितुम् अर्हति स ब्रह्मापि&mdash;तद् भूरि-भाग्यम् इह जन्म किम् अप्य् अटव्यां [भा।पु। १०.१४.३४] इति प्रार्थयमानोऽस्या न्यूनातिन्यून-कक्षायाम् एव गण्यत इत्य् अतः श्रुति-स्मृत्य्-आगम-प्रसिद्धे नित्य-सिद्धे एव नन्द-यशोदे त्वया ज्ञेये । नन्दः किम् अकरोद् ब्रह्मन् श्रेय एवं महोदयं [भा।पु। १०.८.४६] । यशोदा वेत्य् अल्प-विमर्शे त्वदीय-प्रश्ने मयाप्य् अस्पष्ट-प्रायं द्रोणो वसूनां प्रवर इति तद्-एकांशाश्रयं प्रत्युत्तरं दत्तम् इति भावः ॥२०॥</p>
<hr>
<p><strong>बलदेव-विद्यभूषणः (वैष्णवानन्दिनी) :</strong> श्री-यशोदा सौभाग्येन विस्मितो मुनिः स-रोमाञ्चं तदाह नेमम् इति । मुक्तिं ददाति कर्हिचित् स्म न भक्ति-योगं [भा।पु। ५.६.१८] इत्य् उक्त-दिशा प्रायेण मोक्ष-प्रदात् यदीमं प्रसादं बन्धनाङ्गीकार-रूप-कृपा-विलासं गोपी राज्ञी यशोदा प्राप, तत् तं विरिञ्चो भवश् च स्वावतारोऽपि स्व-भक्त्याग्रेसरोऽपि न लेभिरे न प्रापुः । लेभिरे इत्य् अस्य न तु त्रयेण त्रिर्-आवृत्त्या सर्वथा तत्-प्राप्तेर् अभावः । तथा च नन्दः किम् अकरोत् [भा।पु। १०.८.४६] इति तत्-प्रश्नस्योत्तरं तत्र तद्-अंशम् आगन्तुकम् आदाय गदितं वस्तुतस् त्व् अनादितस् तैः तत्-पितरौ निउपम-तत्-सौभाग्यवन्ताव् इति गृहाण न चैतत् सौभाग्यं ब्रह्म-वह-हेतूक्तं सम्भाव्यं तद् भूरि-भाग्यम् इह जन्म किम् अप्य् अटव्यां [भा।पु। १०.१४.३४] इत्य्-आदि निगदता तेन तत्-प्रजापाद-रजोभिषेकस्य वाञ्छितत्वात् ॥२०॥</p>
<hr>
<p><strong>॥ १०.९.२१ ॥</strong></p>
<p><strong>नायं सुखापो भगवान् देहिनां गोपिका-सुतः ।</strong><br>
ज्ञानिनां चात्म-भूतानां यथा भक्तिमताम् इह ॥**</p>
<p><strong>श्रीधर-स्वामी (भावार्थ-दीपिका) :</strong> फलितम् आह&mdash;नायम् इति । देहिनां देहाभिमानिनां तापसादीनां ज्ञानिनां निवृत्ताभिमानानाम् अपि ॥२१॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> फलितं लब्धम् । आत्म-भूतानाम् । ज्ञानी त्व् आत्मैव मे मतः [गीता ७.१५] इत्य् उक्तेर् भगवद्-रूपाणाम् अपि ज्ञानिनाम् अपि ज्ञान्नाम् अयम् इति शृङ्ग-ग्राहिकया दर्शयति&mdash;गोपिका-सुतो यशोदा-सूनुर् इत्य् अनेन स-गुण-विग्रह इत्य् उक्तम् । ज्ञानिनस् त्व् अव्यक्त-विग्रहोपासका अत एवोक्तं&mdash;क्लेशोऽधिकतरस् तेषाम् अव्यक्तासक्त-चेतसां [गीता १२.५] इति भगवद्-गीतासु । या निर्वृतिस् तनुभृतां तव पाद-पद्मे [भा।पु। ४.९.२६] इत्य्-आदि-ध्रुवोक्तेश् च सुखेन भक्तिमताम् एव लभ्यः । भक्त्या लभ्यस् त्व् अनन्यया [गीता ११.५५] इत्य् उक्तेः । भक्त्या माम् अभिजानाति यावान् यश् चास्मि तत्त्वतः [गीता ११.५५] इति स्मृतेश् च । भक्तिर् एवैनं दर्शयति [गो।ता।उ।] इति श्रुतेश् च ।</p>
<p><strong>गोपिका-सुत</strong> इत्य् अपि भक्त्यैव गोपी-सुतताम् आहेति । अत्र श्री-भागवते भगवत्-प्रेमैव सर्व-पुरुषार्थ-शिरोमणित्वेन वर्ण्यते । तस्य स्थितिर् नित्य-सिद्ध-भक्तेष्व् एव तेष्व् अपि गोकुल-वासिन एव श्रेष्ठा इत्य् आह&mdash;नायम् इति । <strong>देहिनां</strong> देहाध्यासवतां <strong>भक्तिमतां ज्ञानिनां</strong> देहाध्यास-रहितानाम् आत्माराम-भक्तानां तथाभूतत्वे सत्य् एव प्राप्ति-योग्यतायां निषेध-सम्भवात् । <strong>आत्म-भूतानां</strong> पूर्व-श्लोकोक्तानां विरञ्चि-भव-श्रियां तत्र विरिञ्चि-भवयोः स्वावतारत्वात्, लक्ष्म्याः स्वरूप-शक्तित्वेनात्म-भूत्वम् । एवं त्रिविध-जनानां <strong>गोपिका-सुतोभगवान् न सुखापः</strong> ।</p>
<p>किं तद् ? इति विकुण्ठ कौशल्यादि-सुत एव दुःखम् एवाभिव्यञ्जयति&mdash;एषाम् इह श्री-यशोदायाम् एतद् उपलक्षितेषु वात्सल्य-सख्य-कान्त-भावाश्रयेषु व्रज-लोकेषु या भक्तिः&mdash;स्त्रिय उरुगेन्द्र-भोग-भुज [भा।पु। १०.८७.२३] इत्य्-आदिना, यथा त्वल्-लोक-वासिन्यः इत्य्-आदिना च श्रुत्य्-आदिभिर् अनुगति-मयी तद्-गतां यथा सुखापः, तथा तेषां नेति । तेन गोपिकाद्य्-अनुगतिमय-न्यूनता-दुःखाङ्गीकारस् तु विरिञ्चि-मय-लक्ष्म्य्-आदिभिर् ईश्वराभिमानिभिः स्व-स्व-लोक-स्थितैर् दुःशक एव । अन्येषां तादृशोपदेशस्यालाभाद् अरोचकत्वाद् वा तद्-अनुगत्य्-अभाव एवेति भाव इति चक्रवर्ती ॥२१॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> नायम् इत्य्-आदि । गोपी-सुतोऽयं भगवान् अन्यत्र भगवच्-छब्दस्य तूपचारः । आत्म-भूतानां ज्ञानिनाम् अपि न सुखापः च-कारोऽप्य् अर्थः । किम् उत देहिनाम् । तर्हि केषां सुखापः ? तत्राह&mdash;इह श्री-कृष्णो भगवति गोपिका-सुते भक्तिमताम् ॥२१॥</p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> लब्धोचितम् एवेत्य् आह&mdash;नायम् इति । अयं स्वीकृत-महा-बन्धनोऽपि गोपिका-सुतः राज्ञी-पुत्रः श्री-यशोदा-नन्दनः परम-गुण-रूपादि-युक्तः श्री-कृष्णः । इह गोपिका-सुते । यद् वा, चित्तारूढत्वाच् छ्री-नन्द-व्रज इत्य् अर्थः । या भक्तिर् भगवद्-भजनम् आदरो वा तद्वताम् अपि जनानां, यथा सुखापः सुलभस् तथा देहिनां देहातिरिक्तात्म-ज्ञानवतां ज्ञानिनाम् आत्म-तत्त्वानुभविनां जीवन्-मुक्तानाम् इत्य् अर्थः । आत्म-भूतानां च सिद्ध-मुक्तीनां सिद्धानाम् अपीत्य् अर्थः । किं वात्मीयानां भक्तान्तराणाम् अपि न सुखापः । किन्तु दुःखेन कथञ्चित् केनचिद् अंशेनैव प्राप्य इत्य् अर्थः । अथवा श्री-ब्रह्मादीन् अन्यान् भक्तान् प्रति यद्यपि तादृशः प्रसादो मास्तु, तथापि तैर् भक्तैर् एवायं लभ्यो न त्व् अन्यैर् इति । यद् वा, तेषाम् एव सुखं सम्पादयति, न त्व् अन्येषाम् इति । प्रसङ्गाद् भक्ति-माहात्म्यम् आह&mdash;नायम् इति । अयं सुदुर्लभः प्रसादः, भगवान् साक्षात् परमेश्वरो गोपिका-सुतो गोकुल-जनैक-प्रिय इत्य् अर्थः । पद-त्रयेण परम-दौर्लभ्यम् उक्तम् अतो देह्य्-आदीनां न सुखापः, किन्तु भगवद्-भक्तिमताम् एव, इह यत्र कुत्रापि स्थाने । यद् वा, अस्मिन्न् एव लोके वर्तमान-देहे वा सुखापः सुख-लभ्यः । किं वा, सुखं प्रापयतीति तथा सः । आत्म-पोतानाम् इति पाठं केचित् पठन्ति । तत्रात्मैव पोतस् तरण-साधनं येषां ज्ञानिनाम् । अन्यत् समानम् । यथेत्य् अस्यात्रैव वान्वयः । यथावत् सुखापो मोक्षस्य दुःख-निवृति-मात्र-रूपत्वेन मुक्तानाम् अपि न सुखाप इति ॥२१॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> अथ कथम् अस्यास् तादृशी तत्-प्राप्तिर् जाता परेषां वा कथं स्यात् ? तत्राह&mdash;नायम् इति । अयं गोपिका-सुतो भगवान् देहित्वेनाभिमानवतां तप-आदिभिर् न सुखापः, किं तु</p>
<blockquote>
<p>एतावान् एव यजताम् इह निःश्रेयसोदयः । &gt;
भगवत्य् अचलो भावो यद् भागवत-सङ्गतः ॥ [भा।पु। २.३.११]</p></blockquote>
<p>इत्य् उक्त-रीत्या कथञ्चित् कदाचित् तद्-भक्त-सङ्गो यदि स्यात् तदा क्रमत एव प्राप्यः । एवं ज्ञानिनां देहाद्य्-अतिरिक्तात्म-ज्ञान-वताम् आत्म-भूतानां तद्-विज्ञानवताम् अपि न सुखापः किन्तु पूर्ववत् तद्-भक्त-सङ्गाद् एव आत्म-भूतानाम् इति पाठं केचित् पठन्ति तत्र आत्मैव पोत-स्तरण-साधनं येषां ज्ञानिनाम् इत्य् अर्थः । तर्हि सुखाप इत्य् अपेक्षायां तन्-निदर्शनम् आह&mdash;यथा इह श्री-गोपिका-सुतो भक्तिमतां सुखापः । अनेन महा-नारायणादि-भक्तिमन्तोऽपि व्यावृत्ताः । युक्तं च तेषाम् असुखाप इति देहिनां ज्ञानिनाम् अ देहि-सामान्य-दृष्ट्या भक्तान्तराणांच गोप-लीला-दृष्ट्या तत्रादरानास्पदत्वात् तद्-भक्तानां सुखाप इति च युक्तम् इत्थं सतां ब्रह्म-सुखानुभूत्या [भा।पु। १०.१२.११] इत्य्-आदिषु तेषां तादृश-तल्-लीलायाः सर्वोत्तमतया अनुभवाद् इति ज्ञेयम् । तत्र गोपिका-सुत इति निर्विशेषणम् एवोपलक्षणं गोपिकाया एव सर्वोपादेयत्वेन विवक्षितत्वात् इह-शब्दश् च तद्-वाच्येव न जगद्-आदि-वाची प्राप्तत्वात् व्यर्थत्वाच् च भक्तिमन्तश् च त्रैकालिक-भक्त-परम्परा एव अविशेषेण प्राप्तत्वात् ताम् उपदिशतां वेदानां तद्-उपदेशकोपदेश्य-परम्पराणां चानाद्य्-अनन्त-काल-भावित्वात् तच् च विशेषणं भक्ति-सुख-प्राप्ति-रूपयोः साधन-साध्ययोर् उभयोर् अप्य् अवस्थयोर् दत्तं तस्मात् ते सार्वकालिक-तद्-भक्ता गोपिका-सुतत्वेनैव साधयन्ति लभन्ते च तम् इति स्थिते नित्यैव तस्य तद्-रूपेणावस्थितिः सिद्धा तथा गोपिका-सुतत्वेनैव साधन-निर्णयो गोपिकायाश् च तत्-साधनत्वे स्वाश्रय-दोषापातान् न साधनावकाश इति सैव निर्धार्यते । अत एव गोपिकायाः सुखाप इति किं वक्तव्यं गोपिकायास् तु सुत एव स इति व्यञ्जितम् उपलक्षणं चैतत् श्री-नन्दस्य तदीयानाम् अपि तेषां तादृशत्वं च श्री-कृष्ण-जन्माष्टम्य्-आदि-व्रते तदीय-नाना-मन्त्रे चावरण-पूजायां द्रष्टव्यं तस्मात् पूर्वं मया तयोर् अंशाभ्यां द्रोण-धराभ्यां यल्-लीला-मात्रं तद् एवापात-प्रबोधार्थ-मात्रार्थम् उक्तम् इति भावः ॥२१॥</p>
<hr>
<p><strong>जीव-गोस्वामी (कृष्ण-सन्दर्भः १५२) :</strong> तस्मात् स्वाभाविक्य् एव तयोस् तादृशी स्थितिर् इति प्रतिपादयंस् तत्-सम्बन्धेनैव भजतां सुखापो नान्येषाम् इत्य् आह&mdash;नायम् इति ।</p>
<p>सुखेनाप्यत इति <strong>सुखापः</strong> । <strong>अयं</strong> श्री-<strong>गोपिका-सुतः</strong> भगवान् <strong>देहिनां</strong> देहाभिमानिनां तप-आदिना न सुखापः, न सुलभः, किन्तु तैर् अतिचिरेणैव तेन शुद्धेऽन्तःकरणे कथञ्चिद् भक्तावलोकन-लेशेन जात-सद्-बुद्धिभिस् तद् एव तप-आदिकं तस्मिन्न् अर्पयद्भिः कथञ्चिद् एवासौ लभ्यते । तथा <strong>आत्म-भूतानाम्</strong> आविर्भूताद्वैत-वृत्तीनां निवृत्त-देहाभिमानानां <strong>ज्ञानिनाम्</strong> अपि तादृशेन ज्ञानेन न सुखापः, किन्तु पूर्वेणैव करणेन जात-तद्-आसत्तिभिस् तेन ज्ञानेन यद् ब्रह्म स्फुरति, तद् एवायम् इति चिन्तयद्भिस् तैः कथञ्चिद् एवासौ लभ्यते ।</p>
<p>ततश् च द्वयोर् अपि तयोः साधनयोर् हीनत्वात् तल्-लाभश् च न साक्षात् किन्तु केनचिद् अंशेन व्यञ्जितम्&mdash;ते प्राप्नुवन्ति माम् एव सर्व-भूत-हिते रताः [गीता १२.४], क्लेशोऽधिकतरस् तेषाम् अव्यक्तासक्त-चेतसाम् [गीता १२.५] इति श्री-भगवद्-उक्तेः । शाब्दे परे ब्रह्मणि धर्मतो व्रतैः स्नातस्य मे न्यूनम् अलं विचक्ष्व [भा।पु। १.५.७] इति श्री-व्यास-प्रश्नानन्तरात् ।</p>
<blockquote>
<p>भवतानुदित-प्रायं यशो भगवतोऽमलम् । &gt;
येनैवासौ न तुष्येत मन्ये तद् दर्शनं खिलम् ॥ [भा।पु। १.५.८]</p></blockquote>
<p>इति श्री-नारद-प्रतिवचनाच् च । सुखापस् तु केषाम् इत्य् अपेक्षायां निदर्शनम् आह&mdash;इह गोपिका-सुते भक्तिमतां यथा तथा च श्री-ब्रह्मोक्तिः&mdash;ज्ञाने प्रयासम् उदपास्य [भा।पु। १०.१४.३] इत्य्-आदि, श्री-नारदोक्तिश् च यजते यज्ञ-पुरुषं स सम्यग्-दर्शनः पुमान् [भा।पु। १.५.३८] इति । सुखाप इति श्री-गोपिकायास् तु सुखाप इति किं वक्तव्यम् । तस्याः सुत एवायं भगवान् इत्य् अतो गोपिका-सुत इति विशेषणं दत्तम् ।</p>
<p>सुखम् आपयतीति वा सुखापः । यतश् चायं न देहाभिमानिनां सुखापः यतो गोपिकासुतस् तत्-सुतत्व-लीलायाः स्व-साधारण-दृष्ट्यानादरात् । तथा ज्ञानिनाम् अपि न सुखापः यतो गोपिकासुतः सर्वात्मैक-वृत्त्य्-उदयेन भगवत्-स्वरूपानन्द-वैचित्री-सारोपरिचर-तल्-लीला-तत्त्वानुभवात् । यथेह श्री-गोपिका-सुते भक्तिमताम् इति निदर्शनम् ।</p>
<p>सुखेनाप्यते ज्ञायते इति वा सुखापः सुबोधः । ततश् चायं देहाभिमानिभिस् तर्कादिना न सुबोधः । तथा ज्ञानिभिर् अपि ज्ञानेन न सुबोधः । तत्र पूर्ववद् धेतुर् गोपिका-सुत इति । देहेभिः देहाभिमानिभिर् अपि । तत्-तद्-अलौकिक-कर्म-लिङ्गकात् तर्कात् ज्ञानिभिर् अप्य् अनावृत-ब्रह्मत्वावगमात् सुबोध एव । सत्यं तथापि यथेह श्री-गोपिका-सुते भक्तिमद्भिः सुबोधस् तथा न । ते हि श्री-कृष्ण-भक्ताः स्व-सुख-निभृत-चेतास् तद्-व्युदस्तान्य् अभावोऽप्य् अजित-रुचिर-लीलाकृष्ट-सारः [भा।पु। १२.१२.६९] इत्य्-आदि-दर्शनात् तादृश-लीलानुभवस्यैव परम-पुरुषार्थत्वम् अवगच्छन्तीति भावः । अत्रार्थ-त्रयोऽपीह-पदेन श्री-परव्योम-नाथादि-भक्तिमन्तोऽपि व्यावृत्ताः । गोपिका-सुत इति विशेषणेन च त्रैकालिक-तद्-भक्तानां तत्-सम्बन्धि-सुखापत्वं प्रति तत्-सुतत्वायोग-तद्-अन्यत्व-योगौ व्यवच्छिद्येते । इत्य् अतो विद्वद्-अनुभव-याथार्थ्येन नित्य एव तत्-सम्बन्धो विवक्षितः ।</p>
<p>अत एवायं गोपिका-सुत इति स्वयम् अपि साक्षाद् अङ्गुल्या निर्दिश्यते । तस्माद् अपि साधूक्तं नित्य एव श्री-व्रजेश्वरयोस् तत्-सम्बन्ध इति । अत्र एकदा गृह-दासीषु [भा।पु। १०.९.१] इत्य्-आदिकम्, नेमं विरिञ्चः [भा।पु। १०.९.२०] इत्य्-आदि पद्य-द्वयान्तम् इदम् उत्तर-वाक्यं, द्रोणो वसूनां प्रवरः [भा।पु। १०.८.४८] इत्य्-आदिकस्य पूर्व-वाक्यस्य बाधकत्वेनैवोक्तं, पूर्व-विरोध-धर्मान्तर-प्रतिपादनाद् अयुक्तत्वाच् च पूर्वस्य असद्-व्यपदेशान् नेति चेन् न धर्मान्तरेण वाक्य-शेषात् [वे।सू। २.१.१७] इतिवत् । तत्र च यथैवासच्-छब्दस्य गत्य्-अन्तरं चिन्त्यते, तथात्रापि । तच् च पूर्वम् एव दर्शितं पूर्वोत्तराध्याय-द्वये बादरायणेर् विवक्षितम् इदम् आरभ्य प्रकरणेन ॥२१॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>जीव-गोस्वामी (बृहत्-क्रम-सन्दर्भः) :</strong> अथैवं भगवत्-प्राप्तिर् भक्त्यैव भवति, न ज्ञानाद् इत्य् आह&mdash;नायं सुखाप इत्य्-आदि । <strong>अयं गोपिका-सुतो</strong> भगवान् श्री-कृष्णो <strong>देहिनां मध्ये</strong> इह श्री-यशोदा-किशोरे भक्तिमतां यथा <strong>सुखापः</strong> सुलभस् <strong>तथात्म-भूतानां</strong> ब्रह्म-भूतानाम् अपि <strong>ज्ञानिनांन</strong> सुलभः, तेषां तु दुर्लभ एव ॥२१॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> किं च, श्री-भागवतेऽस्मिन् भगवत्-प्रेमैव सर्व-पुरुषार्थ-शिरोमणित्वेनोद्घुष्यते । तस्य मूल-भूताश्रयाणां भक्तानां मध्ये नित्य-सिद्धत्व एव तस्य नित्य-स्थितिः सम्भवेत् । तेष्व् अपि मध्ये गोकुल-वर्तिनस् तन्-मात्र्-आदय एव श्रेष्ठाः, येषां वात्सल्यादि-भाव-विषयी-भूतः कृष्णस् तद्-अनुगमन-भक्तिमद्भिर् एव सुलभो नान्यैर् इत्य् आह&mdash;नायम् इति ।</p>
<p><strong>अयं गोपिका-सुतो न सुखापः</strong> । केषां ? <strong>देहिनां</strong> देहाध्यासवतां <strong>भक्तिमतां ज्ञानिनां</strong> देहाध्यास-रहितानाम् आत्माराम-भक्तानां तथा-भूतत्वे सत्य् एव प्राप्ति-योग्यतायां निषेध-सम्भवात् <strong>आत्म-भूतानां</strong> पूर्व-श्लोक-निर्दिष्टानां विरिञ्च-भव-श्रियां तत्र विरिञ्च-भवयोः स्वावतारत्वेन लक्ष्म्याः स्वरूप-शक्तित्वेनात्म-भूतत्वम् एवं त्रिविध-जनानां गोपिका-सुतो भगवान् न सुखापः । किं तद् इति विकुण्ठ-कौशल्यादि-सुत एव दुःखम् एवाभिव्यञ्जयति यथा इह श्री-यशोदायाम् एतद्-उपलक्षितेषु वात्सल्य-सख्य-कान्त-भावाश्रयेषु व्रज-लोकेषु या भक्तिः स्त्रिय उरुगेन्द्र-भोग-भुज-दण्ड [१०.८७.२३] इत्य्-आदिना, यथा त्वल्-लोक-वासिन्य इत्य्-आदिना च व्यञ्जिता । श्रुत्य्-आदिभिर् अनुगति-मयी तद्वतां यथा सुखापस् तथा नेति ।</p>
<p>तेन गोपिकाद्य्-अनुगतिमय स्व-न्यूनता दुःखाङ्गीकारस् तु विरिञ्च-भव-लक्ष्म्यादिभिर् ईश्वराभिमानिभिः स्व-स्व-लोक-स्थितैर् दुःशक एव अन्येषां तु तादृशोपदेशस्यालाभाद् अरोचकत्वाद् वा तद्-अनुगत्य्-अभाव एवेति भावः । तत्र सुखाप दुष्प्राप-शब्दाभ्यां प्राप्त्य्-अप्राप्ती एवोच्यते इति केचिद् आहुः ॥२१॥</p>
<hr>
<p><strong>बलदेव-विद्यभूषणः (वैष्णवानन्दिनी) :</strong> एवं नन्द-यशोदयोः सौभाग्यम् अभिधाय तद्-अनुगानां व्रजौकसां तद् आह&mdash;नायम् इति । <strong>अयं गोपिका-सुतो</strong> भगवान् कृष्णः <strong>देहिनाम्</strong> अनिवृत्त-देहाभिमानानां <strong>ज्ञानिनाम्</strong> उदित-स्व-परात्म-ज्ञानानां तापसादीनाम्, <strong>आत्मनि भूतानां</strong> स्थितानां विनिवृत्त-देहाभिमानानां सनकादीनां च । यद् वा, आत्म-भूतानां पूर्वोक्तानां विरिञ्चादीनां तथा सुखापो न यथेह व्रजे निवसतां गोपिका-सुत-<strong>भक्तिमताम्</strong> इति । तत्-तत्-सर्वापेक्षया व्रजौकः सुतस्यातिशयिततनं सुख-प्रापणम् इति नित्य-सिद्ध-सौभाग्यस् ते । एवम् एवोक्तं सूत्र-कृतापि उपपन्नस् तल्-लक्षणार्थोपलब्धेर् लोकवत् [वे।सू। ३.३.३०] इति साधकोत्कर्षः सिद्धे पर्यवस्येद् इति तत्र भावः ॥२१॥</p>
<hr>
<p><strong>॥ १०.९.२२ ॥</strong></p>
<p><strong>कृष्णस् तु गृह-कृत्येषु व्यग्रायां मातरि प्रभुः ।</strong><br>
अद्राक्षीद् अर्जुनौ पूर्वं गुह्यकौ धनदात्मजौ ॥**</p>
<p><strong>श्रीधर-स्वामी (भावार्थ-दीपिका) :</strong> भक्तैर् बद्धस्याप्य् अन्य-मोचकत्वम् आह&mdash;कृष्णस् त्व् इति ॥२२॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> अद्भुतम् आह&mdash;भक्तैर् इति । व्यग्रायां लग्नायाम् । अर्जुनौ ककुभ-वृक्षौ । पूर्वं गुह्यकौ पूर्व-जन्मनि यक्षौ ॥२२॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> श्री-यशोदा कृष्णं बबन्ध । स चान्यं मोचयामासेति भिन्नोपक्रमे तु-शब्दः । गृह-कृत्येष्व् इति बहुत्वेन तेषाम् अनुपरतिः सूचिता । यद् वा, पुनः पुत्रार्थं नवनीत-साधन-काऋयेषु बहुत्वं गौरवात् । अत एव व्यग्रायाम् अतस् तद्-अर्थम् अन्यत्र तस्या यानं ज्ञेयम् । दृढ-बन्धन-मोचनोलूखलाकर्षण-शक्त्यम् अनेन पुत्रस्यान्यत्र गमन-शङ्कापगमात् । तथा च श्री-विष्णु-पुराणे तस्या वचनम्&mdash;यदि शक्तोऽसि गच्छ त्वम् अतिचञ्चल-चेष्टित [वि।पु। ५.६.१६] इति । दाम-बद्धस्यैव गमनम् । गमने स्वातन्त्र्यं च बोधितम् अत एव प्रभुस् तदानीं प्राप्त-स्वातन्त्र्यात् । यद् वा, जगद्-उद्धारे समर्थः । यतः कृष्णः साक्षाद् भगवान् अतोऽद्राक्षीद् अनुग्रहीतुम् अग्रहीतुम् ऐच्छद् इत्य् अर्थः ॥२२॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> एवं श्री-गोपिकायां केवल-बालत्वेऽप्य् अन्यत्राव्याहत-ज्ञानादिमत्त्वं वक्तुं प्रस्तौति&mdash;कृष्णस् त्व् इति । एवं यशोदा श्री-कृष्णं बबन्ध स चान्यं मोचयामासेति भिन्नोपक्रमे तु-शब्दः गृह-कृत्येष्व् इति बहुत्वेन तेषाम् उपरतिः सूचिता तं त्यक्त्वा गमनं च तस्य प्राङ्गण-समीपस्थत्वात् वक्ष्यमाणानां बालानां रक्षितत्वात् दृढ-बन्धन-मोचनोलूखलाकर्षण-शक्तेर् अमननेन पुत्रस्यान्यत्र गमन-शङ्कापगमात्, तथा च श्री-विष्णु-पुराणे तस्या वाक्यं&mdash;यदि शक्नोषि गच्छत्व् अमति-चञ्चल-चेष्टित [वि।पु। ५.६.१५] इति ।</p>
<p><strong>पूर्वम् अद्राक्षीत्</strong> इत्य् उक्तं । तत्र पूर्व-पूर्व-तद्-दर्शन-सम्भवेऽपि सम्प्रति <strong>गच्छ</strong> तद्-उक्तिस् तद्-विशेषानुसन्धानापेक्षयेति तच् च यद्यपि स्व-योग्यत्वात् तल्-लीला-शक्ति-कृतम् एव तथापि स्व-बन्धनानुसन्धानेन तद्-बन्धानुसन्धानस्य योग्यत्वाद् इवेत्य् उत्प्रेक्षणीयं दृष्ट्वा विचारितवान् इत्य् अर्थः ॥२२॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> भक्तैर् बद्धस्याप्य् अन्य-मोचकत्वं वक्तुम् आह&mdash;कृष्णस् त्व् इति ॥२२॥</p>
<hr>
<p><strong>बलदेव-विद्यभूषणः (वैष्णवानन्दिनी) :</strong> एवं मातुर् हठ-रक्षया ताम् आनन्द्य नारदस्य स्वैकान्तिनो वचन-सत्यता-विधानेनानन्दाय मनो दधे इत्य् आह&mdash;कृष्णस् त्व् इति । तन्-निविष्ट-चित्तायाम् एव मातरि तस्मिन् कोष-बोधनाय गृह-कृत्येषु व्यग्रायां सत्याम् अर्जुनाव् अद्राक्षीत् मात्रा निबद्धोऽहं तद्-ऋणी न तद्-ऋण-निर्यातने समर्थः किन्तु तत्-पुर-द्वार-स्थितयोर् वृक्षयोर् मोक्षं करिष्यामीति भावेनेत्य् आशयः ॥२२॥</p>
<hr>
<p><strong>॥ १०.९.२३ ॥</strong></p>
<p><strong>पुरा नारद-शापेन वृक्षतां प्रापितौ मदात् ।</strong><br>
नलकूवर-मणिग्रीवाव् इति ख्यातौ श्रियान्वितौ ॥**</p>
<p><strong>श्रीधर-स्वामी (भावार्थ-दीपिका) :</strong> <em>न व्याख्यातम्।</em></p>
<hr>
<p><strong>वंशीधरः (भावार्थ-दीपिका-प्रकाशः) :</strong> शाप-हेतुम् आह&mdash;मदाद् इति । तत्रापि हेतुः श्रियान्विताव् इति ।</p>
<blockquote>
<p>श्रुति-चक्षुर् वाग्-विहीनं &gt;
कुरुते लक्ष्मीर् जनस्य को दोषः । &gt;
गरल-सहोदर-जाता &gt;
यन् न मारयति तच् चित्रम् ॥ इत्य् उक्तेः ॥२३॥</p></blockquote>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> मदाद् अभिमानान् मधु-मत्तताया वा हेतोः । तत्र हेतुः श्रिया सम्पदान्विताव् इति । यद् वा, शोभया पुष्पादि-समृद्ध्या वान्विताव् इत्य् अर्जुनयोर् विशेषणम् ॥२३॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> अथ तम् एव तस्य विचारम् आह&mdash;पुरेति । मदाद् अभिमानात् मधुमत्तायाश् च हेतोः यतः श्रिया सम्पदावितौ ॥२३॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong></p>
<p>ऋणित्वाद् एव बद्धोऽहं मात्रा तद्-अनृणीभवन् ।</p>
<p>किं कुर्वे इति संचिन्त्य मोचयत् तत् पुर-द्रुमौ ॥२३॥</p>
<p>इति सारार्थ-दर्शिन्यां हर्षिण्यां भक्त-चेतसाम् ।</p>
<p>दशमे नवमोऽध्यायः सङ्गतः सङ्गतः सताम् ॥*॥</p>
<hr>
<p><strong>बलदेव-विद्यभूषणः (वैष्णवानन्दिनी) :</strong> पुरेति प्रस्फुटम् ॥२३॥</p>
<p>स्तेयकोपवतो जीवान् गुणैर् वध्वैवरोदये ।</p>
<p>तद्वन् मात्रा निबद्धस् तैर् मारुहीत्य् आहुर् अर्भकाः ॥</p>
<hr>
<p>इति श्रीमद्-भागवते महा-पुराणे ब्रह्म-सूत्र-भाष्ये</p>
<p>पारमहंस्यं संहितायां वैयासिक्यां दशम-स्कन्धे</p>
<p>उलूखल-बन्धनं नाम नवमोऽध्यायः ।</p>
<p>॥९॥</p>
<hr>
<p>(१०.१०)</p>
<div class="footnotes" role="doc-endnotes">
<hr>
<ol>
<li id="fn:1">
<p>सञ्जात-कोपः&#160;<a href="#fnref:1" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:2">
<p>भिन्नं&#160;<a href="#fnref:2" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:3">
<p>दधि-मण्ड-प्रहरणात्&#160;<a href="#fnref:3" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:4">
<p>भीषास्माद् वातः पवते भीषोदेति सूर्यः भीषास्माद् अग्निश् चन्द्रश्
च मृत्युर् धावति पञ्चमः ॥&#160;<a href="#fnref:4" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:5">
<p>उद्वीक्षमाणा&#160;<a href="#fnref:5" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:6">
<p>क़ुओतेद् ब्य् मध्व तो गीता १०.११।&#160;<a href="#fnref:6" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:7">
<p>अहम् एवासम् एवाग्रे नान्यत् किञ्चान्तरं बहिः ।</p>
<p>संज्ञान-मात्रम् अव्यक्तं प्रसुप्तम् इव विश्वतः ॥&#160;<a href="#fnref:7" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:8">
<p>किन्तु&#160;<a href="#fnref:8" class="footnote-backref" role="doc-backlink">&#x21a9;&#xfe0e;</a></p>
</li>
</ol>
</div>

  </div>
</article>


        

        



    <aside class="card border noPrint" id="section-tree-item-bhAgavatam_gauDIya-prastutiH_10_01-11_09_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/purANam_vaiShNavam/bhAgavatam/gauDIya-prastutiH/10/01-11/09/">०९ </a>
            <a data-toggle="collapse" href="#section-tree-item-body-bhAgavatam_gauDIya-prastutiH_10_01-11_09_md" role="button" aria-expanded="false" aria-controls="section-tree-item-body-bhAgavatam_gauDIya-prastutiH_10_01-11_09_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-bhAgavatam_gauDIya-prastutiH_10_01-11_09_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: ०९</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/purANam_vaiShNavam/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/purANam_vaiShNavam/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/purANam_vaiShNavam/actions/workflows/build.yml"><img src="https://github.com/vishvAsa/purANam_vaiShNavam/actions/workflows/build.yml/badge.svg"> Built </a> on 2025 Aug 25 05:46:07 UTC. (<a href="http://google.com/search?q=05%3a46%3a07%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
