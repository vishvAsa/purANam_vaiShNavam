<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>पुराणे विश्वासटिप्पन्यः  | १०</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/purANam_vaiShNavam/bhAgavatam/gauDIya-prastutiH/10/01-11/10/" rel="alternate" type="application/rss+xml" title="पुराणे विश्वासटिप्पन्यः" />
    <link href="/purANam_vaiShNavam/bhAgavatam/gauDIya-prastutiH/10/01-11/10/" rel="feed" type="application/rss+xml" title="पुराणे विश्वासटिप्पन्यः" />

    <meta property="og:url" content="https://vishvAsa.github.io/purANam_vaiShNavam/bhAgavatam/gauDIya-prastutiH/10/01-11/10/">
  <meta property="og:site_name" content="पुराणे विश्वासटिप्पन्यः">
  <meta property="og:title" content="१०">
  <meta property="og:description" content="यमलार्जुनोद्धारः । ॥ १०.१०.१ ॥
श्री-राजोवाच—
कथ्यतां भगवन्न् एतत् तयोः शापस्य कारणम् ।
यत् तद् विगर्हितं कर्म येन वा देवर्षेस् तमः ॥**
श्रीधर-स्वामी (भावार्थ-दीपिका) :
दशमेऽपातयद् रिङ्गन्न् अन्तरा यमलार्जुनौ ।
तत्रत्याभ्यां च देवाभ्यां कृष्णः स्तुत इतीर्यते ॥*॥
यद् विगर्हितं कर्म, येन वा देवर्षेर् भागवतोत्तमस्यापि तमः क्रोधः, तद् एतत् कथ्यताम् इति ॥१॥
वंशीधरः (भावार्थ-दीपिका-प्रकाशः) : यमलौ युग्मौ ताव् अर्जुनौ चेति कर्मधारयः, द्वितीया त्व् अन्तरायोगात् । अन्तरा मध्ये रिङ्गणं स्खलनं समे इत्य् [अमरः ।]{।मर्क्} रिङ्गन् हस्त-पादादिभिश् चलन् तत्रत्याभ्यां देवाभ्यां नल-कूवराभ्याम् ।">
  <meta property="og:locale" content="en_us">
  <meta property="og:type" content="article">
    <meta property="article:section" content="bhagavatam">

  <meta itemprop="name" content="१०">
  <meta itemprop="description" content="यमलार्जुनोद्धारः । ॥ १०.१०.१ ॥
श्री-राजोवाच—
कथ्यतां भगवन्न् एतत् तयोः शापस्य कारणम् ।
यत् तद् विगर्हितं कर्म येन वा देवर्षेस् तमः ॥**
श्रीधर-स्वामी (भावार्थ-दीपिका) :
दशमेऽपातयद् रिङ्गन्न् अन्तरा यमलार्जुनौ ।
तत्रत्याभ्यां च देवाभ्यां कृष्णः स्तुत इतीर्यते ॥*॥
यद् विगर्हितं कर्म, येन वा देवर्षेर् भागवतोत्तमस्यापि तमः क्रोधः, तद् एतत् कथ्यताम् इति ॥१॥
वंशीधरः (भावार्थ-दीपिका-प्रकाशः) : यमलौ युग्मौ ताव् अर्जुनौ चेति कर्मधारयः, द्वितीया त्व् अन्तरायोगात् । अन्तरा मध्ये रिङ्गणं स्खलनं समे इत्य् [अमरः ।]{।मर्क्} रिङ्गन् हस्त-पादादिभिश् चलन् तत्रत्याभ्यां देवाभ्यां नल-कूवराभ्याम् ।">
  <meta itemprop="wordCount" content="11113">
  <meta name="twitter:card" content="summary">
  <meta name="twitter:title" content="१०">
  <meta name="twitter:description" content="यमलार्जुनोद्धारः । ॥ १०.१०.१ ॥
श्री-राजोवाच—
कथ्यतां भगवन्न् एतत् तयोः शापस्य कारणम् ।
यत् तद् विगर्हितं कर्म येन वा देवर्षेस् तमः ॥**
श्रीधर-स्वामी (भावार्थ-दीपिका) :
दशमेऽपातयद् रिङ्गन्न् अन्तरा यमलार्जुनौ ।
तत्रत्याभ्यां च देवाभ्यां कृष्णः स्तुत इतीर्यते ॥*॥
यद् विगर्हितं कर्म, येन वा देवर्षेर् भागवतोत्तमस्यापि तमः क्रोधः, तद् एतत् कथ्यताम् इति ॥१॥
वंशीधरः (भावार्थ-दीपिका-प्रकाशः) : यमलौ युग्मौ ताव् अर्जुनौ चेति कर्मधारयः, द्वितीया त्व् अन्तरायोगात् । अन्तरा मध्ये रिङ्गणं स्खलनं समे इत्य् [अमरः ।]{।मर्क्} रिङ्गन् हस्त-पादादिभिश् चलन् तत्रत्याभ्यां देवाभ्यां नल-कूवराभ्याम् ।">
<script type="text/javascript">
    
    let baseURL = "https:\/\/vishvAsa.github.io\/purANam_vaiShNavam\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/purANam_vaiShNavam\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/purANam_vaiShNavam\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/purANam_vaiShNavam\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/purANam_vaiShNavam\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvya\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/purANam_vaiShNavam\/bhAgavatam\/gauDIya-prastutiH\/10\/01-11\/10\/".replace(basePath, "/");
  pageVars.pageParams = {};
  pageVars.pageSource = "bhAgavatam\/gauDIya-prastutiH\/10\/01-11\/10.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/purANam_vaiShNavam/webpack_dist/uiLib-bundle.js"></script>







    <link rel="stylesheet" href="/purANam_vaiShNavam/webpack_dist/uiLib.css">
<link rel="stylesheet" href="/purANam_vaiShNavam/css/uiLibPrint.css" media="print" >
<link rel="stylesheet" href="/purANam_vaiShNavam/css/fonts.css" >
<link rel="stylesheet" href="/purANam_vaiShNavam/css/@fortawesome/fontawesome-free/css/solid.min.css">

<link rel="stylesheet" href="/purANam_vaiShNavam/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/01-11/10/" />
<link rel="alternate" hreflang="sa-Deva" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/01-11/10/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/01-11/10/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/01-11/10/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/01-11/10/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/01-11/10/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/01-11/10/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/01-11/10/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/01-11/10/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/01-11/10/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/01-11/10/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/01-11/10/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/01-11/10/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/01-11/10/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/01-11/10/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/01-11/10/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/01-11/10/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/01-11/10/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/01-11/10/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/01-11/10/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/01-11/10/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/01-11/10/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/01-11/10/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/01-11/10/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/01-11/10/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/01-11/10/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/01-11/10/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/01-11/10/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/01-11/10/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/01-11/10/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/01-11/10/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/01-11/10/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/01-11/10/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/01-11/10/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/01-11/10/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/01-11/10/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/01-11/10/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/01-11/10/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/01-11/10/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/01-11/10/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/01-11/10/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/01-11/10/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/01-11/10/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/01-11/10/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/01-11/10/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">पुराणे विश्वासटिप्पन्यः <br/> १०</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/purANam_vaiShNavam/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="१०">१०</h1>
    
    <a id="editLink" class="btn btn-primary noPrint"  href="https://github.com/vishvAsa/purANam_vaiShNavam/edit/content/bhAgavatam/gauDIya-prastutiH/10/01-11/10.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <h2 id="यमलरजनदधर-">यमलार्जुनोद्धारः ।</h2>
<p><strong>॥ १०.१०.१ ॥</strong></p>
<p><strong>श्री-राजोवाच&mdash;</strong></p>
<p><strong>कथ्यतां भगवन्न् एतत् तयोः शापस्य कारणम् ।</strong><br>
यत् तद् विगर्हितं कर्म येन वा देवर्षेस् तमः ॥**</p>
<p><strong>श्रीधर-स्वामी (भावार्थ-दीपिका) :</strong></p>
<p>दशमेऽपातयद् रिङ्गन्न् अन्तरा यमलार्जुनौ ।</p>
<p>तत्रत्याभ्यां च देवाभ्यां कृष्णः स्तुत इतीर्यते ॥*॥</p>
<p><strong>यद् विगर्हितं कर्म,</strong> <strong>येन वा देवर्षेर्</strong> भागवतोत्तमस्यापि <strong>तमः</strong> क्रोधः, <strong>तद् एतत् कथ्यताम्</strong> इति ॥१॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> <em>यमलौ</em> युग्मौ ताव् <em>अर्जुनौ</em> चेति कर्मधारयः, द्वितीया त्व् अन्तरायोगात् । <em>अन्तरा</em> मध्ये रिङ्गणं स्खलनं समे इत्य् [अमरः ।]{।मर्क्} <em>रिङ्गन्</em> हस्त-पादादिभिश् चलन् <em>तत्रत्याभ्यां</em> <em>देवाभ्यां</em> नल-कूवराभ्याम् ।</p>
<blockquote>
<p>अर्जुनः ककुभे पार्थे कार्तवीर्य-मयूरयोः । &gt;
मातुर् एक-सुतेऽपि स्यात् पुंलिङ्गो धवलेन्यवत् ॥ इति मेदिनी &gt; ॥*॥</p></blockquote>
<p><em>भागवतोत्तमस्याप्य्</em> असम्भावित-तमसोऽपि । <strong>विगर्हितं</strong> निन्दितम् । <strong>येन</strong> कर्मणा । <strong>तद्</strong> <strong>एतत्</strong> कर्म ॥१॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> श्री-दामोदरस्य परम-मनोहर-लीला-श्रवणेन चित्तारूढस्य तस्य भाव-विशेष-कौतुकेन क्षणं स-बन्धनस्य स्थित्य्-अर्थम् इव कथान्तरम् आपातयन् पृच्छति&mdash;<strong>कथ्यताम्</strong> इति । <strong>तमो</strong>\ऽभूद् इति शेषः । &quot;येनासीद् देवर्षेस् तमः&quot; इति पाठान्तरं सुगमम्, आर्षत्वाच् छन्दो-भङ्गादोषः । तच् च सर्व-सम्मतं न स्यात् । <strong>तद् एतत् कथ्यताम्</strong> अधुनैव कथ्यताम् इत्य् अर्थः ।</p>
<p>यद् वा, तद् अवाच्यम् अपि महद्-अपराध-कथने\ऽपि दोषाद् विशेषतो गर्हितम् इति यथा मुनि-पुत्र-शापे गर्हितं मत् कर्म कारणम्, ततो\ऽपीदम् अधिकतरं न्यूनं भवेत् । अन्यथा भागवतोत्तमस्य श्री-नारदस्य क्रोधासम्भव इत्य् अर्थः । <strong>भगवन्</strong> ! हे सर्वज्ञ ! इति यथा <strong>मद्-विगर्हित-कर्मणा</strong> मुनेः शापो\ऽपि भवत्-सङ्गमादिनानुग्रह एव वृत्तः, तथा तयोर् अपि किम् अभूत् ? तच् च त्वया ज्ञायत एवेति भावः ॥१॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> अथ तस्य बद्धस्य मातृ-कोपाद् व्यग्रस्य चाव्याहत-सर्वज्ञमयीं विचार-रूपामान्तर-लीलाम् अपि कौतुकात् पृच्छति&mdash;<strong>कथ्यताम्</strong> इति । <strong>तमो</strong>ऽभूद् इति शेषः । तद् एतच् छापस्य कारणम् इति योज्यं, &quot;येनासीद् देवर्षेस् तमः&quot; इति पाठान्तरं सुगमम् आर्षत्वाच् छान्दो-भङ्गादोषः ॥१॥</p>
<hr>
<p><strong>जीव-गोस्वामी (क्रम-सन्दर्भः) :</strong> तद्-युगल-मोक्षण-लीला-श्रवण-रस-पोषार्थं पृच्छति&mdash;<strong>कथ्यताम्</strong> इति ॥१॥</p>
<hr>
<p><strong>जीव-गोस्वामी (बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong></p>
<p>कुवेरात्मजयोः शापः कथा प्रोक्ता पुरातनी ।</p>
<p>तद् विमोचयिता कृष्णस् ताभ्यां तु दशमे स्तुतः ॥</p>
<p>तयोर् विगर्हितं यत् कर्म येन वा कर्मणा देवर्षेर् अपि तमः क्रोध एतत्तयोः शापस्य कारणं कथ्यताम् इत्य् अन्वयः ॥१॥</p>
<hr>
<p><strong>बलदेव-विद्यभूषणः (वैष्णवानन्दिनी) :</strong> <em>न व्याख्यातम्।</em></p>
<hr>
<p><strong>॥ १०.१०.२ ॥</strong></p>
<p>श्री-शुक उवाच&mdash;</p>
<p><strong>रुद्रस्यानुचरौ भूत्वा सुदृप्तौ धनदात्मजौ ।</strong><br>
कैलासोपवने रम्ये मन्दाकिन्यां मदोत्कटौ ॥**</p>
<p><strong>श्रीधर-स्वामी (भावार्थ-दीपिका) :</strong> <em>न व्याख्यातम्।</em></p>
<hr>
<p><strong>वंशीधरः (भावार्थ-दीपिका-प्रकाशः) :</strong> सुदृप्तौ गर्वितौ । मन्दाकिन्यां गङ्गायाम् । मदेन धनादिजेनोत्कटाभुच्छ्रङ्खलौ ॥२॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> रुद्रानुचरत्वाद् एव सुदृप्तौ महा-गर्ववन्तौ । यद् वा, सुदृप्तत्वे हेतुः&mdash;धनदात्मजाव् इति । रुद्रस्यानुचरौ भूत्वापि तद् अधिष्ठित-महा-पुण्य-स्थाने, तत्र च मन्दाकिन्यां मन्दाकिनी-तटे, मदिरा-पानात् तथा गङ्गायां निषिद्धाया अपि जल-क्रीडाया विधानात्, तत्र च विवस्त्राव् इति वक्ष्यमाणाद्-गङ्गायां नग्नात्वाच् च महापराधा उक्ताः । मदैः श्र्यादि सम्बन्धिभिर् उत्कटौ मत्तौ, किञ्च, मदिरां पीत्वा वारुणीं वरुण-निर्मिताम् इति महा-मादकत्वम् उक्तम् । स्त्रिय एव जनाः, परिचारक-रूपा लोका वा, तैः सह, अन्विति तयोर् अप्यादौ गानं बोधयति, मत्तत्वात् । यद् वा, निरन्तरम् इत्य् अथः ॥२.३॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> श्री-शुक-देवश् च तादृश-तद् विचारम् अनुसृत्य वक्तुम् आरब्धवान् तत्र रुद्रस्येति युग्मकम् वारुणीं क्षीरोद-मथनाज् जातां किं वा वरुण-निर्मिताम् इति महा-मादकत्वम् उक्तं तां पीत्वा कैलादोपवन-मध्ये या मन्दाकिनी तस्यां तत् समीपे पुष्पिते वने प्रथमं चेरतुः ॥२.३॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्</em>।</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> <em>न व्याख्यातम्।</em></p>
<hr>
<p><strong>बलदेव-विद्यभूषणः (वैष्णवानन्दिनी) :</strong> <em>न व्याख्यातम्।</em></p>
<hr>
<p>॥ १०.१०.३ ॥</p>
<p><strong>वारुणीं मदिरां पीत्वा मदाघूर्णित-लोचनौ ।</strong><br>
स्त्री-जनैर् अनुगायद्भिश् चेरतुः पुष्पिते वने ॥**</p>
<p><strong>श्रीधर-स्वामी (भावार्थ-दीपिका) :</strong> <em>न व्याख्यातम्।</em></p>
<hr>
<p><strong>वंशीधरः (भावार्थ-दीपिका-प्रकाशः) :</strong> वारुणीं वरुणाज् जातां कदन्बादि-सम्भवाम् वारुणी वृक्ष-कोटरात् इति वक्ष्यमाणत्वात् । यद् वा, ततोऽभूद् वारुणी देवी इति समुद्र-मथनाख्यानोक्तेः । वरुण-देवताकं यद् अन्नं तन्मयी सरेति स्वामिचरणाः ॥३॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong></p>
<hr>
<p><strong>जीव-गोस्वामी (लघु-वैष्णव-तोषणी, क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> <em>न व्याख्यातम्।</em></p>
<hr>
<p><strong>बलदेव-विद्यभूषणः (वैष्णवानन्दिनी) :</strong> <em>न व्याख्यातम्।</em></p>
<hr>
<p>॥ १०.१०.४ ॥</p>
<p><strong>अन्तः प्रविश्य गङ्गायाम् अम्भोज-वन-राजिनि ।</strong><br>
चिक्रीडतुर् युवतिभिर् गजाव् इव करेणुभिः ॥**</p>
<p><strong>श्रीधर-स्वामी (भावार्थ-दीपिका) :</strong> गङ्गायाम् अन्तर् मध्ये । कथं-भूते । अम्भोजानां वनानि तेषां राजयस्ता विद्यन्ते यस्मिंस् तस्मिन् ॥४॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> अम्भोजानां सरोजानाम् । राजयः प्ङ्क्तयः । करेणुभ्यां नेमे स्त्री इत्य् अमरः । करेणुभिर् गजीभिः ॥४॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> गजाविवेति महा-मत्ततया जल-क्रीडने दृष्टान्तः । अन्यत् तैर् व्याख्यातम् । यद् वा, अम्भोज-वनेन राजितुं शीलम् अस्य, तस्मिन् जल इति शेषः ॥४॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> गङ्गायां चिक्रीडतुः किं कृत्वा अन्तः प्रविश्य अन्त कथम्-भूते ? अम्भोजवनानां राजिर्यत्रेत्य् अव्यय-विशेषणत्वेन नपुंसकत्वान्नुम् ॥४॥</p>
<hr>
<p><strong>जीव-गोस्वामी (क्रम-सन्दर्भः) :</strong> अम्भोज-वनेन राजितुं शीलं यस्य तस्मिन् ॥४॥</p>
<hr>
<p><strong>जीव-गोस्वामी (बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) : गङ्गायां</strong> <strong>चिक्रीडतुः</strong> किं कृत्वा अन्तर् मध्ये प्रविश्य, कीदृशे <strong>अम्भोजानां</strong> <strong>वनराजिर्</strong> यत्र तस्मिन् ॥४॥</p>
<hr>
<p><strong>बलदेव-विद्यभूषणः (वैष्णवानन्दिनी) :</strong> <em>न व्याख्यातम्।</em></p>
<hr>
<p>॥ १०.१०.५ ॥</p>
<p><strong>यदृच्छया च देवर्षिर् भगवांस् तत्र कौरव ।</strong><br>
अपश्यन् नारदो देवौ क्षीबाणौ समबुध्यत ॥**</p>
<p><strong>श्रीधर-स्वामी (भावार्थ-दीपिका) :</strong> अपश्यत्, दृष्ट्वा च क्षीबाणौ मत्तौ समबुध्यत ॥५॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> तत्र गङ्गा-तटे । क्षीबाणावश्लील-भाषिणौ वा अश्लील-भाषी स्यात् क्षीवा मदत्तोऽथ हिंसकः इति धरणिः । हे कौरवेति । शुद्ध-वंशजत्वाद् एव त्वाम् इदं गोप्यं वक्ष्यामीति भावः ॥५॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> त्व् अर्थे च-कारो भिन्नोपक्रमे । यद् वा, अपश्यत् सम्यग्-बुध्यत चेति च-कारान्वयः । यदृच्छया तयोः केनापि भाग्योदयेनेत्य् अर्थः । आगत इति शेषः । देवर्षिर् इति नियन्तृत्वम्, भगवान् इति दयालुत्वम्&mdash;इति वक्ष्यमाण-शापानुग्रहयोर् योग्यता उक्ता । हे कौरवेति तत्र तस्यागमनासम्भवे\ऽप्य् आगमनात् कौतुकेन सम्बोधनम् ॥५॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> त्व् अर्थे चकारो भिन्नोपक्रमे । यद् वा अपश्यत् सम्यग् अवबुद्ध्यत चेति चकारान्वयः । यदृच्छया स्वैरितया आगत इति शेषः । देवर्षिर् इति नियन्तृत्वं भगवान् इति दयालुत्वम् इति वक्ष्यमाण-शापानुग्रहयोर् योग्यतोक्ता कौरवेति तस्यागमनासम्भवे\ऽप्य् आगमनात् कौतुकेन सम्बोधनम् ॥५॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्</em>।</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> दृष्ट्वा च क्षीवाणौ मत्तौ समबुध्यतेति मत्तयोर् अनयोर् मम कृपा न फलवती भविष्यतीति तयोर् मदापनोदनार्थं दध्याव् इति भावः॥५.६॥</p>
<hr>
<p>॥ १०.१०.६ ॥</p>
<p><strong>तं दृष्ट्वा व्रीडिता देव्यो विवस्त्राः शाप-शङ्किताः ।</strong><br>
वासांसि पर्यधुः शीघ्रं विवस्त्रौ नैव गुह्यकौ ॥**</p>
<p><strong>श्रीधर-स्वामी (भावार्थ-दीपिका) :</strong> कुत इत्य् अत आह&mdash;तं दृष्ट्वेति ॥६॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> पर्यधुर् वेष्टितवत्यः । तत्र हेतुः तं दृष्ट्वेति ॥६॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> गुह्यकाव् इति तदा सात्त्विकत्वाभावेन देवत्वहानेः केवल-यक्षतयैवोपलक्षितौ । एव-शब्देन देवीनाम् अग्रहेणापि न पर्यधत्ताम् इति बोध्यते ॥६॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> गुह्यकाव् इति तदा सात्त्विकत्वाभावेन देवत्व-हानेः केवल-यक्षतयोपलक्षितौ एव-शब्देन देवीनाम् आग्रहेणापि न पर्यधाताम् इति बोध्यते ॥६॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः), विश्वनाथ-चक्रवर्ती (सारार्थ-दर्शिणी), बलदेव-विद्यभूषणः (वैष्णवानन्दिनी) :</strong> <em>न व्याख्यातम्</em>**।**</p>
<hr>
<p>॥ १०.१०.७ ॥</p>
<p><strong>तौ दृष्ट्वा मदिरा-मत्तौ श्री-मदान्धौ सुरात्मजौ ।</strong><br>
तयोर् अनुग्रहार्थाय शापं दास्यन्न् इदं जगौ ॥**</p>
<p><strong>श्रीधर-स्वामी (भावार्थ-दीपिका) :</strong> अनुग्रहार्थाय अनुग्रहश् च मद-नाशोऽर्थश् च श्री-कृष्ण-दर्शनं तद् अर्थम् । इदं वक्ष्यमाणं न ह्य् अन्य इत्य्-आदि ॥७॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> अनुग्रहार्थयोः समाहार-द्वन्द्वः ॥७॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> सुरात्मजावपि मदिरा-मत्तौ, यतः श्री-मदेनान्धौ सद् असद्-दृष्टि-हीनौ, मदिरेत्यादि-विशेषण-द्वयं शापे, सुरेति चानुग्रहे हेतु-विवेचनीयः । जगौ तत्त्वतो\ऽन्तःकोपाभावेन सदा वीणासक्त-पाणितया वीणयागायत् । किं वा, गाथा-रूपेणोच्चैः स्वयम् अवोचत् ॥७॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> सुरात्मजाव् अपि मदिरामत्तौ यतः श्री-मदेन अन्धौ सद् असद् दृष्टि-हीनौ मदिरेत्य् आदि विशेषण-द्वयं शापेसुरेति चानुग्रहे हेतुर् विवेचनीयः तयोर् अनुग्रहार्थायेति तौ प्रति स्व-योग्यस्यानुग्रहस्य योऽर्थः उपशान्ति-भगवद् भक्ति-भगवत् साक्षाकार-संवलन-रूपं तस्मै तं प्रापयितुं स्थावरत्व-प्रापकं शापं दास्यन् अनुग्रह-स्वभावत्वाद् एषां सोयम् अनुग्रह-परापराधं स्व-शापाद् अभिभूय स्वरूपेणैव पर्यवसितः स्यात् ततश् च तद् रूपोऽर्थः स्वयम् एव व्यक्तीभवतीति भावः । तत्र च सति यत् खलु-विशेषेण बृहद् वनान्तर्भावि-श्री-मद् व्रज-राज-द्वार्यर्जुनाख्य-गोप-सखनाम् अवृक्षतया जन्म प्रापतुः यच् च येन येनावतारेणेत्य् आदिरीत्या परमहित-लीला श्री-बाल-गोपाल-साक्षात्कारादिकं लेभाते तत्रेदं सम्भावयामः तदानीं तेन श्री-मद् देवर्षिणा तु तोकेन जीव हरं यद् उलूकिकायाः इत्य्-आदि-रूपः निरर्गल-कारुण्यमय-तल् लीला-गानं क्रियामाणम् आसीद् इति तत् कारुण्यतादात्म्यापन्न-निजानुग्रहेण तत् पर्यन्तो\ऽप्य् अर्थो दत्त इति जगौ तत्वतोऽन्तः कोपाभावेन गाथारूपेणोच्चैः स्वयम् अवोचत् ॥७॥</p>
<hr>
<p><strong>जीव-गोस्वामी (क्रम-सन्दर्भः) :</strong> तद्-विधानाम् अनुग्रहस्य योऽर्थः श्री-कृष्ण-दर्शनं तस्ये ॥७॥</p>
<hr>
<p><strong>जीव-गोस्वामी (बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) : अनुग्रहस्य अर्थः</strong> फलं भगवत् साक्षात्कारस् तद् अर्थं <strong>शापं दास्यन्न्</strong> इति यथा अतिवत्सलः पित्रादिको ऽतिमधुरं क्षीरादिकं भोजयिष्यन् पुत्रादिकम् अतिनिद्राणम् आलक्ष्य तन् निद्रा-भङ्गार्थं नख-द्वयाघातं करोति तद्वद्-इत्य्-अर्थः । <strong>जगाव्</strong> इत्य् अन्ये ऽपि श्रुत्वा स्वहितं जानन्त्व् इति भावः ॥७॥</p>
<hr>
<p><strong>बलदेव-विद्यभूषणः (वैष्णवानन्दिनी) :</strong> <em>न व्याख्यातम्।</em></p>
<hr>
<p>॥ १०.१०.८ ॥</p>
<p><strong>श्री-नारद उवाच&mdash;</strong></p>
<p><strong>न ह्य् अन्यो जुषतो जोष्यान् बुद्धि-भ्रंशो रजो-गुणः ।</strong><br>
श्री-मदाद् आभिजात्यादिर् यत्र स्त्री द्यूतम् आसवः ॥**</p>
<p><strong>श्रीधर-स्वामी (भावार्थ-दीपिका) : जोष्यान्</strong> प्रियान् विषयान् <strong>जुषतः</strong> सेवमानस्य पुंसः <strong>श्री-मदाद्</strong> <strong>अन्य आभिजात्यादिः</strong> सत्-कुल-विद्यादि-जनितो मदः । <strong>अन्यो</strong> वा <strong>रजो-गुणो</strong> रजः-कार्य-हास्य-हर्षादि-रूपे <strong>न हि</strong> । तथा <strong>बुद्धि-भ्रंशो</strong> बुद्धिं भ्रंशयतीति तथा, किन्तु श्री-मद एवेति । तद् आह&mdash;<strong>यत्र</strong> इत्य्-आदि-चतुर्भिः । <strong>यत्र</strong> श्री-मदे ॥८॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> <em>मद</em> इति । शेष-कल्पनातो वरं श्लोकान्तर्गत-पदेनान्वयः । ऋजु-मार्गेण सिध्यतो\ऽर्थस्य वक्रेण साधनायोगात् इति न्यायात् । अत आह--<em>अन्यो वा</em> इति । <em><strong>श्रीमद</strong></em> एव सर्व-परः इत्य् आह&mdash;<em>किन्तु</em> इति । <strong>स्त्री</strong>-शब्देन पर-स्त्री-सङ्गः स्व-स्त्री-सङ्गस्य शास्त्रीयत्वात् । <strong>द्युत</strong>-पदेन तत्-क्रीडा । <strong>आसव</strong>-पदेन च तत्-पानं लक्ष्यते ॥८॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> श्री-मदेनान्ध्यं दृष्ट्वा श्री-भ्रंश-शापं दातुम् आदौ श्री-मदं निन्दति&mdash;न हीति पञ्चभिः । अभिज्ञातिः सत् कुलम्, तद् उद्भव आभिजात्यो मदः, आदि-शब्दाद्-विद्यादि-मदः, तथा चोक्तम्&mdash;</p>
<blockquote>
<p>विद्या-मदो धन-मदस् तथा चाभिजनो मदः । &gt;
एते मदा मदान्धानां त एव हि सताम् दमाः ॥ [म।भा। &gt; ५.३५.४३<sup id="fnref:1"><a href="#fn:1" class="footnote-ref" role="doc-noteref">1</a></sup>] इति,</p></blockquote>
<p><strong>न ह्य् अन्यो जुषतो जोष्यान् बुद्धि-भ्रंशो रजो-गुणः ।</strong><br>
श्री-मदाद् आभिजात्यादिर् यत्र स्त्री द्यूतम् आसवः ॥**</p>
<p>यत्र श्री-मदे सति स्त्र्यादयो भवन्ति । यद् वा, यस्मिन् विषये सति श्री-मदे सति स्वत एव सद्यस् तेषां प्राप्तेः । स्त्रिया आदौ निर्देशस् तस्या सर्वान् अथ-मूलत्वात्, किं वानर्थापादने स्त्र्यादीनां यथोत्तरं श्रेष्ठ्यम्, तत्र द्युते कलहादि-दुःखेन वृथा धन-व्ययेन च तस्य स्त्रीतः शैष्ठ्यम्, तस्माच् च मत्ततया देह-रक्षादेर् अप्य् अननुसन्धानेन चासवस्य ॥८॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> श्री-मदेनान्धां दृष्ट्वा श्री-भ्रंश-रूपं शापं दातुम् आदौ श्रीमदं निन्दति-न हीतीति पञ्चभिः । अभिजातिः सत्-कुलं तद्-उद्भवः आभिजात्यो मदः आदि-शब्दाद् विद्यादि-मदः तथा चोक्तं&mdash;</p>
<blockquote>
<p>विद्या-मदो धन-मदः तथैवाभिजनो मदः । &gt;
मदा एतैर् अलिप्तानां त एव हि सतां दमाः ॥</p></blockquote>
<p>यत्र श्री-मदे सति स्वत एव सद्यस् तेषां प्राप्तेः तेषां काम-क्रोधयोर् महा-हेतुत्वात् तयोश् च</p>
<blockquote>
<p>काम एष क्रोध एष रजो-गुण-समुद्भवः । &gt;
महाशनो महा-पाप्मा विध्येनम् इह वैरिणम् ॥ गीता ।</p></blockquote>
<p>इत्य्-आदिना निन्दितत्वेन श्री-मद् भीतासूक्तत्वात् ॥८॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्</em>।</p>
<hr>
<p><strong>विश्वनाथ-चक्रवर्ती (सारार्थ-दर्शिणी) : ज्योष्यान्</strong> प्रियविषयान् <strong>जुसतः</strong> सेवमानस्य पुंसः श्रीमदान्धस्य <strong>आभिजात्यादिर्</strong> बुद्धि-भ्रंशको हि निश्चयेन न भवति। यथा श्रीमदः अवश्यम् एव बूद्धिं भ्रंशयतीत्य् अर्थः। अभिजातिः सत्कुलं तद्-उद्भवः आदिशब्दाद् विद्यादि मदः। रजोगुणोद्भवत्वाद्रजो गुणः श्रीमदे सति यथा पापानि जायन्ते तथा नान्यत्रेत्य् आह, यत्रेति चतुर्भिः ॥८॥</p>
<hr>
<p><strong>बलदेव-विद्यभूषणः (वैष्णवानन्दिनी) :</strong> <em>न व्याख्यातम्।</em></p>
<hr>
<p>॥ १०.१०.९ ॥</p>
<p><strong>हन्यन्ते पशवो यत्र निर्दयैर् अजितात्मभिः ।</strong><br>
मन्यमानैर् इमं देहम् अजरामृत्यु नश्वरम् ॥**</p>
<p><strong>श्रीधर-स्वामी (भावार्थ-दीपिका) :</strong> इमं नश्वरं देहम् अजरा-मृत्यु अजरश् च अमृत्युश् च यथा तथा मन्यमानैः ॥९॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> यत्र येषु स्त्र्यादिषु सत्सु पशवो भूतानि पशुर्वै स देवानाम् इति श्रुतेः । पशु-शब्दो मनुष्येऽपि वर्तते । हननमपि मारण-धन-हरण-प्रवासनापमानादि-भेदाद् बहुविधं ज्ञेयम् । यथातिवत्सलो जनकादि-रति-मधुरं क्षीरादिकं भोजयितुं पुत्रादिकं निद्राणम् आलक्ष्य तन् निद्रा-भङ्गार्थं नख-द्वयाघातं करोति तद्वत् ॥९॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> परम् अपि महा-पाप-जनकं परद्रोह-लक्षणं सुदुष्टं कर्मात्र घटत इत्य् आह&mdash;हन्यत इति भोजन-सुखार्थं पशव इति भक्ष्याभक्ष्य-विचारो\ऽपि निरस्तः । निर्दयैर् असद्भिर् यतो\ऽजितेन्द्रियैर् अत एवं साक्षाज् जरा मरण धर्मकम् अपि, तत्र च नश्वरं प्रतिक्षणं रोगादिना नाश-शीलीलम् अप्य् अजरा-मृत्यु वस्त्विति मन्यमानैः ॥९॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> ततश् च महा-पाप-जनकं परद्रोह-लक्षणं सुदुष्टं कर्मात्र घटत इत्य् आह&mdash;हन्यन्त इति । भोजन-सुखार्थं पशव इति साक्षात् भक्ष्याभक्ष्य-विचारो\ऽपि निरस्तः । निदयरसद्भिः यतः अजितेन्द्रियैः अत एव इमं साक्साज् जारादि-धर्मकम् अपि तत्र च प्रतिक्षण-परिणामित्वेन नाशा-लीलम् अपि अजरमृत्युवस्त्विति मन्यमानैः टीकायाम् अजरश् च यो देह-विशेषः पश्चान् मृत्युर् अप्य् अन्यः तयोः द्वन्द्वक्यं तद्वन् मन्यमानैर् इत्य् अर्थः ॥९॥</p>
<hr>
<p><strong>जीव-गोस्वामी (क्रम-सन्दर्भः) :</strong> हन्यन्त इति अजरश् च यो देह-विशेषः पश्चाद्-अमृत्युर् अप्य् अन्यस् त्वयोर् द्वन्द्वैक्यं तन् मन्यमानैर् इत्य् अर्थः ॥९॥</p>
<hr>
<p><strong>जीव-गोस्वामी (बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) : जरा-मृत्युभ्यां</strong> दृष्टाभ्याम् अपि <strong>इमं देहं</strong> न <strong>नश्वरं</strong> <strong>मन्यमानैः</strong>।</p>
<hr>
<p><strong>बलदेव-विद्यभूषणः (वैष्णवानन्दिनी) :</strong> <em>न व्याख्यातम्।</em></p>
<hr>
<p>॥ १०.१०.१० ॥</p>
<p><strong>देव-संज्ञितम् अप्य् अन्ते कृमि-विड्-भस्म-संज्ञितम् ।</strong><br>
भूत-ध्रुक् तत्-कृते स्वार्थं किं वेद निरयो यतः ॥**</p>
<p><strong>श्रीधर-स्वामी (भावार्थ-दीपिका) :</strong> नर-देव-भूदेव संज्ञितम् अपि श्वादिभिर् भक्षितं विट्-संज्ञितं दग्धं भस्म-संज्ञितम् अन्यदा कृमि-संज्ञितम् । तत्-कृते तद्-अर्थं यो भूत-ध्रुक् भूत-द्रोग्धा । यतो भूत-द्रोहान् निरयो भवति स किं स्वार्थं वेद । नैव वेदेत्य् अर्थः ॥१०॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> निरयो निर्गतोऽयः सुखं यतः स निरयो नरकः । यद् वा, तत्-कृते अन्तः काम-क्रोध-लोभाक्रान्त-चित्ततया स्वयम् अज्ञानीभूय विहितत्याग-पूर्वकं लोके निज-ज्ञानितां प्रकट्य लोकान् कर्मतः प्रचाय्याहं ब्रास्मीति मामेवेश्वरं जानीत तत् तम् असि इति श्रावयित्वा च त्वम् अपीश्वरोऽसीति देह-पूजां कारयितुं भूतं नित्य-भूतं परमात्मानं स्वस्य तत् तुल्य-भावनया गृह्यतीर्ष्यतीति भूत-ध्रुक् स किं स्वार्थं स्वस्यानीशतां वेद यतो भगवद्-द्रोहान् निरयो भगवति राजाभिमानि-तन्तुवायस्य राज-दण्डवद्यम् अदण्डो भवतीति भावः । भूत-ध्रुक् को लभेत शम् इति तद् अवध्यायी न क्वचित् सुखम् एधते इति च कंस-भार्याभिर् वक्ष्यमाणत्वात् । <em>इत्य् अर्थ</em> इति । स तु सर्वथा स्वार्थापरिज्ञाणिति भावः ॥१०॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> स्वस्थार्थं हितम् इत्य् अर्थः ॥१०॥</p>
<hr>
<p><strong>सनातन-गोस्वामी (बृहद्-वैष्णव-तोषणी)</strong>, <strong>जीव-गोस्वामी (लघु-वैष्णव-तोषणी) :</strong> स्वस्यार्थं हितम् इत्य् अर्थः ॥१०॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्</em>।</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> नर<strong>देव</strong> भूदेव <strong>सञ्ज्ञितम्</strong> अपि अन्ते मरणानन्तरं श्वादिभिर् अभक्षितं पुत्रादिभिर् अदग्धं चेत् कृमि-सज्ञितं भक्षितञ् चेत् विट्-सञ्ज्ञितं दग्धञ् चेत् भस्म-सञ्ज्ञितं भवेत्, तस्य देहस्य कृते यो भूतद्-ह्रुक्, यतो भूत-द्रोहात्।</p>
<hr>
<p><strong>बलदेव-विद्यभूषणः (वैष्णवानन्दिनी) :</strong> <em>न व्याख्यातम्।</em></p>
<hr>
<p>॥ १०.१०.११ ॥</p>
<p><strong>देहः किम् अन्न-दातुः स्वं निषेक्तुर् मातुर् एव च ।</strong><br>
मातुः पितुर् वा बलिनः क्रेतुर् अग्नेः शुनोऽपि वा ॥**</p>
<p><strong>श्रीधर-स्वामी (भावार्थ-दीपिका) :</strong> इदानीं देहेऽहं भावोऽपि न घटत इत्य् आह&mdash;देह इति । निषेक्तुः पितुः । मातुः पितुर् वा माताम् अहस्य पुत्रिका-करणे ॥११॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> अन्न-दातुर् नित्यं भोजन-प्रदस्य निषेक्तुंर् गर्भाधान-कर्तुः पितुर् इति स्वामि-चरणाः । बलिनो बलात्कारेण ग्रहीतू राज्ञादेः क्रतुर् द्रव्यं दत्त्वा मौल्येन ग्रहीतुः । अग्नेः अन्त्ये तस्य तत्रैवाहुति-निक्षेपात् । शुन इत्य् उपलक्षणं गृध्रादेर् अपि । आहुत्यभावे तैर् एव भक्ष्यत इति तेषाम् अपि स्वत्वं तत्र । अपि वेत्य् उक्तेः मृदि निखनने कृम्यादिभिर् भक्ष्यते तद् अतस् तेषाम् अपि स्वत्वम् इति ज्ञेयम् ॥११॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> देहे ममतापि न घटेतेत्याशयेणाह&mdash;देह इति । स्वं स्वत्वास्पदम् । बलिनो बलाद्-विशिष्ट्याद्य् अर्थ-गृह्णतः एवार्थे अपि-शब्दः, अस्य एव शब्दस्यापि पूर्वैर् अप्य् अन्वयः । एवम् अन्न-दात्रादीनां प्रत्येकम् । स्वत्व-निर्धाराद् देहस्यात्य् अन्तानात्मीयतोक्ता ॥११॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> देहे ममता निर्धारणम् अपि न घटेत बहु-विप्रतिपत्तर् इत्य् आह देह इति-स्वं धनं स्वीयम् इत्य् अर्थः । बलिनः बलाद्विष्ट्याद्यर्थं गृह्नतः एव-शब्दस्यापि पूर्वैर् अप्य् अन्वयः क्रेतुर् वा बलिनोऽग्रेर् इति वा बलिनः क्रेतुर् अग्रेर् इति वा पाठः ॥११॥</p>
<hr>
<p><strong>जीव-गोस्वामी (क्रम-सन्दर्भः) :</strong> देह इति स्वं वस्त्विति शेषः ॥११॥</p>
<hr>
<p><strong>जीव-गोस्वामी (बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> देहे ममता निर्धारणमपि न घटते बहुविप्रतिपत्तेर् इत्य् आह, देह इति। <strong>निषेक्तुः</strong> पितुः <strong>स्वं</strong> धनम्, <strong>मातुः</strong> पितुर्मातामहस्य वा पुत्रिकाकरणे सति। बलिनो बलाद्विष्ट्यर्थं गृह्नतः ॥११॥</p>
<hr>
<p><strong>बलदेव-विद्यभूषणः (वैष्णवानन्दिनी) :</strong> <em>न व्याख्यातम्।</em></p>
<hr>
<p>॥ १०.१०.१२ ॥</p>
<p><strong>एवं साधारणं देहम् अव्यक्त-प्रभवाप्ययम् ।</strong><br>
को विद्वान् आत्मसात् कृत्वा हन्ति जन्तून् ऋतेऽसतः ॥**</p>
<p><strong>श्रीधर-स्वामी (भावार्थ-दीपिका) :</strong> अव्यक्त-प्रभवाप्ययम् अव्यक्तात् प्रभवस् तस्मिन्न् एवाप्ययो यस्य तम् आत्म-सात्-कृत्वा आत्मेति मत्वा । असतो मूढाद् ऋते ॥१२॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> एवम् उक्त-प्रकारेण । साधारणम् अनेकस्वत्वास्पदम् । अव्यक्तात् प्रकृतेः अव्यक्तादीनि भूतानि व्यक्तम् अध्यानि भारत । अव्यक्त-निधानान्य् एव इति स्मृतेः ॥१२॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> अव्यक्तं प्रधानम्, तत् प्रभावाप्य् अयत्वेन मायिकत्वम्, तथाप्य् आत्मेति मत्वा । यद् वा, अव्यक्तादीश्वरात् प्रभवाप्य् अयौ यस्येत्य् अस्वाधीनत्वम् उक्तम्, तथाप्य् आत्मीयम् इति मत्वा, विद्वान् तत् तत्त्वं जानन्न् इत्य् अर्थः । यद् वा, अविद्वान् अपि को हन्ति ? हन्यमानस्य साक्षाद्-दुख-दर्शनात् । तच् चाग्रे वक्ष्यति । असतः श्री-मद्-दुर्बुधेर् विना ॥१२॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> एवं पूर्वोक्त-प्रकारेण देहं साधारणम् अपि विद्वान् जानन् तथा अव्यक्त प्रधानवत्कारणावस्थायाम् अविविक्तं भूत-पञ्चक्वं तत्र प्रभवाप्य् अयौ यस्येत्यापात-मात्र-प्रतीतम् अपि जानन् को नाम तमात्मत्वेनाङ्गीकृत्य जन्तून् हन्ति न को\ऽपि असन्तस्तु जानन्तोऽपि घ्नन्तीत्य् अर्थः ॥१२॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) : अव्यक्तात्</strong> <strong>प्रभवस्</strong> तस्मिन्न् एवाप्ययो यस्य तम् । आत्मसात् कृत्वा आत्मत्वेनाङ्गीकृत्य <strong>असतो</strong>ऽज्ञान् विना ॥१२॥</p>
<hr>
<p><strong>बलदेव-विद्यभूषणः (वैष्णवानन्दिनी) :</strong> <em>न व्याख्यातम्।</em></p>
<hr>
<p>॥ १०.१०.१३ ॥</p>
<p><strong>असतः श्री-मदान्धस्य दारिद्र्यं परम् अञ्जनम् ।</strong><br>
आत्मौपम्येन भूतानि दरिद्रः परम् ईक्षते ॥**</p>
<p><strong>श्रीधर-स्वामी (भावार्थ-दीपिका) :</strong> एवं <strong>श्री-मद</strong>-विचेष्टितम् उक्त्वा तत् प्रतीकारं निश्चिनोति&mdash;<strong>असत</strong> इति । परं श्रेष्ठं, दारिद्र्यम् एव केवलम् इति वा । कुत इत्य् अत आह&mdash;आत्मौपम्येनेति । ततो न द्रुह्यतीति भावः ॥१३॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> तत्-प्रतीकारं <strong>श्री-मद</strong>-नाशकं दारिद्र्यस्य श्रैष्ठ्यम् असहमानोर्थान्तरम् आह&mdash;केवलम् इति । एकम् इत्य् अर्थः । तत्र हेतुम् आशङ्कते&mdash;कुत इति । आत्मौपम्येन स्व-सादृश्ये नेति । इति भाव इति&mdash;सुख-दुःखे स्ववन् मन्यत इति तथापिअम् ॥१३॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> अहो बतासाधोर् अन्यस्यान्यथा कथञ्चित् हितं स्यात्, श्रीमत्तस्य त्व् असाधोर् दारिद्र्येणैवेत्य् आह&mdash;असत इत्य्-आदि । दारिद्र्यम् एव परंआञ्जनम् इत्य् अन्धता-निदानस्य श्रीमदस्य वैद्यकोक्त-निदान-विपर्यय- न्यायेन दारिद्र्येणैव प्रतीकार-सिद्धेः । आत्मौपम्येनेति यथा मम सुखं दुःखं च स्यात्, तथान्यस्यान्यस्यापीति कस्यैच्द् अपि दुःखार्थं न कदापि प्रवर्तते इति भावः । एवं निर्दयत्वादि-हेतु-श्रीमद-वैपरीत्येन दारिद्र्ये समयत्वं बोधितम्, पशु-हननादिकं च निरस्तम् ॥१३॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> अहो बतासाधोर् अन्यस्यान्यथापि कथञ्चित् हितं स्यात् श्रीमत्तस्य त्व् असाधोर् दारिद्र्येणैवेत्य् आह&mdash;असत इत्य्-आदि । परंअं जनम् इति निदान-विपर्यय-न्यायेन ॥१३॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> श्री-मद-रोग-प्रतीकारं निश्चिनोति&mdash;असत इति । <strong>परं</strong> केवलम् ॥१३॥</p>
<hr>
<p><strong>बलदेव-विद्यभूषणः (वैष्णवानन्दिनी) :</strong> श्री-मद-रोगस्य प्रतीकारं निश्चिन्वन्न् आह&mdash;असत इति । परं केवलं यतो दरिद्रः स्व-तौल्येन भूतानीक्षते, अतो न द्रुह्यतीत्य् अर्थः ॥१३॥</p>
<hr>
<p>॥ १०.१०.१४ ॥</p>
<p><strong>यथा कण्टक-विद्धाङ्गो जन्तोर् नेच्छति तां व्यथाम् ।</strong><br>
जीव-साम्यं गतो लिङ्गैर् न तथाविद्ध-कण्टकः ॥**</p>
<p><strong>श्रीधर-स्वामी (भावार्थ-दीपिका) :</strong> स-दृष्टान्तम् आह&mdash;यथेति । मुखाम्लान्यादि-लिङ्गैः सर्वेषां जीवानां सुख-दुःखे समे इति ज्ञातवान् इत्य् अर्थः ॥१४॥</p>
<hr>
<p><strong>वंशीधरः (भावार्थ-दीपिका-प्रकाशः) : तां</strong> कण्टक-व्यथां मुख-म्लान्यादि-<strong>लिङ्गैर्</strong> दुःख-सूचकैर् मुख-कार्ष्ण्यादिभिः सुख-सूचकैर् मुख-विकासादिभिश् चिह्नैः । <em>इत्य् अर्थ</em> इति&mdash;न हि दुःखं विना मुख-मालिन्यं, सुखं विना वा मुख-विकाशो भवतीति जानातीति भावः । <strong>तथाविद्ध-कण्टको</strong> नेति । स त्व् इत्थं वदति&mdash;&quot;किं ते शक्ति-प्रहारो जातः, किम् अर्थम् अल्प-कण्टक-क्षतेन रोदिषि ?&quot; इति भावः ॥१४॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) : जन्तोः</strong> कस्यचिद् अपि प्राणिनः । तां कण्टक-वेध-कृताम् । <strong>अविद्ध-कण्टकः</strong> कण्टकेनाविद्ध इत्य् अर्थः, <strong>स तथा नेच्छतीति</strong> न, अपि त्व् इच्छत्य् एव, दुःखाज्ञानात् । अन्यत् तैर् व्याख्यातम् । यद् वा, लिङ्गैर् अङ्गादिभिर् लक्षणैर् जीवेनान्येन साम्यं प्राप्तो\ऽप्य् अविद्ध-कण्टकश् चेत् तर्हि तथाविद्ध-कण्टक-सदृशो न भवति, किन्तु इच्छत्य् एवेत्य् अर्थः । एवं दरिद्रो निज-दुःखानुमानेनान्य-दुःखम् अवकलयत्य् एवेति भावः ॥१४॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> यतो <strong>यथेति</strong> । <strong>जन्तोः</strong> कस्यचिद् अपि प्राणिनः <strong>तां</strong> कण्टक-वेध-कृतां <strong>नेच्छति</strong>, तस्य सा भवत्व् इति न वाञ्छतीत्य् अर्थः । यतो <strong>लिङ्गैः</strong> मुख-म्लान्यादिभिर् <strong>जीवस्य</strong> तस्य <strong>साम्यं</strong> निज-दुःखानुस्मरणात् कृपोदयेन तुल्यावस्थत्वं <strong>गतः</strong> प्राप्तो भवति <strong>अविद्ध-कण्टकः</strong> कण्टकेनाविद्ध इत्य् अर्थः । राजदन्तादिवत् पर-निपातः । यद् वा, अविद्धः अलग्नः कण्टको यस्य सः ॥१४॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) : लिङ्गैर्</strong> मुख-म्लान्यादिभिर् दृष्टैर् जीवे परस्मिन् साम्यं गतः । पूर्वानुभूत-स्व-व्यथा-सादृश्यं तत्रानुमिमान इत्य् अर्थः । <strong>अविद्ध-कण्टकः</strong> कण्टकेनाविद्धः राज-दन्तादिः ॥१४॥</p>
<hr>
<p><strong>बलदेव-विद्यभूषणः (वैष्णवानन्दिनी) :</strong> तत्र दृष्टान्तम् आह&mdash;यथेति । जन्तोः स्वान्यस्य तां व्यथां नेच्छति, लिङ्गैर् मुख-म्लान्यादिभिर् दृष्टैर् अन्यस्मिन् <strong>जीवे साम्यं गतः</strong> पूर्वानुभूत-स्व-व्यथा सादृश्यं तत्रानुमिमान इत्य् अर्थः । <strong>न तथेति</strong> कण्टकेनाविद्धो\ऽ<strong>विद्ध-कण्टकः</strong> राज-दन्तादिः ॥१४॥</p>
<hr>
<p>॥ १०.१०.१५ ॥</p>
<p><strong>दरिद्रो निरहं-स्तम्भो मुक्तः सर्व-मदैर् इह ।</strong><br>
कृच्छ्रं यदृच्छयाप्नोति तद् धि तस्य परं तपः ॥**</p>
<p><strong>श्रीधर-स्वामी (भावार्थ-दीपिका) :</strong> किं च, दारिद्र्यं मोक्षम् अपि साधयतीत्य् आह&mdash;दरिद्र इति श्लोक-चतुष्टयेन । निरहं-स्तम्भो निर्गतोऽहङ्कार-रूपः स्तम्भो यस्मात् सः ॥१५॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> दरिद्रम् उद्दिश्यान्यद् अप्य् आह&mdash;किं चेति । स्तम्भो गर्वः, गर्व-रोधनयोः स्तम्भः इति हलायुधः । सर्व-मदैः विद्याभिजनादि-मदैः सर्वैर् अनादृतत्वाद् दरिद्रस्य सत्-कुल-मादादयो\ऽपि प्रायो नश्यन्तीति भावः । यदृच्छया देवेच्छया । तत् कृच्छ्रम् । तस्य दरिद्रस्य । एतद् वै परं तपो यद् व्यथितस् तप्यते इति श्रुतेः ॥१५॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> निर्गतो\ऽहङ्कारेण धनित्वादि-गर्वेण यः स्तम्भो\ऽनम्रता स यस्मात् । यद् वा, निर्गतो\ऽहङ्कारस्य स्तम्भ आश्रयो धनैश्वर्यादिर् यस्माद्द् अतः सर्वैर् धनादि-सम्बन्धिभिर् मदैर् युक्तो भवति । एवं निरहं-स्तम्भत्वादिना दरिद्रस्य श्रीमदोक्त-देह-जराद्य्-अमनन-वैपरीत्यम् अपि सूचितम् । किं च, अन्नाद्य्-अभावेन क्षुधादिना कष्टं यदृच्छया स्वभावत एव प्राप्नोति । परं श्रेष्ठम् इत्य् अभिमान-नाश-हेतुत्वात् ॥१५॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> अहङ्कारेण धनित्वादि-गर्वेण यः स्तम्भो नम्रत्वाभावः स निर्गतो यस्मात्, अतः सर्वैर् धनादि-सम्बन्धिभिर् मदैश् चित्त-विक्षेपैर् मुक्तो भवति । किं च, अन्नाद्य्-अभावेन यदृच्छया स्वभावत एव प्राप्नोति यत् तत् तप इति अभिमान-नाशकत्वात् । तच् च परं श्रेष्ठम् इति प्रसिद्ध-तपोवद् अभिमान-नाश-हेतुत्वात् ॥१५॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) : दारिद्र्ये</strong> सति मोक्ष-साधनानि स्वत एव भवन्तीत्याह&mdash;दरिद्र इति त्रिभिः । अहङ्कारेण धनित्वादि-गर्वेण यः <strong>स्तम्भः</strong> नम्रत्वाभावः । स निर्गतो यस्मात् सः <strong>सर्व-मदैर्</strong> मुक्त इति दरिद्रस्य सर्वैर् अनादृतत्वात् सत्-कुल-मदादयोऽपि प्रायो नस्यन्तीति भावः ॥१५-१६॥</p>
<hr>
<p><strong>बलदेव-विद्यभूषणः (वैष्णवानन्दिनी) :</strong> किं च, दारिद्र्ये सति मुक्ति-साधनानि स्वतो भवन्तीत्याह त्रिभिः । अहं धनीति यः स्तम्भः, स निर्गतो यस्मात् सः सर्व-मदैः सत्-कुलतादि-हेतुकैर् मुक्तस् तस्य सर्वैर् अवज्ञातत्वात् तेऽपि प्रायः प्रनस्यन्तीत्य् अर्थः । स यदृच्छया कृच्छ्रम् आप्नोति तद् अस्य परं तपः ॥१५॥</p>
<hr>
<p>॥ १०.१०.१६ ॥</p>
<p><strong>नित्यं क्षुत्-क्षाम-देहस्य दरिद्रस्यान्न-काङ्क्षिणः ।</strong><br>
इन्द्रियाण्य् अनुशुष्यन्ति हिंसापि विनिवर्तते ॥**</p>
<p><strong>श्रीधर-स्वामी (भावार्थ-दीपिका) :</strong> <em>न व्याख्यातम्।</em></p>
<hr>
<p><strong>वंशीधरः (भावार्थ-दीपिका-प्रकाशः) :</strong> ननु कृच्छ्रानुभवः कथं तप इति चेत्, तत्राह&mdash;अनुशुष्यन्ति । देह-शोषम् अनुशोषं गच्छन्ति । इन्द्रिय-प्राबल्य-दौर्बल्ये प्रवृत्ति-निवृत्ती ते चान्नसत्ताभावाभ्यां स्तः अन्नाप्राप्त्येन्द्रिय-प्राबल्यानुविधायि-हिंसा-लक्षणा प्रवृत्तिर् नश्यति, हिंसा-नाश एव महत्-तप इति । नातः परं तपो ब्रह्मन् यद् धिंसादि-निवर्तनम् इत्य् उक्तेः ॥१६॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> तस्येन्द्रिय-जयादिकं च तपो\ऽसाध्यम् अपि स्वतो भवतीत्य् आह&mdash;नित्यम् इति । अन्न-काङ्क्षिणो भक्ष्य-मात्रेच्छोर् अनु निरन्तरं शुष्यन्ति, विषय-रसाद् उपरंअन्तीत्य् अर्थः । अत एव हिंसा विषयोपभोगार्थ-पर-पीडादि-लक्षणाप्य् उपरंअति । एवम् अजितात्म-श्रीमत्त्व-विपरीतं स्त्र्य्-आदि-निवर्तकं दरिद्रस्य जितात्मत्वम् उक्तम् ॥१६॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> तस्येन्द्रिय-जयादिकं च तपो साध्यम् अपि स्वतो भवतीत्य् आह&mdash;नित्यम् इति । अन्न-काङ्क्षिणः भक्ष्य-मात्रेच्चोः अनु निरन्तरं शुष्यन्ति विषय-रसाद् उपरमन्तीत्य् अर्थः । अत एव हिंसा-विषयोपभोगार्थ-पर-पीडनादि-लक्षणाप्य् उपरमति एवं श्रीमदाद् अजितात्मता । ततश् च हिंसादिकं तद्-विपरीते तु दारिद्र्ये हिंसादि-निवर्तकं जितात्मत्वम् इत्य् उक्तम् ॥१६॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> <em>न व्याख्यातम्।</em></p>
<hr>
<p><strong>बलदेव-विद्यभूषणः (वैष्णवानन्दिनी) :</strong> हिंसा पर-पीडा ॥१६॥</p>
<hr>
<p>॥ १०.१०.१७ ॥</p>
<p><strong>दरिद्रस्यैव युज्यन्ते साधवः सम-दर्शिनः ।</strong><br>
सद्भिः क्षिणोति तं तर्षं तत आराद् विशुद्ध्यति ॥**</p>
<p><strong>श्रीधर-स्वामी (भावार्थ-दीपिका) :</strong> युज्यन्ते स्वत एव सङ्गच्छन्ते । तर्षं तृष्णाम् ॥१७॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> तत्स् तृष्णाक्सायात् । आराच्छीघ्रम् । सिध्यति मुक्तो भवतीत्य् अर्थः । आराद् दूर-समीपयोः इति विश्वः ।</p>
<p>ननु, [दरिद्रस्य तृष्णैव सर्व-दोदामयीति वाच्यं तस्या अपि प्रतीकार-सम्भवाद् इत्य् आह&mdash;दरिद्रस्यैवेति । धनित्वदारिद्र्योस् तुल्य-दर्शित्वेनोभयेषाम् अपि गृहे विरक्तस्-अञ्चारस्य सम्भवेऽपि साधवो दरिद्रस्यैव युज्यन्ते दद्रिद्र-कर्तृकस्यैव तद् वन्दन-सन्तोषण-सम्बादादि-सम्भवात् तस्यैव ते स्वयं संयोग-जनित-फलदायका भवन्ति न तु धनिनो मदान्धस्य । अत्रानयोः सन्निधौ वर्तमानोऽहम् एव प्रमाणम् इति भावः । ततश् च सद्भिः सत्-संयोग-महिम्नैव तं तर्षं तृष्णां दरिद्रः स्वयम् एव क्षिणोति क्षीणीकरोति तत्-कृपालब्धस्य भक्त्य-मृतस्य तृष्णाहर-स्वभावत्वाद् इति विश्वनाथः]{।मर्क्} ॥१७॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> किं च, सत्सङ्गत्या चायं कृतार्थो भवतीत्य् आह&mdash;दरिद्रस्येति । दरिद्रम् ईश्वरं च समं तत्त्व-विचारेण तुल्यं द्रष्टुं शीलम् एषाम् इति तथा-भूता अपि दरिद्रस्यैव, न तु धनादि-मत्तानाम्, युज्यन्ते स्वयम् एव मिलन्ति, तेषां वैभवेनान्तिके गमनस्याप्य् असम्भवात् । यद् वा, दीन-वात्सल्याद् दरिद्रहितार्थम् एव युक्ता भवन्तीत्य् अर्थः । अथवा, मा लक्ष्मीस् तया सह वर्तत इति समो भगवान्, तद् दर्शिनः सदा चित्तान्तस् तद् अनुभविनो महान्तो दरिद्रस्यैव युज्यन्ते, प्रायोकिञ्चनैर् भगवद्-भक्तैः सह दरिद्रस्य विषयाभावेन समतया सख्यात्, तथा दीनेषु तेषां कृपाधिक्याच् चातः सद्भिर् हेतुभिस् तम् अन्न-विषयकं तर्षं लोभम् अक्षय्यं वा विषय-रागं स्वयं दरिद्र एव क्षिणोति, ततस् तर्षक्षयात् । आरात् शीघ्रम्, हि निश्चितम् ॥१७॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> किं च सत्सङ्गत्या चायं कृतार्थो भवतीत्य् आह&mdash;दरिद्रस्येवेति, साधवोऽपि दरिद्रस्यैव युज्यन्ते प्रयन्तं विनापि मिलिता भवन्ति, उभयेषाम् अपि विविक्त-सञ्चाराद् इति भावः । एवाकारान् अन् तु धनिनां तेषां जन-सङ्घट्ट-प्राये तद् वासे दौर्घट-गमनत्वाद् इति भावः । न चान्य-लोकवत्तेर् अपि दरिद्रस्यायोगो धनिनो योगश् च यत्नेनापद्यत इत्य् आह-समं धन-हानि-लाभयोस् तुल्यं द्रष्टुं शीलं येषां ते अतः सद्भिर् युज्यमान-मात्रैर् हेतुभिस् तमन्न-विषयकम् अपि सर्वं तर्षं स्वयन्द्ररिद्र एव क्षिणोति आराच्छ्रीघ्रं हि निश्चितम् ॥१७॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> न च दरिद्रस्यैका तृष्णैव सर्वदोषमयीति वाच्यं, तस्या अपि प्रतीकारसम्भवाद् इत्य् आह, <strong>दरिद्रस्यैवेति</strong> धनित्व-<strong>दारिद्र्ययोस् तुल्य-दर्शित्वेन</strong> उभय गृहान् कृपया गच्छन्तो ऽपि <strong>साधवो</strong> दरिद्रस्यैव युज्यन्ते दरिद्रेणैव तद्वन्दन सम्भाषण संवादादि सम्भवात् तस्यैव ते स्वयं योगजनित फलदायिका भवन्तीत्यर्थः। नतु धनिनो मदान्धस्य अत्रानयोः सन्निधौ वर्तमानो ऽहम् एव प्रमाणम् इति भावः। ततश् च <strong>सद्भिः</strong> सत्सङ्ग महिम्नैव तं <strong>तर्षं</strong> तृष्णां दरिद्रः स्वयम् एव <strong>क्षिणोति</strong> क्षिणीकरोति। तत्-कृपालब्धस्य भक्त्य्-अमृतस्य तृष्णाहर स्वभावत्वात् अतएव पूर्वम् उक्तं कृच्छ्रं <strong>यदृच्छयाप्नोतीति</strong> कृच्छ्रस्य यादृच्छिकत्वं नतु कर्म-जनितत्वं भक्तस्य कर्मानङ्गीकारात् ॥१७॥</p>
<hr>
<p><strong>बलदेव-विद्यभूषणः (वैष्णवानन्दिनी) :</strong> <em>न व्याख्यातम्।</em></p>
<hr>
<p>॥ १०.१०.१८ ॥</p>
<p><strong>साधूनां सम-चित्तानां मुकुन्द-चरणैषिणाम् ।</strong><br>
उपेक्ष्यैः किं धन-स्तम्भैर् असद्भिर् असद्-आश्रयैः ॥**</p>
<p><strong>श्रीधर-स्वामी (भावार्थ-दीपिका) :</strong> ननु साधूनाम् अपि धनिकः प्रियः स्यान् न दरिद्र इति तत्राह&mdash;साधूनाम् इति । धनेन स्तम्भो गर्वो येषां तैः ॥१८॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> साधु-समागमे शङ्कते&mdash;नन्व् इति । धनिको धनी उपेक्ष्यैस् त्यक्त-प्रायैः । तत्र हेतुः असद्भिर् धन-मदावज्ञात-सज्जनैः । तत्रआपि हेतुः असतां विटनटपिशुन-वेश्यादि-जनानाम् आश्रयैः । प्रायेण व्यसनासक्ता धनिनो व्यसनि-प्रियाः इति सङ्ग्रहात् ॥१८॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> नन्वाट्यानाम् अपि कदाचिद् धन-द्वारेण सत्सङ्गो नाम घटेत ? तत्राह&mdash;साधूनाम् इति सदाचऋआणां समचित्तानाम् आत्म-तत्त्ववेदिनाम् इत्य् अर्थः । मुक्तिर् अपि कुत्सिता यस्माद् भजनानन्दात् तं ददातीति मुकुन्दो भगवान्, तच् चरणेप्साशीलानाञ्चैषां त्रिविधानाम् उत्तरोत्तरम् उपेक्षायां शैष्ठ्यम् ऊह्यम् । यद् वा, मुकुन्द-चरणैषिणाम् इत्य् अस्यैव विशेषणत्वे यथोत्तरं हेतु-हेतुमत्त्वम्, स्वयम् असद्भिः पुनश् चासताम् आश्रयैः ॥१८॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> ननु, साधुभिर् मा क्रियतां स्व-लाभार्थं धन-योगे यन्तः अनुग्रहार्थं तु क्रियतां तत्राह&mdash;साधूनाम् इति । एते साधवः सदाचारास् ते तु यत्र स्त्रीद्यूतमासव इति दर्शनाद् असन्तो सदाचाराः एते समचित्ता धनित्वाद्य् अनित्ययोः समदृष्टयस् ते तु धन-गर्वित्वेन तयोर् विषम-दृष्टयः एते मुकुन्द-चरणैषित्वेन तद् एकाश्रयास् ते तु विषयैषित्वेनाद् असद्-आश्रयाः इत्य् एवं प्रकृति-विरोधाद् अनभिर् उचेरुपेक्ष्यैस् तादृश-यत्नमयानुग्रहायोग्यस् तादृशानुग्रह-रूपं प्रयोजनं किं स्यान् नैवेत्य् अर्थः ॥१८॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> न च साधूनां धनोपाधिका धनिक-संयोगः सम्भवतीत्य् आह, साधूनाम् इति। <strong>धनेन स्तम्भो</strong> गर्वो येषां तैः। <strong>असद्भिर्</strong> अवैष्णवैः <strong>असद्-आश्रयैर्</strong> अवैष्णव-सेविभिः तेन गर्वरहिता अदरिद्रा वैष्णव-सेविनो धनिनो ऽपि साधुभिः संयुज्यन्त एवेति भावः ॥१८॥</p>
<hr>
<p><strong>बलदेव-विद्यभूषणः (वैष्णवानन्दिनी) :</strong> <em>न व्याख्यातम्।</em></p>
<hr>
<p>॥ १०.१०.१९ ॥</p>
<p><strong>तद् अहं मत्तयोर् माध्व्या वारुण्या श्री-मदान्धयोः ।</strong><br>
तमो-मदं हरिष्यामि स्त्रैणयोर् अजितात्मनोः ॥**</p>
<p><strong>श्रीधर-स्वामी (भावार्थ-दीपिका) :</strong> तमो-मदम् अज्ञान-कृतं मदम् ॥१९॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> नन्व् असत्वेतद् अत्र भवण् एतयोर् दण्डम् उपेक्षां वा करिष्यतीत्य् अपेक्षायां दण्डमेवैतयोर् हितत्वात् करिष्यामीत्य् आह&mdash;तद् इति । स्त्रैणयोः स्त्रीवशवर्तिनोः । अजितात्मनोर् अवशीकृतमनसोः ॥१९॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> ननु, माध्या मत्तता क्षणाद् अपयास्यति ? तत्राह&mdash;श्रीमद् आन्धयोर् इति, श्री-मद् आन्धतायाः स्थायित्वाद् असकृन् माध्वीकपानेन मत्तताप्य् अनुवत्स्यत्य् एवेति भावः । अत एव स्त्रेणयोः स्त्री&mdash;लम्पटयोः । ननूपभोगेन स्त्रैणता शाम्येत ? नेत्य् आह&mdash;अतितात्मनोर् असंयमित-मनसोर् इति । यद् वा, विशेषणानाम् एषां यथेष्टं हेतु-हेतुमत्ता द्रष्ट्व्या ॥१९॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> ननु, माध्व्या मत्तता क्षणाद् अपयास्यति तत्राह&mdash;श्रीमदान्धयोर् इति । श्री-मदान्धतायाः स्थायित्वाद् असकृन् माध्वीपानेन मत्तताप्य् अनुवर्त्स्थत्येवेत्य् अर्थः । अत एव स्त्रैणयोः स्त्री-लम्पटयोः ननूप-भोगेन स्त्रैणता शाम्येत् नेत्य् आह&mdash;अजितात्मनोः असंयमितमनसोर् इति ॥१९॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> तदनयोर् गर्व-रोगस्य काञ् चिकित्सां करोमीति मनसि विचार्य निश्चिनोति, तद् अहम् इति चतुर्भिः। <strong>माध्व्या</strong> मधुमय्या <strong>तमो</strong> ऽज्ञानं ॥१९.२०॥</p>
<hr>
<p><strong>बलदेव-विद्यभूषणः (वैष्णवानन्दिनी) :</strong> <em>न व्याख्यातम्।</em></p>
<hr>
<p>॥ १०.१०.२० ॥</p>
<p><strong>यद् इमौ लोक-पालस्य पुत्रौ भूत्वा तमः-प्लुतौ ।</strong><br>
न विवाससम् आत्मानं विजानीतः सुदुर्मदौ ॥**</p>
<p><strong>श्रीधर-स्वामी (भावार्थ-दीपिका) :</strong> तमः-प्लुतौ तमो-व्याप्तौ ॥२०॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> लोक-पालस्य कुबेरस्य । विवाससं नग्नम् । आत्मानं देहम् । तत्र हेतुः सुदुर्मदौ मदिरामत्तौ ॥२०॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> पुत्रौ भूत्वापि तमोगुण-व्याप्तौ, न केवलम् अज्ञानेन नग्नौ, किन्तु श्री-मदेन मय्य् अवज्ञयापीत्याशयेनाह&mdash;सुदुर्मदाव् इति । अस्य वटोर् अग्रे नग्नत्वे को वा दोष इति महा-दुष्ट-मदावित्त्य् अर्थः ॥२०॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> पुत्रौ भूत्वापि तमो-गुण-व्याप्तौ न केवलम् अज्ञानेन नग्नौ किं तु मदेन मय्य् अवज्ञयापीत्य् आशयेनाह-सुदुर्मदाव् इति । अस्य वटोर् अग्रे नग्नत्वे को वा दोष इति महा-दुष्टमदाव् इत्य् अर्थः ॥२०॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> <em>न व्याख्यातम्।</em></p>
<hr>
<p><strong>बलदेव-विद्यभूषणः (वैष्णवानन्दिनी) :</strong> <em>न व्याख्यातम्।</em></p>
<hr>
<p>॥ १०.१०.२१ ॥</p>
<p><strong>अतोऽर्हतः स्थावरतां स्यातां नैवं यथा पुनः ।</strong><br>
स्मृतिः स्यान् मत्-प्रसादेन तत्रापि मद्-अनुग्रहात् ॥**</p>
<p><strong>श्रीधर-स्वामी (भावार्थ-दीपिका) :</strong> शपति, अतोऽर्हत इति । अनुगृह्णाति, स्यातां नैवम् इत्य्-आदिना । मत्-प्रसादेन स्मृतिः स्यात् ॥२१॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> शपति शापं ददाति । यतः सुदुर्मदौ अतः स्थावरतां वृक्षतां प्राप्तम् इति शेषः । अनुगृह्नाति&mdash;अनुग्रहं करोति । एवं विवाससौ पुनर् न स्यातं भवेताम् । तत्रापि स्थावरत्वे\ऽपि ॥२१॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> अत इति निज-कर्म-दोषाद् एवेत्य् अर्थः । स्यावरतां वृक्ष-योनि-मर्हतः, तमः-प्लुतत्वेन स्थावर-तुल्यत्वात् । स्मृतिर् ज्ञानं पूर्व-जन्म-वृत्त-स्मरणं वा,तेन पुनस् तादृश-पाप-कर्मण्य् अप्रवृत्तेः, साधु-सेवायां च प्रवृत्तेर् अत एव सुच्छायादिना सदा व्रज-जनानां सेवा ताभ्यां कृता । तथा च श्री-हरिवंशे&mdash;यौ तावर्जुन-वृक्षौ तु व्रजे सत्योपयाचनौ [विष्णु।प।७.२२] इति । मम प्रसादेनेत्य् अन्यथा तादृश-शाप-कर्मिणोस् तद् असम्भव इति तत्त्वतः क्रोधाभावः, शापाश् च केवलं कृपयवेति बोधयति ॥२१॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> अत इति युग्मकम् । अतो निज-कर्म-दोषाद् एवेत्य् अर्थः । स्थावरतां वृक्ष-योनि-महतः तमःप्लुतत्वेन स्थावर-तुल्यत्वात् अतः स्थावरत्वेन परम-दारिद्र्ये सति एवम् ईदृशौ पुनर् न स्याताम् ननु, स्थावरत्वं बहूनां वर्तते नैतावता शिक्षा स्यात् तत्राह-स्मृतिः पूर्व-जन्म-वृत्तानुस्मरणम् अत एव सदा परम-भगवत् प्रियाणां व्रज-जनानां सेवा च ताभ्यां कृता तथा च श्री-हरिवंशे यौ तावर्जुन-वृक्षौ तु व्रजे सत्योपयाचनौ इति ॥२१॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) : स्थावरताम्</strong> इति निरावरणयोः स्तब्धयोर् अद्रुवाणयोर् अनयोः स्थावरत्वम् एवोचितम् इति भावः। स्थावरत्वे ऽपि <strong>मत्-प्रसादेन स्मृतिर्</strong> अस्तु, स्मृतौ सत्याम् अपि मद्-अनुग्रहाद् इत्य्-आदि। देवमानेन शरच्-छते वर्षशते <strong>वृत्ते</strong> सति <strong>वासुदेवस्य सान्निध्यं लब्ध्वा</strong> <strong>लब्ध-भक्ती</strong> सन्तौ <strong>स्वर्लोकतां</strong> <strong>भविष्यतः</strong> प्राप्स्यतः। भू प्राप्तौ परस्मैपदम् आर्यम् ॥२१-२३॥</p>
<hr>
<p><strong>बलदेव-विद्यभूषणः (वैष्णवानन्दिनी) :</strong> <em>न व्याख्यातम्।</em></p>
<hr>
<p>॥ १०.१०.२२ ॥</p>
<p><strong>वासुदेवस्य सान्निध्यं लब्ध्वा दिव्य-शरच्-छते ।</strong><br>
वृत्ते स्वर्लोकतां भूयो लब्ध-भक्ती भविष्यतः ॥**</p>
<p><strong>श्रीधर-स्वामी (भावार्थ-दीपिका) :</strong> स्वर्-लोकतां देवत्वं पुनर् लब्ध्वा मद्-अनुग्रहाल् लब्ध-भक्ती भविष्यत इति ॥२२॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> दिव्य-शरच्छते दैविक-वर्षशते वृत्तेऽतीते सति । वासुदेवस्य सन्निध्यं श्री-कृष्ण-नौकट्यं यथात् स्यात् तथा । तावत् कालस्यैव भगवद् अवतारे शिष्टत्वात् भूयः पुनः स्वर्लोकतां देवत्वं लब्ध्वा मद् अनुग्राद् इति पूर्व-श्लोक-गतम् इह सम्बध्यते । तस्मिन् देवत्वे । लब्धा भक्तिर् याभ्यां तौ लब्ध-भक्ती भविष्यथ इति सम्बन्धः । यद् वा, लब्ध-भक्ती सन्तौ स्वर्लोकतां भविष्यथः प्राप्स्यथः । भुवः प्राप्तौ परस्मैपदम् अर्षं वासुदेवस्य सान्निध्यं लब्ध्वेति योज्यम् ॥२२॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> वासुदेवस्य मयि यो\ऽनुग्रहस् तस्मात् तस्यैव सान्निध्यं लब्ध्वा श्री-मथुरायां बृहद् वने श्री-नन्दावास-निकटे सर्वोपकारक-सुच्छाय महार्जुन वृक्ष-जन्म प्राप्त्येति ज्ञेयम् । दिव्य-शरच्छते इति शाप-कालम् आरभ्य तावत् काल एव श्री-भगवद् अवतारात् । लब्ध-भक्ती भविष्यतः इति विना निःशेष दोष दुःखान् अपगमात् । यद् वा, भक्ति-रसिकानां भक्ति-व्यतिरिक्ता-शीरस्फूर्तेः, लब्धेति भक्तेः स्थिरतां बोधयति ॥२२॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> वासुदेवस्य मयि योऽनुग्रहस् तस्मात् तस्यैव सान्निध्यं लब्ध्वा दिव्य-शरच्-छत इति तावत् काल एव श्री-भगवद्-अवतारात् लब्ध-भक्ती भविष्यथ इति भक्ति-रसिकानां भक्ति-व्यतिरिक्ताशीर् अस्फूर्तेः लब्ध्वेति भक्तेः स्थिरतां बोधयति ॥२२॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> <em>न व्याख्यातम्।</em></p>
<hr>
<p><strong>बलदेव-विद्यभूषणः (वैष्णवानन्दिनी) :</strong> <em>न व्याख्यातम्।</em></p>
<hr>
<p>॥ १०.१०.२३ ॥</p>
<p>श्री-शुक उवाच&mdash;</p>
<p><strong>एवम् उक्त्वा स देवर्षिर् गतो नारायणाश्रमम् ।</strong><br>
नलकूवर-मणिग्रीवाव् आसतुर् यमलार्जुनौ ॥**</p>
<p><strong>श्रीधर-स्वामी (भावार्थ-दीपिका) :</strong> <em>न व्याख्यातम्।</em></p>
<hr>
<p><strong>वंशीधरः (भावार्थ-दीपिका-प्रकाशः) : यमलार्जुनौ</strong> सहोत्पन्न-ककुभौ ॥२३॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> नाराहणस्याश्रमं श्री-वैकुण्ठ-लोकम्, तदैव प्रिय-श्री-रुद्रानुचर-शापेन महापराधं मत्वा तं क्षमयितुम् । किं वा, स्तोक्त-सिद्धिं प्रार्थयितुम् । यद् वा, बदरिकाश्रमम्&mdash;साक्षाच् च्री-भगवति लज्जादिना तत्-प्राथनस्यायोग्यत्वात् तद् अवतारे निज-गुरौ तत् प्रार्थनार्थम् । यद् वा, भक्त्या तद् दर्शनार्थम्, तत एव तत्र गच्छन् वर्त्मन्यापतितं कृत्यं समाधाय निजाचरितं तद् अशेषं गुरौ निवेदयितुं गतः । तमलौ सहजातौ श्री-कृष्णस्यार्जुन-सस्वत्वात् तन् न्म्नाप्येतौ किल सो\ऽनुग्रहीष्यतीति श्री-नारदानुग्रहेणैव तत् संज्ञकौ वृक्षौ बभूवतु ॥२३॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> नाराहणस्याश्रमं श्री-वैकुण्ठ-लोकम्, तदैव प्रिय-श्री-रुद्रानुचर-शापेन महापराधं मत्वा तं क्षमयितुम् । किं वा, स्तोक्त-सिद्धिं प्रार्थयितुम् । यद् वा, बदरिकाश्रमम्&mdash;साक्षाच् च्री-भगवति लज्जादिना तत्-प्राथनस्यायोग्यत्वात् तद् अवतारे निज-गुरौ तत् प्रार्थनार्थम् । यद् वा, भक्त्या तद् दर्शनार्थम्, तत एव तत्र गच्छन् वर्त्मन्यापतितं कृत्यं समाधाय निजाचरितं तद् अशेषं गुरौ निवेदयितुं गतः । तमलौ सहजातौ श्री-कृष्णस्यार्जुन-सस्वत्वात् तन् न्म्नाप्येतौ किल सो\ऽनुग्रहीष्यतीति श्री-नारदानुग्रहेणैव तत् संज्ञकौ वृक्षौ बभूवतु ॥२३॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः), विश्वनाथ-चक्रवर्ती (सारार्थ-दर्शिणी), बलदेव-विद्यभूषणः (वैष्णवानन्दिनी) :</strong> <em>न व्याख्यातम्</em>**।**</p>
<hr>
<p>॥ १०.१०.२४ ॥</p>
<p><strong>ऋषेर् भागवत-मुख्यस्य सत्यं कर्तुं वचो हरिः ।</strong><br>
जगाम शनकैस् तत्र यत्रास्तां यमलार्जुनौ ॥**</p>
<p><strong>श्रीधर-स्वामी (भावार्थ-दीपिका) :</strong> प्रस्तुतम् आह&mdash;ऋषेर् इति ॥२४॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> प्रस्तुतं प्रसङ्गम् । ऋषेर् नारदस्य । वचः वासुदेवस्य सान्निध्यम् । इत्य्-आदि-रूपम् ॥२४॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> ऋषेर् इति तद् वचः सत्यता भगवतो महा-भागवतोत्तमत्वेन भगवत् तुल्यस्येति परम-भक्तिश् चोक्ता, अत एव सत्यं कर्तुम् । हरिर् इति तच्छापाद् उद्धरणाभिप्रायेण । शनकैर् इति शीघ्र-गत्योलूखलाकर्षण-शब्दोत्थानेन तत्र श्री-यशोदाद्य् आगमनस्य शङ्कया, बाल्य-लीलया महोलूखलाकर्षणेन शीघ्र-गमनाप्रकाटनात् । एवं बलेन तद् आकर्षणार्थं रिङ्गणेनैव गमनं ज्ञेयम् । तथा चोक्तं द्वितीये&mdash;यद् रिङ्गतान्तर-गतेन [भा।पु।२.७.२३] इति ॥२४॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> तद् एवम् इतिहासं प्रदर्श्य तस्य सम्प्रति यद् भगवद् अनुस्मृतत्वं दर्शितं तद् एव दर्शयति&mdash;ऋषेर् इति । तद् वचः सत्यता योग्या सा च तेनैव प्रवर्तनीयेति भावः । तत्रापि भगवतः भक्त्याख्यपरम-विद्या-ज्ञानात्परम-पुज्यस्य भागवत-मुख्यस्येति च क्वचित् पाठः ॥ हरिर् इति तच् छापाद् उद्धरणाभिप्रायेण शनकैर् इति शब्द-समुत्थानेन मात्राद्य् आगमन-शङ्कया किं वा, बाल्य-लीलया ततश् चोलूखलस्य शनैर् आकर्षणेन यतनम् अपि न जातम् इति ज्ञापितम् एवं बलेन तदाकर्षणार्थं रिङ्गणेनैव गमनम् उक्तं च द्वीतीये यद् रिङ्गतान्तरगतेन इति ॥२४॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> प्रस्तुतमाह ऋषेरिति ॥२४॥</p>
<hr>
<p><strong>बलदेव-विद्यभूषणः (वैष्णवानन्दिनी) :</strong> <em>न व्याख्यातम्।</em></p>
<hr>
<p>॥ १०.१०.२५ ॥</p>
<p><strong>देवर्षिर् मे प्रियतमो यद् इमौ धनदात्मजौ ।</strong><br>
तत् तथा साधयिष्यामि यद् गीतं तन् महात्मना ॥**</p>
<p><strong>श्रीधर-स्वामी (भावार्थ-दीपिका) :</strong> किम् इति सत्यं कर्तव्यं तत्राह&mdash;देवर्षिर् इति । यद् यतः । तत् ततः ॥२५॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> वचः-सत्यकरणे हेतुम् आशङ्कते&mdash;किम् इतीति । महात्मना नारदेन यद् यथा गीतं तत् तथा साधयिष्यामीति ॥२५॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> यद् यथा गीतं तेन महात्मना महान् आत्मा स्वभावो मद्भक्ति-विस्तारेण यस्य तेन । अयं प्रियतमत्वे हेतुः तथेमौ साधयिष्यामि सम्पादयिष्यामि, स्थावरयोर् नेरूर्धं परम-भक्तिमन्तौ करिष्यामीत्य् अर्थः, लब्ध-भक्ती भविष्यत इति तद् दानात् ॥२५॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> यत् यस्मात् देवर्षि मे प्रियतमस् तत् तस्मात् तेन महात्मना महानुभावेन यद् यथा गीतं तथा तेन प्रकारेणेमौ धनदात्मजौ साधयिष्यामि स्थावर-योने रुद्धस्य पुनः स्वर्गं दत्त्वा परम-भक्तिमन्तौ करिष्यामीत्य् अर्थः ॥२५॥</p>
<hr>
<p><strong>जीव-गोस्वामी (क्रम-सन्दर्भः) :</strong> यत् देवर्षिर् मे प्रियतमः तत् तस्माद् इमौ धनदोत्मजौ तथा साधयिष्यामि यत् यथा तेन महात्मना गीतम् इत्य् अन्वयः ॥२५॥</p>
<hr>
<p><strong>जीव-गोस्वामी (बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) : यद्</strong> यस्माद् <strong>देवर्षिर्</strong> <strong>मे</strong> <strong>प्रियतमस्</strong> <strong>तस्माद्</strong> <strong>इमौ</strong> <strong>तथा साधयिष्यामि</strong> <strong>यद्</strong> यथा <strong>तेन महात्मना गीतम्</strong> इत्य् अन्वयः ॥२५॥</p>
<hr>
<p><strong>बलदेव-विद्यभूषणः (वैष्णवानन्दिनी) :</strong> <em>न व्याख्यातम्।</em></p>
<hr>
<p>॥ १०.१०.२६ ॥</p>
<p><strong>इत्य् अन्तरेणार्जुनयोः कृष्णस् तु यमयोर् ययौ ।</strong><br>
आत्म-निर्वेश-मात्रेण तिर्यग्-गतम् उलूखलम् ॥**</p>
<p><strong>श्रीधर-स्वामी (भावार्थ-दीपिका) :</strong> यमयोर् यमलयोः सहजातयोः । आत्मनः कृष्णस्य तन्-मध्य-प्रवेश-मात्रेण ॥२६॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> अन्तरेण मध्ये । सप्तम्य् अर्थे एनच् । तिर्यक् तिरशीनं गतं जातम् ॥२६॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> इत्य् अस्माद् हेतोः कृत-महापराधयोर् एतयोर् मदे तद् अद्भुत-बाल्य-लीला-सम्पर्केणैव तत् पापक्षयो भक्ति-लब्धिः स्यान् न चान्यथेति विचार्येत्य् अर्थः । तिर्यग् गतं श्री-भगवद् अभिप्रायानुसारेण तिर्यकत्वं प्राप्तम् इत्य् अर्थः । यद् वा, तिर्यक् यथा स्यात् तथा चलितम्&mdash;तिर्यग् वक्रे\ऽतिरो\ऽर्थे च इति विश्वः । भूतम् इति क्वचित् पाठ इति तस्य सचेतनत्वम् इव सूचितम्, तच् च श्री-भगवत् सम्बन्धेन । किं वा, तत् क्रीडोपकरणाम् अपि सच् चिद् आनन्द-रूपत्वेन, एवं दाम्नो\ऽप्य् ऊह्यम्, अन्यथा सच् चिद् आनन्द-घनेन श्री-भगवता सह तयोस् तादृश-संयोगासम्भवात् । अत एव पाद्मे श्री-दामोदराष्टके&mdash;नमस्ते\ऽस्तु दाम्ने स्फुर-दीप्ति-धाम्ने इति, श्री-हरिवंशे\ऽपि तद् दाम तस्य बालस्य प्रभावाद् अभवद्-दृढम् [विष्णु।प ७.१९] इति । इत्थम् उलूखल-भङ्ग-दामत्रोटनादिशङ्का च स्वत एव परिहृता स्यात् ॥२६॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> इति अस्माद् धेतोः कृतमहद् अपराधयोर् मद्-बाल्य-लीला-क्रीडनकताप्राप्त्यैव तादृशत्वं स्याद् इति विचार्येत्य् अर्थः । तिर्यग् गतं श्री-भगवद् अभिप्रायानुसारेण तिर्यक्त्वं प्राप्तम् इत्य् अर्थः तिर्यक् वक्रे तिरोर्थे च इति विश्वः । अत्र मात्र-पदेन यत्नं विनेति ध्वन्यते गतम् इति तस्यैव कर्तृत्वं इति तस्य सचेतनत्वम् इव सूचितं तच् च लीला-शक्तेः स्वयं सर्व-सम्पादकत्वेन यथा हरिवंशे तद् दाम तस्य बालस्य प्रभावाद् अभवद् दृढम् इति पाद्मे नमस्तेऽस्तु दामे स्फुरदीप्ति-धाम्ने इति ॥२६॥</p>
<hr>
<p><strong>जीव-गोस्वामी (क्रम-सन्दर्भः) :</strong> आत्म-निर्वेश-मात्रेण अयत्नेनापीत्य् अर्थः । तेन चोलूखलस्य तिर्यग्-गत्या लीला-शक्तेः प्रभूता दर्शिता एवम् अन्यत्रापि ज्ञेयम् ॥२६॥</p>
<hr>
<p><strong>जीव-गोस्वामी (बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> इति विचार्य <strong>यमयोः</strong> सहजातयोर् द्वयोर् अन्तरेण मध्ये <strong>ययौ</strong> ततश् च <strong>आत्मनः प्रवेश-मात्रेण</strong> <strong>उलूखलं</strong> <strong>तीर्यग् गतं</strong> तिरश्चीनम् अभूत् ॥२६॥</p>
<hr>
<p><strong>बलदेव-विद्यभूषणः (वैष्णवानन्दिनी) :</strong> <em>न व्याख्यातम्।</em></p>
<hr>
<p>॥ १०.१०.२७ ॥</p>
<p><strong>बालेन निष्कर्षयतान्वग् उलूखलं तद्</strong></p>
<p><strong>दामोदरेण तरसोत्कलिताङ्घ्रि-बन्धौ ।</strong></p>
<p><strong>निष्पेततुः परम-विक्रमितातिवेप-</strong></p>
<p><strong>स्कन्ध-प्रवाल-विटपौ कृत-चण्ड-शब्दौ ॥</strong></p>
<p><strong>श्रीधर-स्वामी (भावार्थ-दीपिका) :</strong> अनु अञ्चतीत्य् अन्वक् । तत्र हेतुः, दामोदरेणेति । उत्कलितः उत्पाटितोऽङ्घ्रि-बन्धो मूल-बन्धो ययोस् तौ । परमस्य श्री-कृष्णस्य विक्रमितं विक्रमस् तेनाति-वेपः कम्पो येषु ते स्कन्ध-प्रवाल-विटपा ययोस् तौ ॥२७॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> तत्-स्वस्मिन् बद्धम् उलूखलम् । निष्कर्षताकृष्टवता । बालेन यमलार्जुणौ निष्पेततुः । अनुरत्र वीप्सितोऽस्ति पश्चाद् अर्थे अन्वक् पृष्ठगामि । तत्र पृष्ट-गामित्वे न हि बद्धोदरपाशबद्धवस् त्व् अग्रतश् चलत्य-सम्भववाद् इति भावः । परमस्य ब्रह्मादिध्येयस्य हरेः । स्कन्ध-प्रवाल-विटपाः स्कन्धो महा-शाखाश्रयः । प्रवलानि पत्राणि । विटपोऽल्प-शाखाश्रयस्तर्ववयवः । चण्ड-शब्दो भयङ्कर-शब्दः ॥२७॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> तत् तिर्यग् गत्या<sup id="fnref:2"><a href="#fn:2" class="footnote-ref" role="doc-noteref">2</a></sup> तयोर् लग्नं निःशेषेण कर्षयताकर्षता दामोरेण कर्त्रात् कलिताङ्घ्रि-बन्धौ तरसा वेगेन निःशेषं पेततुः । कथम् ? तद् आह&mdash;परमेत्यादि । अन्यत् तैर् व्याख्यातम् । यद् वा, दामोदरेण हेतुना भूमि-निर्गताङ्घ्रि-बन्धौ, अतो दामोदरस्याविक्रमितेन विक्रमाप्रकटनेनापि । किं वा तेनाविक्रमितौ विक्रमम् अप्रापिताव् अपि । किं वा, न विद्यते विक्रमितं विक्रमो ययोर् विषये तथा-भूतापि महा-कम्प-युक्त स्कन्ध-प्रवाल विटपौ कृत-चन्ड-शब्दौ च सन्तौ परं केवलं स्वयम् एव निष्पेत-तुर्ण तु पूतनावद् अन्यं कञ्चित् पातयामासतुर् इत्य् अर्थः । बालेनेति बलाप्रकटनादिना बाल्य-लीलाया अव्यभिचारः, दामोदरेणेति तस्याम् एव माधुर्यम् उत्कलितेत्यादिना चैश्वर्यम्, एवं पूर्ववद् भगवत्ता विशेष-प्रकटनम् उह्यम् ॥२७॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> तत् तिर्यग् गत्या तयोर् लग्नं निःशेषेण कर्षता आकर्षता दामोदरेण कर्त्रात् उत्कलिताङ्घ्रि-बन्धौ सन्तौ तरसा वेगेन निश्शेषं पेततुः तद् आह&mdash;परमेत्य् आदि । विटपा अत्र शाखाः विटपः पल्लवे षिङ्गे विस्तारे गुल्म-शाखयोः इति विश्वः । अन्यत् तैः यद् वा, परम् इति छेदः दामोदरेणैव यत् अविक्रमितं विक्रम-सदृशीकृतं तेनातिवेप इत्य्-आदिः परं केवलं स्वयम् एव निपेस्ततुः न तु पूतनावत् किञ्चिद् अपातयताम् इत्य् अर्थः, बालेनेति । बलाप्रकटानादिना बाल्य-लीलाया अव्यभिचारः दामोदरेणेति तस्माद् एव माधुर्यं उत्कलितेत्य् आदिना चैश्वर्यं सूचितम् एवं पूर्ववन् मधुरं भगवत्ता-प्रकटनम् ऊह्यम् अत्र च मान-करणं हरिवंशे</p>
<blockquote>
<p>स च तेनैव नाम्ना तु कृष्णो वै दाम-बन्धनात् ।</p></blockquote>
<p>गोष्ठे दामोदर इति गोपीभिः परिगीयते ॥ इति ॥२७॥</p>
<hr>
<p><strong>जीव-गोस्वामी (बृहत्-क्रम-सन्दर्भः) :</strong> परम-विक्रमम् इति पततोस् तयोर् एव महा-मर्दस् तेनेत्य् आदि ॥२७॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> तत् तिरश्चीनम् एव <strong>उलूखलम्</strong> <strong>अन्वक्</strong> स्वानुकूलं यता स्यात् तथा निःशेषेण कर्षता <strong>बालेन उत्कलित</strong> उत्पाटितो <strong>ऽङ्घ्रि-बन्धो</strong> ययोस् तौ <strong>परम-विक्रमितेन</strong> अतिबलेनाकर्षणेनातिवेपा अतिकम्पमानाः स्कन्धादयो ययोस् तौ दामोदरेणेति&mdash;</p>
<blockquote>
<p>स च तेनैव नाम्ना तु कृष्णो वै दाम-बन्धनात् । &gt;
गोष्ठे दामोदर इति गोपीभिः परिगीयते ॥</p></blockquote>
<p>इति हरिवंशोक्ता प्रसिद्धिः स्मारिता ॥ २७॥</p>
<hr>
<p><strong>बलदेव-विद्यभूषणः (वैष्णवानन्दिनी) :</strong> <em>न व्याख्यातम्।</em></p>
<hr>
<p>॥ १०.१०.२८ ॥</p>
<p><strong>तत्र श्रिया परमया ककुभः स्फुरन्तौ</strong></p>
<p><strong>सिद्धाव् उपेत्य कुजयोर् इव जात-वेदाः ।</strong></p>
<p><strong>कृष्णं प्रणम्य शिरसाखिल-लोक-नाथं</strong></p>
<p><strong>बद्धाञ्जली विरजसाव् इदम् ऊचतुः स्म ॥</strong></p>
<p><strong>श्रीधर-स्वामी (भावार्थ-दीपिका) :</strong> ककुभः प्रति सर्वतः स्फुरन्ताव् इत्य् अर्थः । यद् वा, दिशः प्रकाशयन्ताव् इति । कुजयोर् वृक्षयोः स्थितोऽग्निर् यथा मूर्तिम् आनुपैति तथोपेत्य । विरजसौ निर्मदौ निरहङ्कारिणौ नष्ट-गर्वाव् इति यावत् ॥२८॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> तत्र तदा पतनान्तरम् इति यावत् । ककुभः सर्वा दिशः । प्रतिर् द्वितीयया इति प्रति-शब्द उपतिष्ठते तृतीयया सह-शब्दवत् । स्फुरन्तौ देदीप्यमानौ गच्छन्तौ वा इत्य् अर्थ इति । इहाध्याहृत-प्रतियोगे कर्म-प्रवचनीयत्वेन द्वितीया । अध्याहारे श्रमं विमृश्यार्थान्तरम् आह&mdash;यद् वेति । निर्मदौ शापक्षयाद्-गतरजस्त्वेन सात्त्विकौ । इदं वक्ष्यमाणम् ॥२८॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> तत्र तयोर् वृक्षयोः स्थितौ सिद्धौ देवावित्य् अर्थः । किं वा शापान् मुतौ सफल-जन्मानौ वा सन्तौ, अतः सर्वा दिशः स्फुरन्तौ, अन्तर्भूत-ण्यन्तम् इदम्, शोभयन्तावित्य् अर्थः । यद् वा, कुजयोः ककुभो दिग् भागात् तद् अन्तिके उपेत्य मिथो ज्योतिर् मिलनाद् एकजातवेदा इव स्फुरन्तौ । शिरसैव प्रकर्षेण नन्वेति दण्ड-प्रणामे श्री-मुखादि-सन्दर्शनासिद्धेः कृस्णम् इति तदानीम् अप्य् उलूखलाकर्षणम् अभिप्रायेण । ननु दामोदरत्वेनात्य् अन्त-बाल्य-लीलापरं बालकं तौ कथं प्रणतवन्तौ ? तत्राह&mdash;अखिल-लोकानां नाथम् ईश्वरम्, तद् ऐश्वर्य-प्रभावात् तत्र च श्री-नारदानुग्रहेण तद् विज्ञानोत्पत्तेर् इति भावः । ननु कृत-तादृशापराधौ श्री-नारद-प्रसादेन स्मृत-तद्-वृत्तौ च कथं लज्जादिकं विहाय श्री-भगवत्-पार्श्तोपगमनादिकम् अकुर्वाताम् ? तथाह&mdash;अखिलेत्य् अनन्य-गतित्वाद् इत्य् अर्थः । विरजसाव् इति प्राक् तमःप्लुताव् अप्य् अधुना श्री-भगवत्-सपर्शादिना श्री-नारदानुग्रहेणैव वा विगत श्रीमद् अहेतु-रजो-गुणाव् एव सन्तावित्य् अर्थः । स्म विस्मये, महापराधिनोर् अपि सद्यस् तादृशत्व-सिद्धेः ॥२८॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> ककूभो व्याप्य स्फूरन्तौ कुजयोर्वृक्षयोः, जातवेदा अग्निर्मिथो ज्योतिर्मिलनादेक जातवेदा इव स्फूरन्तावित्य् अर्थः।</p>
<hr>
<p><strong>जीव-गोस्वामी (क्रम-सन्दर्भः) :</strong> कुजयोः ककुभः सकाशात् उपेत्य स्फुरन्तौ सम्भ्रमेण कम्पमानौ द्वयोस् त्विषा परस्पर-मिलितत्वात् एकी-भूयाग्निर् इवोपेत्य त्वत्-प्रेक्षणं तन्-महिम-परिपाटीम् आरभते ॥२८॥</p>
<hr>
<p><strong>जीव-गोस्वामी (बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) : ककूभो</strong> व्याप्य स्फूरन्तौ <strong>कुजयोर्</strong> वृक्षयोः <strong>जात-वेदा</strong> अग्निः मिथो ज्योतिर्मिलनाद् एक एव जातवेदा इव <strong>स्फूरन्ताव्</strong> इत्य् अर्थः ॥२८॥</p>
<hr>
<p><strong>बलदेव-विद्यभूषणः (वैष्णवानन्दिनी) :</strong> <em>न व्याख्यातम्।</em></p>
<hr>
<p>॥ १०.१०.२९ ॥</p>
<p><strong>कृष्ण कृष्ण महा-योगिंस् त्वम् आद्यः पुरुषः परः ।</strong><br>
व्यक्ताव्यक्तम् इदं विश्वं रूपं ते ब्राह्मणा विदुः ॥**</p>
<p><strong>श्रीधर-स्वामी (भावार्थ-दीपिका) :</strong> गोपालं मां युवां देवौ किम् इति प्रणताव् इति चेत् तत्राहतुः, हे कृष्ण कृष्ण महा-योगिन्, अचिन्त्य-प्रभावस् त्वं न गोपालः, किन्तु परः पुरुषः । यत आद्यः कारण-भूतः । तत्रापि न निमित्त-मात्रं किन्तूपादानम् अपि त्वम् एवेत्य् आशयेन तुष्टुवतुः, व्यक्ताव्यक्तम् इति । स्थूल-सूक्ष्मम् इदं ते रूपं विदुः ॥२९॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> स्तुतिं कुर्वाणौ दृष्ट्वा निज-वैभवं गोपयितुम् आह&mdash;गोपालं इति । सर्वतो निकृष्टं पशु-पालनं कुर्वतम् इति भावः । देवौ सर्वोत्तमौ । तत्र तस्यामाशङ्कायाम् । आदरे वीप्सा कृष्ण कृष्णेति । कृषन्ति निजापदं नाशयन्तीति कृष्णा देवास् तेषाम् अपि कृष्ण हे देव-देवेत्य् अर्थः । अचिन्तत्य-प्रभावः वक्तुम् अशक्यैश्वर्यो महा-योगिन् नित्यस्यायम् अर्थः । यतो यस्मात् । तत्रापि कारणत्वे\ऽपि । न केवलं निमित्त-मात्रं किन्त्विति ब्राह्मणा वेदतात्पर्यविदो व्यासाद्याः ॥२९॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> कृष्ण कृष्ण महा-योगिन्न् इत्य्-आदि । ते तव यशोदानन्दनस्य रूपं व्यक्ताव्यक्तं विदुः, भक्तेषु व्यक्तं यथार्थतया प्रकटम्, अभक्तेष्व् अव्यक्तम् अयथार्थत्वेन स्फुरत् ते तव तत्त्वं न जानन्तीति भावः । किम्-भूतस्य ? ब्रह्मणो वृहतः, अथवा, ब्रह्मण इत्य् अनादरे षष्ठी, ब्रह्म चानादृत्य विदुर् इत्य् अर्थः । रूपं कीदृशम् ? इदं विश्वम् इदम् एव विश्वं ज्ञाति-प्राण-धनादिकम् इति प्रतीतिर् यत्र ॥२९॥</p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> यद्य् अपि आवां महापराधिनौ, तथापि त्वया नितराम् अनुगृहीतौ, तच् च तवोचितम् एवेत्य् आशयेनोचतुः&mdash;कृष्णेति हे नराकृति पर-ब्रह्मन् ! वीप्सा-परमानन्देन प्रेम-सभ्रमेण वा । किं वा, जिह्वाकर्षक-कृष्ण-नाम-स्वभावेन । यद् वा, उलूखल-कर्षणादि-बाल्य-लीलारतस्य महाचञ्चलस्य क्षणं स्थैर्यापादनेनाभिमुखीकरणाय कृष्णत्वम् एव प्रपञ्चयता । महायोगिन् हे अचिन्त्६यानन्तैश्वर्येर्तेत्य् अर्थः, यतस् त्वम् आद्यः सर्व-देव-शेष्ठः परः पुरुषश् च परमात्मा परमेश्वरो वा, अत ईदृशी कृपा युक्तैवेति भावः, किं च, इदं सर्वम् एव कार्य-कारणात्मकं जगद ब्रह्मणः सर्व व्यापकस्य तव । किं वा, त्वद् विभूति-रूपस्य ब्रह्मणो रूपं विवर्तं विदुर् वेदान्तिनः । एवम् आवयोर् अपि नित्य-त्वदीयत्वेनोनुग्रहो घटैतैवेति भावः ॥२९॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> उलुखले बद्धं गोपालबालं मां युवां देवौ किम् इति प्रणतावित्यत आहतुः&mdash;कृष्ण कृष्णेति । द्वित्वं द्वयोर् एव युगपद्-उक्तेः । भगवान् त्वं परः पुरुषो तत्राप्याद्यस्वयम भगवान् अतस्त्वं गोपालबालो भवस्येवेति भावः। हे महायोगिन्! अचिन्त्यप्रभाव! अस्मन्मोचकस्य तवैतद्बन्धनकारण मतर्क्यम् इति भावः। सर्वस्वरूपस्य तव केन बन्धनं सम्भवेदित्य् आहतुः, व्यक्ताव्यक्तं कार्यकारणात्मकं ॥२९॥</p>
<hr>
<p><strong>जीव-गोस्वामी (क्रम-सन्दर्भः) :</strong> कृष्ण कृष्णेति परम-स्वरूपत्वात् परम-नामत्वाच् च प्राङ्-निर्देशो वीप्सा च परः पुरुषो भवान् तत्त्वेऽपि आद्यः स्वयं भगवान् इत्य् अर्थः ॥२९॥</p>
<hr>
<p><strong>जीव-गोस्वामी (बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> उलुखले बद्धं गोपाल-बालं मां युवां देवौ किम् इति प्रणताव् इत्य् अत आहतुः&mdash;कृष्ण कृष्णेति । द्वित्वं द्वयोर् एव युगपद् उक्तेः <strong>त्वं परः पुरुषो</strong> भगवान् तत्राप्य् <strong>आद्यः</strong> स्वयं भगवान् अतस् त्वं गोपाल-बालो भवस्येवेति भावः । हे महायोगिन्न् अचिन्त्य-प्रभाव! अस्मन्-मोचकस्य तवैतद् बन्धन-कारणम् अतर्क्यम् इति भावः । सर्व-स्वरूपस्य तव केन बन्धनं सम्भवेद् इत्य् आहतुः&mdash;व्यक्ताव्यक्तं कार्य-कारणात्मकं ॥२९॥</p>
<hr>
<p><strong>बलदेव-विद्यभूषणः (वैष्णवानन्दिनी) :</strong> <em>न व्याख्यातम्।</em></p>
<hr>
<p>॥ १०.१०.३० ॥</p>
<p><strong>त्वम् एकः सर्व-भूतानां देहास्व्-आत्मेन्द्रियेश्वरः ।</strong><br>
त्वम् एव कालो भगवान् विष्णुर् अव्यय ईश्वरः ॥**</p>
<p><strong>श्रीधर-स्वामी (भावार्थ-दीपिका) :</strong> नियन्तापि त्वम् एवेत्य् ऊचतुः, त्वम् एक इति । देहः, असवः प्राणाः, आत्माऽहङ्कारः, इन्द्रियाणि च तेषाम् ईश्वरः । नन्व् अस्य कालो निमित्तं प्रकृतिर् उपादानं प्रकृतेर् जातो महान् विश्वात्मतया परिणमते पुरुषः कर्ता नियन्ता च किम् अत्राहम् अत आहतुः, त्वम् एव काल इत्य्-आदिना सार्धेन । यतो भगवान् ईश्वरो विष्णुस् त्वम् अतः कालो नाम तव लीला ॥३०॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> नियन्ता प्रेरकः । स्व-विषय-शक्तिप्रदः । एतादृशस्तु कालो भवतीति चेत् तत्राहतुः&mdash;त्वम् एवेति । विष्णुर् व्यापनशीलः । व्यापकस्याप्य् आकाशस्योत्पति-विनाशवत्त्वाद् अहं न तादृशस् तत्राहतुः&mdash;अव्यय इति । तत्-कुतस् तत्राहतुः&mdash;ईश्वरोन्तर्यामी ॥३०॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> किं च, त्वम् इति, इत्थं तवैव सर्व-प्रवर्तकत्वेन तत्त्वतो<sup id="fnref:3"><a href="#fn:3" class="footnote-ref" role="doc-noteref">3</a></sup>\ऽस्मद् अपराधाभावात् । किं वा, स्वत एव बहिर् अन्तस् त्वद् एक-नाथत्वाद् अनुग्राह्यौ भवाव एवेति भावः । ननु सर्व-प्रवर्तकः कालो जगत् कारणानां च महद् आदीनाम् एव रूपम् ? तत्राहतुः&mdash;त्वम् एवेति सार्धेन कालत्वे हेतुतया भगवान् इत्य्-आदि विशेषण-चतुष्कम्, भगवान् सर्व-सामर्थ्य-युक्तो विष्णुर् व्यापकः न त्येति क्षीयत इत्य् अव्ययः, ईश्वर, सर्व-नियन्ता, कालस्यापि तद् अंशत्वेन तादृशत्वात् सूक्ष्मेति कारणावस्थोक्ता, रजः सत्त्वेति विश्वस्य वैचित्र्य् अपेक्षया सच् चिद् आनन्द-शक्तेर् व्यवच्छेदार्थं च । यद् वा, रज आदि-गुणाश् च त्वम् एवेत्य् अभिप्रायेण पुरुषो जीवो\ऽव्यक्तः केवल-चैतन्य-रूपत्वेन परम-सूक्ष्मत्वात् । अध्यक्ष इति पाठे देहाद्य् अधिष्ठातेत्य् अर्थः । तम् एव लक्षयति&mdash;सर्वे क्षेत्रस्य देहस्य विकारा बाल्याद् अवस्थास् तद् अनुसन्धान-कर्ता, तथा चैकादशे&mdash;नात्मा जजान न मरिष्यति नैधते\ऽसौ, न क्षीयते सवन-विद् व्यभिचारिणां हि [भा।पु।११.३.३८] इति । यद् वा, पुरुषः प्रकृत्य् अधिष्ठाता सृष्टि-हेतुर् अध्यक्षः साक्षी अत एव सर्वेति कालादीनां चतुर्णां यथोत्तरं सृष्ठि-हेतुत्वे श्रैष्ट्यातत् क्रमेण निर्देशः ॥३०-३१॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> किं च त्वम् इति एतच् चार्धकम्, इत्थं तवैव सर्व-प्रवर्तकत्वेन तत्त्वतोऽस्मद् अपराधाभावात् किं वा स्वत एव बहिर् अन्तस् त्वद् एक-नाथत्वाद् अनुग्राह्यौ भवाव एवेति भावः ।</p>
<p>ननु, सर्व-प्रवर्तकः कालः जगत् कारणानां च महद् आदीनाम् एव रूपं विश्वं तत्राहुतुः&mdash;त्वम् एवेति सार्धेन । कालादित्वे हेतुतया भगवान् इत्य्-आदि-विशेषण-चतुष्कं भगवान् सर्व-सामर्थ्य-युक्त विष्णुर् व्यापकः न व्येति क्षीयत इत्य् अव्ययः ईश्वरः सर्व-नियन्ता कालस्य त्वदंशत्वेनैव तत् तद् धर्मत्वात् त्वम् एव मुख्यः कालः इत्य् अर्थः । तथा महत्तत्त्वस्य व्यापकत्वेनैव महत्त्वात् तदादि-व्यापकस् त्वम् एव मुख्यो महान् इत्य् अर्थः । तथा भगवान् एक आसेदम् अग्र आत्मात्मनां विभुः इत्य्-आदि-तृतीयस्कन्धादितो भगवांस् त्वम् एव सर्व-कारणत्वेनाव्ययत्वात् मुख्या प्रकृतिर् इत्य् अर्थः । तथा पुरुषस्य त्वद् अंशत्वेनैव देहेन्द्रियादि-सत्त्वात् त्वम् एव मुख्यः पुरुष इत्य् अर्थः । सूक्ष्मेति भूमिर् आपोऽनलो वायुः इत्य्-आदि-गोतोक्ताष्टावयवकार्यात्मक-प्रकृतेः कारणावस्थोक्ता रजः-सत्त्वेति विश्वस्य वैचित्र्यापेक्षया सच्चिदानन्द-शक्तेर् व्यवच्छेदार्थं च सा च तव प्रकृतित्वानुगतैव प्रकृतिः । प्रकृतिश् च प्रतिज्ञा दृष्टान्तानुपरोधात् [१.४.२३] इति न्यायात् मूल-प्रकृतिस् तु त्वम् एवेत्य् अर्थः । यद् वा, सूक्ष्मा दुर्ज्ञेया तर्हि कथं ममापि रज-आदिमयत्वं ? नेत्य् आह&mdash;अरजः सत्त्वतमोमयीति अव्यक्तः सूक्ष्म-चैतन्य-रूपत्वात् अध्यक्ष इति पाठे देहाद्य् अधिष्ठातेत्य् अर्थः । तम् एव लक्षयति&mdash;सर्व-क्षेत्रस्य देहस्य विकारा बाल्याद्य् अवस्थास् तद् अनुसन्धानकर्ता तथा चैकादशे नात्मा जनान न मरिष्यति नैधतेऽसौ न क्षीयते सवन-विद्व्यभिचारिणां हि इति । यद् वा, पुरुषः प्रकृत्य् अधिष्टाता सृष्टि-हेतुः अव्यक्तः सर्वागोचरः पाठान्तरे सर्व-साक्षी अत एव सर्वेति ॥३०-३१॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> न च त्वद् अन्यो बन्धकः को ऽपीश्वरोऽस्तीत्य् आहुः&mdash;त्वम् इति । असवः प्राणाः आत्माहङ्कारः सर्वात्मकत्वात् त्वम् एवैक ईश्वर इत्य् आहतुः&mdash;तम् इति । <strong>कालो</strong> नाम तव चेष्टा महान् कार्यं प्रकृतिः शक्तिः पुरुषो ऽंशः कीदृशः अध्यक्षो ऽन्तर्यामी सर्वेषु क्षेत्रेषु विकारान् मन आदीन् वेत्ति अतो विष्णुर् ईश्वर एको <strong>भगवांस्</strong> <strong>त्वम् एव</strong> ॥३०-३१॥</p>
<hr>
<p><strong>बलदेव-विद्यभूषणः (वैष्णवानन्दिनी) :</strong> <em>न व्याख्यातम्।</em></p>
<hr>
<p>॥ १०.१०.३१ ॥</p>
<p><strong>त्वं महान् प्रकृतिः सूक्ष्मा रजः-सत्त्व-तमोमयी ।</strong><br>
त्वम् एव पुरुषोऽध्यक्षः सर्व-क्षेत्र-विकार-वित् ॥**</p>
<p><strong>श्रीधर-स्वामी (भावार्थ-दीपिका) :</strong> प्रकृतिः शक्तिः, पुरुषोंऽशः, महान् कार्यम्, अतस् त्वम् एव सर्वम् इत्य् अर्थः ॥३१॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> किं चान्येसाम् एव निमित्तोपादानादि-रूपताप्रसिद्धास् तान् आह&mdash;नन्व् इति । अत्र निमित्तोपादानादौ अहं किम् । इत्य् अर्थ इति । शक्ति-शक्तिमतोर् अभेदोग्न्यादौ दृष्टः । लीलापि शक्तिकायत्वा च्छक्तिर् एव । अंशाशिनोर् अप्य् अभेद एव वहिस्पुलिङ्गस्य वह्नि-रूपत्व-दृष्टेर् इति भावः । सर्व-क्षेत्राणां विकाराणि जनादिषट् वेति साक्षितया पश्यतीति तथा ॥३१॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>जीव-गोस्वामी (लघु-वैष्णव-तोषणी) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> <em>न व्याख्यातम्।</em></p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> <em>न व्याख्यातम्।</em></p>
<hr>
<p><strong>बलदेव-विद्यभूषणः (वैष्णवानन्दिनी) :</strong> <em>न व्याख्यातम्।</em></p>
<hr>
<p>॥ १०.१०.३२ ॥</p>
<p><strong>गृह्यमाणैस् त्वम् अग्राह्यो विकारैः प्राकृतैर् गुणैः ।</strong><br>
को न्व् इहार्हति विज्ञातुं प्राक् सिद्धं गुण-संवृतः ॥**</p>
<p><strong>श्रीधर-स्वामी (भावार्थ-दीपिका) :</strong> नन्व् अहम् एव चेत् सर्वं तर्हि घटादि-ज्ञाने मज्-ज्ञानं किं न भवति, भवतीति चेत् सर्वोऽपि ब्रह्म-वित् स्याद् अत आहतुः, गृह्यमाणैर् इति । दृश्यत्वेन वर्तमानैर् बुद्ध्य्-अहङ्कारेन्द्रियादिभिर् द्रष्टा त्वं न गृह्यसे इति भावः । ननु तर्हि जीवो जानातु नैवेत्य् आहतुः, को न्व् इहेति । जीवाद्य्-उत्पत्तेः प्राग् एव स्व-प्रकशतया सिद्धं त्वां को वा जानाति । गुण-सम्बृतो देहाद्य्-आवृतः ॥३२॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> स्वस्य सर्व-रूपत्वे शङ्कान्तरम् उद्वाटयति&mdash;नन्व् अहम् इति । प्राकृतैः प्रकृति-कार्यभूतैः गुनैर् लिङ्गैः । इति भाव इति । दृश्यस्य द्रष्टृता द्रष्टुर् दृश्यत्वं च न भवतीति तात्पर्यम् । एते जडत्वान् न जानन्तुं जीवः कथं न जानाति चेतनत्वाद् इति शङ्कते न कोपीत्य् अर्थः । को अद्धा वेद कः प्रावोचत्कुत आयाता इयं विसृष्टिः इत्य्-आदि श्रुतेः । क इह नु वेदवतावर-जन्म लयो इत्य् अग्रे वक्ष्यमाणत्वाच् च । अज्ञाने हेतुः&mdash;गुण-संवृतो देहाद्य् आविष्टमनस् त्वाद् अवकाश एव विचारस्य नेति भावः ।</p>
<blockquote>
<p>विषयाविष्टचिन्तानां विष्ण्वावेशः सुदूरतः । &gt;
वारुणीदिग्गतं वस्तु कथम् ऐन्द्रीं व्रजल्लभेत् ॥ इति मैत्रेयोक्तेः &gt; ॥३२॥</p></blockquote>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> इह संसारे वर्तमानः, यतो गुण संवृतो\ऽतः को नु विशेषेण तत्त्वतो ज्ञातुम् अर्हति शक्नोति ? वि-शब्देनेश्वरो\ऽस्तीति सामान्येन ज्ञान-सत्ता सूचिता । अन्यत् तैर् व्याख्यातम् तत्र विकारैः प्राकृतैर् इत्य् अस्य व्याख्या-बुद्धि-विकारैर् इति गुणैर् इत्य् अस्य चेन्द्रियादिभिर् इति, अथवैवं परमानुग्रह-कृद् अपि साक्षाद्-दृश्यमानो\ऽपि त्वम् अस्माद् दृशैर् वशीकर्तुं तत्त्वतो ज्ञातुं वा न शक्य इत्य् आहतुः&mdash;गृह्येति गृह्यमाणैः साक्षाद् अनुभूयमानैर् विकारैः सदैव विक्रिया शु यैः प्राकृतैः स्वाभाविकैर् गुणेः कारुण्यादिभिर् विशिष्टो\ऽपि त्वम् अग्राह्यो वशी-कर्तुम् अशक्य इत्य् अर्थः, परम-स्वतन्त्रत्वात् । यद् वा, तत्त्वतो ज्ञातुम् अशक्यः, एकस्यैव युगपत् स गुणत्व-निर्गुणत्वादिना परम दुर्वितर्क्यत्वात् । तत्र चेह श्री-नन्द-गोकुले प्राक् प्रथमत एव सिद्धं नित्यं प्रकटतया वर्तमानम् अपि त्वाम् । किं वा, प्राक् प्राचील्नान् अपि गुणान् भक्ति-लक्षणान् सम्यग् आश्रित आश्रितो\ऽपि को विशेषेण ज्ञातुम् अर्हति योग्यो भगवत्ता प्रकटनेन परम दुर्बोध-लोलत्वात् । यद् वा, यतो गुणैर् दामभिर् गुणान् वा संश्रितस् त्वम् उक्त-स्वरूपस्य तव कथम् अपि दाम-बन्धना सम्भवे\ऽपि तत् स्वीकारेण परम-मोहोत्पादनाद् इति भावः ॥३२॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> विज्ञातुं साक्षात् कर्तुम् अन्यत् तैः तत्र विकारैः प्राकृतैर् इत्य् अस्य व्याख्या बुद्धि-विकारैर् इति गुणैर् इत्य् अस्य चेन्द्रियादिभिर् इति । अथ च श्लेषेण एवं परमानुग्रह-कृद् अपि साक्षात् दृश्यमानोऽपि त्वम् अस्माद् दृशैर् वशीकर्तुं तत्त्वतो ज्ञातुं वा न शक्यत इत्य् आहतुः&mdash;गृह्येति, गृह्यमाणैः साक्षाद् अनुभूयमानैः अविकारैः सदैव विक्रिया-शून्यैः प्राकृतैः स्वाभाविकैर् गुणैः कारुण्यादिभिर् विशिष्तोऽपि त्वम् अग्राह्यः वशीकर्तुम् अशक्य इत्य् अर्थः । परमस्वतन्त्रत्वात् अवतारिकायाः पक्षान्तरे तत्त्वतो ज्ञातुम् अशक्यः एकस्यैव युगपद् विभुत्व मध्यमत्वादिना परम-दुर्वितर्कत्वात् तत्र च इह श्री-नन्द-गोकुले प्राक् प्रथमत एव सिद्धं नित्यं प्रकटतया वर्तमानम् अपि त्वां गुणान् भक्ति-लक्षणान् सम्यक् श्रितः आश्रितोऽपि कः विशेषेण ज्ञातुम् अर्हति योग्यो भवति शक्तोऽपि वा अपितु न कोऽपि लौकिकालौकिकता-प्रकटनेन परम-दुर्बोध-लीलत्वात् । यद् वा, गुणैर् दामभिर् अग्राह्योऽपि त्वं तान् गुणान् संश्रितः तैर् बद्ध इत्य् अर्थः । तथानुक्तिस् त्वाद् अदरेण अतः कोन्वित्य्-आदि-बन्धन-दर्शनेन परम-मोहोत्पादनाद् इति भावः । स्मृत इति पाठेऽपि सम्यक् वृतत्वेन स एवार्थः ॥३२॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> त्वत् कृपयैव त्वं दृश्यसे वस्तुतस् त्वम् अदृश्य एवेत्य् आहतुः&mdash;<strong>गृह्यमाणेस्</strong> त्वया दृश्यमानैर् <strong>विकारैर्</strong> बुद्धीन्द्रियादिभिर् द्रष्टा त्वं <strong>न गृह्यसे</strong> कीदृशैः <strong>प्राकृतैर्-गुण</strong>-कार्यै तेनाप्राकृतैर् अगुण-कार्यैर् बुद्धीन्द्रियादिभिस् तु त्वं दृश्यस एवेति भावः ।</p>
<p>नन्व् अप्राकृतत्वाज् जीवो जानातु नैवेत्य् आहतुः <strong>को</strong> ऽन्विहेति । <strong>प्राक् सिद्धम्</strong> इति त्वदीय-तटस्थ-शक्ति-विलासत्वाज् जीवस्यापि त्वं कारणम् इत्य्-अर्थः । <strong>गुण-संवृत</strong> इति गुणातीतस् तु स तद् भक्त्या कथञ्चित् त्वां जानातीति भावः ॥३२॥</p>
<hr>
<p><strong>बलदेव-विद्यभूषणः (वैष्णवानन्दिनी) :</strong> <em>न व्याख्यातम्।</em></p>
<hr>
<p>॥ १०.१०.३३ ॥</p>
<p><strong>तस्मै तुभ्यं भगवते वासुदेवाय वेधसे ।</strong><br>
आत्म-द्योत-गुणैश्-छन्न-महिम्ने ब्रह्मणे नमः ॥**</p>
<p><strong>श्रीधर-स्वामी (भावार्थ-दीपिका) :</strong> अतो दुर्ज्ञेयत्वात् केवलं प्रणमतः, तस्मै तुभ्यम् इति । आत्मनः स्वस्मात् द्योतः प्रकाशो येषां तैर् गुणैश् छन्नो महिमा यस्य । अभ्रैर् इव रवेस् तस्मै ॥३३॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> यतो ज्ञानाविषयोतो हेतोः । महिमा महत्त्वम् ॥३३॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> भगवते परमेश्वराह चित्ताधिष्ठात्रे, अतो वेधसे जगत् स्रष्ट्रे, ब्रह्मणे जगद् व्यापकायः । यद् वा, भगवते षड्-गुणेश्वर्य-युक्ताय, तत्रापि वासुदेवाय भगवत्त्व-प्रकटनार्थं वसुदेवाज् जाताय, अतो वेधसे सर्व-जीव-हित-कर्त्रे, अत एव ब्रह्मणे सर्वतो बृहत्त्वं गतायेत्य् अनाच्छाद्य-महित्वम् उक्तम्, तथापि छन्न-महिम्ने । अत्र गुणानां शक्तिं सम्भावयत्य् आत्माद्योतैर् इति, वस्तुतस् तु तेषां मित्थात्वेनाच्छन्नत्वम् एवोक्तम् । अन्यत् तैर् व्याख्यातम् । यद् वा, तस्मै परम-दुर्वितर्क्याय वसुदेवनन्दनाय तुभ्यं नमः । परम-दुर्वितक्र्यत्वे हेतुः&mdash;भगवते\ऽशेषैश्वर्य-युक्ताय, अत एव वेधसे विधात्रे अपूर्व-दर्शितानन्ताश्चर्य-लीलाकारिणे भगवत्त्वं वेधस्त्य् अञ्चाभिव्यञ्जयतः, महिमा-अणिम प्रति-योगी अपरिच्छिन्नते\ऽप्य् अपरिच्छित्वम् उक्तम् । ननु सच् चिद् आनन्द-घनोदरे प्राकृतैर् दामभिर् बन्धनम् अपि कथं घटताम् ? तत्र हेतुः&mdash;आत्मद्योतैः स्व प्रकाशैस् तान्य् अपि सच् चिद् आनन्द-रूपाणीत्य् अर्थः ॥३३॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> तस्मै कृष्णस् तु भगवान् स्वयम् इत्य्-आदौ प्रसिद्धाय तुभ्यं नमः पुनर् भगवते महा-वैकुण्ठ-नाथाय नारायणाख्याय च पुनस् तच् चतुर्व्यूह-प्रथमाय बासुदेवाय च पुनर्वेधसे सृष्टि-कर्त्रे सङ्कर्षणादि-रूपाय पुरुषाय च पुरुषायैव स ते आत्मद्योतेत्य् आदिरूपिणे च ब्रह्मणे क्वचिद् अधिकारिणि निर्विशेषाकारेण स्फुरते च तस्मात् तत् तत् सर्वात्मकत्वात् परम-बृहत्तमायेत्य् उपसंहारो वा लीलानुरूपेण चायमर्थः । तस्मै श्री-नन्द-गोकुले प्राग् अपि सिद्धाय तुभ्यं श्री-नन्दात्मजाय भगवते नमः क्वचिद् वसुदेवापत्याय च वेधसे अद्भुत-लीला सम्पादयित्रे अत एवात्मद्योतैः स्वरूप-प्रकाश-विशेषैर् एव गुणैर् बाल्य-लीलेत्यादिभिर् आच्छन्नैश्वर्याय यद् वा आत्मना त्वया त्वत् प्रभया द्योतन्ते त्वद्वद् आभाति ये गुणा दामानि तैर् बद्धत्वेनाच्छन्न-विभुत्वाय सर्वम् अपि त्वयि सम्भवतीत्य् आहतुः ब्रह्मण इति ॥३३॥</p>
<hr>
<p><strong>जीव-गोस्वामी (क्रम-सन्दर्भः) :</strong> विश्वं सर्वम् एवं प्राकृत-सर्वात्मकत्वम् उक्त्वा तद्-अतीत-तद्-आत्मकत्वम् अप्य् आहतुः, तस्मै स्वयं भगवते महा-नारायणाय वासुदेवाय तच्-चतुर्व्यूह-प्रथमाय वेधसे प्राकृत-सृष्टि-कर्त्रे सङ्कर्षणादि-रूपाय । कीदृशाय पुरुषाय ? आत्मेति । अत एव तत्-तत्-सर्वात्मकत्वात् ब्रह्मणे परम-बृहते ॥३३॥</p>
<hr>
<p><strong>जीव-गोस्वामी (बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> अतो दुर्ज्ञेयत्वात् केवलं प्रणमत&mdash;तस्मा इति । <strong>वेधसे</strong> विश्वकर्त्रे दुर्ज्ञेयत्वस्य कारणं गुण-संवृत इति संवृतत्वम् उक्तम् एव पुनर् अपि स्पष्टयतः आत्मना तयैव द्योतन्ते इति त्वत् प्रकाशैर् <strong>गुणैश् छन्नो महिमा</strong> मेघैर् इव रवेर् यस्य तस्मै ॥३३॥</p>
<hr>
<p><strong>बलदेव-विद्यभूषणः (वैष्णवानन्दिनी) :</strong> <em>न व्याख्यातम्।</em></p>
<hr>
<p>॥ १०.१०.३४ ॥</p>
<p><strong>यस्यावतारा ज्ञायन्ते शरीरेष्व् अशरीरिणः ।</strong><br>
तैस् तैर् अतुल्यातिशयैर् वीर्यैर् देहिष्व् असङ्गतैः ॥**</p>
<p><strong>श्रीधर-स्वामी (भावार्थ-दीपिका) :</strong> अहोऽहम् ईश्वर इति कुतो ज्ञानं तत्राहतुः, यस्येति ॥३४॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> अहो आश्चर्यम् अशरीरिणः प्राकृत-शरीर-रहितस्यानाशिनो वा । अशरीरं वा वसन्तम् इत्य्-आदि-श्रुतेः । अशरीर एवान् अपेक्षितास्मत्समवायय इति वृत्रोपख्यानोक्तेश् च । देहीवाभाति मायया इति । न हन्यते हन्यमाने शरीरे इत्य् आद्य् उक्तेश् च । शरेरेषु तियग् आदि-देहेषु । तैष् तैः प्रसिद्धैस् तच्-छब्दावृत्तिर् बहुत्वापेक्षया । अतुल्यातिशयैः साम्याधिक्यवर्जितर् असाधारणैर् देहिषु शरीरिषु असङ्गतैः सभावितैः भूम्य् उद्धरणमन्दर-गोवर्धन-धारणदावानल-पानादि-रूपैः ।वीर्यैः पराक्रमैः ॥३४॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> यस्यावतारा इत्य्-आदि । यस्यावताराः शरीरेषु, मत्स्यादि-शरीरेषु, यस्य कीदृशस्य ? अशरीरिणः, त्वन्तु मत्स्यादिवत् शरीरी न भवसि, सच् चिद् आनन्द-विग्रह एव त्वम्, सरेषां परम-मनोहरत्व-सुखदत्व-परमानन्द-प्रदत्वाच् च कारुण्यादि-गुणत्वाच् च, न तु विग्रहवान् । तैस् तैर् इत्य्-आदि&mdash;तैर् अनिर् वाच्यैस् तैः प्रसिद्धैर् न विद्यते तुल्यम् अतिशयश् च येषां तैर् गुणैर् विशिष्टत्वात्, देहिषु ब्रह्मादिष्व् असङ्गतैः, केवलं त्वय्य् एव सङ्गतैः ॥३४॥</p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> श्रीरिषु<sup id="fnref:4"><a href="#fn:4" class="footnote-ref" role="doc-noteref">4</a></sup> मत्स्यादिषु देहिषु मध्ये वाशरीरिणः प्राकृत-शरीर-रहितस्य तव । किं वा, शरीरिषु वर्तमाना अप्य् अशरीरिणस् तद् धर्म-रहिताः । अतस् तस् तैर् अनिर्वचनीयेर् यतो\ऽतुल्यातिशयैर् वाय्यैः प्रभावैर् अद्भुत-चरितैर् वा देहिषु जीवेष्व् असङ्गतैर् अघटमानैर् इत्य् अर्थः । अवतारा अपि ज्ञायन्ते, किं पुनस् त्वम् अवतारीत्य् अर्थः । सर्वथा जाज्ज्वल्यमानात् कथम् अप्य् अनाच्छाद्यान् माहात्म्य-विशेषाद् इति भावः । अन्यतैर् व्याख्यातम् । यद् वा, एवम् अवतारित्वं परम-दुर्ज्ञेयम् एव, कथञ्चित् तवावतारा वा ज्ञातुं शक्यन्त इति । एवं स्व-प्रेम-विवृद्धये विचित्र-लीलयात्मानम् आच्छादयन्न् अपि त्वं नितरां प्राकट्यम् एव यासीर् इत्य् आहतुः&mdash;यस्येति । अर्थः स एवोभयत्र ॥३४॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> विवक्षितम् आहतुः&mdash;यस्येति युग्मकेन । शरीरिषु मत्स्यादि-जातिषु मध्ये अशरीरिणः प्राकृत-शरीर-रहितस्य तव किं वा शरीरिषु वर्तमाना अप्य् अशरीरिणः तद् धर्म-रहिताः शरीरेष्व् इति पाठे स एवार्थः । अतस् तैर्स् तैर् अनिर्वचनीयैः अत एवातुल्यातिशयैर् वीर्यैः प्रभावैर् अद्भुत-चरितैर् वा देहिषु जीवेषु असङ्गतैर् अघटमानैर् इत्य् अर्थः । अवतारा अपि ज्ञायन्ते किं पुनस् त्वम् अवतारीत्य् अर्थः । अन्यत् तैः यद् वा एवं स्व-प्रेम-विवृद्धये विचित्र-लीलयात्माच्छादयन्न् अपि त्वं नितरां प्राकट्यम् एव यासीर् इत्य् आहतुः&mdash;यस्येति । अर्थः स एव ॥३४॥</p>
<hr>
<p><strong>जीव-गोस्वामी (क्रम-सन्दर्भः) :</strong> तद् एवं महिमानं निरूप्य तथा-भूतस्य तस्यावतारेष्व् अपि महिमातिशयम् अमार्यादं दर्शयित्वा तत्र तस्य कैमुत्यम् आपादयन्तौ साक्षात्-तद्-अवतारे सर्व-लोक-भाग-धेयान्तः-पतित-स्व-भाग-धेयं श्लाघेते&mdash;यस्येति द्वाभ्याम् । भगवति देह-देहित्वयोर् भेदाभावात् जीववद् असौ शरीरी न भवतीत्य् अशरीरिणः ॥३४॥</p>
<hr>
<p><strong>जीव-गोस्वामी (बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> सत्यं परमेश्वर एवम्-भूतो भवत्य् एव युवां तु माम् एव परमेश्वरं केन लक्षणेन ब्रुवाथे तत्राहतुः <strong>यस्य अवतारा</strong> मत्स्यादयः <strong>शरीरिषु</strong> मत्स्यादि-जातिषु मध्ये <strong>ज्ञायन्ते</strong> अनुमीयन्ते <strong>अशरीरिणः</strong> प्राकृत-शरीर-रहितस्य तव कैः <strong>देहिषु</strong> जीवेष्व् <strong>असङ्गतैर्</strong> अघटमानैर् <strong>वीर्यैः</strong> प्रभावैः <strong>स भवान्</strong> अवतारी खल्व् एव भवसि हस्ति-सहस्रेणापि दुरुत्पाटनयोर् आवयोर् अर्जुनयोर् अर्जुन-समौजसो बाल्य-लीलोदिति बल-लवेनाप्य् उत्पाटनात् रज्जूलूखलयोर् अपि तादृश शक्त्यापर्णाद् इति भावः । <strong>भवाय</strong> भूत्यै <strong>विगतो भवो</strong> यस्मात् तस्मै मोक्षाय अंश-भागेन अंशांशेन ब्रह्म-रुद्रादिना आशिषां सर्व-कामनानां पतिर् दाता यः स एवेत्य् अर्थः ॥३४-३५॥</p>
<hr>
<p><strong>बलदेव-विद्यभूषणः (वैष्णवानन्दिनी) :</strong> <em>न व्याख्यातम्।</em></p>
<hr>
<p>॥ १०.१०.३५ ॥</p>
<p><strong>स भवान् सर्व-लोकस्य भवाय विभवाय च ।</strong><br>
अवतीर्णोऽंश-भागेन साम्प्रतं पतिर् आशिषाम् ॥**</p>
<p><strong>श्रीधर-स्वामी (भावार्थ-दीपिका) :</strong> भवायोद्भवाय । विभवाय विगतो भवो यस्मिंस् तस्मै । कैवल्यायेत्य् अर्थः ॥३५॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> यस्यावतारा ज्ञायन्ते स भवानीति सम्बन्धः । भवो जन्म । इत्य् अर्थः इति । जन्म-निवृत्तिर् एव कैवल्य-पदार्थ इति तात्पर्यम् । सर्व-लोलस्येति केचिद्-दृष्ट्वा केचि स्पृष्ट्वा केचित् स्मृत्वा केचिज् ज्ञात्वा केचिन् मम कर्माण्य् एव श्रुत्वा स्मृत्वा च संसारान् मुच्यन्त इत्य् आह&mdash;अंश-भागेनेति व्याख्यात-चरम् । आशिषामभीप्सितानाम् । पतिर् दाता । गीतोक्तार्तादिचतुर्विध-भक्ताभीष्टद इति भावः । स भवान् अवतारी खल्व् एव भवति हस्ति-सहस्रेणापि दुरुत्पाटनयोर् आवयोर् अर्जुनयोर् अर्जुन-समौजसोर् बाल्य-लीलोदितबललवेनाप्य् अपि पाटनात् । रज्जूलूखलयोर् अपि तादृश-शक्त्य् अर्पणाद् इति भावः । अंशांशेन ब्रह्म-रुद्रादिना आशिषां सर्व-कामानां पतिर् दाता यः स एव भवान् इत्य् अर्थः ॥३५॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> अवतीर्णो\ऽंश-भागेनेत्य् आदि । हे अंश-भागेन ! अंशानां भागो भाग्यं तस्य इन प्रभो । अथवा, अंशाश् च भागाश् च तेषां इन, अथवा, अंशनां भागेन भाग्येनेति तृतीयान्तं वा वा पदम् ॥३५॥</p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> नन्ववतारी चेत् तर्हि श्री-वैकुण्ठ-लोकं विहाय किम् अर्थम् अत्रागतो\ऽसि ? त्राहतुः&mdash;स इति । भवाय विभवाय चेत्य् अहिकामुष्मिकाशेष-सम्पत्त्य् अर्थम् अंश-भागेन परिपूर्वतयेत्य् अर्थः यद् वा, अंशानां जीवानां भाग्येन हेतुना । साम्प्रतम् अवतीर्णः । किञ्चाशिषां भक्त-कामितानां सर्वेषाम् एव पतिः पालकः परिपूरक इत्य् अर्थः । साम्प्रतम् इत्य् अस्य यथा-स्थितम् अत्रैव वान्वयो गोकुल-क्रीडा-समये\ऽस्मिन्न् इत्य् अर्थः ॥३५॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> अहो भाग्यम् इत्य् आहतुः&mdash;स इति । भवाय विभवाय चेति ऐहिकामुष्मिकाशेषसम्पत्य् अर्थः । साम्प्रतम् अवतीर्णः यतः आशिषां भक्तकामितानां सर्वेषाम् एव पतिः पालकः परिपूरक इत्य् अर्थः । साम्प्रतम् इत्य् अर्थः यथा स्थितम् अत्रैव वान्वयः गोकुल-क्रीडा-समये अस्मिन्न् इत्य् अर्थः ॥३५॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः), विश्वनाथ-चक्रवर्ती (सारार्थ-दर्शिणी), बलदेव-विद्यभूषणः (वैष्णवानन्दिनी) :</strong> <em>न व्याख्यातम्</em>**।**</p>
<hr>
<p>॥ १०.१०.३६ ॥</p>
<p><strong>नमः परम-कल्याण नमः परम-मङ्गल ।</strong><br>
वासुदेवाय शान्ताय यदूनां पतये नमः ॥**</p>
<p><strong>श्रीधर-स्वामी (भावार्थ-दीपिका) :</strong> <em>न व्याख्यातम्।</em></p>
<hr>
<p><strong>वंशीधरः (भावार्थ-दीपिका-प्रकाशः) :</strong> इदम् एव रूपं परतमं नमन्तः नम इति परमं कल्याणं यस्मात् तत्-तथा मोक्ष-प्रदेत्य् अर्थः । परम-मङ्गल ऐहिकामुष्मिक-प्रत्य् ऊहवारकः । तद् एवाहतुः&mdash;शान्ताय इति । मोक्ष-प्रदत्वम् आह&mdash;वासुदेवाय यदूनां पतये ति । परम-मङ्गलत्वम् आह&mdash;मङ्गलाय च लोकानाम् । आस्ते यदुकुलाम्भोधावाद्योनन्तसखः पुमान् इत्य् आद्य् उक्तेः । परमस्य महादेवस्यापि मङ्गलम् यच्च्यौचनिस्सृत-सरित्-प्रवरोदकेन शिवः शिवोऽभूत् इत्य् उक्तेः । वासुदेवाय नन्द-नन्दनाय । शूरसेननन्दनाय वा । यदूनां क्षत्रियाणां गोपानां वा पतये ॥३६॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> एवम् अवतार-प्रयोजनं निर्दिश्योप-संहतस् तद् एवाशेष-माहात्म्यामृतमय-नाम-द्वारा कीर्तयन् भक्त्या मुहुः प्रणमतः नम इति । स्वतः परम-कल्याण-स्वरूप । यद् वा, परमं प्रेम-लक्षणं यस्मात् । किं च, विश्वस्य मङ्गलम् ऐहिकाम् उष्मिक-सुखं यस्माद् इति निष्काम-सकाम-भक्त-भेदेन सम्बोधन-द्वयम् । तत् कुतः ? वासुदेव-नन्दनाय, अतः शान्ताय निर्विकाराय सुख-स्वरूपाय वा, विशेषतो यदूनां यादवानां स्कान्दे मथुरापण्डानुसारेणयदु-शब्देन गोपोक्तेः श्री-नन्दादीनां वा पालकाय, तथा च तत्र&mdash;रक्षिता यादवाः सर्वे इन्द्र-वृष्टि-निवारणात् इति, यत्राभिषिक्तो भगवान् मघोना यदुवैरिणा इत्य्-आदि । यद् वा, श्रीवासुदेवायेति जन्म-लीला, शान्तायेति युद्धात्य् आरम्भे\ऽपि क्रोधाद्य् अभावेन, तथा तादृश-यज्ञ-पत्नी-प्रार्थने\ऽपि धर्मादि-प्रदर्शनेन शान्तिमत्त्वात् । यदूनां पतय इति श्री-मथुरागमनानन्तरं यादव-पालन-द्वारा द्वारका-क्रीडा चेति संक्षेपेण सर्वावतार-प्रेयाजनं परम-कल्याणत्वं विश्व-मङ्गलत्वयोर् हेतुत्वेनोद्दिष्टम् ॥३६॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> एवम् अवतार-प्रयोजनेन स्व-मङ्गकारितौचितीम् उपपाद्य तादृशं च तद् गुणं तादृश तन् नाम-कीर्तन-द्वारैवानुमोदमानौ तद् उचित-सेवायाम् अप्य् अक्षमं मन्यौ केवलं भक्त्या मुहुः प्रणमतः-नम इति । हे स्वतः-परम-कल्याण-स्वरूप ! किं च विश्वस्य मङ्गलं ऐहिकाम् उष्मिक-सुखं यस्माद् इति सकाम-निष्काम-भेदेन सम्बोधन-द्वयं परम-मङ्गलेति क्वचित् पाठे परमाणां श्री-शिवादीनाम् अपि मङ्गलेति व्याख्येयं यच्छौचनिःसृत-सरित् प्रवरोदकेन इत्य्-आदौ शिवः शिवोऽभूत् इत्य् उक्तेः तत् कुतः वासुदेवाय सर्वहितार्थम् एव वसुदेव-द्वारा प्रकटाय अतः शान्ताय निर्दोषाय सुख-स्वरूपाय वा नित्यम् एव तु यदूनां क्षत्रियाणां गोपानां च तेषां पतये कुल-पति-रूपाय श्री-गोपानां च यादवत्वं स्कन्द-मथुरा-माधात्म्ये व्यक्तं रक्षिता यादवाः सर्वे इन्द्र-वृष्टि-निवारणात् इति तथा यत्राभिषिक्तो भगवान् मघोना यदुवैरिणा इत्य्-आदिना ॥३६॥</p>
<hr>
<p><strong>जीव-गोस्वामी (क्रम-सन्दर्भः) :</strong> तद् एवानूद्य नमस्कुरुतः&mdash;नम इति । परमाणां शिवादीनाम् अपि मङ्गल-रूप-वासुदेवाय वसुदेव-द्वारा प्रकटाय शान्ताय सर्वस्य परम-सुख-रूपाय यदूनां क्षत्रिय-विशेषाणां गोप-विशेषाणां च ॥३६॥</p>
<hr>
<p><strong>जीव-गोस्वामी (बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> परम-कल्याणं यस्मात् तस्मै हे स्वयं च परम-मङ्गल-स्वरूप ॥३६॥</p>
<hr>
<p><strong>बलदेव-विद्यभूषणः (वैष्णवानन्दिनी) :</strong> <em>न व्याख्यातम्।</em></p>
<hr>
<p>॥ १०.१०.३७ ॥</p>
<p><strong>अनुजानीहि नौ भूमंस् तवानुचर-किङ्करौ ।</strong><br>
दर्शनं नौ भगवत ऋषेर् आसीद् अनुग्रहात् ॥**</p>
<p><strong>श्रीधर-स्वामी (भावार्थ-दीपिका) :</strong> नौ आवाम् । अनुचरः कुबेरो नारदो वा तस्य किङ्करौ । भगवतस् तव दर्शनम् ॥३७॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> कुबेरस्य महादेवानुचरत्वं विमृश्याह&mdash;नारदो वेति । ऋषेर् नारदस्य ॥३७॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> एवं स्तुत्वान् अवसरे श्री-भगवन् निकटे तत्रावस्थितिम् अयुक्तां मन्वानौ निज-स्थानं गन्तुम् आज्ञां गृह्नीतः&mdash;अनुजानीहीति प्रस्थापय, भूमन् ! हे परमेश्वर ! अयं भावः&mdash;स्थावरत्वेन त्वत् सङ्गे भ्रमणाद्य् अशक्त्यात्र वृक्षतयावस्थितिं नैवेच्छावो देवत्वेन च त्वत् क्रीडा-विशेष-स्थाने\ऽस्मिन् स्थातुं नार्हाव एव, अतस् त्वद् भजनार्थं निज-गृहम् एव किल गच्छाव इति । अन्यत् तैर् व्याख्यातम् । यद् वा, स्तुत्या काञ्चिद् आज्ञां प्रार्थयते&mdash;अनुजानीहीति, आवां प्रति काञ्चिद् आज्ञां विधेहीत्य् अर्थः । भूमन् ! हे सर्वतः परिपूर्णेति यद्य् अपि तव काप्य् अपेक्षा नास्ति, तथाप्य् अनुजानीहीति भावः, तच् च भक्त-वात्सल्याद् एवेत्य् आहतुः&mdash;अनुचरस्य भक्तस्य सख्युर् वा श्री-शङ्करस्य किङ्करौ रुद्रस्यानुचरावित्य् उक्तेः । यद् वा, श्रुत्वा<sup id="fnref:5"><a href="#fn:5" class="footnote-ref" role="doc-noteref">5</a></sup> भक्ति-विशेषेण दासानु-दासतां प्रार्थयेते&mdash;अनुचराणां किङ्कराव् इति निरन्तरं जानीहि । यद् वा, परमाभीष्टं प्रार्थयेते&mdash;अनुजानीहीति, तवानुचराणां गोप-बालानां किङ्करौ अनु अनुजानीहि, एषां किङ्करौ कृत्वात्रैव रक्षेत्य् अर्थः । नन्वति-द्र्लभम् इदम्, तत्राहतुः&mdash;अनुग्रहाद् इति । नौ आवां प्रति तव दर्शनं भगवतः परम-दयालोर् अचिन्त्य-प्रभावस्य वा । ऋषेः श्री-नरदस्य महापराधिनोर् अपि महद् अनुग्रहेणालभ्य-लाभ-सिद्धेर् अत्रावस्थितेर् अनुज्ञापि सुलभेति भावः ॥३७॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> एवं स्तुत्वा देवत्वेनानवसरे तत्रावस्थितिमयुक्तां मत्वा तादृशं स्थावरत्वम् एवानुशोचन्तावाहतुः&mdash;अनुजानीहीति । गन्तुम् एवेति भावः । भूमन् ! हे परमेश्व ! अन्यत् तैः । यद् वा, अनुजानीहि आवां प्रति किञ्चिद् आज्ञां विधेहीत्य् अर्थः । भूमन् हे सर्वतः परिपूणेति यद्य् अपि काप्य् अपेक्षा नास्ति तथापीति भावः । तच् च भक्त-वात्सल्याद् एवेत्य् आहतुः अनुचरस्य भक्तस्य श्री-शङ्करस्य किङ्करौ रुद्रस्यानुचरावित्य् उक्तेः । यद् वा श्री-नारद-किङ्करौ तत् प्रसादेनैवैतादृश-फल-प्राप्तेस् तद् अनुगति-स्मरणस्यैव प्रस्तुतत्वात् युक्तत्वाच् च । यद् वा, अनुचराणां किङ्कराव् इति निरन्तरम् अनुजानीहि यद् वा, तवानुचराणां गोप-बालकानां किङ्करौ अनुजानीहि एषां किङ्करौ कृत्वा अत्रैव रक्षेत्य् अर्थः ।</p>
<p>नन्व् अतिदुर्लभम् इदं तत्राहतुः&mdash;अनुग्रहाद् इति । नौ आवाभ्यां तव दर्शनं भगवतः परम-दयालोः अचिन्त्यप्रभावस्य वा प्रभोः ऋषेः श्री-नारदस्य महापराधिनोर् अप्य् अलभ्यलाभ-सिद्धेर् एतद् अप्य् आशास्महे इति भावः ॥३७॥</p>
<hr>
<p><strong>जीव-गोस्वामी (क्रम-सन्दर्भः) :</strong> [+++]{।मर्क्}</p>
<hr>
<p><strong>जीव-गोस्वामी (बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) : अनुचरस्य</strong> नारदस्य <strong>किङ्करौ</strong> ॥३७॥</p>
<hr>
<p><strong>बलदेव-विद्यभूषणः (वैष्णवानन्दिनी) :</strong> <em>न व्याख्यातम्।</em></p>
<hr>
<p><strong>॥ १०.१०.३८ ॥</strong></p>
<p><strong>वाणी गुणानुकथने श्रवणौ कथायां</strong></p>
<p><strong>हस्तौ च कर्मसु मनस् तव पादयोर् नः ।</strong></p>
<p><strong>स्मृत्यां शिरस् तव निवास-जगत्-प्रणामे</strong></p>
<p><strong>दृष्टिः सतां दर्शनेऽस्तु भवत्-तनूनाम् ॥</strong></p>
<p><strong>श्रीधर-स्वामी (भावार्थ-दीपिका) :</strong> तत्र गतयोर् अवयोः पूर्व-स्वभावो विषय-प्रवणता इत्य्-आदि भवतु । न इत् बहु-वचनम् । अस्मदो द्वयोश् च [पा। १.२.५९] इति द्वि-वचन-स्थाने बहु-वचनम् । अस्मत्-सङ्गिनां सर्वेषाम् अपीति वा बहु-वचनम् । तव निवास-भूतं यज् जगत् तस्य प्रणामे । त्वन्-निवास-भूतम् इति बहु-मानेन जगतः प्रणामे शिरोस् त्व् इत्य् अर्थः । भवत्-तनूनां भवतो मूर्तीनाम् ॥३८॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> तत्रालकायाम् । पूर्व-स्वभावो विषय-प्रवणता इत्य्-आदि भवतु । न हि बहुवचनम् । अस्मदो द्वयोश् च इति सूत्रेण । यद् वा, क्लिष्ट-कल्पनातोर्थान्तरम् एव वरं तद् आह&mdash;अस्मद् इत्य्-आदि । इत्य् अर्थ इति सर्वत्रास्माकं भगवद्-दृष्टिर् भवत्व् इति तात्पर्यम् । तव पादयोः स्मृत्यां मन इति सम्बन्धः । सतां यथा-शास्त्रं वर्तमानानाम् । निवासो वहति स्थानं जगद्य् अस्य तस्य सम्बोधनम् ॥३८॥। विश्वनाथौ</p>
<hr>
<p><strong>क्द्-</strong> षड्वर्गम् आह&mdash;<strong>वाणी</strong> इति । <strong>पादयोः</strong> <strong>स्मृत्यां</strong> <strong>मनः</strong> । <strong>शिरः प्रणामे</strong> हि । <strong>निवास-जगत्</strong> जगन् निवासो यस्येति । निवास-शब्दस्य सप्तमी-विशेषणे बहुव्रीहाव् इति पूर्व-निपातः ॥३८॥ [मु।फ। ७.९३]</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> श्री-नारदानुग्रहेण मद् भक्ताव् एव युवां वृतौ, ततस् तत्रैव गच्छतम् इति चेत् तर्हि सर्व-भक्ति-प्रकारं देहीति । यद् वा, वासुदेवस्य सान्निध्यं लब्ध्वेति तद् अनुग्रहम् एकम् अधिकं त्वं सम्पादय, एवं लब्ध-भक्ती भविष्यथ इत्य् अन्यच् च सम्पादयेत्य् आहतुः&mdash;वाणीति । तव पादयोर् गुणानां भक्त-वात्सल्यादीनां कोमलत्वादीनां च अनु निरन्तरं कथने एव, न च याग-योगादि-निरूपणे, नो\ऽस्माकम्, सम्बन्ध्य् अपेक्षया बहुत्वम्, वाणी वाग् इन्द्रियम् अस्तु, पादयोर् इति भक्त्या दास्येच्छया, अतः केवल-शुष्क-तत्त्व-विचारादिकं निरस्तम् । श्रवणाव् इति द्विवचनेन श्रवणेन्द्रियस्य साकल्येन प्रवृत्तिर् अभिप्रेता । एवम् अग्रे\ऽपि । कथायां कथा-मात्रे, श्रवणे स्वातन्त्र्याभावात्, स्वयं कथने च भगवन् माहात्म्य-वर्णनस्यैव योग्यत्वाद्-गुणानुकथन इति तत्रोक्तम् । तव कर्मसु पूजा-परिचर्या-लक्षणम्, च शब्दो\ऽवधारणे, तद् अन्य-व्यवच्छेदकः सर्वैर् एवान्वेति । शिर इति शिरसो\ऽङ्गेषु-तमतयाष्टाङ्ग-प्रणामापेक्ष्याणि पादाद्य् अङ्गानि सर्वाणि गृहीतान्य् एव । यद् वा, एकदैव कीर्तनाद्य् अशेषापेक्षया हस्ताद्य् अङ्गानां परिचर्यादौ प्रवृत्या शिरो-मात्रेणैव प्रणाम-सम्भवात् । निवासो वसति-स्थानं जगद्य् अस्य तत्र सम्बोधनम् । तवेति पुनर् उक्तेर् अयं भावः&mdash;जगन् निवासतया जगत् प्रणामेन त्वत् प्रणामे सिद्धे\ऽप्य् एकान्तित्व-सिद्धये तवैव प्रणामे\ऽस्त्विति । दृष्टि-चक्षुर् इन्द्रियम्, कथम्-भूतानाम् ? सतां भवतस् तनूनाम् अधिष्ठानानाम् इत्य् अर्थस् तेषु सदा तव स्फूर्तेः । यद् वा, भवतस् तनवः श्री-शल-ग्रामादि-मूर्तयः पूज्यत्वेन वर्तन्ते येषु, वैष्णव-धर्म-पराणाम् इत्य् अर्थः । यद् वा, सतां श्री-वैष्णवानां भवत् तनूनां च श्री-मूर्तीनां दर्शने, साक्षात् तद् दर्शने\ऽस्त्विति च गृहे\ऽसम्भवत्वाद् भयादिना न प्रार्थितम् इत्य् उह्यम् । एवं कीर्तन श्रवण पूजा-परिचर्या स्मरण-वन्दनात्मिका षड्-विधा भक्तिः प्रार्थिता । सख्यात्म-निवेदनयोः प्रायः फले पर्यवसानात् साधन-वर्ग-मध्ये\ऽप्रार्थनम् । यद् वा, कीर्तनादि-सिद्धया ते स्वत एव फलिष्यत इति । किं वा, कीर्तनस्य प्रार्थनम्&mdash;सर्वेन्द्रिय-क्षोभकारिण्या वाचो भगवत् कीर्तने प्रवृत्त्या नियमनाद् इन्द्रियाणां स्व-स्व-कर्मसु सुख-प्रवृत्तेः । यद् वा, नाहं वसामि वैकुण्ठे इत्य्-आदि वचनानुसारेण भगवतः कीर्तन-प्रियतया कीर्तनस्य भक्ति-प्रकारेषु मुख्यत्वात् । किं वा, कीर्तने रस-विशेषात्, वैष्णवानां श्री-मूर्तोनां तद् दर्शनेन साम्यात् तस्य च साक्षात्कार-रूपस्य सर्व-भक्ति-प्रकार फलत्वाद् अन्ते प्रार्थनम्, मध्ये चान्य् एषां निज-रसानुसारेण च तत् तत्-क्रमादित्य् अलम् अति-विस्तारेण ॥३८॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> श्री-नारदानुग्रहेण मद् भक्ताव् एव युवां वृत्तौ ततस् तत्रैव गच्छतम् इति चेत् तर्हि सर्व-भक्ति-प्रकारं देहीति भक्ति-स्वभावेनैव प्रार्थयेते घाणीति । तव पादयोर् गुणानां भक्त-वात्सल्यादीनां सौन्दर्यादीनां च अनु निरन्तरं कथनं एव न तु योग-यागादि-निरूपणे नः अस्माकं वाणी वाग् इन्द्रियम् अस्तु पादयोर् इति भक्त्या न तु तन् मात्र-विवक्षया श्रवणाव् इति द्विवचनेन श्रवणेन्द्रियस्य साकल्येन प्रवृत्तिर् अभिप्रेता एवम् अग्रेऽपि कथायां कथा-मात्रे ब्रह्मत्व-सृष्ट्यादि-हेतुत्व-कथनेपीत्य् अर्थः । श्रवणे स्वातन्त्र्याभावात् स्वयं कथने तु भगवन् माधुर्यस्यैव रस्यत्वात् गुणानुकथायाम् इत्य् अत्रापि गुण-कथायाम् इत्य् एव पूर्वस्वारस्यात् ज्ञेयं कर्मसु पूजा-परिचर्यालक्षणेषु च-शब्दः सर्वैर् एवान्वेति शिर इति तत्र प्राधान्याद् अवशिष्टत्वाच् च तत् तु तव निवासो वसति-स्थानं जगद् यस्य तस्य संबोधनं तवेति पुनर् उक्तिः जगन् निवासतया जगत् प्रणामेन त्वत् प्रणामे सिद्धेऽपि तद् एक-दृष्ट्य् अपेक्षया तव निवास-भूता ये जगतो जङ्गम-रूपाः श्री-वैष्णव-रूपास् तेषां प्राणामे शिरश् च तस्योभय-लिङ्गमानम् एतत् इत्य् उक्तेः यद् वा तव निवासोऽयं यो व्रजस् तत्रस्थस्य जगतः सर्वस्य दूरतोऽपि प्रणामे दृष्टिः चक्षुर् इन्द्रियं भवत् तनूनि-विशेषाणां सतां श्री-नारदादीनां यद् वा सतां श्री-वैष्णवानां भक्त-तनूनां च अर्चारूपाणां च दर्शने साक्षात् त्वद् दर्शनेऽस्त्विति तु गृहष्व् असम्भवं भयादिना न प्रार्थितम् एवं स्पर्शादिकम् उपलक्ष्यम् ॥३८॥</p>
<hr>
<p><strong>जीव-गोस्वामी (क्रम-सन्दर्भः) :</strong> तव निवासोऽयं यो व्रजस् तत्र-स्थस्य जगतः सर्वस्य दूरतोऽपि प्रणामे ॥३८॥</p>
<hr>
<p><strong>जीव-गोस्वामी (बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> तद् अनुचर किङ्करत्वाद् एवावयोस् त्वद्-वात्सल्यातिशयम् आलक्ष्यानैर् दुर्लभम् अपीदं प्रार्थयितुम् उत्सहावह इत्य् अभिव्यञ्जयन्त्याव् आहतुः वाणीति । अत्रैक एव चकार एवार्थकः प्रतिसप्तम्य्-अन्तं योज्यः । तेन तव गुणासु कथन एव वाणी भवतु न त्व् अन्य-कथायाम् इत्य् एवं सर्वत्र व्याख्येयम् । <strong>नः</strong> आवयोर् मनस् त्वदीय-पादयोः स्मृत्यां <strong>निवास</strong>-भूतानां <strong>जगतां</strong> जङ्गमानां नारदादि-भक्तानां <strong>प्रणामे</strong> शिरो\ऽस्तु । हे निवास जगद् इति सम्बोधन-पदं वा । <strong>भवत्-तनूनां</strong> त्वन्-मूर्ति-रूपाणाम् ॥३८॥</p>
<hr>
<p><strong>बलदेव-विद्यभूषणः (वैष्णवानन्दिनी) :</strong> <em>न व्याख्यातम्।</em></p>
<hr>
<p>॥ १०.१०.३९ ॥</p>
<p>श्री-शुक उवाच&mdash;</p>
<p><strong>इत्थं सङ्कीर्तितस् ताभ्यां भगवान् गोकुलेश्वरः ।</strong><br>
दाम्ना चोलूखले बद्धः प्रहसन्न् आह गुह्यकौ ॥**</p>
<p><strong>श्रीधर-स्वामी (भावार्थ-दीपिका) :</strong> सङ्कीर्तितः संस्तुतः ॥३९॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> गोकुलेश्वर इति । दाम्ना चोलूखले बद्ध इति च भक्तिवशवर्तित्वम् आह&mdash;भक्त्य् अधीनो गोपालत्वं दाम-बन्धनं चापि स्वीकृतवान् इति ॥३९॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> गोकुलेश्वर इति दाम्नोलूखले बद्धो\ऽपि गुह्यकावाह, यतो भगवान् सर्व-लोक-हितार्थं स्वयम् अवतीर्ण इत्य् अर्थः । यद् वा, गोकुलेश्वर इति तयोर् अपि तत्र जन्मादिना सम्भाषणं युक्तम् एवेति भावः । यतो\ऽसौ गोकुल-जनैकवश्य इत्य् आह&mdash;दाम्नेति । च एव, बद्ध एव, न तु तस्मात् स्वयं मुक्तः सन् । यद् वा, च अपि, दाम्ना बद्धो\ऽपि । प्रकर्षेण हसन् स्मयमान इत्य् अर्थः, यतो गोकुलेश्वरो गोकुल-क्रीडा-कौतुकीत्य् अर्थः, किं च, भगवान् निजाशेषैश्वर्य सार-सर्व-स्वाभिव्यञ्जक इत्य् अर्थः । एवं श्री-नारदानुग्रह-प्रभावेण तयोः परम-धन्यतोक्ता । प्रहासस् तु स्वभावत एव । किं वा, तयोः पूर्व-वृन्तान्ते अद्भुत-श्रीनारद-कारुण्याद् वा, स्तुत्यादिना प्रहर्षाद् वा, निज-दाम-बन्धन-दर्शन-कौतुकाद् वेति तत्र वञ्चना निरस्ता । श्लेषेण गोकुलस्येन्द्रिय-वर्गस्येश्वर इति तत् प्रभावेनैव तद् भक्तौ सर्वेन्द्रिय-प्रवृत्तेस् तयोस् तत् पथि प्रार्थित-सिद्धिर् अभिप्रेता ॥३९॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> गोकुलेश्वरः प्रहसन् गुह्यकावाह&mdash;गुह्यकाव् इति । तयोस् तादृश-पूर्वावस्थत्वं सूचयित्वा भाग्यातिशयं दर्शयति । प्रहासे हेतुः स्वरं भगवान् ताभ्याम् अपीत्थं भगवत्त्वेनैव कीर्तितः दाम्ना चोलूखले बद्धः इति प्रथमतस्तावद्-बद्धस् तत्रापि दाम्ना तत्राप्य् उलूखल इत्य् अर्थः । अतो भयेनैवैतौ न हसत इत्य् अभिप्रेत्य स्वयम् एव हसति स्मेति भावः । गोकुलेश्वरो भगवान् इति गोकुलेशनशीलत्वाद् गोकुलेश्वरनामायम् अस्माकं भगवान् एवं प्रिय-जनन-प्रेमवश्यतया गोकुले नित्य-कौतुक-शील इति गोकुलं चेदं परम-विलक्षणं जानीहीति च व्यञ्जयति ॥३९॥</p>
<hr>
<p><strong>जीव-गोस्वामी (क्रम-सन्दर्भः) :</strong> इत्थम् इति दाम्नेत्य् आदि प्रहासे कारणं गोकुलेश्वर इति शीलार्थ-प्रत्ययेन तन्-नाम्ना च नित्य-तादृश-लीलात्वं दर्शयति ॥३९॥</p>
<hr>
<p><strong>जीव-गोस्वामी (बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) : सङ्कीर्तितः</strong> संस्तुतः <strong>दाम्ना</strong> <strong>चकारत्</strong> प्रेम्ना च बद्धः <strong>प्रहसन्न्</strong> इति प्रहासो ऽयमेते उपदेवादयो मन् मायया <strong>बद्धाः</strong> स्वमोचनार्थं यं मां स्तुवन्ति सोहं यशोदादि-गोपीभिर् दाम्ना प्रेम्ना च बद्धो ऽभीक्ष्णं भर्तसितश् चेह गोकुले तिष्ठामि अत्रत्यानां तासाम् भर्तसनेनाहं यथा प्रीये न तथानयोः स्तुत्येति व्यञ्जयति ॥३९॥</p>
<hr>
<p><strong>बलदेव-विद्यभूषणः (वैष्णवानन्दिनी) :</strong> <em>न व्याख्यातम्।</em></p>
<hr>
<p><strong>॥ १०.१०.४० ॥</strong></p>
<p><strong>श्री-भगवान् उवाच&mdash;</strong></p>
<p><strong>ज्ञातं मम पुरैवैतद् ऋषिणा करुणात्मना ।</strong><br>
यच् छ्री-मदान्धयोर् वाग्भिर् विभ्रंशोऽनुग्रहः कृतः ॥**</p>
<p><strong>श्रीधर-स्वामी (भावार्थ-दीपिका) :</strong> वाग्भिः, न ह्य् अन्यो जुषतो जोष्यान् [भा।पु। १०.१०.८] इत्य्-आदिभिः । <strong>श्री-विभ्रंश</strong>-रूपो ऽ<strong>नुग्रहः कृत</strong> इति ॥४०॥</p>
<hr>
<p><strong>वंशीधरः (भावार्थ-दीपिका-प्रकाशः) : अनुग्रहः कृतः</strong> <strong>श्री-भ्रंशे</strong> भवत्-स्मृत्य्-आदि-सम्भवाद् इति भावः । यस्याहम् अनुगृह्नामि हरिष्यते तद्-धनं शनैः [भा।पु। १०.८८.८] इति वक्ष्यमाणत्वात् ॥४०॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) : एतन् मम ज्ञातम्</strong> <strong>एव</strong> इत्य् अन्यथा महद्-अपराधिषु ममेदृश-कृपानुपयोगात् । किं वा, मद्-भक्त-प्रवरत्वेन मद्-इच्छयैव कृतत्वाद् इति भावः । यद् वा, ऋषेर् आसीद् अनुग्रहात् [भा।पु। १०.१०.३७] इति तयोर् उक्त्या प्रीतः सन् ताम् एव द्रढयन् तयोः प्रहर्षार्थम् अन्वमोदत इति दिक् । <strong>करुणात्मना</strong> दया-शिलेन । करुणात्मताम् आह&mdash;<strong>श्री-मदान्धयोर्</strong> अप्य् <strong>अनुग्रह कृत</strong> इति । अन्यत् तैर् व्याख्यातम् ।</p>
<p>यद् वा, स्याताम् नैवं यथा पुनः [भा।पु। १०.१०.२१] इत्य्-आदि बहुल-वर-प्रदानमयीभिर् <strong>वाग्भिः</strong> । कथम्-भूतः ? <strong>वि</strong>गतो <strong>भ्रंशः</strong> अधः-पातो महापराध-कृतो यस्मात् ।</p>
<p>यद् वा, <strong>भ्रंशश्</strong> च्युतिः, तद्-रहितः परम-स्थिर इत्य् अर्थः&mdash;गोकुले ममेदृश-लीलायां सान्निध्य-प्रापणात्, परम-भक्ति-प्रापणाच् च ॥४०॥</p>
<hr>
<p><strong>जीव-गोस्वामी (लघु-वैष्णव-तोषणी) : एतन् मम ज्ञातम् एव</strong> इति अन्यथा महद्-अपराधिषु ममेदृश-कृपानुपयोगात् । यद् वा, ऋषेर् आसीद् अनुग्रहात् [भा।पु। १०.१०.३७] इति तयोर् उक्त्या प्रीतः सन् ताम् एव द्रढयन् तयोः प्रहर्षार्थम् अन्वमोदतेति <strong>करुणात्मना</strong> दया-शीलेन । करुणात्मताम् एवाह--<strong>श्री-मदान्धयोर्</strong> अप्य् <strong>अनुग्रहः कृत</strong> इति । अन्यत् तैः ।</p>
<p>यद् वा, स्याताम् नैवं यथा पुनः [भा।पु। १०.१०.२१] इत्य्-आदि-बहुल-वर-प्रदानमयीभिर् <strong>वाग्भिः</strong> । कथम्-भूतः ? <strong>वि</strong>गतो <strong>भ्रंशो</strong>ऽधः-पातो महापराध-कृतो महा-नरकादि-रूपो यस्मात् ॥४०॥</p>
<hr>
<p><strong>जीव-गोस्वामी (क्रम-सन्दर्भः) : वि</strong>गतो <strong>भ्रंशो</strong> यस्मात् ॥४०॥</p>
<hr>
<p><strong>जीव-गोस्वामी (बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) : वाग्भिः</strong> न ह्य् अन्यो जुषतो जोष्यान् [भा।पु। १०.१०.८] इत्य्-आदिभिः <strong>श्री-विभ्रंश</strong>-रूपो <strong>अनुग्रहः</strong> एव <strong>कृत</strong> इति ॥४०॥</p>
<hr>
<p><strong>बलदेव-विद्यभूषणः (वैष्णवानन्दिनी) :</strong> <em>न व्याख्यातम्।</em></p>
<hr>
<p><strong>॥ १०.१०.४१ ॥</strong></p>
<p><strong>साधूनां सम-चित्तानां सुतरां मत्-कृतात्मनाम् ।</strong><br>
दर्शनान् नो भवेद् बन्धः पुंसोऽक्ष्णोः सवितुर् यथा ॥**</p>
<p><strong>श्रीधर-स्वामी (भावार्थ-दीपिका) :</strong> युक्तम् एवैतद् इत्य् आह&mdash;<strong>साधूनां</strong> स्व-धर्म-वर्तिनां <strong>सम-चित्तानाम्</strong> आत्म-विदां <strong>सुतरां मत्-कृतात्मनां</strong> मय्य् अर्पित-चित्तानाम् । तेषां कृपातिरेकात् सुतराम् इत्य् उक्तम् । <strong>सवितुर् दर्शनाद् अक्ष्णोर् यथा बन्धो न भवेत्,</strong> तद्वत् ॥४१॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> <em>एतद्</em> अनुग्रह-करणम् । <em>कृपातिरेकाद्</em> दयाधिक्यात् । <em>तद्वत्</em> <strong>साधूनां दर्शनाद् अपि बन्धो न</strong>, किं तु बन्ध-निवृत्तिर् एव, तत्-कृपया मत्-स्मरण-दर्शनादिना इति भावः । &quot;दर्शनान्त&quot; इति पाठे दर्शन-पर्यन्त एव ।</p>
<p>याद् वा&mdash;दर्शनेनान्तो नाशो यस्य सः । इह <strong>सवितुर् दर्शनान्</strong> अप्य् अन्धानां तमो यथा न नश्यति, तथा नानापराध-मलिन-चेतसाम् असुराणां श्री-नारदादि-दर्शनाद् अपि न बन्ध-क्षय इत्य् अप्य् असूचि ॥४१॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) : सद्-दर्शनाद्</strong> अपि <strong>पुं</strong>-मात्रस्यापि संसार-<strong>बन्धो न भवेत्</strong>, किं पुनस् तादृश-बहुल-वाक् प्रयोगानुग्रहाद् भवतोः श्री-रुद्र-सेवकयोः ? इत्य् अर्थः । <strong>पुंस</strong> इति प्रायस् तस्यैव साधु-दर्शन-योग्यत्वात् । <strong>अक्ष्णोर् बन्धो</strong> दृष्ट्योः प्रसरणम् । यद्य् अपि सूर्य-दर्शनात् प्राग् अपि तमो-नाशेनाक्ष्णोर् बन्धो न तिष्ठेत्, तथापि सम्यक्तापेक्षया <strong>मत्-कृतात्मनाम्</strong> इत्य् अत्र दृष्टान्तत्वेन दर्शनाद् इत्य् उक्तम् ॥४१॥</p>
<hr>
<p><strong>जीव-गोस्वामी (लघु-वैष्णव-तोषणी) : साधूनाम्</strong> इति तैर् व्याख्यातम् एव । तत्र पूर्वयोर् यथायथं यत् किञ्चित् बन्धन-हारित्वं सुतराम् इत्य् अनेन व्यञ्जितं । यद् वा, <strong>साधूनाम्</strong> इति कृपालुतायां <strong>सम-चित्तानाम्</strong> इत्य् अपराधाग्रहणे <strong>मत्-कृतात्मनाम्</strong> इत्य् अस्य स्वाभाविक-गुण-व्यञ्जकं विशेषण-द्वयं, तेषां <strong>दर्शनाद्</strong> अपि <strong>पुंसो</strong> जीव-मात्रस्य <strong>सुतरां</strong> संसार-बन्धो न भवेत्, किं पुनस् तादृश-बहुल-बालक-प्रयोगानुग्रहात् भवतोर् अवज्ञातृत्वाद् एव तद्-अपेक्षा जातेति । सुतराम् इत्य् अपेक्षया तत्-पूर्वतोऽपि तन्-नाशात् ॥४१॥</p>
<hr>
<p><strong>जीव-गोस्वामी (क्रम-सन्दर्भः) : सम-चित्तानाम्</strong> इति अपराधाग्रहणे <strong>साधूनाम्</strong> इत्य् अनुग्रहे विशेषणम् ॥४१॥</p>
<hr>
<p><strong>जीव-गोस्वामी (बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> ननु तं दृष्ट्वाप्य् असम्मानयतोर् आवयोस् तद् अनुग्रहः कथं सम्भवेत् ? तत्राह&mdash;<strong>साधूनाम्</strong> इति । <strong>सम-चित्तानां</strong> स्वमानापमानाभ्याम् अक्षुभ्यतां । <strong>सुतराम्</strong> अतिशयेन <strong>मय्य्</strong> एव <strong>कृत</strong> <strong>आत्मा</strong> मनो यैस् तेषाम् <strong>दर्शनान्तः</strong> दर्शन-पर्यन्त एव । यद् वा, दर्शनेनान्तो नाशो यस्य सः । <strong>सवितुर् दर्शनाद् अक्ष्णोर् बन्धस्</strong> तमः कृतो <strong>यथा</strong> <strong>नश्यति,</strong> तथेति । तेनान्धानां सवितुर् दर्शनाद् अपि यथा तमो न नश्यति, तथैव नानापराध-मलीमस-मानसानाम् असुराणां श्री-नारदादि-दर्शनाद् अपि न बन्ध-क्षय इति ज्ञापितम् ॥४१॥</p>
<hr>
<p><strong>बलदेव-विद्यभूषणः (वैष्णवानन्दिनी) :</strong> <em>न व्याख्यातम्।</em></p>
<hr>
<p><strong>॥ १०.१०.४२ ॥</strong></p>
<p><strong>तद् गच्छतं मत्-परमौ नलकूवर सादनम् ।</strong><br>
सञ्जातो मयि भावो वाम् ईप्सितः परमोऽभवः ॥**</p>
<p><strong>श्रीधर-स्वामी (भावार्थ-दीपिका) :</strong> प्राधान्याद् एकस्य सम्बोधनम् । हे <strong>नलकूवर</strong>, युवां <strong>तत्</strong> तस्मात् <strong>सादनं</strong> स्व-निकेतं <strong>मत्-परमौ</strong> सन्तौ <strong>गच्छतम्</strong> । <strong>वां</strong> युवयोर् अपेक्षितो <strong>मयि</strong> प्रेमा जात एव । <strong>अभवः</strong> न भवो यस्मिन् सः ॥४२॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> <em>प्राधान्याद्</em> वा लिङ्ग-समवायेन यस्मात् साधु-दर्शनं बन्ध-हेतुर् न तस्माद् धेतोः । <em>भवः</em> संसारः ॥४२॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) : मत्-परमौ</strong> मद्-एकान्तिनौ सन्तौ, यतः <strong>सञ्जात</strong> इति । अन्यत् तैर् व्याख्यातम् । यद् वा, हे <strong>मत्-परमौ</strong> ! युवयोर् <strong>मयि भावः</strong> प्रेमा <strong>सम्यग् जात</strong> एव, यतः <strong>परमो भवो</strong>\ऽभ्युदयो मद्-एक-भक्ति-लक्षणो वाणी गुणानुकथने [भा।पु। १०.१०.८] इत्य्-आदिना युवाभ्याम् <strong>ईप्सितः</strong> । एवं युवयोः सौशील्येनैव स्वतो <strong>मद् भावो</strong> वृत्तः । तत् किं मया स देय इति सहज-विनयादि-समस्त-कल्याण-गुणामृतोदधिना साक्षात् तथास्त्व् इत्य् अनुक्तो\ऽपि वाक्-चातुर्या वरो वाञ्छतीतो\ऽपि नितरां दत्त एव ॥४२॥</p>
<hr>
<p><strong>जीव-गोस्वामी (लघु-वैष्णव-तोषणी) : मत्-परमौ</strong> मद्-एकान्तिनौ सन्तौ यतः <strong>सञ्जात</strong> इति । अन्यत् तैः । यद् वा, युवयोर् <strong>मयि भावः</strong> प्रेमा नारदानुग्रहात् <strong>सम्</strong>यग् <strong>जात</strong> एव । यतः <strong>परमो भवः</strong> अभ्युदयः मद्-एक-भक्ति-लक्षणः वाणी गुणानुकथने [भा।पु। १०.१०.८] इत्य्-आदिना युवाभ्याम् ईप्सितः । एवं श्री-नारदानुग्रह-सम्बन्धेन निज-सन्तोषातिशय-व्यञ्जनात् तद्-अतिशयोऽपि स्याद् इति व्यञ्जितं, सहज-विनयादि-गुणामृत-पयोनिधित्वात् साक्षात् तु नोक्तम् इति ज्ञेयम् ॥४२॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> प्राधान्याद् एकं संबोध्याह&mdash;हे <strong>नलकूवर</strong>! अहम् एव <strong>परमः</strong> सेव्यो ययोस् तथा भूतौ सन्तौ <strong>सादनं</strong> सदनं <strong>न भवः</strong> संसारो यतः सः ॥४२॥</p>
<hr>
<p><strong>बलदेव-विद्यभूषणः (वैष्णवानन्दिनी) :</strong> <em>न व्याख्यातम्।</em></p>
<hr>
<p>॥ १०.१०.४३ ॥</p>
<p>श्री-शुक उवाच&mdash;</p>
<p><strong>इत्य् उक्तौ तौ परिक्रम्य प्रणम्य च पुनः पुनः ।</strong><br>
बद्धोलूखलम् आमन्त्र्य जग्मतुर् दिशम् उत्तराम् ॥**</p>
<p><strong>श्रीधर-स्वामी (भावार्थ-दीपिका) : बद्धोलूखलं</strong> बद्धम् उलूखलं यस्मिंस् तम् ॥४३॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> उलूखले बद्धो <strong>बद्धोलूखलः</strong> । आहिताग्न्य्-आदित्वात्<sup id="fnref:6"><a href="#fn:6" class="footnote-ref" role="doc-noteref">6</a></sup> साधुः । उलूखलस्यापि तच्-छक्त्य्-आवेशात् तस्मा अपि प्रणामादि कृतम् । तद् उक्तं पाद्मे, नमस् तेऽस्तु दाम्ने स्फुरद्-दीप्ति-धाम्ने इत्य्-आदिना । <strong>उत्तरां दिशं</strong> तत्रत्य् आमलकाम् ॥४३॥</p>
<blockquote>
<p>यत्र मन्थां विबध्नते रश्मीन् यमितवा इव । &gt;
उलूखल-सुतानाम् अवेद्व् इन्द्र जल्गुलः ॥ [ऋ।वे। १.२८.८] &gt;
ता नो अद्य वनस्पती ऋष्वा वृष्वेभिः सोतृभिः । &gt;
इन्द्राय मधुमत्-सुतम् [ऋ।वे। १.२८.५] इति श्रुतिर् यमलऋजुन-पातम् &gt; आह ।</p></blockquote>
<p>अर्थः&mdash;<em>यत्र</em> उलूखले <em>मन्थां</em> मन्थानम् इव मन्थानं लोक-क्लेश-करं मां <em>विबध्नते</em> विशेषेण बध्नन्ति मातरः <em>रश्मीन्</em> आदाय रश्मिभिर् इत्य् अर्थः । <em>यमितवा</em> इव विनिग्रहीतुम् <em>इव</em> न तु वस्तुतो निग्रहीतुं । मातृत्वेन मयि स्निग्धत्वात् तेन <em>उलूखलेन सुतानां</em> पीडितानाम् । कर्मणि षष्ठी । उलूखल-पीडितान् अस्मान् । हे इन्द्र-मोचन-समर्थे । <em>अव</em> रक्ष । पादादित्वाद् आद्य्-उदात्तम् आख्यातम् । <em>इदु</em> एवम् एव त्वं <em>जल्गुलो</em>\ऽसि एनं मुञ्चामीति [जल्पुतुं]{।मर्क्} मां च गोपितुं त्रातुं लातुं आदातुं स्वाधीनं कर्तुं च समर्थो\ऽसि यथोऽतोवमाम् इत्य् अर्थः । एवं यदा सर्वान् प्रार्थयन्न् अपि न मोचनं लभते, तदा वनस्पत्योर् अन्तरो गत्वा बन्धन-दाम त्रोटितुं यावद् बलं करोति, तावद् <em>वनस्पती</em> एवोन्मूलितौ । दृष्ट्वा वदति <em>ता</em> ला इति । <em>तातो नो</em>\ऽस्माकं व्रज-वासिनां वनस्पति-प्रसिद्धौ यमलाव् अर्जुनजातीतौ भो <em>वनस्पती</em> ! <em>अद्य इन्द्राय</em> इन्द्रं प्रति गन्तुं <em>सुतं</em> तद्-उन्मूलनेन आत्मानं पीडयतं । तद् एव <em>मधुमत्</em> अमृत-युक्तम् अतिसम्यम् इत्य् अर्थः । यत्र <em>ऋष्टौ</em> गतिमन्तौ युवां स्थावरत्वान् उक्तौ स्थ इत्य् अर्थः । ऋश्वेविर्भिर् गतिमद्भिर् जगमैर् जनैः <em>सोतृभिर्</em> अस्माद् बन्धन-करैर् उपलक्षिताव् इति ॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> पुनः पुनः परिक्रमादौ हेतुः&mdash;<strong>बद्धम् उलूखलां</strong> यस्मिन्न् इत्य् उदरे उलूखल बन्धनेन परम-मोहन-रूप-लीलादि-दृष्ट्या भक्त्य्-उद्रेकेण परित्यागाशक्तिः । यद् वा, <strong>उलूखल</strong>-सहितस्यैव तस्य परिक्रमादिना उलूखलादेर् अपि परिक्रमादिकं बोधितम् । <strong>आमन्त्र्य</strong> अनुज्ञाम् आदायेत्य् अर्थः । <strong>उत्तरां दिशम्</strong> इति प्रायस् तस्याः साधु-वर्ग-सेवितत्वेन तद्-दिग्-गमनेच्छया तद्-दिग्-वर्ति-निज-गृहं गतौ, न तु गृहापेक्षयेति भावः ॥४३॥</p>
<hr>
<p><strong>जीव-गोस्वामी (लघु-वैष्णव-तोषणी) : पुनर् बद्धोलूखलम्</strong> इति श्री-शुकदेवस्य कौतुकोक्तिः, यतस् तया बद्धस् सन् देवा अपि स्तुवन्ति वदन्त इति तथा तादृश-भक्त-वश्यतामय-मधुर-लीलादि-दृष्ट्या मुहुः परिक्रमादि-हेतुश् च । अत्र बहुव्रीहिणा निर्देश उलूखलस्य तद्-अनुगति-विवक्षया । सा च बन्धनीय-बन्धनाश्रय-वैपरीत्य-मय-तल्-लीला-कौतुक-व्यञ्जिकेति । उलूखल-मात्र-विशेषेषणं न तूपलक्षणम् । ततस् तस्मा अपि प्रणामादिकं कृतम् इति ज्ञेयं । तथोक्तं पाद्मे&mdash;नमस् तेऽस्तु दाम्ने स्पुरद्-दीप्ति-धाम्ने इति । आमन्त्रणे च भक्त्येति ॥४३॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> उलूखले बद्धं <strong>बद्धोलूखलम्</strong> आहिताग्न्य्-आदिः ॥४३॥</p>
<p>इति सारार्थ-दर्शिन्यांअः हर्षिणां भक्त-चेतसाम् ।</p>
<p>दशमे दशमो ऽध्यायःअः सङ्गतः सङ्गतः सताम् ॥</p>
<hr>
<p><strong>बलदेव-विद्यभूषणः (वैष्णवानन्दिनी) :</strong> <em>न व्याख्यातम्।</em></p>
<hr>
<p>(१०.११)</p>
<div class="footnotes" role="doc-endnotes">
<hr>
<ol>
<li id="fn:1">
<p>विद्या-मदो धन-मदस् तृतीयो \ऽभिजनो मदः ।</p>
<p>एते मदावलिप्तानाम् एत एव सतां दमाः ॥ ५.३४.४२&#160;<a href="#fnref:1" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:2">
<p>तात्पर्यगत्या&#160;<a href="#fnref:2" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:3">
<p>त्वत्तो&#160;<a href="#fnref:3" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:4">
<p>शरीरेषु&#160;<a href="#fnref:4" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:5">
<p>स्मृत्वा&#160;<a href="#fnref:5" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:6">
<p>आहिताग्न्यादि (आहिताग्न्यादि)।&mdash;अ च्लस्स् ओफ़् चोम्पोउन्द् wओर्द्स् हेअदेद् ब्य्
थे wओर्द् आहिताग्नि (आहिताग्नि) इन् wहिछ् थे पस्त् पस्स्। पर्त्। इस्
ओप्तिओनल्ल्य् प्लचेद् फ़िर्स्त्। ए।ग्।आहिताग्निः अग्नयाहितः (आहिताग्निः
अग्नयाहितः); जातपुत्रः पुत्रजातः (जातपुत्रः पुत्रजातः) थे च्लस्स्
आहिताम्न्यादि (आहिताम्न्यादि) इस् स्ततेद् तो बे आकृतिगण (आकृतिगण), च्फ़्।
काश्।ओन् प्।इइ।२.३७।&#160;<a href="#fnref:6" class="footnote-backref" role="doc-backlink">&#x21a9;&#xfe0e;</a></p>
</li>
</ol>
</div>

  </div>
</article>


        

        



    <aside class="card border noPrint" id="section-tree-item-bhAgavatam_gauDIya-prastutiH_10_01-11_10_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/purANam_vaiShNavam/bhAgavatam/gauDIya-prastutiH/10/01-11/10/">१० </a>
            <a data-toggle="collapse" href="#section-tree-item-body-bhAgavatam_gauDIya-prastutiH_10_01-11_10_md" role="button" aria-expanded="false" aria-controls="section-tree-item-body-bhAgavatam_gauDIya-prastutiH_10_01-11_10_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-bhAgavatam_gauDIya-prastutiH_10_01-11_10_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: १०</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/purANam_vaiShNavam/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/purANam_vaiShNavam/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/purANam_vaiShNavam/actions/workflows/build.yml"><img src="https://github.com/vishvAsa/purANam_vaiShNavam/actions/workflows/build.yml/badge.svg"> Built </a> on 2025 Aug 25 05:46:07 UTC. (<a href="http://google.com/search?q=05%3a46%3a07%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
