<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>पुराणे विश्वासटिप्पन्यः  | ११</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/purANam_vaiShNavam/bhAgavatam/gauDIya-prastutiH/10/01-11/11/" rel="alternate" type="application/rss+xml" title="पुराणे विश्वासटिप्पन्यः" />
    <link href="/purANam_vaiShNavam/bhAgavatam/gauDIya-prastutiH/10/01-11/11/" rel="feed" type="application/rss+xml" title="पुराणे विश्वासटिप्पन्यः" />

    <meta property="og:url" content="https://vishvAsa.github.io/purANam_vaiShNavam/bhAgavatam/gauDIya-prastutiH/10/01-11/11/">
  <meta property="og:site_name" content="पुराणे विश्वासटिप्पन्यः">
  <meta property="og:title" content="११">
  <meta property="og:description" content="गोपानां गोकुलं परित्यज्य वृन्दावने गमनं, तत्र श्री-कृष्ण-द्वारा वत्सासुर-वृकासुरयोर् वधः । ॥ १०.११.१ ॥
श्री-शुक उवाच—
गोपा नन्दादयः श्रुत्वा द्रुमयोः पततो रवम् ।
तत्राजग्मुः कुरु-श्रेष्ठ निर्घात-भय-शङ्किताः ॥**
श्रीधर-स्वामी (भावार्थ-दीपिका) :
एकादशे समागत्य वृन्दावनम् अथार्भकैः ।
वत्सान् पालयतानेन हतौ वत्स-बकासुरौ ॥
निर्घातो वज्र-पात इति भयेन शङ्किताः ॥१॥
वंशीधरः (भावार्थ-दीपिका-प्रकाशः) : अर्भकैः सुबल-स्तोककृष्णादिभिः । अनेन श्रेष्ठकेन ॥ शङ्किता जात-शङ्काः । श्री-नन्दादि-त्रासावेशेन ततो रक्षितम् इव सम्बोधनं—हे कुरु-श्रेष्ठ ! इति । यद् वा, अनुचराणां गोपानां किङ्कराव् अनुजानीहि । एषां किङ्करं कृत्वा अत्रैव रक्षेत्य् अर्थः ॥१॥">
  <meta property="og:locale" content="en_us">
  <meta property="og:type" content="article">
    <meta property="article:section" content="bhagavatam">

  <meta itemprop="name" content="११">
  <meta itemprop="description" content="गोपानां गोकुलं परित्यज्य वृन्दावने गमनं, तत्र श्री-कृष्ण-द्वारा वत्सासुर-वृकासुरयोर् वधः । ॥ १०.११.१ ॥
श्री-शुक उवाच—
गोपा नन्दादयः श्रुत्वा द्रुमयोः पततो रवम् ।
तत्राजग्मुः कुरु-श्रेष्ठ निर्घात-भय-शङ्किताः ॥**
श्रीधर-स्वामी (भावार्थ-दीपिका) :
एकादशे समागत्य वृन्दावनम् अथार्भकैः ।
वत्सान् पालयतानेन हतौ वत्स-बकासुरौ ॥
निर्घातो वज्र-पात इति भयेन शङ्किताः ॥१॥
वंशीधरः (भावार्थ-दीपिका-प्रकाशः) : अर्भकैः सुबल-स्तोककृष्णादिभिः । अनेन श्रेष्ठकेन ॥ शङ्किता जात-शङ्काः । श्री-नन्दादि-त्रासावेशेन ततो रक्षितम् इव सम्बोधनं—हे कुरु-श्रेष्ठ ! इति । यद् वा, अनुचराणां गोपानां किङ्कराव् अनुजानीहि । एषां किङ्करं कृत्वा अत्रैव रक्षेत्य् अर्थः ॥१॥">
  <meta itemprop="wordCount" content="14255">
  <meta name="twitter:card" content="summary">
  <meta name="twitter:title" content="११">
  <meta name="twitter:description" content="गोपानां गोकुलं परित्यज्य वृन्दावने गमनं, तत्र श्री-कृष्ण-द्वारा वत्सासुर-वृकासुरयोर् वधः । ॥ १०.११.१ ॥
श्री-शुक उवाच—
गोपा नन्दादयः श्रुत्वा द्रुमयोः पततो रवम् ।
तत्राजग्मुः कुरु-श्रेष्ठ निर्घात-भय-शङ्किताः ॥**
श्रीधर-स्वामी (भावार्थ-दीपिका) :
एकादशे समागत्य वृन्दावनम् अथार्भकैः ।
वत्सान् पालयतानेन हतौ वत्स-बकासुरौ ॥
निर्घातो वज्र-पात इति भयेन शङ्किताः ॥१॥
वंशीधरः (भावार्थ-दीपिका-प्रकाशः) : अर्भकैः सुबल-स्तोककृष्णादिभिः । अनेन श्रेष्ठकेन ॥ शङ्किता जात-शङ्काः । श्री-नन्दादि-त्रासावेशेन ततो रक्षितम् इव सम्बोधनं—हे कुरु-श्रेष्ठ ! इति । यद् वा, अनुचराणां गोपानां किङ्कराव् अनुजानीहि । एषां किङ्करं कृत्वा अत्रैव रक्षेत्य् अर्थः ॥१॥">
<script type="text/javascript">
    
    let baseURL = "https:\/\/vishvAsa.github.io\/purANam_vaiShNavam\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/purANam_vaiShNavam\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/purANam_vaiShNavam\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/purANam_vaiShNavam\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/purANam_vaiShNavam\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvya\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/purANam_vaiShNavam\/bhAgavatam\/gauDIya-prastutiH\/10\/01-11\/11\/".replace(basePath, "/");
  pageVars.pageParams = {};
  pageVars.pageSource = "bhAgavatam\/gauDIya-prastutiH\/10\/01-11\/11.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/purANam_vaiShNavam/webpack_dist/uiLib-bundle.js"></script>







    <link rel="stylesheet" href="/purANam_vaiShNavam/webpack_dist/uiLib.css">
<link rel="stylesheet" href="/purANam_vaiShNavam/css/uiLibPrint.css" media="print" >
<link rel="stylesheet" href="/purANam_vaiShNavam/css/fonts.css" >
<link rel="stylesheet" href="/purANam_vaiShNavam/css/@fortawesome/fontawesome-free/css/solid.min.css">

<link rel="stylesheet" href="/purANam_vaiShNavam/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/01-11/11/" />
<link rel="alternate" hreflang="sa-Deva" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/01-11/11/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/01-11/11/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/01-11/11/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/01-11/11/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/01-11/11/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/01-11/11/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/01-11/11/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/01-11/11/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/01-11/11/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/01-11/11/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/01-11/11/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/01-11/11/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/01-11/11/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/01-11/11/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/01-11/11/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/01-11/11/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/01-11/11/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/01-11/11/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/01-11/11/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/01-11/11/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/01-11/11/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/01-11/11/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/01-11/11/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/01-11/11/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/01-11/11/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/01-11/11/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/01-11/11/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/01-11/11/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/01-11/11/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/01-11/11/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/01-11/11/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/01-11/11/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/01-11/11/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/01-11/11/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/01-11/11/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/01-11/11/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/01-11/11/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/01-11/11/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/01-11/11/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/01-11/11/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/01-11/11/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/01-11/11/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/01-11/11/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/01-11/11/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">पुराणे विश्वासटिप्पन्यः <br/> ११</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/purANam_vaiShNavam/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="११">११</h1>
    
    <a id="editLink" class="btn btn-primary noPrint"  href="https://github.com/vishvAsa/purANam_vaiShNavam/edit/content/bhAgavatam/gauDIya-prastutiH/10/01-11/11.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <h2 id="गपन-गकल-परतयजय-वनदवन-गमन-ततर-शर-कषण-दवर-वतससर-वकसरयर-वध-">गोपानां गोकुलं परित्यज्य वृन्दावने गमनं, तत्र श्री-कृष्ण-द्वारा वत्सासुर-वृकासुरयोर् वधः ।</h2>
<p>॥ १०.११.१ ॥</p>
<p>श्री-शुक उवाच&mdash;</p>
<p><strong>गोपा नन्दादयः श्रुत्वा द्रुमयोः पततो रवम् ।</strong><br>
तत्राजग्मुः कुरु-श्रेष्ठ निर्घात-भय-शङ्किताः ॥**</p>
<p><strong>श्रीधर-स्वामी (भावार्थ-दीपिका) :</strong></p>
<p>एकादशे समागत्य वृन्दावनम् अथार्भकैः ।</p>
<p>वत्सान् पालयतानेन हतौ वत्स-बकासुरौ ॥</p>
<p><strong>निर्घातो</strong> वज्र-पात इति <strong>भयेन शङ्किताः</strong> ॥१॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> <em>अर्भकैः</em> सुबल-स्तोककृष्णादिभिः । <em>अनेन</em> श्रेष्ठकेन ॥ <strong>शङ्किता</strong> जात-शङ्काः । श्री-नन्दादि-त्रासावेशेन ततो रक्षितम् इव सम्बोधनं&mdash;हे <strong>कुरु-श्रेष्ठ</strong> ! इति । यद् वा, अनुचराणां गोपानां किङ्कराव् अनुजानीहि । एषां किङ्करं कृत्वा अत्रैव रक्षेत्य् अर्थः ॥१॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) : पततोर्</strong> <strong>द्रुमयोः</strong> सम्बन्धिनम् । यद् वा, पततोः सतोः <strong>रवं</strong> <strong>निर्घात</strong>-तुल्यं महा-शब्दं दूराच् <strong>छ्रुत्वा</strong> तत्-स्थाने आगता आवासाद् बहिः-प्रदेशे तयोर् वृत्तेस् तत्र श्री-यशोदादि-गोपीनां शीघ्र-गत्य्-असम्भवात् । किं वा, पुंसां मुख्यत्वात् तेषाम् एवादौ गमनम् उक्तं, पश्चात् ता अभ्यागता इति ज्ञेयम् । <strong>निर्घातो</strong> निरभ्र-गर्जितम् उत्पात-विशेषः । हे <strong>कुरु-श्रेष्ठ</strong> ! इति कुरु-वंश-रक्षा-हेतोः परम-भागवतस्य तव क्षेमाय सदा परम-व्यग्रास् त्वत्-पितामहा यथा स्नेह-भरेण विविध-शङ्काकुला भवन्ति, तद्वद् इति भावः ॥१॥</p>
<hr>
<p><strong>जीव-गोस्वामी (लघु-वैष्णव-तोषणी) : तत्राजग्मुर्</strong> इति । तत्र गमनाय द्रुतं प्रतस्थुर् इत्य् अर्थः । <strong>निर्घातो</strong> निरभ्र-गर्जितम् उत्पात-विशेषः । <strong>भयं</strong> दैत्यादिभ्यः ताभ्याम् सन्दिग्धाः, यतो मूर्च्छितत्वाद् एव निकट-स्थानां व्रजेश्वरादीनां प्रथमतम् आगमनं न जातम् इति ज्ञेयम्। हे <strong>कुरु-श्रेष्ठ</strong> ! इति श्री-नन्दादि-त्रासावेशेन सम्बोधनं, ततो रक्षणार्थम् इव ॥१॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong></p>
<p>एकादशे हरेर् मोक्षः फल-क्रेय-कथादिकम् ।</p>
<p>वृन्दावनागमोत्साहं वनं वत्स-बकार्दनम् ॥१॥</p>
<hr>
<p><strong>बलदेव-विद्यभूषणः (वैष्णवानन्दिनी) :</strong></p>
<p>एकादशे नन्दसूनोर् मोक्षो वृन्दावने गमः ।</p>
<p>सुप्रीतिर् वत्स-रक्षा च तथा वत्स-बक-क्षयः ॥</p>
<p><strong>निर्घातः</strong> विद्युत्-पातः ॥२॥</p>
<hr>
<p>॥ १०.११.२-३ ॥</p>
<p><strong>भूम्यां निपतितौ तत्र ददृशुर् यमलार्जुनौ ।</strong><br>
बभ्रमुस् तद् अविज्ञाय लक्ष्यं पतन-कारणम् ॥**</p>
<p><strong>उलूखलं विकर्षन्तं दाम्ना बद्धं च बालकम् ।</strong><br>
कस्येदं कुत आश्चर्यम् उत्पात इति कातराः ॥**</p>
<p><strong>श्रीधर-स्वामी (भावार्थ-दीपिका) : तल्</strong> <strong>लक्ष्यं</strong> प्रत्यक्षतः पुरतो दृश्यम् अपि <strong>पतन-कारणम्</strong> <strong>अविज्ञाय</strong> <strong>बभ्रमुः</strong> ॥२॥ लक्ष्यं कारणं दर्शयति&mdash;<strong>उलूखलम्</strong> इति । भ्रम-कारणम् आह&mdash;<strong>कस्येदं</strong> राक्षसादेः कर्म ? <strong>कुतो</strong> वा कारणाद् <strong>आश्चर्यम् उत्पात इति कातरा</strong> भीताः सन्तो <strong>बभ्रमुर्</strong> इत्य् अर्थः ॥३॥</p>
<hr>
<p><strong>वंशीधरः (भावार्थ-दीपिका-प्रकाशः) : पतन-कारणं</strong> <strong>तच्</strong> छ्री-कृष्ण-रूपं <strong>लक्ष्यं</strong> साक्षान् नेत्र-गोचरम् अपि <strong>बभ्रमुः</strong> । &quot;अहो भूमि-कम्पातिबल-वायु-चलनादि विना कथम् एतौ पेततुः ?&quot; इति भ्रान्तिं जग्मुः ॥२॥ <em>इत्य् अर्थ</em> इति&mdash;पूर्वेण सम्बन्धोऽत्र क्रिया-पदेन कार्य इत्य् अर्थः ॥३॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) : नि</strong>तराम् उन्मूलनादिना <strong>पतितौ</strong> । अन्यत् तैर् व्याख्यातम् । यद् वा, <strong>तत्</strong> तत्र <strong>लक्ष्यं</strong> पतन-कारणत्वेन लक्षयितुम् योग्यम् अप्य् <strong>अविज्ञाय</strong> अनालक्ष्य <strong>बभ्रमुस्</strong> तत्-कारणं निर्धारयितुम् न शेकुर् इत्य् अर्थः । तथा च श्री-हरि-वंशे&mdash;</p>
<blockquote>
<p>केनेमौ पातितौ वृक्षौ घोषस्यायतनोपमौ ॥ &gt;
विना वातं विना वर्षं विद्युत्-प्रपतनं विना । &gt;
विना हस्ति-कृतं दोषं केनेमौ पातितौ द्रुमौ ॥ [ह।वं। &gt; २.७.२८-२९] इति ॥३॥</p></blockquote>
<p>लक्ष्यत्व-प्रकारम् आह&mdash;<strong>उलूखलम्</strong> इति । <strong>बालकं</strong> च <strong>तत्र ददृशुर्</strong> इति पूर्वेणैवान्वयः । <strong>विकर्षन्तं</strong> बलाद् आकृष्य नयन्तम् । एतच् चाबलवत्त्व-बोधनेन स्वस्यैश्वर्याच्छादनार्थम् <strong>उलूखल-विकर्षणेन</strong> उलूखलस्य च तस्मिन्न् एव <strong>दाम्ना</strong> <strong>बन्धनेन</strong> । <strong>च</strong>-काराद् द्वयोर् मध्यतस् तन्-निःसरण-चिह्न-दर्शनेन चेत्य्-आदि-लक्षणैर् इत्य् अर्थः । तथाप्य् अविज्ञाने हेतुर् <strong>बालकम्</strong> इत्य् अल्पार्थे कः, अतिशिशोः, तादृश-कर्मासम्भवात् । तच् चाग्रे व्यक्तं भावि । इदम् <strong>आश्चर्यम्</strong> अकस्मान् महा-वृक्ष-द्वय-निपातन-लक्षणं कस्य केन कृतम् ? इत्य् अर्थः । ननु देवेन दैत्येन वा केनचिद् इति चेत् तर्हि <strong>कुतः</strong> कम्साद् धेतोस् तम् अनालोकयन्त आहुः&mdash;<strong>उत्पातो</strong>ऽयम् इत्य् अस्माद् उत्पात-ज्ञानात् <strong>कातरास्</strong> तद् बालकं प्रत्य् अनिष्ट-शङ्कया विह्वला बभूवुर् इत्य् अर्थः ॥३॥</p>
<hr>
<p><strong>जीव-गोस्वामी (लघु-वैष्णव-तोषणी) : भूम्याम्</strong> इत्य् अर्धकम् । <strong>नि</strong>तराम् उन्मूलनादिना <strong>पतितौ</strong> <strong>ददृशुर्</strong> दूराद् इति शेषः । <strong>बभ्रमुर्</strong> इति सार्धकम् । <strong>उलूखलम्</strong> इत्य्-आदि-लक्षणं पतन-कारणं लक्ष्यं लक्षयितुम् शक्यम् अपि <strong>तद् अविज्ञाय</strong> दूरस्थत्वात् सम्भ्रान्तत्वाद् पतित-वृक्ष-शाखादि-व्यवहितत्वाच् च तत्र स्थितम् अननुभूय <strong>बभ्रमुः</strong> सन्दिदिहुः । तद्-अनुभवे सति प्रथमं तद्-अनिष्ट-शङ्कयाविष्टाः स्युः, न तु तद्-उत्पात-हेतु-जिज्ञासयेति । तथा तस्य तद्-धेतुत्वे ज्ञाते सति जिज्ञासा-परा न स्युर् इति च भावः ॥२॥</p>
<p>पुनश् च निकटे समागत्यापि शाखा-व्यवहितं तद् अदृष्टा &quot;कस्य इदम् ?&quot; इत्य्-आद्य् उक्त्वा <strong>कातरा</strong> बभूवुः । <strong>इदम् आश्चर्यं कस्य</strong> केन कृतम् ? इत्य् अर्थः । तथा च विवृतं तद् वाक्यं श्री-हरिवंशे&mdash;</p>
<blockquote>
<p>केनेमौ पातितौ वृक्षौ घोषस्यायतनोपमौ ॥ &gt;
विना वातं विना वर्षं विद्युत्-प्रपतनं विना । &gt;
विना हस्ति-कृतं दोषं केनेमौ पातितौ द्रुमौ ॥ [ह।वं। &gt; २.७.२८-२९] इति ॥३॥</p></blockquote>
<hr>
<p><strong>जीव-गोस्वामी (क्रम-सन्दर्भः) :</strong> ऊचुर् इत्य्-आदि-लक्षणं पतन-कारणं <strong>लक्ष्यं</strong> लक्षयितुं शक्यम् अपि <strong>तद्</strong> <strong>अविज्ञाय</strong> दूरस्थत्वात् सम्भ्रान्तत्वात् पतित-वृक्ष-शाखाव्यवहितत्वाच् च तत्र स्थितम् अननुभूय <strong>बभ्रमुः</strong> सन्दिदिहुः ॥२॥ पुनश् च निकटे समागत्यापि शाखादि-व्यवहितं तम् अदृष्ट्वा <strong>कस्येदम्</strong> इत्य्-आद्य् उक्त्वा <strong>कातरा</strong> बभूवुः, &quot;इदम् आश्चर्यं कस्य केन कृतम् ?&quot; इत्य् अर्थः ॥३॥</p>
<hr>
<p><strong>जीव-गोस्वामी (बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> तत् तयोः <strong>पतन-कारणं</strong> बालकं <strong>लक्ष्यं</strong> लक्षयितुम् शक्यम् अपि अविज्ञाय प्रेम्णा तादृश-योग्यताकत्वेनासम्भाव्या <strong>बभ्रमुः</strong> । भ्रमम् एवाह कस्येदं कर्म ? कुतो हेतोस् तस्माद् आश्चर्यम् एतद् उत्पात इति निश्चित्य <strong>कातरा</strong> <strong>भाग्येन</strong> विधात्रा <strong>बालः</strong> कृष्णो रक्षित इति व्याकुला बभूवुः ॥२॥</p>
<hr>
<p><strong>बलदेव-विद्यभूषणः (वैष्णवानन्दिनी) : भूम्याम्</strong> इत्य् अर्धकं । <strong>ददृशुर्</strong> दूराद् एव <strong>बभ्रमुर्</strong> इति सार्धकम् । <strong>उलूखलम्</strong> इत्य्-आदि लक्षणम् । <strong>तयोः पतन-कारणं लक्ष्यं</strong> लक्षयितुं शक्यम् अपि <strong>तद् अविज्ञाय</strong> दूरस्थत्वात् पतित-वृक्ष-शाखादि-व्यवधानाच् च तत्र स्थितम् अननुभूय <strong>बभ्रमुः</strong> सन्दिदिहुः । अथान्तिके समागत्य शाखा-पत्र-व्यवहितं तम् अवीक्ष्य <strong>कस्येदम्</strong> इत्य् उक्त्वा <strong>कातरा</strong> बभूवुः । <strong>इदम् आश्चर्यं</strong> कर्म <strong>कस्य</strong> केन <strong>कृतम्</strong> ? इत्य् अर्थः । एवम् उक्तं श्री-हरि-वंशे&mdash;</p>
<blockquote>
<p>केनेमौ पातितौ वृक्षौ घोषस्यायतनोपमौ ॥ &gt;
विना वातं विना वर्षं विद्युत्-प्रपतनं विना । &gt;
विना हस्ति-कृतं दोषं केनेमौ पातितौ द्रुमौ ॥ [ह।वं। &gt; २.७.२८-२९] इति ॥२-३॥</p></blockquote>
<hr>
<p>॥ १०.११.४ ॥</p>
<p><strong>बाला ऊचुर् अनेनेति तिर्यग्-गतम् उलूखलम् ।</strong><br>
विकर्षता मध्यगेन पुरुषाव् अप्य् अचक्ष्महि ॥**</p>
<p><strong>श्रीधर-स्वामी (भावार्थ-दीपिका) : मध्यगेन</strong> वृक्षयोर् मध्य-गतेन । न केवलम् एतावत्, वृक्षाभ्यां निर्गतौ दिव्यौ <strong>पुरुषाव् अप्य् अचक्ष्महि</strong> दृष्टवन्तो वयम् इति ॥४॥</p>
<hr>
<p><strong>वंशीधरः (भावार्थ-दीपिका-प्रकाशः) : विकर्षता अनेन</strong> हेतुना कर्त्रा वा निष्कासिताव् इति शेषः ॥४॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) : अनेन</strong> एतत् कृतम् इत्य् <strong>ऊचुः</strong> ॥४॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> ततश् च व्यवहितं तं दर्शयित्वा <strong>बालाः</strong> स्वयम् <strong>ऊचुः</strong> । किम् ऊचुः ? तत्राहुः&mdash;<strong>अनेन</strong> इति । सम्भ्रान्तत्वेन पूर्ण-वचनाशक्तेर् उत्पाटितम् इति तु नोचुः ॥४॥</p>
<hr>
<p><strong>जीव-गोस्वामी (क्रम-सन्दर्भः) :</strong> ततश् च व्यवहितं तं दर्शयित्वा <strong>बालाः</strong> स्वयम् <strong>ऊचुः</strong> । किम् ऊचुः ? तत्राहुः&mdash;<strong>अनेन</strong> इति । सम्भ्रान्तत्वेन पूर्ण-वचनाशक्तेर् उत्पाटितम् इति तु नोचुः । कीदृशेन सता उत्पाटितम् इत्य् अपेक्षायाम् ऊचुः&mdash;<strong>तिर्यग्-गतम् उलूखलम्</strong> इत्य्-आदि एषाम् अमोहस् तु श्री-दामोदर-माधुर्य-वशेनेति गम्यते ॥४॥</p>
<hr>
<p><strong>जीव-गोस्वामी (बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) : अनेन</strong> कृष्णेन वृक्षयोर् <strong>मध्य-गतेन तिर्यग्-गतम् उलूखलं</strong> <strong>विकर्षता</strong> इत्य् एतन्-मात्रं <strong>बाला ऊचुः</strong> सम्भ्रान्तत्वेन पूर्ण-वचनाशक्तेर् &quot;एताव् उत्पाटितौ&quot; इति तु नोचुः । अविश्वसतस् तान् पुनर् ऊचुः&mdash;<strong>वृक्षाभ्याम्</strong> निर्गतौ द्वौ <strong>पुरुषाव्</strong> अप्य् <strong>अचक्ष्महि</strong> दृष्टवन्तो वयम् इति ॥४॥</p>
<hr>
<p><strong>बलदेव-विद्यभूषणः (वैष्णवानन्दिनी) : अनेन</strong> वृक्षौ पातितौ इति <strong>वृक्षाभ्याम्</strong> विनिर्गतौ <strong>पुरुषाव् अपि अचक्ष्महि</strong> दृष्टवन्तो वयम् इति च <strong>बाला ऊचुः</strong> ॥४॥</p>
<hr>
<p>॥ १०.११.५ ॥</p>
<p><strong>न ते तद्-उक्तं जगृहुर् न घटेतेति तस्य तत् ।</strong><br>
बालस्योत्पाटनं तर्वोः केचित् सन्दिग्ध-चेतसः ॥**</p>
<p><strong>श्रीधर-स्वामी (भावार्थ-दीपिका) :</strong> केवलं तार्किका <strong>न जगृहुर्</strong> एव । अन्ये तु <strong>सन्देह</strong>-युक्त-<strong>चित्ता</strong> बभूवुर् इति ॥५॥</p>
<hr>
<p><strong>वंशीधरः (भावार्थ-दीपिका-प्रकाशः) : ते</strong> गोपाः । <strong>तद्-उक्तं</strong> बालोक्तम् इति <strong>न जगृहुर्</strong> इति । किं तस्यातिबालस्य तत्-प्रत्यक्षं <strong>तर्वोर्</strong> वृक्षयोर् <strong>उत्पाटनं</strong> स-मूलयोर् भूमेर् निष्कासनं <strong>न घटेत</strong> सङ्गच्छेत्। <em>तार्किकास्</em> तर्क-प्रधानाः । <em>अन्ये तु</em> तार्किकेतरे तु पूर्व-कृत-पूतना-मारण-शकटोच्चाटनादिना तस्मिन् <strong>स-सन्देहा</strong> जाता अनेनैवैतत् कृतम् उत्पाततो वा जातम् इति द्विचित्ता बभूवुर् इति भावः ॥५॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) : न जगृहुः</strong> श्री-नन्दादयः, स्नेह-भराक्रान्त-चित्तत्वात् । <strong>केचित्</strong> पुरोहितादयः, कदाचित् कथञ्चित् तेषु तद्-ऐश्वर्यस्यापि परिस्फुर्तेः । तथापि न तेषां प्रेम-भरो हीयते, प्रतुयुत तयासौ वर्धेत इवेति ज्ञेयम्, यथा खाण्डवाग्नेः परिवृद्धस्य सतो मेघ-वृष्टिर् अपि न निर्वापणे शक्तः, केवलं घृतासारवद्-वृद्धि-हेतुताम् एव प्राप्नोति । यद् वा, तस्मिन् सदा तेषां महा-बलिष्ठ-विविधाश्चर्यमयतया बुद्धेर् इति दिक् । <strong>तद्</strong> वृत्तं च स्नेह-भरेणातिबालत्वस्यैव मननात् सन्देह-निरासार्थं साक्षात् त्वम् एवेति किल न पप्रच्छुर् इति बोद्धव्यम् । किं वा, स्नेह-भराकुलतया प्रश्ने\ऽप्य् अशक्तेः । किं वा, बाल्येन तस्योक्ताव् अप्य् अविश्वासाद् इति दिक् ॥५॥</p>
<hr>
<p><strong>जीव-गोस्वामी (लघु-वैष्णव-तोषणी) : न जगृहुः</strong> श्री-नन्दादयः, ममतार्द्र-चित्तत्वात् । <strong>केचित्</strong> पूतनादि-नाशाल् लब्ध-व्याप्तिना तर्केण किञ्चित् कर्कशायमान-चित्ता विप्रा अपि स्वाभाविक-ममतार्द्रत्वेन <strong>सन्दिग्ध-चेतस</strong> एव बबूवुः । ततश् चागन्तुकेन आश्चर्य-करेण तत्-प्रभाव-ज्ञानेन तेषाम् अपि स्वाभाविक-स्नेह-वृद्धिर् एव जाता, लवणाकरस्य रसान्तरेणापि लवण-रस-वृद्धिवद् इति भावः । तद्-वृत्तं च स्नेह-भरेणातिबालत्वस्यैव मननात् सन्देह-निरासार्थं साक्षात् तम् एव ते किल न पप्रच्छुर् इति बोद्ध्व्यं । किं वा, स्नेह-भराकुलतया प्रश्ने\ऽप्य् अशक्तेः ॥५॥</p>
<hr>
<p><strong>जीव-गोस्वामी (क्रम-सन्दर्भः) :</strong> तेषु परम-वात्सल्य-स्वभावा <strong>न जगृहुः</strong> ॥५॥</p>
<hr>
<p><strong>जीव-गोस्वामी (बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) : ते</strong> नन्दादयः तस्मिन् ममतार्द्र-चित्तत्वात् तत्-प्रभावाननुसन्धानात् <strong>तद्-उक्तं न जगृहुः । केचिद्</strong> अन्ये तु नारायण-समो गुणैः [भा।पु। १०.८.१९] इति गर्गोक्ति-स्मृत्या स्वाभाविक-प्रेमोदयेन च <strong>सन्दिग्ध-चेतस</strong> एव बभूवुः ॥५॥</p>
<hr>
<p><strong>बलदेव-विद्यभूषणः (वैष्णवानन्दिनी) :</strong> <em>न व्याख्यातम्।</em></p>
<hr>
<p>॥ १०.११.६ ॥</p>
<p><strong>उलूखलं विकर्षन्तं दाम्ना बद्धं स्वम् आत्मजम् ।</strong><br>
विलोक्य नन्दः प्रहसद्-वदनो**<sup id="fnref:1"><a href="#fn:1" class="footnote-ref" role="doc-noteref">1</a></sup> <strong>विमुमोच ह ॥</strong></p>
<p><strong>श्रीधर-स्वामी (भावार्थ-दीपिका) :</strong> भगवन्-मायावि-मोहितस्य नन्दस्याचरितम् आह&mdash;<strong>उलूखलम्</strong> इति ॥६॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> <em>मायावि-मोहितत्वाच्</em> छोकं न चक्रे, किं तु <strong>प्रहसन्-मुखस्</strong> तम् उलूखलात् पृथक् चकार । &quot;अहो किम्-अर्थं बाल उलूखले बद्धः ?&quot; इत्य् एवं वदन्न् इति भावः । &quot;प्रहसद्-वदनम्&quot; इति पाठो\ऽपि विष्णु-पुराणोक्त-रीत्या श्रेयान्&mdash;नवोद्गताल्प-दन्तांशु-सित-हासं च बालकम् [वि।पु। ५.६.१९] इति तस्य प्रकट-हासश् च पितृतो\ऽपि शङ्कमानस्य तत्-प्रसाद-दर्शनेन स पुनः पितृ-सन्तोषार्थं निज-दुःखाभाव-बोधनाय जात इति तोषिणी-कारः ॥६॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) : उलूखलं विकर्षन्तम्</strong> इत्य्-आदि । <strong>प्रहसद्-वदन</strong> इत्य् अस्यायं भावः&mdash;&quot;अहो यशोदाया असमीक्ष्य-कारिता, अस्यापीदृशं बन्धनम् अल्पीयस्य् अपराधे यया कृतम्
!!&quot; अथवा, &quot;अस्यैवेदं कार्यम्, न मृषा वदन्ति शिशवः, यद् अयं
परम-प्रभावः, गर्गेणोक्तत्वात्&quot; ॥६॥</p>
<hr>
<p><strong>सनातन-गोस्वामी (बृहद्-वैष्णव-तोषणी) : उलूखलम्</strong> इत्य्-आदेः पुनर् उक्तिर् विशेषतः श्री-नन्दस्य तादृश-लीला-दर्शनात्, तथोलूखलाकर्षणेन पुत्र-स्वास्थ्य-तद्-बलाधिक्याद्य्-अनुमानाच् च । प्रहास-हेतु-प्रहर्ष-बोधनार्थं । <strong>स्वं</strong> स्वीयम् <strong>आत्मजम्</strong> औरसं पुत्रम् । यद् वा, <strong>स्वं</strong> निज-धन-रूपम् <strong>आत्मजम्</strong> इति स्नेह-भर-विषयत्वम् उक्तम् । <strong>वि</strong>शेषेण तत्-सर्वाङ्ग-निरीक्षण-पूर्वकं <strong>लोकयित्वा</strong> बाल्य-लीला-विशेष-दर्शनाच् च <strong>प्रहसद्-वदनः</strong> सन् पुत्रस्य बन्धन-दृष्ट्या महा-वृक्ष-पाताद् अनिष्ट-शङ्कया च श्री-यशोदां प्रत्य् अन्तः-क्रोधाद् वदनेत्य् उक्तिः । &quot;प्रहसद्-वदनम्&quot; इति द्वितीयान्त-पाठो वा । तथा च श्री-विष्णु-पुराणे&mdash;नवोद्गताल्प-दन्तांशु-सित-हासं च बालकम् [वि।पु। ५.६.१९] इति । तस्य प्रकट-हासश् च श्री-नन्द-सन्तोषार्थं निज-भय-दुःखाभाव-बोधनाय । <strong>वि</strong>शेषत उलूखलाद् दाम्नश् च <strong>मुमोच</strong> । <strong>ह</strong> हर्षे ॥६॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> श्री-नन्दस्य वात्सल्य-प्राबल्यम् आह&mdash;<strong>उलूखलम्</strong> इति । <strong>उलूखलम्</strong> इत्य्-आदेः पुनर्-उक्तिर् विशेषतः श्री-नन्दस्य तादृश-लीला-दर्शनाय तथोलूखलाकर्षणेन पुत्र-स्वास्थ्य-तद्-बलाधिक्याद् अनुमानात् प्रहर्ष-बोधनार्थं । तथापि <strong>विलोक्य</strong> इति साङ्ग-प्रत्यङ्ग-विशेषेण दृष्ट्वेत्य् अर्थः । <strong>बद्धस्य</strong> भीतस्य बालस्योल्लासनार्थं <strong>प्रहसद्-वदनः</strong> सन् पुत्रस्य बन्धन-दृष्ट्या महा-वृक्ष-पाताद् अनिष्ट-शङ्कया च श्री-यशोदां प्रत्य् अन्तः-क्रोधाद् वदनेत्य् उक्तिः । &quot;प्रहसद्-वदनम्&quot; इति द्वितीयान्त-पाठो वा । तथा च श्री-विष्णु-पुराणे&mdash;नवोद्गताल्प-दन्तांशु-सित-हासं च बालकम् [वि।पु। ५.६.१९] इति तस्य प्रकट-हासश् च पितृतो\ऽपि शङ्कमानस्य तत्-प्रसाद-दर्शनेन स पुनः पितृ-सन्तोषार्थ-निज-भय-दुःखाभाव-बोधनाय च जातः । <strong>वि</strong>शेषत उलूखलाद् <strong>दाम्नश् च मुमोच</strong> द्वितीय-बन्धनस्योलूखल-गतस्य प्रथम-मोचनीयत्वात् । <strong>ह</strong> हर्षे । एवं श्री-यशोदाया बन्धन-क्षमतावन् मोचन-क्षमतया श्री-नन्दस्यापि तादृशत्वं दर्शितम् । अत्र च बन्धन-दाम्नां बहुल्यं तैः प्रेमावेशेनैव न सम्भालितम् इति ज्ञेयम् ॥६॥</p>
<hr>
<p><strong>जीव-गोस्वामी (क्रम-सन्दर्भः) :</strong> श्री-व्रजेश्वरस्य परम-वात्सल्य-चेष्टाम् आह&mdash;<strong>उलूखलम्</strong> इति । <strong>विलोक्य</strong> इति साङ्ग-प्रत्यङ्ग-विशेषेण दृष्ट्वेत्य् अर्थः । <strong>प्रहसद्-वदन</strong> इति बालस्य भीतस्य भय-हानार्थं । &quot;प्रहसद्-वदनम्&quot; एव यस्य सः । अन्तस् तु स्वयम् अप्य् उद्विग्न इत्य् अर्थः । द्वितीयान्तः पाठो वा तस्य तेजस्वित्व-स्वभावाद् एव ॥६॥</p>
<hr>
<p><strong>जीव-गोस्वामी (बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> विलोक्य विशेषेणाङ्ग-प्रत्यङ्ग-निर्बाधं दृष्ट्वा <strong>प्रहसद्-वदन</strong> इति &quot;मत्-क्रोडाद् अपि यस्याः क्रोडं त्वम् अतिप्रियं मन्यसे, सा त्वज्-जननी त्वाम् अल्पापराधेनैव बध्नाति स्म । तत् त्वाम् अहं कथं मोचयामि ?&quot; इत्य् उपालम्भन-द्योतकः प्रहासः ।</p>
<blockquote>
<p>त्वं माययैव जीवानां बन्ध-मोक्षौ यथा व्यधाः । &gt;
तथा त्वत्-पितरौ तौ ते प्रभो प्रेम्णैव चक्रतुः ॥६॥</p></blockquote>
<hr>
<p><strong>बलदेव-विद्यभूषणः (वैष्णवानन्दिनी) :</strong> <em>न व्याख्यातम्।</em></p>
<hr>
<p>॥ १०.११.७ ॥</p>
<p><strong>गोपीभिः स्तोभितोऽनृत्यद् भगवान् बालवत् क्वचित् ।</strong><br>
उद्गायति क्वचिन् मुग्धस् तद्-वशो दारु-यन्त्रवत् ॥**</p>
<p>**श्रीधर-स्वामी (भावार्थ-दीपिका) : &ldquo;**ज्ञास्यन्ते माम्&rdquo; इति शङ्कमानोऽतीव बाल्यम् अनुकरोति स्म तद् आह&mdash;<strong>गोपीभिर्</strong> इति । <strong>स्तोभितः</strong> कर-तालादिना प्रोत्साहितः ॥७॥</p>
<hr>
<p>**वंशीधरः (भावार्थ-दीपिका-प्रकाशः) : &ldquo;**ज्ञास्यन्ते माम् अयं महत्-पुरुषः साक्षाद् अक्लिष्ट-कारित्वाद् इति गोपादयो बोधिष्यन्ते । एतन् माभूत्&rdquo; इति शङ्कमानस् तेषां प्रीत्य्-अर्थम् अतीव-बाल्यं बाल-भावम् । तद् बाल-भावम् । <strong>बालवद्</strong> इत्य् उक्तेर् न तु स बालः, किं तु सर्व-कर्ता । <strong>मुग्धः</strong> सुन्दरः । <strong>तद्-वशो</strong> गोपी-वशः । तद्-वशत्वम् एवाह ॥७॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) : तद्-वशो दारु-यन्त्रवद्</strong> इति &ldquo;एहि गच्छ, पत, उत्तिष्ठ, वद, मौनं समाचर&rdquo; इतिवत् भक्त-वशतैव तस्यैश्वर्यम् ॥७॥</p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> एवं भक्त-वश्यतां प्रदर्शयन् परम-स्निग्धाया मातुः पितुश् च सुख-विशेषं विस्तार्य श्री-गोपीनां परमानन्दं व्यतनोद् इत्य् आह&mdash;<strong>गोपीभिर्</strong> इति द्वाभ्याम् । प्रायो जरतीभिर् <strong>भगवान्</strong> अखिलैश्वर्य-सम्पूर्णो\ऽपि <strong>बालवद्</strong> अन्यो बालो यथा, तद्वद् इत्य् अत्यन्त-बाल्य-लीलाभिनिवेशेन निजैश्वर्य-विस्मृतिः सूचिता । &ldquo;पालक&rdquo; इति पाठे बाल्य-लीलानुरूपम् एव तद् इति भावः । ततश् च भगवान् इति नृत्यादौ नैपुण्य-विशेषस् तेन चैश्वर्य-विशेष एव सूचितः । यद् वा, बालानां कं सुखं यस्मात् स इति वयस्यानाम् आपि सन्तोषार्थम् इति भावः । <strong>क्वचिद्</strong> इत्य् अस्य <strong>मुग्ध</strong> इत्य् अनेनाप्य् अन्वयः&mdash;नृत्यादिकं किञ्चिद् अजानन्न् इव कदाचिन् मुग्ध-भावम् अपि दर्शयतीत्य् अर्थः । यद् वा, नृत्यादौ सर्वत्र सर्वथा सुन्दरो मनोरम इत्य् अर्थः । तथा नृत्यादौ हेतुः&mdash;<strong>दारु-यन्त्रं</strong> तासाम् एव क्रीडोपकरणं तद्-विद्योपजीविनां वा दारु-निर्मिता सूत्र-सञ्चारादि-शिल्पतो नृत्यादि-परा पुत्तलिका, तद्वत् । <strong>तासां वशो</strong>\ऽधीन इति ॥७॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> न केवलम् असौ परम-स्निग्धाया मातुः पितुश् चैवं प्रेम-वशताम् आपन्नः, अपि त्व् अन्यासां अपीति दर्शयन्न् अतिप्राक्तन-बाल्य-चरितम् आह&mdash;<strong>गोपीभिर्</strong> इति द्वाभ्याम् । प्रायो जरतीभिः <strong>भगवान्</strong> अखिलैश्वर्य-सम्पूर्णोऽपि <strong>बालवत्</strong> अन्यो बालो यथा, तद्वद् । इति तत् प्रेम-रस-वश-बाल्य-लीलाभिनिवेशेण निजैश्वर्य-विस्मृतिः सूचिता । &ldquo;बालक&rdquo; इति पाठे बाल्य-लीलानुरूपम् एव तद् इति भावः । <strong>क्वचिद्</strong> इत्य् अस्य <strong>मुग्ध</strong> इत्य् अनेनाप्य् अन्वयः अतिबालत्वेन नृत्यादिकं किञ्चिद् अजानन् क्वचिन् मुग्ध-भावम् अपि दर्शयतीत्य् अर्थः । यद् वा, नृत्यादौ सर्वत्र सर्वथा मनोरम इत्य् अर्थः । तथा नृत्यादौ हेतुः <strong>दारु-यन्त्रं</strong> सूत्र-सञ्चारादि-शिल्पतो नृत्यादि-परा पुत्रिका, तद्वत् । <strong>तासां वशः</strong> अधीन इति ॥७॥</p>
<hr>
<p><strong>जीव-गोस्वामी (क्रम-सन्दर्भः) :</strong> अन्यासाम् अपि गोपीनां तस्मिन् प्रेम-वश्यतां दर्शयन् प्राचीन-बाल्य-लीलाम् आह&mdash;<strong>गोपीभिर्</strong> इति द्वाभ्याम् ।</p>
<hr>
<p><strong>जीव-गोस्वामी (बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> पित्रोस् तयोः सौभाग्य-महिमा केन वक्तुं शक्यस् तदीय-व्रज-वासि-मात्रस्याप्य् अतिमात्र-वश्यो ब्रह्मादि-वशीकर्तापि कृष्ण इत्य् आह&mdash;सार्ध-त्रयोदशभिः । <strong>स्तोभितः</strong> &ldquo;यदि नृत्यसि, तदा तुभ्यं खण्ड-लड्डुकं दास्यामि&rdquo; इति प्रोत्साहितः । <strong>बालवत्</strong> यथान्यः प्राकृतो बालः, तद्वद् एवेत्य् अर्थः । <strong>मुग्धस्</strong> तासां प्रेम्णैव निजैश्वर्याननुसन्धानात् । <strong>दारु-यन्त्रं</strong> सूत्र-प्रोत-पुत्तलिका ॥७॥</p>
<hr>
<p><strong>बलदेव-विद्यभूषणः (वैष्णवानन्दिनी) :</strong> <em>न व्याख्यातम्।</em></p>
<hr>
<p>॥ १०.११.८ ॥</p>
<p><strong>बिभर्ति क्वचिद् आज्ञप्तः पीठकोन्मान-पादुकम् ।</strong><br>
बाहु-क्षेपं च कुरुते तद्-विदां**<sup id="fnref:2"><a href="#fn:2" class="footnote-ref" role="doc-noteref">2</a></sup> <strong>च प्रीतिम् आवहन् ॥</strong></p>
<p>**श्रीधर-स्वामी (भावार्थ-दीपिका) : &ldquo;**इदम् आनय&rdquo; इत्य् <strong>आज्ञप्त</strong> आनेतुम् असमर्थ इव <strong>बिभर्ति</strong> केवलं <strong>पीठादि बाहु-क्षेपं</strong> कर-चालनं च । <strong>तद्-विदां च</strong> इति च-कारान्वयः ॥८॥</p>
<hr>
<p><strong>वंशीधरः (भावार्थ-दीपिका-प्रकाशः) : पीठकं</strong> काष्ठ-पीठम् । <strong>उन्मानं</strong> प्रस्थम् । <strong>पादुकं</strong> पाद-<strong>पीठं</strong> पाद-रक्षणं वा ॥८॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> तत् प्रयोजनम् आह&mdash;<strong>स्वानां</strong> श्री-गोपीनां । किं वा, ताभिर् नर्तनादि-बाल्य-लीलया निज-भक्तानां सर्वेषां एव <strong>प्रितिम्</strong> आनन्दं प्रेमाणं वा सम्यग् उच्चैः प्रापयन्न् इति, &ldquo;स्वानां च&rdquo; इति पाठस् तेषां सम्मतः । &quot;तद्-विदां च&quot; इति <strong>च</strong>-कारस्यान्वय इति व्याख्यानात् । अत्र काश्चिद् बालाः, काश्चिच् च वृद्धा इति गोपीत्वेन सर्वा अप्य् एकत्रोक्ताः ॥८॥</p>
<hr>
<p><strong>जीव-गोस्वामी (लघु-वैष्णव-तोषणी) : बाहु-क्षेपं</strong> भुजौ मुहुर् उत्थाप्य पराक्रम-दर्शनं न केवलं तत्र तासाम् एव जातम्, अपि तु गोप-मात्राणाम् इत्य् आह&mdash;<strong>स्वानां</strong> ज्ञातीनाम् अविशेषेण तासां गोप-जातीनाम् इत्य् अर्थः । &ldquo;स्वानां च प्रीतिम् आवहन्&rdquo; इति पाठस् तेषां सम्मतः । <strong>तद्-विदां</strong> <strong>च</strong> इति च-कारस्यान्वयः इति व्याख्यानात् ॥८॥</p>
<hr>
<p><strong>जीव-गोस्वामी (क्रम-सन्दर्भः) : बाहु-क्षेपं</strong> भूजौ मुहुर् उत्थाप्य पराक्रम-दर्शनं । तत्र सर्वेषां गोपानाम् अप्य् आनन्दम् उदाहरति&mdash;<strong>स्वानां</strong> ज्ञातीनां गोप-जातीनाम् इत्य् अर्थः । अत एव ये केचिद् वृद्ध-भृत्या आसन्, तेषाम् अपि वश्यतेत्य् अर्थः ॥८॥</p>
<hr>
<p><strong>जीव-गोस्वामी (बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) : पीठक</strong> इति कियद् अस्य बलम् अभूद् इति जिज्ञासुभिः प्रथमं &ldquo;हे कृष्ण ! पादुकाम् आनय&rdquo; इति ततस् ततो\ऽधिक-भारम् <strong>उन्मानम्</strong> आनयेति ततस् ततो\ऽप्य् अधिक-भारं <strong>पीठकम्</strong> आनयेत्य् <strong>आज्ञप्त</strong> आदिष्टस् तत् तद् आनयन् <strong>बिभर्ति</strong> स्व-मृदुल-जठरोपरीत्य् अर्थः । <strong>बाहु-क्षेपं</strong> तत्र तत्र कर्मणि भुजौ मुहुर् उत्थाप्य स्व-पराकृअम-दर्शिणां <strong>स्वानां</strong> ज्ञातीनां ॥८॥</p>
<hr>
<p><strong>बलदेव-विद्यभूषणः (वैष्णवानन्दिनी) :</strong> <em>न व्याख्यातम्।</em></p>
<hr>
<p>॥ १०.११.९ ॥</p>
<p><strong>दर्शयंस् तद्-विदां लोक आत्मनो भृत्य-वश्यताम् ।</strong><br>
व्रजस्योवाह वै हर्षं भगवान् बाल-चेष्टितैः ॥**</p>
<p><strong>श्रीधर-स्वामी (भावार्थ-दीपिका) : तद्</strong> ऐश्वर्यं <strong>विदन्ति</strong> ये, तेषाम् । एवं <strong>व्रजस्य हर्षम्</strong> <strong>उवाह</strong> इति ॥९॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> <em>ऐश्वर्यम्</em> ईश्वर-भावम् । यद् वा, साक्षात् स्वयं <strong>भगवान्</strong> एवैषावतीर्ण इति जानतां नारदादीनाम् । <strong>उवाह</strong> प्राप ॥९॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> प्रयोजनान्तरम् आह&mdash;दर्शयन्न् इति । <strong>तद्-विदां</strong> तं भगवन्तं विदन्तीति &quot;भक्तानाम् एवाहं वश्यो नान्येषाम्&quot; इति ज्ञान-परान् प्रति साक्षद् अबोधयन्न् इत्य् अर्थः । अयम् अपि प्रीत्य्-उद्वहने हेतु-विशेषो द्रष्टव्यः । एवं भक्ति-माहात्म्य-प्रदर्शन एव तात्पर्यम् उह्यम् । अन्याभिर् अपीदृशीभिर् बाल्य-लीलाभिर् व्रज-जनानां सर्वेषाम् एवानन्दं सदाकरोद् इत्य् आह&mdash;<strong>व्रजस्य</strong> इति । <strong>वै</strong> प्रसिद्धम् एवेति । तानि किं विस्तार्य कथयितव्यानीति भावः । एवं विविध-बहुलाद्भुत-बाल्य-चेष्टितान्य् अन्यान्य् अपि सन्तीति सूचितम् । तत् साकल्याकथने सिद्धान्तः प्राग् उक्त एव ॥९॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> आनुषङ्गिकं प्रयोजनम् आह&mdash;<strong>दर्शयन्न्</strong> इति । <strong>तद्</strong> ऐश्वर्यम् एव <strong>विदन्ति</strong> न तु <strong>भृत्य-वश्यतां</strong>, ये तान् साक्षात् बोधयन्न् इत्य् अर्थः । अत्र <strong>भृत्य</strong>-शब्दस् तद्-ऐश्वर्य-मात्र-दर्शिनां भवानुवादेन स्वानाम् इति तु श्री-भगवतः अन्याभिर् अपीदृशीभिर् <strong>बाल्य-लीलाभिर्</strong> व्रज-जनानां सर्वेषाम् अप्य् आनन्दं सदाकरोत् इत्य् अहा&mdash;<strong>व्रजस्य</strong> इति । <strong>वै</strong> प्रसिद्धम् ॥९॥</p>
<hr>
<p><strong>जीव-गोस्वामी (क्रम-सन्दर्भः) :</strong> आनुषङ्गिकं प्रयोजनम् आह&mdash;<strong>दर्शयन्न्</strong> इति । केवलं गोप-जातीनाम् एव प्रीतिम् उदावहद् इत्य् आह&mdash;<strong>व्रजस्य</strong> इति तद्-वासिनः सर्वस्यैव ।</p>
<hr>
<p><strong>जीव-गोस्वामी (बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> नन केवलं ज्ञातीनाम् एव अपि तु सर्वेषाम् एव व्रज-वासिनां प्रीति-प्रदो वश्यत्वाद् इत्य् आह&mdash;<strong>दर्शयन्न्</strong> इति । <strong>तद्-विदां</strong> तद् ऐश्वर्य-विज्ञान् ब्रह्मादीन् इति नैतद्-अनुकरणत्वेन व्याख्येयम् ॥९॥</p>
<hr>
<p><strong>बलदेव-विद्यभूषणः (वैष्णवानन्दिनी) :</strong> <em>न व्याख्यातम्।</em></p>
<hr>
<p>॥ १०.११.१० ॥</p>
<p><strong>क्रीणीहि भोः फलानीति श्रुत्वा सत्वरम् अच्युतः ।</strong><br>
फलार्थी धान्यम् आदाय ययौ सर्व-फल-प्रदः ॥**</p>
<p><strong>श्रीधर-स्वामी (भावार्थ-दीपिका) :</strong> <em>न व्याख्यातम्।</em></p>
<hr>
<p><strong>वंशीधरः (भावार्थ-दीपिका-प्रकाशः) :</strong> अतः परं प्रक्षिप्तः पाठो\ऽस्ति गोप-वृद्धा महोत्पातान् [१०.११.२१] इत्य् अतो\ऽर्वाक्, अतो न व्याख्यायते ॥१०॥</p>
<hr>
<p>**</p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> पुनर् औत्सुक्यातिशयेन तेषां किञ्चिद् आह&mdash;<strong>क्रीणीहि</strong> इति सार्ध-दशभिः । यद्य् अपि श्री-स्वामि-पादानाम् एते सम्मता न लक्ष्यन्ते, तैर् एषां किञ्चिद् अस्पर्शनात्, तथापि बहुल-पुस्तकेषु दृश्यमानत्वात् तथा [श्लोकानां] केषाञ्चित् श्री-चित्सुखेन [यति-वरेण] व्याख्यातत्वात् तत्त्व-वादिभिश् च धृतत्वात् रसमयत्वाच् च व्याख्यायन्ते ।</p>
<p>सर्वाणि <strong>फलानि</strong> साध्यानि प्रकर्षेण ददातीति तथा । सो\ऽपि पीलु-फलार्था सन् । <strong>सत्वरया</strong> अनेनैव च्युतानि <strong>धान्यानि</strong> यस्मात् कर-द्वयात् तत् । <strong>फलैः</strong> पीलु-फलैः ।</p>
<p>अत्रैवम् उन्नेयम्&mdash;फल-विक्रय-मात्रोपजीव्यया तया बहुलामूल्य-रत्नानि लब्ध्वा भयादिना सङ्गोप्य स्व-गृहं नीतानि । यद् वा, विचित्र-वर्ण-पीलु-फल-सादृश्येन तानि पीलु-फलानि मत्वा श्री-भगवद्-दर्शनेन परितृप्ता तान्य् अविक्रीयैव गृहे गत्वा परिचित्य निह्नत्य रक्षितानीति तद्-वार्ता व्रजे प्रसिद्धिम् अप्राप्ता केनापि नोद्भावितेति । एवं विक्रयणादिना व्रज-सम्बन्धेनान्यत्रत्यानाम् अपि प्रहर्षणम् उक्तम् ॥१०-११॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> पुनर् औत्सुक्यातिशयेन तासां किञ्चिद् आह&mdash;<strong>क्रीणीहि</strong> इति सार्ध-दशभिः । यद्य् अप्य् एते श्लोकास् तैर् नादृताः, तथापि पुस्तकेषु दृश्यमानत्वाच् चित्सुखेन तु किञ्चिद् व्याख्यातत्वात् तत्त्ववादिभिश् च धृतत्वात् रसमयत्वाच् च व्याख्यास्यान्ते । अत्र बहुत्र नाना-पाठत्व-नानाक्रमत्वे सत्य् अपि गौडादि-देशीय-सम्प्रदाय-दृष्ट्या क्रम-पाठ-विशेषौ ध्रियेते । तत्र स्वानां प्रीति-दातृत्वं किं वर्णनीयम् ? अहो तद्-दूर-वास-सम्बन्धेन पुलिन्द-जातीनाम् अपीत्य् आह द्वाभ्याम्&mdash;<strong>क्रीणीहि भोः फलानि</strong> इति ।</p>
<p><strong>अच्युतः</strong> परिपूर्ण-सर्वार्थोऽपि फल-मात्रार्थी <strong>सर्व-फल-प्रदः</strong> सर्व-पुरुषार्थानां च प्रकृष्ट-दातापि <strong>धान्यम् आदाय</strong> धान्यम् एवादाय तत्रापि <strong>ययाव्</strong> एव, न तु स्वल्प-हस्त-धृतं स्वल्पम् एवेदम् इति विचारितवान् इति बाल्य-लीलावेशो दर्शितः । तत्र धान्यादानं पुरतस् तन्-मात्र-प्राप्तेः इति त्वरातिशयो दर्शितः ॥१०॥</p>
<hr>
<p><strong>जीव-गोस्वामी (क्रम-सन्दर्भः) :</strong> अत्र <strong>क्रीणीहि</strong> इत्य्-आदयः श्लोका बहुविधा वर्तन्ते व्याख्याताश् च चित्सुखेन ॥१०॥</p>
<hr>
<p><strong>जीव-गोस्वामी (बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> तेष्व् अतिनीचानां पुलिन्द-जातीनाम् अपि प्रीति-प्रद इत्य् आह&mdash;<strong>क्रीणीहि</strong> इति । <strong>अच्युतः</strong> परिपूर्णे\ऽपि फल-मात्रार्थी <strong>सर्व-फल-प्रदो</strong> ऽपि त्वरया पुरतः स्थित-<strong>धान्य</strong>-मात्र-प्राप्तेर् धान्याञ्जलिम् <strong>आदाय</strong> <strong>ययौ</strong> ॥।१०॥</p>
<hr>
<p>**&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</p>
<p><strong>बलदेव-विद्यभूषणः (वैष्णवानन्दिनी) :</strong> स्व-पुर-वासिनां हर्षावहत्वम् उक्त्वा पुराद् बहिर् निवसन्तीना पुलिन्द-जातीनाम् अपि हर्षावहत्वम् आह&mdash;<strong>क्रीणीहि</strong> इति । सार्वज्ञाद् <strong>अच्युतो</strong> नन्द-सूनुर् अमृत-स्वादूनि सरूपाणि फलानि मद्-अर्थम् एतया नीतानीति विद्वान् <strong>सर्व-फल-प्रदो</strong>\ऽपि फलार्थी सत्वरश् चत्वर-स्थित-<strong>धान्य</strong>-राशेर् धान्याञ्जलिम् <strong>आदाय</strong> तद्-अन्तिकं <strong>ययौ</strong> ॥।१०॥</p>
<hr>
<p><strong>॥ १०.११.११ ॥</strong></p>
<p><strong>फल-विक्रयिणी तस्य च्युत-धान्य-कर-द्वयम् ।</strong><br>
फलैर् अपूरयद् रत्नैः फल-भाण्डम् अपूरि च ॥**</p>
<p><strong>श्रीधर-स्वामी (भावार्थ-दीपिका)</strong>, <strong>वंशीधरः (भावार्थ-दीपिका-प्रकाशः), श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> नोथिन्ग् हेरे छेच्क् प्रेविओउस्</p>
<hr>
<p><strong>जीव-गोस्वामी (लघु-वैष्णव-तोषणी) :</strong> ततः किं वृत्तम् ? इति स-कौतुकं राजानं प्रत्य् आह&mdash;<strong>फल-विक्रयिणी</strong> इति । स-त्वरयानेन पथ्य् एव <strong>च्युतानि धान्यान्य्</strong> अपि यस्मात् तादृशम् अपि तत्-<strong>कर-द्वयं</strong> । <strong>फल-विक्रयिण्य्</strong> अपि उद्भूत-महा-स्नेहा फलैः रत्नाकारैः पील्व्-आदिभिर् अपूरयत् । तत्र च सर्वैर् इत्य् अपि ज्ञेयं । तस्य तत्र जात-लोभत्वेन वैभव-शक्तेः साहाय्यात् च्युत-धान्य-करत्वेऽपि तदीय-स्वाभाविक-सर्व-फल-प्रदत्व-शक्त्या तत्-सम्पत्तिर् अपि कृतेत्य् आह&mdash;<strong>रत्नैर्</strong> इति । स्वयम् आविर्भूतत्वात् तैर् एव कर्तृभिः । ततश् च तन्-माधुर्यावेश-विवशेन्द्रियतया तद् अज्ञातवती यावत् तद्-गृह-प्रवेशं स्थित्वा लाभालाभादिकं विस्मृत्य गृहम् एव जगामेति ज्ञेयं । सर्व-फल-प्रदं इत्य् अनेनोत्तर-काले\ऽपि तदा वेश-लक्षणा परम-फल-प्राप्तिर् अपि तस्याः सूचिता ॥११॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> न च तावन् मात्रम् अपि धान्यं तया प्राप्तम् इत्य् आह&mdash;च्युतेति । अभ्यन्तरात् त्वरया बहिर् निगमे वर्त्मन्य् एव सर्व-धान्यानि पतितानि । ततश् च द्वि-त्रि-मात्र-धान्य-युक्ते केवलञ्जलाव् एव नीयताम् इत्य् उक्त्वा फल-पात्रे न्यस्ते <strong>फल-विक्रयिण्य्</strong> अप्य् उद्भूत-स्नेह-<strong>फलैः</strong> पील्व्-आदिभिस् सर्वैर् एव <strong>अपूरयत्</strong> फलेषु तस्य जात-लोभत्वेन स्तोके\ऽपि तत्-कर-तल-द्वये तदीय-वैभव-शक्तेः साहाय्यात् । ततश् च <strong>रत्नैर्</strong> इति तदीय-सर्व-फल-प्रदत्व-शक्त्या तत्-प्रेम-पर्यन्ता सर्वैव सम्पत्तिर् अभूद् इति ज्ञेयम् ॥११॥</p>
<hr>
<p><strong>बलदेव-विद्यभूषणः (वैष्णवानन्दिनी) :</strong> सा फल-विक्रयिणी तद्-दर्शन-लब्ध-मनोरथाभ्यन्तरात् त्वरया गमनेन पथि च्युत-धान्य तस्य कर-द्वयम् अवशिष्टानि पञ्चषाणि धान्यानि फल-पात्रे निक्षिप्य देहीति प्रसारितं, फलैर् अपूरयत् फल-भाण्डं च रत्नैर् अपूरीत्य् आश्चर्यस् तस्य महिमा एतद्-आदीनां कन्याश् च कृष्णे परमानुराग-धवाः&mdash;क्वेमाः स्त्रियो वनचरीः इत्य्-आदि-वाक्येनोद्धवेन श्लाघिष्यन्ते ॥११॥</p>
<hr>
<p><strong>॥ १०.११.१२ ॥</strong></p>
<p><strong>सरित्-तीर-गतं कृष्णं भग्नार्जुनम् अथाह्वयत् ।</strong><br>
रामं च रोहिणी देवी क्रीडन्तं बालकैर् भृशम् ॥**</p>
<p><strong>श्रीधर-स्वामी (भावार्थ-दीपिका)</strong>, <strong>वंशीधरः (भावार्थ-दीपिका-प्रकाशः), श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> अथ श्री-यशोदया परम-वात्सल्येन नित्यं क्रियमाणं पुत्र-लालनादिकम् उद्दिशन् दामोदर-लीलायाः क्रम-प्राप्तं दिनैक-कृत्यम् आह&mdash;<strong>सरिद्</strong> इत्य्-आदिना <strong>उदयम्</strong> इत्य् अन्तेन । अत्र पाठस् तत्-कृअमश् च विविधः, तत्र गौड-सत्-सम्प्रदाये पुस्तकानुसारेण व्याख्यायते&mdash;<strong>सरितः</strong> श्री-यमुनायास् <strong>तीरे गतम्</strong> । कुतः ? <strong>भग्नाव् अर्जुनौ</strong> येन, तम् । तयोस् तत्-तीर-वर्तित्वात् । यद् वा, तद्-भञ्जनानन्तर्य-मात्रापेक्षया तथोक्तम् । यद् वा, तादृश-क्रीडान्तर-शङ्कया । किं वा, तत्-कृईडा-श्रमेण क्षुधा-सम्भावनया कृष्णं क्रीडाकृष्ट-चित्तं भगवन्तम् आह्वयत् । <strong>रोहिणी</strong> तद्-भोग-साधनान्य् असक्तया श्री-यशोदयैव प्रेषितेति ज्ञेयम् । तथा कृष्णाह्वानेन रामाह्वानम् अप्य् ऊह्यम्, अन्योन्य-स्नेहेन द्वयोर् ऐक्यात् ॥१२॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> अथ श्री-यदोदायाः श्री-रोहिणीतोऽपि श्री-रामे\ऽपि वशीकारि वात्सल्यातिशयं दर्शयितुं श्री-यशोदया परम-वात्सल्येन नित्यं क्रियमाणं पुत्र-लालनादिकम् उद्दिश्यन् दामोदर-लीलायाः क्रम-प्राप्तं दिनैक-कृत्यम् आह&mdash;<strong>सरिद्</strong> इत्य्-आदिना <strong>उदयम्</strong> [१०.११.२०] इत्य् अन्तेन । <strong>सरित्-तीर-गतम्</strong> इति <strong>भग्नौ अर्जुनौ</strong> येन, तम् <strong>आह्वयद्</strong> इति वात्सल्येन तद्-अनुसन्धानाद् अनिष्टा शङ्का दर्शिता । <strong>कृष्णं</strong> क्रीडाविष्ट-चित्तम् । <strong>अथ</strong> इति कार्त्स्न्ये, सर्वैर् एव नामभिर् इत्य् अर्थः । <strong>रोहिणी</strong> तद्-भोजन-साधनात्यासक्त्या श्री-यशोदयैव प्रेषितेति ज्ञेयं । तथा च श्री-कृष्णाह्वानेन रामाह्वानम् अप्य् ऊह्यम् उत्तरानुरोधेन ॥१२॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) : रोहिण्याः</strong> सकाशाद् अपि श्री-यशोदायाम् अतिवात्सल्यवत्यां राम-कृष्णाव् अतिस्नेह-वाशाव् इति दर्शयन् यमलार्जुन-भङ्गादिना एव लीलान्तरम् आह&mdash;<strong>सरित्-तीरे</strong> खेलनार्थं <strong>गतं</strong> <strong>कृष्णं रामं</strong> च उत्तर-वाच्यानुरोधात् तद्-भोजन-साधानासक्तया श्री-यशोदया प्रेषिता रोहिणीति कर्तृ-पदं ज्ञेयम् ॥१२॥</p>
<hr>
<p><strong>बलदेव-विद्यभूषणः (वैष्णवानन्दिनी) :</strong> चरितान्तरम् आह&mdash;<strong>सरित्-तीरम्</strong> इत्य्-अर्धकम् । <strong>कृष्णं</strong> आह्वयत् <strong>रामं</strong> उत्तर-वाक्यानुरोधात् तद्-भोजन-सम्पनासक्तया यशोदया प्रेषिता । रोहिणीति कर्तृ-पदं बोध्यम् । तस्याः प्रेषणं तद्-दासीभिर् आह्वानेनागच्छेताम् इति भावः ॥१२॥</p>
<hr>
<p><strong>॥ १०.११.१३ ॥</strong></p>
<p><strong>नोपेयातां यदाहूतौ क्रीडा-सङ्गेन पुत्रकौ ।</strong><br>
यशोदां प्रेषयामास रोहिणी पुत्र-वत्सलाम् ॥**</p>
<p><strong>श्रीधर-स्वामी (भावार्थ-दीपिका), वंशीधरः (भावार्थ-दीपिका-प्रकाशः), श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्</em>।</p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> एवम् <strong>आहुतव्</strong> अपि <strong>पुत्रौ</strong> कृष्ण-रामौ यदा <strong>क्रीडायाम् आसङ्गेन</strong> आसक्त्या न समीपम् आगतौ, तदा <strong>यशोदां प्रेषयामास</strong> इति परम-सुस्निग्धतया हस्त-ग्रहणादिना तयोर् आनयने तस्या एव सामर्थ्यात् । किम् अर्थम् ? तद् आह&mdash;<strong>पुत्रयोर् वत्सला</strong>, तयोः स्नान-भोजनाद्य्-अर्थम् इति भावः ॥१३॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> ततश् च <strong>नोपेयातां</strong> इति । एवम् <strong>आहूताव्</strong> अपि <strong>यशोदां</strong> <strong>प्रेषयामास</strong> इति । उभयत्रापि तस्या एव वात्सल्याधिक्यानुभवेन शीघ्र-तद्-आकर्षण-सामर्थ्य-निर्णयात् । किम् अर्थं ? तत्राह&mdash;<strong>पुत्रयोर् वत्सला</strong> सरित्-तीरे नानोपद्रव-शङ्कया तयोः स्नपन-भोजनेच्छया चेति भावः ॥१३॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) : यशोदां प्रेषयामास</strong> इति तस्या एवाधिक-वात्सल्यवत्यास् तद्-द्वयाकर्षण-सामर्थ्य-निर्णयात् ॥१३॥</p>
<hr>
<p><strong>बलदेव-विद्यभूषणः (वैष्णवानन्दिनी) :</strong> तया <strong>आहुतव्</strong> अपि <strong>पुत्रकौ क्रीडासङ्गेन</strong> हेतुना <strong>नोपेयातां</strong> । तदा सा <strong>रोहिणी</strong> <strong>यशोदां प्रेषयामास</strong> इति तस्याः सकाशाद् अस्यां तद्-वात्सल्यातिशयो येन तौ तद्-वश्याव् इति सूच्यते । नन्व् एतयो राज-पत्न्योर् भवनान् निर्गत्य सरित्-तीर-पर्यन्त-गमनं कथम् ? इति चेत् तत्-प्रदेशस्य निर्जनस्य भवन-कक्षान्तर-तुल्यत्वात् पक्ष-द्वारेण तद्-आगमनं सुघटम् इति गृहाण । यत्र रमण-पुलिनं तत्-क्रीडा-स्थलं प्रसिद्धं । धूलि-धूसरिताङ्गस् त्वम् [१०.११.१८] इति वक्ष्यते ॥१३॥</p>
<hr>
<p><strong>॥ १०.११.१४ ॥</strong></p>
<p><strong>क्रीडन्तं सा सुतं बालैर् अतिवेलं सहाग्रजम् ।</strong><br>
यशोदाजोहवीत् कृष्णं पुत्र-स्नेह-स्नुत-स्तनी ॥**</p>
<p><strong>श्रीधर-स्वामी (भावार्थ-दीपिका), वंशीधरः (भावार्थ-दीपिका-प्रकाशः), श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्</em>।</p>
<hr>
<p><strong>सनातन-गोस्वामी (बृहद्-वैष्णव-तोषणी) : सा</strong> अनिर्वचनीय-पुत्र-स्नेहाक्रान्त-चित्ता <strong>बालैः</strong> <strong>सह</strong> <strong>अतिवेलं</strong> भृशम् । किं वा, वेलाम् अतिक्रान्तं <strong>क्रीडन्तं सुतं</strong> श्री-कृष्णम् <strong>अग्रजं</strong> च रामम् । यद् वा, सहाग्रजं साग्रजं वीक्ष्य <strong>अजोहवीद्</strong> आजुहाव ॥१४॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> ततश् च, <strong>क्रीडन्तं</strong> इति । <strong>अजोहवीत्</strong> पुनः पुनर् आजुहाव निकट-गमने पलायन-शङ्कया ॥१४॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) : अजोहवीत्</strong> पुनः पुनर् आजुहाव निकट-गमने पलायन-शङ्कयेति दूरत एवेति भावः ॥१४॥</p>
<hr>
<p><strong>बलदेव-विद्यभूषणः (वैष्णवानन्दिनी) : अतिवेलां</strong> वेलाम् अतिक्रम्य <strong>क्रीडन्तं अजोहवीत्</strong> पुनर् आह्वयत् अन्तिक-गमने पलायेतेति शङ्कया दूराद् एवेति भावः ॥१४॥</p>
<hr>
<p><strong>॥ १०.११.१५ ॥</strong></p>
<p><strong>कृष्ण कृष्णारविन्दाक्ष तात एहि स्तनं पिब ।</strong><br>
अलं विहारैः क्षुत्-क्षान्तः क्रीडा-श्रान्तो\ऽसि पुत्रक ॥**</p>
<p><strong>श्रीधर-स्वामी (भावार्थ-दीपिका), वंशीधरः (भावार्थ-दीपिका-प्रकाशः), श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्</em>।</p>
<hr>
<p><strong>सनातन-गोस्वामी (बृहद्-वैष्णव-तोषणी) : कृष्ण कृष्ण</strong> इति वीप्सा दूरतः श्रवणाय । हे <strong>अरविन्दाक्ष</strong> ! हे <strong>तात</strong> ! इति स-लालन-सम्बोधनं शीघ्रागमनाय । असन्धिः प्लुत-प्रकृतिस्थत्वात् ॥१५॥</p>
<hr>
<p><strong>जीव-गोस्वामी (लघु-वैष्णव-तोषणी) : कृष्ण कृष्ण</strong> इति विप्सा दूरतः श्रवणाय निजाग्रह-व्यक्तये च । हे <strong>अरविन्दाक्ष</strong> ! हे <strong>तात</strong> इति स-लालनं सम्बोधनं शीघ्रागमनाय । असन्धिः प्लुत-प्रकृति-स्थत्वात् असंहिततया पाठात् । भयेऽपि कारणे सति यत् <strong>क्षुत्</strong>-<strong>क्षान्त</strong> इत्य् एवोक्तं । तत् तस्यामङ्गलत्वेन वक्तुम् अनिष्टत्वात् ॥१५॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी), बलदेव-विद्यभूषणः (वैष्णवानन्दिनी) : कृष्ण कृष्णेति</strong> वीप्सा दूरतः श्रवणाय ॥१५॥</p>
<hr>
<p><strong>॥ १०.११.१६ ॥</strong></p>
<p><strong>हे रामागच्छ ताताशु सानुजः कुल-नन्दन</strong><sup id="fnref:3"><a href="#fn:3" class="footnote-ref" role="doc-noteref">3</a></sup> <strong>।</strong></p>
<p><strong>प्रातर् एव कृताहारस् तद् भवान् भोक्तुम् अर्हति ॥</strong></p>
<p><strong>श्रीधर-स्वामी (भावार्थ-दीपिका), वंशीधरः (भावार्थ-दीपिका-प्रकाशः), श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्</em>।</p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> तथप्य् अनायान्तम् अग्रजो मद्-वाक्य-प्रतिपालको बलाद् अनेष्यतीत्य् आशयेन श्री-बलदेवम् आह्वयति&mdash;हे <strong>राम</strong> इति, यतः <strong>कुल-नन्दनस्</strong> त्वम् इति स्व-पुत्रस्य श्रीघ्रागमनार्थम् ईर्ष्यां जनयति । अविसर्ग-पाठे\ऽपि सम्बोधनेन स एवार्थः । हे <strong>पुत्रक</strong> ! इति तस्मिन्न् अपि पुत्रवत् स्नेहाद् अनुकम्पायां कन् । श्लेषेण पुत्रस्य श्री-कृष्णस्य कं सुखं यस्माद् इति शीघ्रागमनार्थं प्रोत्साहनम् ॥१६॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> तथाप्य् अनायान्तम् अग्रजो मद्-वाक्य-प्रतिपालको बलाद् आनेष्यतीत्य् आशयेन श्री-रामम् आह्वयति&mdash;हे <strong>रामागच्छ</strong> इति । यतः <strong>कुल-नन्दनस्</strong> त्वम् इत्य्-आदिना कृष्णस्य शीघ्रागमनार्थम् ईर्ष्यां जनयति । सम्बोधन-पाठेऽपि स एवार्थः । हे <strong>पुत्रक</strong> ! इति तस्मिन्न् अपि पुत्रवत् स्नेहात् अनुकम्पायां कन् ॥१६॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> <em>न व्याख्यातम्।</em></p>
<hr>
<p><strong>बलदेव-विद्यभूषणः (वैष्णवानन्दिनी) :</strong> यद् वाक्यं प्रतिपालको राम एनं बलाद् आनेष्यतीति भावेन तम् आह्वयति हे रामेति अनुकम्प्ये तात-शब्दः तातो\ऽनुकम्प्ये जनके इति मेदिनी ॥१६॥</p>
<hr>
<p><strong>॥ १०.११.१७ ॥</strong></p>
<p><strong>प्रतीक्षते त्वां दाशार्ह भोक्ष्यमाणो व्रजाधिपः ।</strong><br>
एह्य् आवयोः प्रियं धेहि स्व-गृहान् यात बालकाः ॥**</p>
<p><strong>श्रीधर-स्वामी (भावार्थ-दीपिका), वंशीधरः (भावार्थ-दीपिका-प्रकाशः), श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्</em>।</p>
<hr>
<p><strong>सनातन-गोस्वामी (बृहद्-वैष्णव-तोषणी) : व्रजाधिपः</strong> श्री-वल्लवेन्द्रः । हे <strong>दाशार्ह</strong> ! इति मित्र-श्रीवसुदेव-पुत्रत्वेन परमापेक्ष्यं त्वां विना तस्याभोजनाद् इति भावः । <strong>आवयोः</strong> श्री-यशोदा-रोहिण्योः श्री-नन्द-यशोदयोर् वा । क्रीडासक्तस्य श्री-कृष्णस्य प्रिय-चिकीर्षया तम् अप्य् अनायान्तं वीक्ष्य क्रीडनाद् बालकान् निवारयति&mdash;स्वेति ॥१७॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> किं च&mdash;<strong>प्रतीक्षते</strong> इति । हे <strong>दाशार्ह</strong> इति मित्र-पुत्रत्वेन परमापेक्ष्यं त्वां विना तस्य भोजनम् एव न स्याद् इति भावः । <strong>आवयोः</strong> सख्योर् दम्पत्योर् वा क्रीडासक्तस्य श्री-कृष्णस्य प्रेमासक्त्या तम् अपि क्रीडाभिनिविष्टं वीक्ष्य क्रीडनात् बालकान् निवारयति । <strong>स्व</strong> स्व इति वीप्साया अभावः त्वरा वाक्यत्वात् ॥१७॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) : भोक्षमाण</strong> इति युवां विना <strong>भोक्तुम्</strong> अशक्तुवन्तं तं स्व-पितरं क्षुधया पीडयसीति भावः । <strong>स्व-गृहान् यात</strong> इति युष्मन्-माता-पितरो\ऽपि वयम् इव क्लिश्यन्ति तान् सुखयतीति भावः । वस्तुतस् तु क्रीडा-विच्छेद एव तात्पर्यम् ॥१७॥</p>
<hr>
<p><strong>बलदेव-विद्यभूषणः (वैष्णवानन्दिनी) : भोक्ष्यमाण</strong> इति &quot;युवां विना स न भोक्ष्यते इति पितरं क्षुधा किं पीडयथ ?&quot; इति भावः । <strong>आवयोर्</strong> मात्रोः दम्पत्योर् वा । &quot;हे <strong>बालकाः</strong> ! <strong>स्व-गृहान्</strong> यूयं <strong>यात</strong> युष्मन्-मातरो\ऽपि वयम् इव क्लिश्यन्ति ताः सुखयत&quot; । क्रीडा-विच्छेदार्थम् एतत् ॥१७॥</p>
<hr>
<p><strong>॥ १०.११.१८ ॥</strong></p>
<p><strong>धूलि-धूसरिताङ्गस् त्वं पुत्र मज्जनम् आवह ।</strong><br>
जन्मर्क्षं ते\ऽद्य भवति विप्रेभ्यो देहि गाः शुचिः ॥**</p>
<p><strong>श्रीधर-स्वामी (भावार्थ-दीपिका), वंशीधरः (भावार्थ-दीपिका-प्रकाशः), श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्</em>।</p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> श्री-कृष्ण-प्रीत्या बालकान् अपि विहाराद् अनुपरमतो विक्ष्य प्रयोजन-विशेषं दर्शयन्ती श्री-कृष्णम् आह्वयति&mdash;<strong>धूलि-</strong> इति । <strong>मज्जनं</strong> स्नानम् <strong>आवह</strong>, सम्यक् प्रापय, विप्रादि-द्वारा मन्त्र-जलादिना कुर्व् इत्य् अर्थः, यतस् <strong>तव जन्मर्क्षं</strong> रोहिणी-नक्षत्रम् <strong>अद्य</strong> <strong>भवति</strong> । पाठान्तरे &quot;भवतः&quot; सदा वर्धमानस्येत्य् अर्थः । तत्र प्रयोगम् अप्य् आह&mdash;<strong>विप्रेभ्य</strong> इति । स्नानादिना <strong>शुचिः</strong> सन् ॥१८॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> श्री-कृष्णस्य प्रीत्या बालकान् अपि विहाराद् अनुपरमतो वीक्ष्य मृषैव प्रयोजन-विशेषं च दर्शयन्ती कृष्णम् आह्वयति&mdash;<strong>धूलि-</strong> इत्य्-आदि । <strong>मज्जनं</strong> स्नानम् <strong>आवह</strong> विधिवत् कुर्व् इत्य् अर्थः । <strong>विप्रेभ्य</strong> इति उत्पत्त्यै तत्-सम्प्रदानक-दानोत्साहवन्तं तम् उल्लासयति यतस् <strong>तव जन्मर्क्षम् अद्य भवति</strong> । &quot;भवतः&quot; इति पाठे सदा वर्धमानस्येत्य् अर्थः ॥१८॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> तद् अप्य् अनायान्तं क्रीडोत्साहम् विरमयितुं दानोत्साहम् उत्पादयति&mdash;<strong>विप्रेभ्य</strong> इति ॥१८॥</p>
<hr>
<p><strong>बलदेव-विद्यभूषणः (वैष्णवानन्दिनी) :</strong> क्रीडोत्साह-त्यागाय दातुस् तस्य दानोत्साहं जनयन्त्य् आह&mdash;<strong>जन्मर्क्ष ते\ऽद्य</strong> इति ॥१८॥</p>
<hr>
<p><strong>॥ १०.११.१९ ॥</strong></p>
<p><strong>पश्य पश्य वयस्यांस् ते मातृ-मृष्टान् स्वलङ्कृतान् ।</strong><br>
त्वं च स्नातः कृताहारो विहरस्व स्वलङ्कृतः ॥**</p>
<p><strong>श्रीधर-स्वामी (भावार्थ-दीपिका), वंशीधरः (भावार्थ-दीपिका-प्रकाशः), श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्</em>।</p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> तथाप्य् अनागच्छतस् तस्य मात्सर्यं जनयति&mdash;<strong>पश्य</strong> इति । वीप्सा प्रेम्णा कोपेन खेदेन वा । <strong>मातृभिर् मृष्टाः</strong> स्नपनादिना निर्मली-कृताश् चैते<sup id="fnref:4"><a href="#fn:4" class="footnote-ref" role="doc-noteref">4</a></sup> <strong>सुष्ठ्व् अलङ्कृताश्</strong> चेति तथा तान् ॥१९॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> तथाप्य् अनागच्छतस् तस्य तदैवागतान् अन्यान् बालान् दर्शयित्वा मात्सर्यं जनयति&mdash;<strong>पश्य</strong> इति । वीप्सा प्रेम्णा तज्-जेन कोपेन खेदेन वा । <strong>मातृभिर् मृष्टाः</strong> स्नपनादिना निर्मलीकृताश् च ते [पशात्]{।मर्क्} <strong>सुष्ठ्व् अलङ्कृताश्</strong> चेति तथा तान् ॥१९॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> तदैवागतान् यान् बालान् दर्शयित्वा मात्सर्यं जनयति&mdash;<strong>पश्य</strong> इति ॥१९॥</p>
<hr>
<p><strong>बलदेव-विद्यभूषणः (वैष्णवानन्दिनी) :</strong> तदैव तत्रागतान् बालान् प्रदर्श्य मात्सर्यम् उत्पादयन्त्य् आह&mdash;<strong>पश्य</strong> इति । <strong>विहरस्व</strong> इति विहारो न वर्ज्यते इत्य् अर्थः ॥१९॥</p>
<hr>
<p>॥ १०.११.२० ॥</p>
<p><strong>इत्थं यशोदा तम् अशेष-शेखरं</strong></p>
<p><strong>मत्वा सुतं स्नेह-निबद्ध-धीर् नृप ।</strong></p>
<p><strong>हस्ते गृहीत्वा सह-रामम् अच्युतं</strong></p>
<p><strong>नीत्वा स्व-वाटं कृतवत्य् अथोदयम् ॥</strong></p>
<p><strong>श्रीधर-स्वामी (भावार्थ-दीपिका), वंशीधरः (भावार्थ-दीपिका-प्रकाशः), श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्</em>।</p>
<hr>
<p><strong>सनातन-गोस्वामी (बृहद्-वैष्णव-तोषणी) : अशेषस्य</strong> जगतः <strong>शेखरं</strong> चूडामणिम् इव शिरो-धार्यम् अपि <strong>गृहीत्वा अच्युतम्</strong> इत्य् अभङ्गाद्य्-अभिप्रायेण । <strong>सह-रामं</strong> किं वा रामम् अच्युतं च सह एकदैव गृहीत्वा <strong>स्व-वाटं</strong> निज-स्थानम्, <strong>उदयं</strong> स्नपन-भोजनालङ्कारणादि-मङ्गलम् । <strong>अथ</strong> अन्तरं सद्य एवेत्य् अर्थः । हे <strong>नृपते</strong> ! नर-श्रेष्ठत्वाद् एव त्वयि श्री-यशोदा-स्नेह-भर-लालनादि-वृत्तं कथ्यत इति भावः । यद् वा, तस्य परमाश्चर्यत्वात् तत्-कथनेन प्रेम-भरोदयाद् वा सादर-सम्बोधनम् ॥२०॥</p>
<hr>
<p>**</p>
<hr>
<p><strong>जीव-गोस्वामी (लघु-वैष्णव-तोषणी) :</strong> उपसंहरति&mdash;<strong>इत्थम्</strong> इति । इत्थं सलालनोक्ति-पूर्वक-शनैर् गमन-प्रकारेण अशेषस्य चूडामणिम् इव शिरोधार्यम् अपि सुतं मत्वा मत् सुतो\ऽयम् इत्य् अनुभूय अत एव स्नेहेन नितरां बद्धा वशीकृता धीर् यस्याः सा । अत एव क्रीडन्तम् अपि हस्ते गृहीत्वा । <strong>अच्युतम्</strong> इति अपलायनाद्य्-अभिप्रायेण स्व-वाटं निज-गृह-स्थानम् उदयं स्नपन-भोजनालङ्कारादि-मङ्गलं स्व-प्रतिज्ञाततया तद्-आग्रहाज् जन्मर्क्ष-योग्याभ्युदयम् एव वा। अथानन्तरं सद्य एवेत्य् अर्थः । कार्त्स्न्येन वा । हे <strong>नृप</strong> ! इति तत्र तस्य स्नेहोदय-दर्शनात् त्वम् एव नॄन् पालयसीति स-लालन-सम्बोधनम् ॥२०॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> तम् <strong>अशेषस्य शेखरं</strong> चूडा-मणिं <strong>सुतं मत्वा</strong> न त्व् अशेष-शेखरं मत्वेत्य् अर्थः । स त्व् अशेष-शेखरः सुतश् च भवतीत्य् अर्थः । यद् वा, तं सुतं अशेषस्य स्व-कुलस्य शेखरं मत्वा <strong>स्व-वाटं</strong> निज-स्थानं <strong>उदयं</strong> स्नपन-भोजनाल्ङ्कारादि-मङ्गलम् ॥२०॥</p>
<hr>
<p><strong>बलदेव-विद्यभूषणः (वैष्णवानन्दिनी) :</strong> इत्थं सलालनोक्ति-पूर्वक-शनैर् गमनेन प्रकारेण तं कृष्णम् अशेष-शेखरं स्वयं सुतं मत्वा अनुभूय तादृशस्यैव सुतत्वात् । यद् वा, तं सुतं अशेषस्य शेखरं शिरो\ऽवतंसं मत्वा स्व-वाटं स्व-स्थानम् स्व-मन्दिरं नीत्वा, वाटो मार्ग-वृत्ति-स्थाने इति मेदिनी । उदयं स्नपन-भोजनालङ्कारार्पणादि-मङ्गलं भोजनम् इदं स्व-सरूपम् इत्य् उपरि वक्ष्यामः ॥२०॥</p>
<hr>
<p>॥ १०.११.२१ ॥</p>
<p>श्री-शुक उवाच&mdash;</p>
<p><strong>गोप-वृद्धा महोत्पातान् अनुभूय बृहद्-वने ।</strong><br>
नन्दादयः समागम्य व्रज-कार्यम् अमन्त्रयन् ॥**</p>
<p><strong>श्रीधर-स्वामी (भावार्थ-दीपिका) :</strong></p>
<p>रन्तुं वृन्दावनं गन्तुम् अन्तः कृष्णेन यन्त्रिताः ।</p>
<p>स्वतन्त्रा इव नन्दाद्या मन्त्रम् एतम् अमन्त्रयन् ॥</p>
<p><strong>व्रज-कार्यं</strong> गोकुलस्य हित-कृत्यम् ॥२१॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> <em>अन्तश्</em> चेतसि । <em>यन्त्रिताः</em> प्रेरिताः । <em>एतं</em> वक्ष्यमाणम् ॥*॥२१॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) : समागम्य</strong> आस्थान्यां मिलित्वा <strong>व्रज-कार्यं</strong> व्रज-प्राणस्य श्री-कृष्णस्य हितानुसन्धानात् ॥२१॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong></p>
<p>स्वाभाविकेन तत्-प्रेम्णा प्रेरिता गोप-पुङ्गवाः ।</p>
<p>हर्य्-एक-मङ्गलाहार्यं व्रज-कार्यम् अमन्त्रयन् ॥</p>
<p>यमलार्जुन-भङ्गेन्द्र-याग-समापनान्तरं <strong>समागम्य</strong> आस्थान्यां मिलित्वा <strong>व्रज-कार्यं</strong> व्रज-प्राणस्य श्री-कृष्णस्य हितानुसन्धानात् ॥२१॥</p>
<hr>
<p><strong>जीव-गोस्वामी (क्रम-सन्दर्भः) :</strong></p>
<p>स्वाभाविकेन तत्-प्रेम्णा प्रेरिता गोप-पुङ्गवाः ।</p>
<p>हर्य्-एक-मङ्गलाहार्यं व्रज-कार्यम् अमन्त्रयन् ॥</p>
<p>इत्य् आह&mdash;<strong>गोप-</strong> इति । <strong>व्रज-कार्यं</strong> व्रज-प्राणस्य श्री-कृष्णस्य हितानुसन्धानात् प्रियकाद् इति शीले क्विप् ॥१०॥</p>
<hr>
<p><strong>जीव-गोस्वामी (बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong></p>
<p>महावने विहृत्यैवं विजिहीर्षा यदाजनि ।</p>
<p>वृन्दावने हरेस् तर्ह्य् एवौपनन्दी रराज गीः ॥</p>
<hr>
<p><strong>बलदेव-विद्यभूषणः (वैष्णवानन्दिनी) :</strong> एवं बृहद्-वने क्रीडित्वा तद् अलञ्चकार । अथ तृणावर्त-वधावसर-दृष्ट-शोभे वृन्दवने चिक्रीडिषुस् तद्-गमन-हेतूपद्रवानुदस्थापयद् इत्य् गोप-वृद्धा इति । महोत्पातान् वृकान् वत्स-बाल-क्लेश-करान् इति श्री-हरिवंशाद् बोध्यम् ॥२१॥</p>
<hr>
<p>॥ १०.११.२२ ॥</p>
<p><strong>तत्रोपानन्द-नामाह गोपो ज्ञान-वयो-\ऽधिकः ।</strong><br>
देश-कालार्थ-तत्त्व-ज्ञः प्रिय-कृद् राम-कृष्णयोः ॥**</p>
<p><strong>श्रीधर-स्वामी (भावार्थ-दीपिका) :</strong> <em>न व्याख्यातम्।</em></p>
<hr>
<p><strong>वंशीधरः (भावार्थ-दीपिका-प्रकाशः) : तत्र</strong> तेषु नन्दादिषु ॥२२॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) : तत्र</strong> तेषु तस्मिन् वा मन्त्रणे । <strong>गोप</strong> इति श्लेषेण वाक्-पतिर् इत्य् अर्थः । किं च, <strong>ज्ञानेन वयसा</strong> च <strong>अधिको</strong> महान् अतो यस्मिन् <strong>देशे काले</strong> च कर्तव्यो यो**\ऽर्थः** प्रयोजनम्, तस्य <strong>तत्त्वज्ञः ।</strong> अतः श्री-नन्द-राजस्यासौ मन्त्री ज्येष्ठ-भ्राता च ज्ञेयः । एवं तादृशोक्तौ योग्यतोक्ता । किं च, <strong>राम-कृष्णयोः</strong> <strong>प्रिय-कृत्</strong> तयोः श्री-वृन्दावनं जिगमिषाम् अभिप्रेत्य तत्र गमन-मन्त्र-प्रदानेन प्रीतिं सम्पादयन्न् इत्य् अर्थः । यद् वा, नित्यं प्रकृत्यैव प्रिय-कृत् प्रेम्णा हित-कर्ता, अतो महोत्पातानुभवेन तयोर् अनिष्ट-शङ्कया एव <strong>आह</strong> इत्य् अर्थः ॥२२॥</p>
<hr>
<p><strong>जीव-गोस्वामी (लघु-वैष्णव-तोषणी) : तत्र</strong> तेषु प्रयोजनं <strong>देशादीनां</strong> त्रयाणाम् एकैकेषां मिलितानां च यत् <strong>तत्त्वम्</strong> उत्तम-मध्यमादित्वं <strong>तज्ज्ञ</strong> इति ज्ञानाधिक्यं विशेषितं <strong>वय-आधिक्यान्</strong> नाम-साम्याच् च श्री-नन्द-राजस्यासौ मन्त्री ज्येष्ठ-भ्राता चेति गम्यते । एवं तादृशोक्तौ योग्यतोक्ता। किं च, श्री-<strong>राम-कृष्णयोः</strong> <strong>प्रिय-कृत्</strong> प्रकृत्यैव प्रेम्णा हित-कर्ता । अतो महोत्पातानुभवेन तयोर् अनिष्ट-शङ्कयैव <strong>आह</strong> इत्य् अर्थः । अत्र ज्येष्ठ-कनिष्ठतया नाम-वैपरीत्य-सम्भवेऽपि स्वरसत एव पूर्वं ज्येष्ठस्य उपनन्देति नाम कृतम् । उप समीपे नन्दयतीति । पश्चात् तद्-युग्मकत्वेन कनिष्ठस्य नन्देति कृतं । तत्-पितृ-चरणैः तच् च तत् तारतम्य-संवादित्वाद् दैव-घटितम् एव। तथा सर्व-लक्षण-सम्पन्नत्वाद् एव तस्मै कनिष्ठायापि परम-प्राज्ञेन तेन ज्येष्ठेनैव स्वेच्छया गोकुल-राज्यं समर्पितम् इति विवेचनीयम् ॥२२॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्</em>।</p>
<hr>
<p><strong>विश्वनाथ-चक्रवर्ती (सारार्थ-दर्शिणी) : उपनन्दो</strong> नन्द-राजस्य ज्येष्ठो मन्त्रीति प्राज्ञः ॥२२॥</p>
<hr>
<p><strong>बलदेव-विद्यभूषणः (वैष्णवानन्दिनी) :</strong> वृन्दावन-गमन-बुद्धि-दानायोपनन्दं प्रैरयद् इत्य् आह&mdash;<strong>तत्रोपनन्द</strong> इति । व्रज-राजस्य पर्जन्यस्योपनन्दाभिनन्द्-नन्द-सन्नन्द-नन्दनाभिधानाः पञ्च-पुत्रा बभूवुः । तेषूपनन्दः पित्रा स्वस्मै दीयमानं राज्य-तिलकं मध्यमायापि नन्दाय महा-गुणाय सर्वैकमत्येन प्रादात् । स्वयं च तद्-अमात्यो\ऽस्थाद् इति ख्यातम् । <strong>देशादीनां</strong> त्रयाणाम् एकैकेषां मिलितानां वा यत् <strong>तत्त्वं</strong> स्वरूपम् उत्तमत्व-मध्यमत्वादि <strong>तज्ज्ञः</strong> ॥२२॥</p>
<hr>
<p><strong>॥ १०.११.२३ ॥</strong></p>
<p><strong>उत्थातव्यम् इतो\ऽस्माभिर् गोकुलस्य हितैषिभिः ।</strong><br>
आयान्त्य् अत्र महोत्पाता बालानां नाश-हेतवः ॥**</p>
<p><strong>श्रीधर-स्वामी (भावार्थ-दीपिका) :</strong> <em>न व्याख्यातम्।</em></p>
<hr>
<p><strong>वंशीधरः (भावार्थ-दीपिका-प्रकाशः) : इतो</strong> बृहद् वनात् । <strong>गोकुलस्य</strong> गो-यूथस्य । <strong>अत्र</strong> बृहद्-वने ॥२३॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) : उत्थातव्यम्</strong> अन्यत्र गन्तव्यम् इत्य् अर्थः । कुतः ? <strong>गोकुलस्य</strong> तत्रत्यानां सर्वेषां <strong>हितैषिभिर्</strong> इति श्री-कृष्ण-हितेनैव तद्-धित-सिद्धेः । यद्य् अपि श्री-नन्द-नन्दनम् अधिकृत्यैव वक्ष्यमाणा <strong>महोत्पाताः</strong>, तथापि <strong>बालानाम्</strong> इति बहुत्वम्, सर्वेषाम् अपि गोपानां भयोत्पादनेन शीघ्र-गमनात् । यद् वा, बालक-वर्ग-शिरोमणौ तस्मिन् महोत्पातैः सर्व-बालकेष्व् अपि व्रज-जनानां <strong>नाश-हेतव</strong> एव ॥२३॥</p>
<hr>
<p><strong>जीव-गोस्वामी (लघु-वैष्णव-तोषणी) : उत्थातव्यम्</strong> अन्यत्र गन्तव्यम् इत्य् अर्थः । कुतः ? <strong>गोकुलस्य</strong> तत्रत्यानां सर्वेषां <strong>हितैषिभिर्</strong> इति <strong>बालानाम्</strong> इति च सामान्योक्तिः श्री-नन्दस्यासङ्कोचार्थं । &quot;प्रजानाम्&quot; इति पाठे\ऽपि स एवार्थः । &quot;व्रजानाम्&quot; इति च पाठः क्वचित् । वस्तुतस् तु तद्-धितादिनैव सर्व-हितादि-सिद्धेः तत्-तद्-उक्तिः ॥२३॥</p>
<hr>
<p>**जीव-गोस्वामी (क्रम-सन्दर्भः) : &quot;**बालानां&quot; &quot;व्रजानाम्&quot; इति पाठ-द्वयेऽपि समूह-निर्देशो व्रजेश्वर-सङ्कोचत एवाग्रे श्री-कृष्णैक-निष्ठत्वेनातीत-भयोद्देशात् कथञ्चित् तेन निर्दिष्टं निर्धारति <strong>हरेर्</strong> [२४] इति ॥२३॥</p>
<hr>
<p><strong>जीव-गोस्वामी (बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी)</strong>, <strong>बलदेव-विद्यभूषणः (वैष्णवानन्दिनी) : गोकुलस्य</strong> तद्-वासि-मात्रस्य ॥२३॥</p>
<hr>
<p><strong>॥ १०.११.२४ ॥</strong></p>
<p><strong>मुक्तः कथञ्चिद् राक्षस्या बाल-घ्न्या बालको ह्य् असौ ।</strong><br>
हरेर् अनुग्रहान् नूनम् अनश् चोपरि नापतत् ॥**</p>
<p><strong>श्रीधर-स्वामी (भावार्थ-दीपिका) :</strong> <em>न व्याख्यातम्।</em></p>
<hr>
<p><strong>वंशीधरः (भावार्थ-दीपिका-प्रकाशः) : अनः</strong> शकटम् ॥२४॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> महोत्पातान् एव दर्शयन् तेषां स्वतो\ऽप्रतिकार्यतां च बोधयति&mdash;<strong>मुक्त</strong> इति त्रिभिः । <strong>बालक</strong> इति स्वयं मोचनाशक्तिर् उक्ता । अतः <strong>कथञ्चिद्</strong> इति साक्षात् कारणादर्शनात् केनाप्य् अस्मद्-भाग्येनैवेत्य् अर्थः । <strong>हि</strong> अनुभवे । <strong>असौ</strong> सर्वेषाम् अस्माकं जीवन-भूतः । परोक्ष-निर्देशो गोप-वृद्धाः [२१] इत्य् उक्त्या सभायां मन्त्रणे वृद्धानाम् एव योग्यत्वेन बालकस्य तस्य तत्र साक्षाद् अविद्यमानत्वात् । यद् वा, <strong>असाव्</strong> अयं साक्षाद्-दर्शनेन तस्मिन् उपनन्देन तस्यापि तत्रैव नीतत्वात् । किं वा, कौतुकेन स्वयम् एव तेन तत्र गतत्वात् । <strong>नूनं</strong> निश्चये । अमुष्योपरि सर्वोत्पातादि-दुःखं हरतीति <strong>हरिः</strong>, तस्येति वैष्णवानाम् अस्माकं गृहे विशेषतो रक्षा-मन्त्र-विदां श्री-यशोदादीनां सान्निध्ये <strong>राक्षस्याः</strong> किञ्चित्-करणाशक्तेस् तस्याः सकाशाद् अमुष्य मुक्तिर् अस्मद्-भाग्येनापि सम्भवात् । दूरे रहस्याशरणे <strong>शकटाधः</strong> शायितस्य <strong>उपरि</strong> स्वयं पततो\ऽपि शकटस्यापतनं च परम-दुर्घटं केवलं तद्-<strong>अनुग्रहाद्</strong> एव भवतीति भावः ॥२४॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> अतस् तान् अधिकृत्यैव महोत्पातानुतापं सूचयन् कौतुकेन स्वयम् एव तत्रागतं श्री-कृष्णम् अङ्के कृत्वा स-स्नेहं दृष्टान्तयति&mdash;<strong>मुक्त</strong> इति त्रिभिः । राक्षस्य्-आदि-शब्देन स्व-गणेन अप्रतिकार्यत्वं दर्शितं । <strong>बालक</strong> इत्य् अनेन तेन तु सुतराम् । अतः <strong>कथञ्चिद्</strong> इति साक्षात्-कारणादर्शनात् केनाप्य् अनिर्वचनीयेनैव कारणेनेत्य् अर्थः । <strong>हि</strong> प्रसिद्धौ । सर्वेषाम् एवानुभवात् कथञ्चित् तेनोक्तम् एव निर्धारयति&mdash;<strong>हरेर्</strong> इति । <strong>नूनं</strong> निश्चये ॥२४॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) : असौ</strong> कृष्णः ॥२४॥</p>
<hr>
<p><strong>बलदेव-विद्यभूषणः (वैष्णवानन्दिनी) :</strong> बालान् अधिकृत्यैव महोत्पातानुतापं सूचयन् कौतुकात् तत्रागतं कृष्णम् अङ्के कृत्वा स-स्नेहं दृष्टान्तयति&mdash;<strong>मुक्त</strong> इति त्रिभिः ॥२४॥</p>
<hr>
<p><strong>॥ १०.११.२५ ॥</strong></p>
<p><strong>चक्र-वातेन नीतो \ऽयं दैत्येन विपदं वियत् ।</strong><br>
शिलायां पतितस् तत्र परित्रातः सुरेश्वरैः ॥**</p>
<p><strong>श्रीधर-स्वामी (भावार्थ-दीपिका) :</strong> विपदं वीनां पक्षिणां पदं विहार-स्थानम् । विगत-प्रतिष्ठं वा । वियन् नभः ॥२५॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> पक्षिणां विहारो ल्न केवलम् आकाशे, किं तु भूमाव् अपीत्य् अरुच्या विगता प्रतिष्ठावमानं यस्य तद्-विगत-प्रतिष्ठम् अनन्त-पद-वाच्यत्वाद् वियतः <strong>तत्र</strong> तदा ॥२५॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) : अयम्</strong> इति प्रस्तुततया काल-नैकट्यापेक्षया वा । पक्षान्तरे स्नेह-भर-जननार्थम् अङ्गुल्या दर्शयति । <strong>दैत्येन नीतः,</strong> तत्र च <strong>वियद्</strong> आकाशं नीतः, तत्रापि <strong>विपदम्</strong> । तैर् व्याख्यातम् एव । तत्राप्य् ऊर्ध्वम् इत्य् अर्थः । यद् वा, आपद्-रूपं ततः पातादिना महानर्थ-सम्भवात् । यद्य् अपीदृशं श्री-भगवति प्रयोक्तुं न योग्यम्, तथापि विभीषिकार्थम् । किं वा, अनिष्टा-शङ्कीनि बन्धु-हृदयानि भवन्ति इत्य्-आदि-न्यायेन स्नेह-भराकुलत्वाद् घटत एव । अग्रे न म्रियेत [२६] इत्य् एवम् अन्यत्राप्य् ऊह्यतम् । पश्चात् पतितो\ऽपि तत्र शिलायाम् इत्य् एवम् उपर्य् अधो\ऽपि विपद् । वर्गतः <strong>सुर-श्रेष्ठैस्</strong> तत्-तल्-लोक-पालैर् एव <strong>परितस् त्रातः</strong> । यद् वा, ततस् ततः सर्वतो रक्षया हरेर् एव शक्त्य्-अतिशयं मत्वा । गौरवेण सुरेश्वरैर् इति बहुत्वम्, सुरेश्वरेणेत्य् अर्थः ॥२५॥</p>
<hr>
<p><strong>जीव-गोस्वामी (लघु-वैष्णव-तोषणी) : दैत्येन नीतः,</strong> <strong>तत्र</strong> च <strong>वियद्</strong> आकाशं नीतः, तत्रापि <strong>विपदम्</strong> । अन्यत् तैः । तत्र विगत-प्रतिष्ठम् इति अत्यूर्ध्वम् इत्य् अर्थः । <strong>सुरेश्वरैः</strong> अच्युत-प्रेरितैः तत्-पार्षद-रूपैर् एवेत्य् अर्थः । <strong>तद् अप्य् अच्युत-रक्षणम्</strong> इत्य् अपि-शब्दात् ॥२५॥</p>
<hr>
<p><strong>जीव-गोस्वामी (क्रम-सन्दर्भः) : सुरेश्वरैर्</strong> अच्युत-प्रेरितैस् तत्-पार्षदैः ॥२५॥</p>
<hr>
<p><strong>जीव-गोस्वामी (बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) : चक्रवातेन</strong> तृणावर्तेन <strong>वियद्</strong> आकाशं वियत्-प्रापकत्वाद् <strong>विपदं</strong> । <strong>सुरेश्वरैः</strong> सुरेश्वरेण विष्णुना, बहुत्वं गौरवेण । तत्रापीत्य् उत्तर-वाक्ये\ऽपि-कारात् ॥२५॥</p>
<hr>
<p><strong>बलदेव-विद्यभूषणः (वैष्णवानन्दिनी) : चक्रवातेन</strong> तृणावर्तेन <strong>वियद्</strong> आकाशं वियत्-प्रापकत्वाद् <strong>विपदं</strong> । <strong>सुरेश्वरैः</strong> हरिणा, बहुत्वं गौरवात् ॥२५॥</p>
<hr>
<p><strong>॥ १०.११.२६ ॥</strong></p>
<p><strong>यन् न म्रियेत द्रुमयोर् अन्तरं प्राप्य बालकः ।</strong><br>
असाव् अन्यतमो वापि तद् अप्य्**<sup id="fnref:5"><a href="#fn:5" class="footnote-ref" role="doc-noteref">5</a></sup> <strong>अच्युत-रक्षणम् ॥</strong></p>
<p><strong>श्रीधर-स्वामी (भावार्थ-दीपिका) : अन्यतमो</strong> वा कश्चिद् बालः । <strong>अच्युतेन</strong> एव <strong>रक्षणम्</strong> आसीत् ॥२६॥</p>
<hr>
<p><strong>वंशीधरः (भावार्थ-दीपिका-प्रकाशः) : असौ</strong> कृष्णो <strong>बालकः</strong> । <strong>अन्यतमः</strong> कृष्णाद् भिन्नः । <strong>यन् न म्रियेत</strong> <strong>तद् अच्युत-रक्षणम्</strong> इति योजना ॥२६॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) : म्रियेत</strong> इत्य् अयुक्तम् अप्य् अमङ्गल-स्मारणं तेषां स्नेह-वर्धनार्थम् । <strong>अच्युतेन</strong> सर्व-व्यापकेन भगवतैव <strong>रक्षणम्</strong> अभूत्, अन्यथा इतस् ततः स्थितानां बालकादीनाम् अप्य् आकाश-स्पर्शि-महा-वृक्ष-द्वय-निपाताद् अन्येन तत्र तत्र रक्षानासम्भवात् ॥२६॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> सास्र-गद्गदम् आह&mdash;<strong>यन् न म्रियेत</strong> इति । दुःखैर् एवाश्लीलम् अपि प्रयुक्तम् इदम् इति । तत्रापीति तद् अपीति वा पाठः ॥२६॥</p>
<hr>
<p><strong>जीव-गोस्वामी (क्रम-सन्दर्भः) :</strong> तत्राप्य् <strong>अच्युत-रक्षणम्</strong> इत्य् <strong>अपि</strong>-शब्दात् ॥१४॥</p>
<hr>
<p><strong>जीव-गोस्वामी (बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) : असौ</strong> कृष्णः ॥२६॥</p>
<hr>
<p><strong>बलदेव-विद्यभूषणः (वैष्णवानन्दिनी) :</strong> सास्रं स-गद्गदं चाह&mdash;<strong>यन् न म्रियेत</strong> इति । दुःख-भवाद् अश्लीलम् अपि प्रयुक्तं तच् च झटित्य्-उत्थानायेति बोध्यम् । <strong>असौ</strong> कृष्णः । यद्य् अप्य् एषां नित्य-पार्षदत्वात् कृष्णैश्वर्य-बुद्धिर् विस-तन्तुवद् अन्तर् अस्त्य् एव, तथापि वात्सल्य-प्रेम्णा तद्-अन्तर्-धानाद् अनिष्ट-शङ्का बलभद्रादीनाम् इव ज्ञात-तद्-ऐश्वर्याणाम् अप्य् अभ्युदेतीति बोध्यम् ॥२६॥</p>
<hr>
<p>॥ १०.११.२७ ॥</p>
<p><strong>यावद् औत्पातिको\ऽरिष्टो व्रजं नाभिभवेद् इतः ।</strong><br>
तावद् बालान् उपादाय यास्यामो\ऽन्यत्र सानुगाः ॥**</p>
<p><strong>श्रीधर-स्वामी (भावार्थ-दीपिका) : अरिष्टो</strong>ऽनर्थः । <strong>इतः</strong> स्थानात् ॥२७॥</p>
<hr>
<p><strong>वंशीधरः (भावार्थ-दीपिका-प्रकाशः) : औत्पातिकः</strong> उत्पात-प्रभवोऽ<strong>रिष्टो</strong>ऽशुभ-सूचकः, अरिष्टम् अशुभे तक्रे सूतिकागार आसवे । शुभे मरण-चिह्ने च इति मेदिनी । <strong>अन्यत्र</strong> स्थानान्तरे ॥२७॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> एवम् असकृत् परमेश्वरेण रक्षा कृता । तादृशं च कुतो\ऽस्माकं भाग्यं येन सदा तेन सा कार्या ? तस्मात् तद्-आदिष्ट-नीति-शास्त्रानुसरणाच् चोत्पात-स्थानम् एतद् आशु परित्यक्तुम् एव युज्यत इत्य् आह&mdash;<strong>यावद्</strong> इति । <strong>औत्पातिक</strong> उत्पातजः । <strong>व्रजं</strong> सर्वम् एव गोकुलम् । यद् वा, निज-प्राणाधिक-श्री-नन्द-बालकाभिभवेन सर्वस्यापि व्रजस्य अभिभवापत्तेस् तद्-अपेक्षयैव व्रजम् इत्य् उक्तम् । <strong>बालान्</strong> इति बालानाम् इति पूर्ववत् । यद् वा, गौरवेण बहुत्वं श्री-कृष्णम् इत्य् अर्थः । <strong>सानुगाः</strong> पुत्र-कलत्र-मित्र-भृत्य-पुरोहितादि-सहिताः ॥२७॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> एवम् असकृत् परमेश्वरेण रक्षा कृता । तादृशं च कुतोऽस्माकं भजनं येन सदा तेन सा कऋया ? तस्मात् तद्-आदिष्ट-नीति-शास्त्रानुसाराच् चोत्पात-स्थानम् एतद् आशु परित्यक्तुम् एव युज्यत इत्य् आह&mdash;<strong>यावद्</strong> इति । <strong>औत्पातिकः</strong> उत्पातजः <strong>व्रजम्</strong> इत्य्-आदिकं पूर्ववच् छ्री-कृष्णाभिप्रायेणैव ॥२७॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> पूर्वम् अस्मिन् नगरे विष्णु-कथा-कीर्तन-दर्शन-परिचर्यादिकं बहुतरम् आसीत् यावन् नन्दस्य बालको अयम् अभूत् तावद् आस्थान्यादिषु सर्वत्रास्यैव कथा-कीर्तन-दर्शनादिकं प्रतिक्षणं भवत्य् अतस् तादृशं च कुतो\ऽस्माकं स्म्प्रति तद् भजनं येन सदा विष्णुनैव रक्षा स्याद् अतस् तद्-आदिष्ट-नीति-शास्त्रम् एवानुसरणीयम् इत्य् आह&mdash;<strong>यावद्</strong> इति ॥२७॥</p>
<hr>
<p><strong>बलदेव-विद्यभूषणः (वैष्णवानन्दिनी) :</strong> तथैवाह&mdash;<strong>यावद्</strong> इति । <strong>औत्पातिक</strong> उत्पातजः <strong>अरिष्टः</strong> अशुभवान् क्लेशः, अरिष्टे तु शुभाशुभे इत्य् अमरः ॥२७॥</p>
<hr>
<p><strong>॥ १०.११.२८ ॥</strong></p>
<p><strong>वनं वृन्दावनं नाम पशव्यं नव-काननम् ।</strong><br>
गोप-गोपी-गवां सेव्यं पुण्याद्रि-तृण-वीरुधम् ॥**</p>
<p><strong>श्रीधर-स्वामी (भावार्थ-दीपिका) : पशव्यं</strong> पशुभ्यो हितम् । <strong>नवानि काननान्य्</strong> अवान्तराणि विह्यन्ते यस्मिंस् तत् ॥२८॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> <em>अवान्तराणि</em> निधुवन-बिल्वादीनि । यद् वा, <strong>कः</strong> क-कार <strong>आनने</strong> मुखे आदौ येषां ते काननाः, कदम्ब-कपित्थ-केशर-काल-स्कन्धादयो वृक्षा । <strong>नवा</strong> नित्य-नूतनाः <strong>कानना</strong> यत्र तत् तथा । यद् वा, नव-सङ्ख्याकाः काननाः कदम्ब-कर्णिकार-कमल-केसर-काञ्च-नारकाल-स्कन्ध-कपित्थ-कुञ्जराशन-केतक-रूपा यत्र तत् तथा । भावि-लीलाभिप्रायेणाह । यद् वा, न बकस्यासुरस्याननं मुखं यत्र तत् तथा । बक-मुखस्यात्रैवोत्पाटनात् । अत्र पक्षे नञ्-अर्थेन न-शब्देन समासावयवयोः सावर्ण्यं चानुध्येयम् । यद् वा, <strong>पुण्याद्रयः</strong> गोवर्धन-बृहत्सान्व्-आदयः । <strong>पुण्य-तृणानि</strong> कुश-काशोशीरादीनि । <strong>पुण्य-वीरुधो</strong> विष्णुक्रान्ता-माधव्य्-आद्याः । यद् वा, आद्रि-पदेन द्रुमा ग्राह्याः, अद्रयो द्रुम-शैलार्काः इत्य् अमरः । तथा च पुण्य-द्रुमाः कदम्ब-तमालादयः । पुण्या अद्रि-तृणवीरुधो यत्र तत् तथा समासान्तोच्॥२८॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> ननु नासमीक्ष्य परं स्थानं पूर्वम् आयतनं त्यजेत् इति नीतिः, तत्राह&mdash;<strong>वनम्</strong> इति । अस्त्य् एवेति शेषः । परम-पतिव्रतायाः श्री-भगवद्-अनुगृहीताया श्री-वृन्दाया वनम् इति सर्वोपद्रव-राहित्यं सर्व-सद्-गुणमयत्वं च सूचितम् । तद् एवाभिव्यञ्जयति&mdash;<strong>पशव्यम्</strong> इत्य्-आदिना । पुष्ट्य्-आदि-कारित्वाद् रोगाद्य्-अविषयत्वाच् च पशुभ्यो हितम् इत्य्-आदिना बृहद्-वनाद् वैशिष्ट्यं बोधयति । <strong>नवानि</strong> सम्प्रति तत्र कृष्ण-कृईडार्थं स्वयम् उत्पन्नानि ।</p>
<p>किं वा, <strong>नव</strong> नव-सङ्ख्यकानि ताल-वनादीनि षट् मुञ्जान्धकार-विरह-वनानि त्रीणीत्य् एवम् । किं च, <strong>पुण्याः</strong> पुण्य-जनकत्वादिना परमोत्तमा <strong>अद्रयः</strong> श्री-गोवर्धनादयः, <strong>तृणानि</strong> दर्भ-दूर्वादीनि, <strong>वीरुधश्</strong> च विष्णु-पर्णाद्या यस्मिन् । यद् वा, पुण्या एवाद्र्य्-आदयः सर्वे\ऽपि यस्येत्य् अन्यत्रापुण्यानाम् अपि तत्र पुण्यत्वात् पुण्याद्रिषु स्वत एव पुण्य-वृक्षाणाम् अप्य् अन्तर्गतत्वात् पृथग् अनुक्तिः । यद् वा, <strong>नवानि</strong> सदा पत्र-पल्लवादि-सम्पत्त्या नित्य-नूतनानि काननानि कदम्बादि-वृक्ष-वनिका यस्मिन् । यद् वा, वृन्दाया वनम् इत्य् उपवनतया फल-पुष्प-प्रधान-वृक्षाणां स्वतः सत्ता सूचितैव । किं च, पुण्येत्य् एवम् असाधारणत्वम् उक्तम् । तथा च श्री-हरिवंशे&mdash;</p>
<blockquote>
<p>श्रूयते हि वनं रम्यं पर्याप्त-तृण-संस्तरम् । &gt;
नाम्ना वृन्दावनं नाम स्वादु-वृक्ष-फलोदकम् ॥ &gt;
अझिल्लि-कण्टक-वनं सर्वैर् वन-गुणैर् युतम् । &gt;
कदम्ब-पादप-प्रायं यमुना-तीर-संश्रितम् ॥ &gt;
स्निग्ध-शीतानिल-वनं सर्वर्तु-निलयं शुभम् । &gt;
गोपीनां सुख-सञ्चारं चारु चित्र-वनान्तरम् ॥ &gt;
तत्र गोवर्धनो नाम नातिदूरे गिरिर् महान् । &gt;
भ्राजते दीर्घ-शिखरो नन्दनस्येव मन्दरः ॥ &gt;
मध्ये चास्य महाशाखो न्यग्रोधो योजनोच्छ्र्तः । &gt;
भाण्डीरो नाम शुशुभे नील-मेघ इवाम्बरे ॥ &gt;
तत्र गोवर्धनं चैव भाण्डीरं च वनस्पतिम् । &gt;
कालिन्दीं च नदीं रम्यां द्रक्ष्यावश् च यतः सुखम् ॥ [ह।वं। &gt; २.८.२२-२८] इति ।</p></blockquote>
<p>अत एव <strong>गोपादीनां सेव्यं</strong> सेवितुं योग्यं, सेव्यम् इति भक्त्य्-अपेक्षया । किं वा, आसक्त्या नित्योपभोग-विवक्षया । अनेन तत्र दुष्टजनत्वाभावो हिंस्राणां च हिंसा-राहित्यम्, शाश्वतिक-वैराणाम् अपि मिथः सौहार्दं सूचितम् । तथा चाग्रे तत्रैव, यत्र नैसर्ग-दुर्वाराः सहासन्न-मृगादयः [भा।पु।१०.१७.६०] इत्य्-आदि । <strong>पशव्यम्</strong> इत्य् उक्ते\ऽपि पुनर् <strong>गवां सेव्यम्</strong> इत्य् उक्तिर् विशेषतो गो-वृद्ध्य्-आदि-कारि श्री-गोवर्धन-वर्ति-सुलभ-सुतृण-जलाद्य्-अभिप्रायेण । यद् वा, पशुषु गवां मुख्यत्वेन तासां हित-विशेषापेक्षया ॥२८॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> ननु, नासमीक्ष्य परं स्थानं पूर्वम् आयतनं त्यजेत् इति नीतिः । तत्राह--<strong>वनम्</strong> इति । अस्तीति शेषः । वृन्दायाः पाद्म-कार्तिक-माहात्म्योक्त-रीत्या श्री-भगवत्-प्रेयसीत्वं प्राप्ताया वनम् इति सर्वोपद्रव-राहित्यं सकल-सद्-गुणमयत्वं सूचितम् । तद् एवाभिव्यञ्जयति&mdash;<strong>पशव्यम्</strong> इत्य्-आदिना । आरोग्यादि-प्रद-जल-तृणादित्वात् पशुभ्यो हितं <strong>नव-काननम्</strong> इति बृहद्-वनस्य जीर्ण-काननत्वं च सूचयति । तच् च चिर-कालं गवादि-सम्मर्द-च्छिद्यमान-नवाङ्कुरादित्वात् तथा तथा वृन्दावनस्य पूर्व-व्रज-वासत्वं सूचयति । द्वयोर् अनादि-कालत्वेऽपि तस्मिन् नवत्व-निर्देशेन तद्-उच्छिन्न-चरत्वावगमात् । <strong>गोपादीनां सेव्यम्</strong> इति तत्र दुष्ट-जनत्वाद्य्-अभयं दर्शितं । <strong>पुण्या</strong> एव <strong>आद्रयस् तृणानि वीरुधश्</strong> च यत्र । अदन्तत्वम् आर्षः [। ह-दन्ताद्]{।मर्क्} [वेति टापावीरुधा]{।मर्क्}-शब्द एव वा । सर्वम् इति यत्र पुण्यम् इत्य् अर्थः । पुण्यत्वेन प्रसिद्धानाम् एव तत्र स्थिते कास्कराद्य्-अपुण्य-द्रुमादीनां क्वचित् स्थिते वा तज्-जन्मत्वेन पुण्यत्व-सिद्धेः । अत्र विशेषः श्री-हरिवंशे, श्री-रामं प्रति श्री-कृष्ण-वाक्यम्&mdash;</p>
<blockquote>
<p>श्रूयते हि वनं रम्यं पर्याप्त-तृण-संस्तरम् । &gt;
नाम्ना वृन्दावनं नाम स्वादु-वृक्ष-फलोदकम् ॥ &gt;
अझिल्लि-कण्टक-वनं सर्वैर् गुण-गणैर् युतम् । &gt;
कदम्ब-पादप-प्रायं यमुना-तीर-संस्थितम् ॥ &gt;
स्निग्ध-शीतानिल-वनं सर्वर्तु-निलयं शुभम् । &gt;
गोपीनां सुख-सञ्चारं चारु-चित्रवनान्तरम् ॥ &gt;
तत्र गोवर्धनो नाम नातिदूरे गिरिर् महान् । &gt;
भ्राजते दीर्घ-शिखरो नन्दनस्येव मन्दरः ॥ &gt;
मध्ये चास्य महा-शखो न्यग्रोधी योजनोच्छ्रितः । &gt;
भाण्डीरो नाम शुशुभे नील-मेघ इवाम्बरे ॥ &gt;
तत्र गोवर्धनं चैव भाण्डीरं च वनस्पतिम् । &gt;
कालिन्दीं च नदीं रम्यां द्रक्ष्यावश् च यतः सुखम् ॥ [ह।वं। &gt; २.८.२२-२८] इति ॥२८॥</p></blockquote>
<hr>
<p><strong>जीव-गोस्वामी (क्रम-सन्दर्भः) : पुण्याद्रि</strong> इति वृन्दावनस्य महा-विस्तीर्णत्वं बोधयति ॥२८॥</p>
<hr>
<p><strong>जीव-गोस्वामी (बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> न चास्मत् प्राचीन-राजधानीं नन्दीश्वरो गन्तुं शक्यः यद् भयान् नन्दीश्वरात् पलाय्यात्र महा-वने वयम् अवसाम, तस्यारिष्टस्य सम्प्रत्य् अपि तत्रैव स्थितेः । न च व्रज-भूमेर् अन्यत्र इयासा सम्भवेत्, अरोचकत्वाद् एव । तस्मान् नन्दीश्वर-महा-वनयोर् मध्य-वर्ति-स्हानम् एवावासार्थं युज्यत इति विचार्याह&mdash;<strong>वनम्</strong> इति । <strong>पशव्यं</strong> पशुभ्यो हितं <strong>नवानि काननाय्</strong> अवान्तराणि यत्र तत् ॥२८॥</p>
<hr>
<p><strong>बलदेव-विद्यभूषणः (वैष्णवानन्दिनी) :</strong> <em>न व्याख्यातम्।</em></p>
<hr>
<p><strong>॥ १०.११.२९ ॥</strong></p>
<p><strong>तत् तत्राद्यैव यास्यामः शकटान् युङ्क्त मा चिरम् ।</strong><br>
गोधनान्य् अग्रतो यान्तु भवतां यदि रोचते ॥**</p>
<p><strong>श्रीधर-स्वामी (भावार्थ-दीपिका) :</strong> <em>न व्याख्यातम्।</em></p>
<hr>
<p><strong>वंशीधरः (भावार्थ-दीपिका-प्रकाशः) :</strong> यतस् तद् वनम् एतादृशं ततस् तत्र वने युक्त योजयत यूयम् । नूयते स्तूयते ति नवं स्तुतं कं जलं यस्याः सा नवका कालिन्दी, न जलं यमुना-वारि साक्षाद्-ब्रह्मैव केवलम् इत्य् उक्तेः । नव-काननेऽग्रे यस्य तत् तथेति मुखाग्र-चेष्टा-कृष्णास्येष्व् आननं चलनेऽपि च इति यादवः । नवानां हर्य्-आदि-[योते]{।मर्क्}श्वराणां कं सुखं यया सा नवका भक्तिस् तस्या आननं चेष्टनं यत्रेति वा । नवानां जम्बू-दीपस्थ-खण्डानां कं शिरः कर्म-भूमित्वेन मुख्यत्वान् नवकं भारत-खण्डं तस्याननं मुखम् इव श्रेष्ठम् । भारते व्रज-भूः श्रेष्ठा तत्र वृन्दावनं परम् इति व नौतीति नवं कस्याननं काननं नवं स्तुवत् काननं यत्र इति वा नवकाननम् । यद् वा, नवसु खण्डेषु कीयते गीयते मत्स्यादि-रूपैर् इति नवको हरिस्तस्याननं चेष्टात्रेति नवकाननम् । नवानां नन्दानां कं कं सुखं येन स नवकस् तस्याननं चेष्टनं नवकाननं तद् विद्यते नित्यम् अत्रेति तथा मत्वर्थीयोच् ।</p>
<p>न च नन्दीश्वरोऽस्मत् प्राचीन-राजधानीं गन्तुं शक्त्यः यद् भयान् नन्दीश्वर-महावनयोर् मध्यवर्तिस्थानम् एव वासार्थं युज्यते इति विचार्याहवनम् इति । नासमीक्ष्य परं स्थानं पूर्वम् आयतनं त्यजेत् इति नीत्या च वृन्दायाः पाद्मोर् जमाहात्म्योक्तरीत्या भगवत् प्रेयसीत्वं प्राप्ताया वनं नवकानम् इत्य् उक्तेर् बृहद् वनस्य जीर्णत्वं प्राप्तं किं कारस्करादीनाम् अपुण्य-वृक्षादीनाम् अपि तत्र जातत्वात् पुण्यत्वम् एवेति । तत्र विशेषस्तु हरि-वंशीय-कृष्ण-वाक्यतोऽवसेयः । तथा हि&mdash;</p>
<blockquote>
<p>श्रुयते हि वनं रम्यं पर्याप्त-तृण-सम्भवम् । &gt;
नाम्ना वृन्दावनं नाम स्वादु-वृक्षा-फलोदकम् ॥ &gt;
अमीनि-कण्टक-वनं सर्वैर् गुण-गणैर् युतम् । &gt;
कदम्ब-पाद-पप्रायं यमुना-तीर-संस्तुतम् । &gt;
स्निग्ध-शीतानिलवनं सर्वर्तु निलयैर् युतम् । &gt;
गोपीनां सुख-सञ्चारं चारुचित्रवनान्तरम् । &gt;
तत्र गोवर्धनो नाम नातिदूरे गिरिर् महान् । &gt;
राजते दीर्घ-शिखरो नन्दनस्येव मन्दरः । &gt;
मध्ये चास्य महा-शाखो न्यग्रोधो योजनोच्छ्रितः । &gt;
भाण्डीरो नाम शुशुभे नील-मेघ इवाम्बरे । &gt;
तत्र गोवर्धनं चैव भाण्डीरं च वनस्पतिम् । &gt;
कालिन्दीं च नदीं रम्यां द्रक्ष्यावश् च यतः सुखम् । [ह।वं। &gt; २.८.२२-२८] इति ।</p></blockquote>
<p>अत्र नातिदूर इति नातिप्रान्ते न च मध्ये किं तु पार्श्व-देश एवेत्य् अर्थः । अहो वृन्दावनं रम्यं यत्र गोवर्धनो गिरिः इति स्कान्दात् । यत् तुभाण्डीर-मध्यस्थितत्वम् उक्तं तद् इत्थं प्रतिपद्यते । स खलु वृन्डवन-सिमस्थात् क्रीडनकुट्टिमाद् उत्तरस्य योजनद्वयान्ते यमुना-तीरे दक्षिणे सम्प्रति च भाण्डीरतया प्रसिद्धो देशो योजन-प्रमाणोस्ति एवं योजनत्रये लब्धे तत्-परस्य योजनद्वयस्य मिश्रणया वृन्दावनस्य पञ्च-योजन-प्रमाणत्वं सिद्ध्यति तद् उक्तं गौतमीये&mdash;वृन्दावनम् उद्दिश्य भगवता पञ्च-योजनम् एवास्ति वनं मे देह-रूपकम् ॥२९॥ इति चक्रवर्ति-तोषिणीकारौ ।</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> अत्र नातिदूर इति नातिप्रान्ते न च मध्ये किं तु पार्श्व-देश एवेत्य् अर्थः अहो वृन्दावनं रम्यं यत्र गोवर्धनो गिरिः इति स्कान्दात् । अत्रैव तत्रेति द्विरुक्तत्वात् पुरस् तस्यैव योजनीयत्वाच् च यत् तु भाण्डीरस्य मध्य-स्थितत्वम् उक्तं तत्रेदं प्रतिपद्यते स खलु वृन्दावनसीमस्थाद् भक्त-क्रीडन-कुट्टिमाद् उत्तरस्यां योजन-द्वयान्ते यमुना-दक्षिण-तीरे सम्प्रति च भाण्डीरतया लोक-प्रसिद्धो देशः स्वयम् अपि शास्त्रेण प्रसाधयिष्यमाणस् तथा योजन-विस्तारतया प्रमापयिष्यमाणश् च प्रसिद्ध्यतीति योजनत्रये लब्धे तत् परस्य योजन-द्वयस्य मिश्रणतया वृन्दावनस्य पञ्च-योजन-प्रमितत्वम् एव सिद्ध्यति तथाचोक्तं वृन्दावनम् उद्दिश्य बृहद्-गौतमीये स्वयं भगवता&mdash;</p>
<blockquote>
<p>पञ्च-योजनम् एवास्ति वनं मे देह-रूपकम् । &gt;
कालिन्दीयं सुषुम्णाख्या परमामृत-वाहिनी ॥ इति ।</p></blockquote>
<p>अत्र यत् खलु सुषुम्णा-रूपकेण यमुनाया वृन्दावन-मध्य-वाहित्वं दर्शितं तच् छ्री-हरिवंशे चान्यत्र व्यज्यते सीमान्तम् इव कुर्वन्तीति तस्याविशेषणेन । तद् एवं स्थिते भाण्डीरस्य विस्तारे चोच्छ्राये च योजन-प्रमितत्वेन यमुना-तीरस्थत्वेन च यमुनोत्तर-तीरेऽपि दीर्घाभिः शाखाभिर् व्याप्तिर् लभ्यते ततः परतोऽपि वृन्दावनस्येति यत् तु पुण्याद्रि-तृणवीरुधम् इति नद्योद्रयः खग-मृगाः सदयावलोकैर् इति च योजन-पञ्चकाद् अप्य् आधिक्यं लभ्यते तत् खलु गङ्गातीरस्य गङ्गात्ववत् तद् बहिः स्थित-कतिपय-गोचारण-भूमेर् अपि तद् अन्तःपात-विवक्षयागम्यं यत एव पूर्वरीत्या गोवर्धन-दिश्यपि यमुनाम् आरभ्य वृन्दावनस्य सार्ध-द्वय-योजन-मात्र व्याप्त्या गोवर्धनस्य तत् पार्श्वस्थिततायाम् अपि यन् नन्दनन्दनस्येव मन्दरः इति प्रोक्तं तद् अपि सङ्गच्छते यद् वा आदिवाराहादौ कालिय-ह्र्ददादि-कतिपयतीर्थानां वृन्दावन-करणोपादेयतया वर्णितत्वात् संक्षिप्तम् इव तत् प्रतीयते तत् खलु तद् अधिदैवत श्री-गोविन्द-देवाधिष्ठानत्वेन मुखत्व-विवक्षया श्री-केशवाधिष्ठानत्वेन मथुरापुया इवेति तद् एतन् मत एव खदिर-काम्यक-वनादीनां पृथक्त्वं स्यात् न तु प्राङ्मते इति ज्ञेयं तत् तस्माद् अद्यैव यास्यामः यामेत्य् अर्थः । स्थानस्यास्य सोपद्रवत्वात् कालस्यास्य च शोभनत्वाद् इति भावः । व्यतिरेकेण द्रढयति माचिरम् अविलम्बम् इत्य् अर्थः । यदि भवतां भवद्भ्यो रेचत इति विनयेन ॥१८॥</p>
<p>तत् तस्माद् अद्यैव यास्यामो यामेत्य् अथ इत्य् अदूरवर्तित्वं चोक्तम् । मा चिरम् अविलम्बम् इत्य् अर्थः, अन्यथौत्पातिकारिष्ट-सम्भवात् । तत्त्वतस् तु पूर्व-स्थाने ममत्वेन क्षणान्तरे वैमत्य् आशङ्कया तथोक्तम् । यदि भवतां भवद्भयो रोचत इति विनयेन सर्वान् वशीकरोति ॥२९॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> अत्र नातिदूर इति नातिप्रान्ते न च मध्ये किं तु पार्श्वदेश एवेत्य् अर्थः अहो वृन्दावनं रम्यं यत्र गोवर्धनो गिरिः इति स्कान्दात् । अत्रैव तत्रेति द्विरुक्तत्वात् पुरस् तस्यैव योजनीयत्वाच् च यत् तु भाण्डीरस्य मध्य-स्थितत्वम् उक्तं तत्रेदं प्रतिपद्यते स खलु वृन्दावनसीमस्थाद् भक्त-क्रीडन-कुट्टिमाद् उत्तरस्यां योजन-द्वयान्ते यमुना-दक्षिण-तीरे सम्प्रति च भाण्डीरतया लोक-प्रसिद्धो देशः स्वयम् अपि शास्त्रेण प्रसाधयिष्यमाणस् तथा योजन-विस्तारतया प्रमापयिष्यमाणश् च प्रसिद्ध्यतीति योजनत्रये लब्धे तत् परस्य योजन-द्वयस्य मिश्रणतया वृन्दावनस्य पञ्च-योजन-प्रमितत्वम् एव सिद्ध्यति तथाचोक्तं वृन्दावनम् उद्दिश्य बृहद्-गौतमीये स्वयं भगवता&mdash;</p>
<blockquote>
<p>पञ्च-योजनम् एवास्ति वनं मे देह-रूपकम् । &gt;
कालिन्दीयं सुषुम्णाख्या परमामृत-वाहिनी ॥ इति ।</p></blockquote>
<p>अत्र यत् खलु सुषुम्णा-रूपकेण यमुनाया वृन्दावन-मध्य-वाहित्वं दर्शितं तच् छ्री-हरिवंशे चान्यत्र व्यज्यते सीमान्तम् इव कुर्वन्तीति तस्याविशेषणेन । तद् एवं स्थिते भाण्डीरस्य विस्तारे चोच्छ्राये च योजन-प्रमितत्वेन यमुना-तीरस्थत्वेन च यमुनोत्तर-तीरेऽपि दीर्घाभिः शाखाभिर् व्याप्तिर् लभ्यते ततः परतोऽपि वृन्दावनस्येति यत् तु पुण्याद्रि-तृणवीरुधम् इति नद्योद्रयः खग-मृगाः सदयावलोकैर् इति च योजन-पञ्चकाद् अप्य् आधिक्यं लभ्यते तत् खलु गङ्गातीरस्य गङ्गात्ववत् तद् बहिः स्थित-कतिपय-गोचारण-भूमेर् अपि तद् अन्तःपात-विवक्षयागम्यं यत एव पूर्वरीत्या गोवर्धन-दिश्यपि यमुनाम् आरभ्य वृन्दावनस्य सार्ध-द्वय-योजन-मात्र व्याप्त्या गोवर्धनस्य तत् पार्श्वस्थिततायाम् अपि यन् नन्दनन्दनस्येव मन्दरः इति प्रोक्तं तद् अपि सङ्गच्छते यद् वा आदिवाराहादौ कालिय-ह्र्ददादि-कतिपयतीर्थानां वृन्दावन-करणोपादेयतया वर्णितत्वात् संक्षिप्तम् इव तत् प्रतीयते तत् खलु तद् अधिदैवत श्री-गोविन्द-देवाधिष्ठानत्वेन मुखत्व-विवक्षया श्री-केशवाधिष्ठानत्वेन मथुरापुया इवेति तद् एतन् मत एव खदिर-काम्यक-वनादीनां पृथक्त्वं स्यात् न तु प्राङ्मते इति ज्ञेयं तत् तस्माद् अद्यैव यास्यामः यामेत्य् अर्थः । स्थानस्यास्य सोपद्रवत्वात् कालस्यास्य च शोभनत्वाद् इति भावः । व्यतिरेकेण द्रढयति माचिरम् अविलम्बम् इत्य् अर्थः । यदि भवतां भवद्भ्यो रेचत इति विनयेन ॥१८॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) : तत्</strong> तस्मात् <strong>तत्र</strong> वृन्दावने <strong>भवतां</strong> भवद्भ्यः शस्ताः ॥१८॥</p>
<hr>
<p><strong>बलदेव-विद्यभूषणः (वैष्णवानन्दिनी) :</strong> <em>न व्याख्यातम्।</em></p>
<hr>
<p><strong>॥ १०.११.३० ॥</strong></p>
<p><strong>तच् छ्रुत्वैक-धियो गोपाः साधु साध्व् इति वादिनः ।</strong><br>
व्रजान् स्वान् स्वान् समायुज्य ययू रूढ-परिच्छदाः ॥**</p>
<p><strong>श्रीधर-स्वामी (भावार्थ-दीपिका) : एक-धियो</strong> विप्रतिपत्ति-रहिताः । <strong>व्रजान्</strong> शकट-व्यूहान् । <strong>रूढाः</strong> शकटादिष्व् आरोपिताः <strong>परिच्छदा</strong> यैस् ते ॥३०॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> <em>विप्रतिपत्ति-रहिता</em> विरुद्धोक्ति-वर्जिताः । गृहे वस्त्रे संविधायां तिरस्कारे <strong>परिच्छदे</strong> इति कोशः । <strong>परिच्छदा</strong> दोह-पात्र-मन्थन्य्-आदयः ॥३०॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) : एकस्मिन्</strong> श्री-कृष्ण एव <strong>धीर्</strong> येषाम् । अत एव विप्रतिपत्तिर् अहित-धीत्वात् <strong>साध्व्</strong> इत्य्-आदि । <strong>व्रजान्</strong> इति तैर् व्याख्यातम् । यद् वा, इतस् ततः स्थितानन्त-व्रज-वर्ति-गवादीन्, <strong>सम्यक् आ</strong> सर्वतो <strong>योजयित्वा</strong> एकत्र मेलयित्वा ॥३०॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> एकस्मिन् श्री-कृष्ण एव धीर् येषां अत एव विप्रतिपत्तिर् अहितधीत्वात् साध्वित्य्-आदि इतस् ततः स्थितान् एक-व्रजवर्ति-गवादीनेवात्र मेलयित्वा रूढा शकटान्य् आरूढाः परिच्छदा एषान्ते ॥१९॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> व्रजान् व्रज-वर्ति-गवादीन् एकत्र मेलयित्वा रूढाः शकटान्य् आरूढा परिच्छदा येषां ते ॥१९॥</p>
<hr>
<p><strong>बलदेव-विद्यभूषणः (वैष्णवानन्दिनी) :</strong> <em>न व्याख्यातम्।</em></p>
<hr>
<p><strong>॥ १०.११.३१-३२ ॥</strong></p>
<p><strong>वृद्धान् बालान् स्त्रियो राजन् सर्वोपकरणानि च ।</strong><br>
अनःस्व् आरोप्य गोपाला यत्ता आत्त-शरासनाः ॥**</p>
<p><strong>गोधनानि पुरस्कृत्य शृङ्गाण्य् आपूर्य सर्वतः ।</strong><br>
तूर्य-घोषेण महता ययुः सह-पुरोहिताः ॥**</p>
<p><strong>श्रीधर-स्वामी (भावार्थ-दीपिका) : यत्ताः</strong> कृत-प्रयत्नाः ॥३१॥</p>
<hr>
<p><strong>वंशीधरः (भावार्थ-दीपिका-प्रकाशः) : अनःसु</strong> शकटेषु । <strong>सर्वोपकरणानि</strong> भोजन-पात्र-शय्या-पेषण-किर्तन-यन्त्रादि-रूपाणि ॥३१॥ <strong>शृङ्गाणि</strong> शृङ्गाराणि वाद्यानि मृग-शृङ्गाणि वा । यद् वा,</p>
<blockquote>
<p>शृङ्गं तु गवलं हेम-निबद्धाग्रिम-पश्चिमम् । &gt;
रत्न-जाल-स्फुरन्-मध्यं मन्त्र-घोषाभिधं स्मृतम् ॥ &gt; [भ।र।सि। २.१.३७३]</p></blockquote>
<p>इति भक्ति-रसामृतोक्त-लक्साणं शृङ्गम् अत्र ज्ञेयम् । गवलं माहि शृङ्गम् इत्य् अमरः । केचित् तु गोरिदं गवलम् इहालप्-प्रत्ययो बाहुलकात् । <strong>सह-पुरोहिताः</strong> शाण्डिल्य-सहिताः, शाण्डिल्यः सर्व-धर्मज्ञो नन्दादीनां पुरोहितः इति स्कान्दोक्तेः ॥३२॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> रूढ-परिच्छदत्वम् एव विवृण्वन् यान-प्रकारम् आह&mdash;<strong>वृद्धान्</strong> इति द्वाभ्याम् । <strong>आत्त-शरासनाः</strong> पथि दुष्ट-कंसादि-भयात् । <strong>सह-पुरोहिताः</strong> पुरोहित-साहिताः । यद् वा, पुरोहिताश् च ययुः, सह एकदैव परम-पुण्य-स्थानापेक्षया, निज-गृहाद्य्-अनपेक्षणात् । हे <strong>राजन्न्</strong> इति भवादृशेनापि सद्यस् तथा गन्तुं न शक्यत इति भावः ॥३१.३२॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> रूढ-परिच्छदत्वम् एव विवृण्वन् यान् अप्रकारम् आह&mdash;वृद्धान् इति युग्मकेन । हे राजन्न् इति तेषां श्री-कृष्ण-प्रेमार्ति निगमयति [॥२०॥]{।मर्क्}</p>
<p>गृहीत्वा [१०.११.४३] इति तैर् व्याख्यातम् । तत्र सह लाङ्गूलं यथा स्यात्, तथा गृहीत्वा केन द्वार-भूतेनेत्य् अपेक्षायाम् आह&mdash;अपरेति योज्यम् । यद् वा, अपराभ्यां पादाभ्यां सहित लाङ्गूलं तस्य गृहीत्वा भ्रामयित्वा तम् इति पूर्वेणान्वयः । तदानीन्तन-क्षेपण-क्रीडणोपयोगि-कपित्थ-फल-पातनार्थं कपित्थाग्रे चिक्षेप अच्युत इति तं महा-कायं भ्रामयतोऽपि निज-स्थानाच् च्यवनात् स इति सार्धकं स दैत्यः महा-काय इति मरणे मायापगमान् निज-महावत्स-दैत्य-रूपाभिव्यक्तेः षड् विशाध्याये कपित्थानि च लीलयेति वक्ष्यमाणत्वात् कपित्थ-फलैः सह ह विस्मये तादृश-महाकायस्यापि बाल-रूपतयैव महा-कपित्थाग्रे प्रक्षेपात् विस्मतास् तस्य महा-कायत्वादिना हेलया वधेन च साध्विति सहसा दुर्वितर्क-ज्ञानात् दुर्धर्ष-मारणाच् च तत्र विस्मयाद् धर्षाच् च वीप्सा तद् वधेनामराणां च परम-हितम् अभूद् इत्य् आह&mdash;देवाच् चेति ॥३२.३३॥</p>
<hr>
<p><strong>जीव-गोस्वामी (क्रम-सन्दर्भः) :</strong> यत् ताः प्रयत्नवन्तः ॥३१॥</p>
<hr>
<p><strong>जीव-गोस्वामी (बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> दर्शयन् भ्रू-संज्ञया बलद् एवं ज्ञापयन् मुग्ध इव अजानन् इव आसदत् निकटं प्राप ॥३१॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> अपराभ्यां सहितं लाङ्गूलं तस्य गृहीत्वा अच्युतः संसार-सिन्धौ च्युतिस् तस्य दूरीकुर्वन् कपित्थाग्रे इति तद् देहेनैव क्रोडोपयोगिक-पित्थ-फल-पातनार्थम् इति भावः । गतं जीवितं यतस् तद् यथा-स्यात् तथा प्राहिणोत् स वत्सासुरः ॥३२.३३॥</p>
<hr>
<p><strong>बलदेव-विद्यभूषणः (वैष्णवानन्दिनी) :</strong> <em>न व्याख्यातम्।</em></p>
<hr>
<p><strong>॥ १०.११.३३ ॥</strong></p>
<p><strong>गोप्यो रूढ-रथा नूत्न-कुच-कुङ्कुम-कान्तयः ।</strong><br>
कृष्ण-लीला जगुः प्रीत्या निष्क-कण्ठ्यः सुवाससः ॥**</p>
<p><strong>श्रीधर-स्वामी (भावार्थ-दीपिका) : नूत्नैः</strong> <strong>कुच</strong>-गतैः <strong>कुङ्कुमैः</strong> <strong>कान्तिर्</strong> यासां ताः । नूत्नेषु कुचेषु यत् कुङ्कुमं, तेन कान्तिर् यासाम् इति वा ॥३३॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> आद्य-समासे कुच-पदे लक्षणाकरणात् समासान्तरम् आह&mdash;<strong>नूत्नेष्व्</strong> इति । <strong>निष्कं</strong> पदक-संज्ञं हेम-भूषणम् ॥३३॥</p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> तत्रैव विशेषम् आह&mdash;<strong>गोप्य</strong> इति द्वाभ्याम् । <strong>रूढा</strong> आरूढा <strong>रथाः</strong> शकट-भेदाः । किं वा, उच्चैर् गानार्थं शोभा-भरार्थं च शकटतो\ऽप्य् उत्तमा विस्तीर्णोच्चतरा यान-विशेषा याभिस् ताः । <strong>नूत्न-</strong> इति तैर् व्याख्यातम् । यद् वा, <strong>नूत्न-कुचेषु</strong> <strong>कुङ्कुमाद्</strong> अप्य् अधिका <strong>कान्तिर्</strong> यासाम् । नूत्नेति वृद्धानां व्यावर्तनार्थम् । किं वा, सदा सर्वासाम् अपि रथ-रूढानां तासां प्रायो नित्य-नव-यौवनत्वात् । <strong>कृष्णस्य</strong> चित्ताकर्षकस्य <strong>लीलाम्</strong> । <strong>निष्काणां</strong> स्त्री-भूषणेषु मुख्यत्वात् तैर् अन्यान्य् अपि ज्ञेयानि ॥३३॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> अत्रैव विशेषम् आह&mdash;गोप्य इति द्वाभ्याम् । रूढा आरूढाः रथाः तत् प्रायाः शकट-भेदा याभिस् ताः निष्काणां स्त्री-भूषणेषु मुख्यत्वात् तैर् अन्यान्य् अपि ज्ञेयानि नूत्नेत्य् अत्र तेषां प्रथमाथस्तु समीचीनः सर्वैर् एव व्रज-जनैस् तद् गुण-गानस्य प्रसिद्धत्वात् कृष्ण-रामाभ्यां सह तयोर् जन-कर्तृकायाः कथायाः श्रवणोत्सुके तयोर् एव कर्तृभूतयोर् वा ॥२२॥</p>
<hr>
<p><em>अन्यैर्</em> <em>न व्याख्यातम्।</em></p>
<hr>
<p><strong>॥ १०.११.३४ ॥</strong></p>
<p><strong>तथा यशोदा-रोहिण्याव् एकं शकटम् आस्थिते ।</strong><br>
रेजतुः कृष्ण-रामाभ्यां तत्-कथा-श्रवणोत्सुके ॥**</p>
<p><strong>श्रीधर-स्वामी (भावार्थ-दीपिका) :</strong> <em>न व्याख्यातम्।</em></p>
<hr>
<p><strong>वंशीधरः (भावार्थ-दीपिका-प्रकाशः) : तत्-कथा</strong> कृष्ण-राम-कथा तल्-लीलेति यावत् ॥२४॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) : तथा</strong> इति वाक्यालङ्कारे, पूर्वोक्त-समुच्चये वा । ततश् च तयोर् अपि निष्क-कण्ठिकादिकं द्रष्टव्यम् । <strong>कृष्ण-रामाभ्यां</strong> सह <strong>एकम्</strong> एव <strong>शकटम् आस्थिते</strong> आरुढे । तत्र हेतुः&mdash;<strong>तयोः</strong> कृष्ण-रामयोः सकाशात् <strong>कथा-श्रवणोत्सुके</strong>, स्नेहेन तयोर् अन्योन्यम् अत्यागात् । यद् वा, द्वयोर् अपि पुत्रयोः कथा-श्रवणे\ऽभेदेन द्वयोर् अपि मात्रोर् औत्सुक्यात् । यद् वा, तयोर् अन्योन्यं या वार्ता, तच्-छ्रवणोत्सुके, कृष्णस्यादौ निर्देशो यथा-संख्य-न्यायात् । किं वा, माधुरी-भरेण तस्यैव कथा-श्रवणे औत्सुक्य-विशेषात् तेन शोभा-विशेषाच् च ॥३४॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> [+++]{।मर्क्}</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> एकं शकटम् इति द्वयोर् एव पुत्र-द्व-विरह-सहनाशक्तेः ॥२३॥</p>
<hr>
<p><strong>बलदेव-विद्यभूषणः (वैष्णवानन्दिनी) :</strong> <em>न व्याख्यातम्।</em></p>
<hr>
<p><strong>॥ १०.११.३५ ॥ +++</strong></p>
<p><strong>वृन्दावनं सम्प्रविश्य सर्व-काल-सुखावहम् ।</strong><br>
तत्र चक्रुर् व्रजावासं शकटैर् अर्ध-चन्द्रवत् ॥**</p>
<p><strong>श्रीधर-स्वामी (भावार्थ-दीपिका) : व्रजावासं</strong> गोकुल-वसति-स्थानम् ॥३५॥</p>
<hr>
<p><strong>वंशीधरः (भावार्थ-दीपिका-प्रकाशः) : अर्ध-चन्द्रवद्</strong> अर्ध-चन्द्राकारम् । अर्ध-चन्द्रवद् इति पश्चाद्-भागे प्रतिस्व-द्रव्य-स्थापनार्थम्, अग्र-भागे विस्तीर्ण-गवादि-सुख-निर्गमार्थं शकटी-वाट-पर्यन्तश् चन्द्रार्धाकार-संस्थितः [वि।पु। ५.६.३०] इति विष्णु-पुराणे । एवं तद्-दिने शकटैर् एव चक्रुः, दिनान्तरे तु यथा श्री-हरिवंशे&mdash;</p>
<blockquote>
<p>कण्टकीभिः प्रवृद्धाभिस् तथा कण्टकिभिर् द्रुमैः । &gt;
निखातोच्छ्रित-शाखाभिर् अभिगुप्तं समन्ततः ॥ [ह।वं। २.९.२२] &gt; इति ।</p></blockquote>
<p>कालिय-हृदाद् दाक्षिण-प्राय-दिशि चतुःक्रोशी-विस्तीर्णाष्ट-क्रोशी दीर्घो <strong>व्रजावास</strong>-गोवर्धनम् अग्रे विधायैव इति ज्ञेयम् ॥३५॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> सम्यक् सुखेन यमुनानोत्तरणादि-पूर्वकं प्रविश्य, तच् च ग्रीष्मारम्भे ज्ञेयम् । पूर्णस्तु धर्म-समयस् तयोस् तत्र वने सुखम् इत्य्-आदिना श्री-हरिवंशादौ वृन्दावन-क्रीडायाः प्राग् एव ग्रीष्म्र्तु-वर्णनात्, यमुनोत्तरणं च तदानीं तेषाम् अतिसुकरत्वात् स्पष्टं नोक्तम् । तच् च कालिय-हृदाद् उपरि स्थाने प्रसिद्धम् । सर्वस्मिन् काले सुखम् आ सम्यक् वहति प्रापयति तथा तत्, अतस् तत्र शीतोष्णादि-बाधा गृहाद्य् अपेक्षा च नास्तीति भावः । व्रजो गवाम् आवासः स एव तेषाम् अप्य् आवासस् तम् । यद् वा, व्रजस्य व्रज-वर्तिनां सर्वेषाम् एवावासम् आवावासं वसतिस्थानम् । अर्ध-चन्द्रवद् इति तस्मिन् दिने यमुना-तीरे विश्रामात् तस्थ च ऋजुत्वात् तत्र शकट-वर्ग-वेष्टनेनार्ध-चन्द्राकारतयैवावास-सन्निवेश-सिद्धेः । यद् वा, यमुनायास् तत्रर्ध-चन्द्राकृतित्वेन सन्निवेशात् तथोक्तम् । यद् वा, पश्चाद् भागे द्रव्यादि-स्थानापेक्षयाग्रे च गवादीनां सुख-निर्गमाय विस्तीर्ण-द्वारापेक्षया सदा सर्वत्र तथैवावास-सन्निवेशोपपत्तेः । तथा च श्री-विष्णु-पुराणे&mdash;</p>
<blockquote>
<p>स समावासितः सर्वो व्रजो वृन्दावने ततः । &gt;
शकटीवाट-पर्यन्तश् चन्द्रार्धाकार-संस्थितः ॥ [वि।पु। ५.६.३१] &gt; इति ।</p></blockquote>
<p>श्री-हरि-वंशे\ऽपि&mdash;</p>
<blockquote>
<p>निवेषं विपुलं चक्रे गवाञ्वैव हिताय च । &gt;
शकटावर्तपर्यन्तं चन्द्रार्धाकार-संस्थितिम् ॥ [ह।वं। २.९.२०] &gt; इति ।</p></blockquote>
<p>एवं तद् दिने शकटैर् एव चक्रुर् दिनान्तरे च यथा-रुचि स-कण्टक-शाखादि-परिवेष्टनेन लतादि-संवेष्टनेन च गवाम् आत्मनश् चावासं रचयामासुर् इति बोधव्यम्, तथा च श्री-हरि-वंशे&mdash;</p>
<blockquote>
<p>कण्टकीभिः प्रवृद्धाभिस् तथाकण्टकितैर् द्रुमैः । &gt;
निखातोच्छ्रित-शाखाभिर् अभिगुप्तं समन्ततः ॥ [ह।वं। २.९.२२] &gt; इति ।</p></blockquote>
<p>अन्ये\ऽपि विशेषास् तत्रैव&mdash;मध्ये योजन-विस्तारं तावद् द्विगुणम् आयतम् [ह।वं। २.९.२१] इति । तथा कालिय-हृद-वर्णने व्रजस्योत्तरतस् तस्य क्रोश-मात्रे निरामये [ह।वं। २.११.४८] इत्य्-आदि । एवं कालीह-हृदस्य दक्षिणे क्रोशान्तरे दैर्घं योजन-द्वयं व्याप्य व्रजः । यत्र च श्री-नन्दराजस्य मुख्य-वासः प्रावो नन्दीश्वर-गिरि पार्श्वे, श्री-यमुना च ततो दूरवर्तिन्य् अपि तदानीन्तनानाम् आशु-गम्या निकटैव भाति, तच् चाग्रे व्यक्तं भावि । गवाम् आवासस् तु कदाचिन् नन्दीश्वरे, कदाचिच् च सुतृणापेक्षया प्रायस् तत् पूर्वतः कुत्र कुत्रापि तदा च तत्र तत्रैव गोपा गोप्यश् च दुग्धाद्य् अर्थं यान्तीति युक्त्या लोक-प्रसिद्ध्या व्यवहार-दृष्ट्या च ज्ञेयम्, अत-एवेतस् ततः काले काले व्रजतीति व्रज उच्यत इति दिक् ॥३५॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> सम् इति सम्यक् सुखेन मार्गं ददौ सिन्धुर् इव श्रियः-पतेः इतिवत् । किं वा, मिथो बद्ध-प्लवी-कृत-महा-शकट-वृन्दैर् यमुनोत्तरादि-पूर्वकं प्रविश्य उत्तरण-स्थानं तु योजन-परिमितत्वात् कालिय-हृदाद् उत्तरतो ज्ञेयं । दक्ष् इणतो मथुरा-नैकट्येन सङ्कटत्वात् । अथवा, कालिय-ह्रद-दक्षिणस्यां दिशि वक्ष्यमाणाद् व्रज-वासान् मथुरा-वृन्दावनं सन्धिर् वत्स-क्रीडन-भक्त-क्रीडनयोर् मध्य-प्रदेश एव तत् स्यात् महा-काननत्वेन निर्जनत्वात् अर्ध-चन्द्रवद् इति पश्चाद् भागे द्रव्यादि-स्थानापेक्षया पुरतश् च गवादीनां सुख-निर्गमाय विस्तीर्ण-द्वारापेक्षया सदा सर्वत्र तथैवावास-सन्निवेशोपपत्तेः तथा श्री-विष्णु-पुराणे&mdash;</p>
<blockquote>
<p>स समावासितः सर्वो व्रजो वृन्दावने ततः । &gt;
शकटी-वाट-पर्यन्तश् चन्द्रार्धाकार-संस्थितिः ॥ [वि।पु। ५.६.३०] &gt; इति ।</p></blockquote>
<p>श्री-हरिवंशे&mdash;</p>
<blockquote>
<p>निवेशं विपुलं चक्रे गवां चैव हिताय च । &gt;
शकटावर्त-पर्यन्तश् चन्द्रार्धाकार-संस्थितम् ॥ [ह।वं। &gt; २.९.२०] इति ।</p></blockquote>
<p>एवं तद् दिने शक्तटैर् एव चक्रुः दिनान्तरे च तथा श्री-हरिवंशे&mdash;</p>
<blockquote>
<p>कण्टकीभिः प्रवृद्धाभिस् तथा कण्टकिभिर् द्रुमैः । &gt;
निखातोच्छ्रित-शाखाभिर् अभिगुप्तं समन्ततः ॥ [ह।वं। २.९.२२] &gt; इति ।</p></blockquote>
<p>अत्र कण्टकीभिः कण्ट-युक्ताभिर् वल्लीभिर् इत्य् अर्थः । आसां द्रुमाणां च जीवितम् एव रोपणं ज्ञेयं शाखानां तु छिन्नानां तथान्यो विशेषस् तत्रैव मध्ये योजन-विस्तारं तावद् द्विगुणम् आयतम् इति तथा कालिय-हृद-वर्णने व्रजस्योत्तरतस् तस्य क्रोश-मात्रे निरामये इत्य्-आदि उत्तर-शब्दोत्र प्राय ईशान-कोण-वाची तस्य दक्षिणस्यान् दिशि महा-पुर्या मथुराया निवेशात् ईशान-कोणस्य चोत्तरानुगतत्वात् । अत एवादि-वाराहेऽपि तत् स्थान-माहात्म्यम्&mdash;</p>
<blockquote>
<p>उत्तरे हरि-देवस्य दक्षिणे कालियस्य तु । &gt;
अनयोर् देवयोर् मध्ये मृतास् ते चापुनर्भवाः ॥इति ।</p></blockquote>
<p>अत्र हरि-देवो गोवर्धनाधिष्ठाता कालियः कालिय-दमन इति ज्ञेयं मथुराया नातिदूरत्वेपीदं स्थानं निर्जनम् एव पुर्याः पश्चाद् दिग् गतत्वात् महा-घन-वनत्वाच् च एवं कालिय-हृदस्य नैऋत-कोणे क्रोशान्तरे सट्टीकराख्यं प्रदेशम् अन्तर्भाव्यदैर्घ्ये योजन-द्वयं व्रजः स्यात् किं तु गोवर्धनम् अग्रे निधायेति ज्ञेयम् अन्यत्र हि द्वारायोग्यत्वं दक्षिणस्यां मथुराख्य-महा-नगर-वासेन आग्नेय्यान्तेन यमुना च पूर्वस्यां यमुनायाम् ऐशान्यां कालिय-हृदेन गवादि-प्रचारस्या सङ्कीर्णत्वात् उत्तरस्यां वायव्यां पश्चिमस्यां च शीत-वाताद्य् आगमेन दुःख-हेतुत्वात् अद्यापि मथुरादि-देशे ऐशान्यादिदिक चतुष्टयाद् अन्यत्रैव गोष्ट-द्वार-निर्माण-दर्शनाच् च । अतः&mdash;</p>
<blockquote>
<p>न नः पुरोजन-पदा न ग्रामा न गृहा वयम् । &gt;
वनौकसस् तात नित्यं वन-शैल-निवासिनः ॥</p></blockquote>
<p>इत्य् उक्त्वा पुरोद्वाराग्र-देशस्थत्वात् श्री-गोवर्धनस्यैव पूजा-विधानं वक्ष्यते तद् एवं श्री-नन्द-राजस्य मुख्यावासो नन्दीश्वर-गिरिम् अभितो यः प्रसिद्धः स तु कालान्तरे जात इति ज्ञेयम् अत एव इतस् ततो व्रजतीति व्रजो निरुच्यते अत एव गोठ-नन्द-निलयो वा गोरै इति लोक-विख्यात्यागोष्ट-नन्द-निलय-गोकुलाख्यानि स्थानान्तराणि चट्रैव वृन्दावने दृश्यन्त इति दिक् ॥३५॥</p>
<hr>
<p><strong>जीव-गोस्वामी (क्रम-सन्दर्भः) :</strong> तत्रेति श्री-हरि-वंश-रीत्या कालिय-ह्रदाद् दक्षिण-प्रायायां दिशि अष्ट-क्रोशी दीर्घं चतुष्क्रोशी विस्तीर्णो व्रजावास इति ज्ञेयम् ॥३५॥</p>
<hr>
<p><strong>जीव-गोस्वामी (बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> अर्ध-चन्द्रवद् इति पश्चाद् भागं प्रति स्व-द्रव्य-स्थापनार्थम् अग्र-भागे विस्तीर्णे गवादीनां सुख-निर्गमार्थं च शकटी-वाट-पर्यन्तश् चन्द्रार्धाकार-संस्थितिः इति श्री-विष्णु-पुराणे च एवं तद् दिने शकटैर् एव चक्रुः दिनान्तरे तु यथा श्री-हरि-वंशे&mdash;</p>
<blockquote>
<p>कण्टकीभिः प्रवृद्धाभिस् तथा कण्टभिर् द्रुमैः । &gt;
निर्वातोच्छ्रित-शाखाभिर् अभि-गुप्तं समन्ततः ॥ [ह।वं। &gt; २.९.२२] इति ॥३५॥</p></blockquote>
<hr>
<p><strong>बलदेव-विद्यभूषणः (वैष्णवानन्दिनी) :</strong> <em>न व्याख्यातम्।</em></p>
<hr>
<p><strong>॥ १०.११.३६ ॥</strong></p>
<p><strong>वृन्दावनं गोवर्धनं यमुना-पुलिनानि च ।</strong><br>
वीक्ष्यासीद् उत्तमा प्रीती राम-माधवयोर् नृप ॥**</p>
<p><strong>श्रीधर-स्वामी (भावार्थ-दीपिका) :</strong> <em>न व्याख्यातम्।</em></p>
<hr>
<p><strong>वंशीधरः (भावार्थ-दीपिका-प्रकाशः) : राम-माधवयोः</strong> बल-कृष्णयोः । <strong>उत्तमा</strong> अत्यन्ता । हे <strong>नृप</strong> ! इति सम्बोधनं तु प्रहर्षाधिक्याद् एव । उत्तमा वैकुण्ठाद्य् अपेक्षाया अहो मधुपुरी धन्या वैकुण्ठाच् च गरीयसी इति प्राप्तैतादृश-माहात्म्या मधुवन-महावनापेक्षया चेति ज्ञेयम् ॥३६॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> तत्रापि स्थान-त्रयम् अतिमनोहरम् इत्य् आह&mdash;वृन्देति । पूर्वोक्त्या गोवर्धन-यमुना-पुलिनानां तद्-अन्तर्गतत्वे\ऽपि पृथग् उक्तिस् तत्र तत्र तत् तत् प्रसिद्धेस् तत् तत् सौन्दर्यादिभेदस्य चापेक्षयोत्तमेत्य् अन्यत्रापि प्रीतिर् जातैवैषु चाधिकेत्य् अर्थः । यद् वा, वैकुण्ठापेक्षयोत्तमा, अत एव माधव-शब्द-प्रयोगः । एवम् आश्चर्येण प्रहर्षेण वा हे नृपेति । कृष्णस्य प्रीत्यां तत्रैव रामस्य प्रीतिर् इति द्ययोः साम्येन निर्देशः ॥३६॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> तच् च वृन्दावनं भेदत्रयात्मकम् एव श्री-कृष्णस्यापि परम-मनोहरम् इत्य् आह&mdash;वृन्देति । वृन्दावनम् इति केवल-वनस्य सौष्ठवं गोवर्धनम् इत्य्-आदिना तत्रत्य-विशेषाणाम् उत्तमेति वैकुण्ठाद्य् अपेक्षया अहो मधुपुरी धन्या वैकुण्ठाच् च गरीयसी इति प्राप्त-तादृश-महान्त्य-मधुवन-महावनाद्य् अपेक्षया च अत एव माधव-शब्द-प्रयोगः सर्व-लोक-रमण-हेतोर् अपि रामस्येत्वेव किं वक्तव्यं तस्याप्य् आलम्बन-रूपस्य सर्व-सम्पत्तिदेव्याः पत्युर् अपीत्य् अर्थः । एवम् आश्चर्येण प्रहर्षेण चाह हे नृपेति ॥३६॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> [+++]{।मर्क्}</p>
<hr>
<p><strong>बलदेव-विद्यभूषणः (वैष्णवानन्दिनी) :</strong> <em>न व्याख्यातम्।</em></p>
<hr>
<p>॥ १०.११.३७ ॥</p>
<p><strong>एवं व्रजौकसां प्रीतिं यच्छन्तौ बाल-चेष्टितैः ।</strong><br>
कल-वाक्यैः स्व-कालेन वत्स-पालौ बभूवतुः ॥**</p>
<p><strong>श्रीधर-स्वामी (भावार्थ-दीपिका) : स्व-कालेन</strong> तद्-योग्य-कालेन ॥३७॥</p>
<hr>
<p><strong>वंशीधरः (भावार्थ-दीपिका-प्रकाशः) : कल-वाक्यैर्</strong> मधुरास्फुटैर् वचनैः, ध्वनौ तु मधुरास्फुटे कले इत्य् अमरः । तद्-योग्य-<strong>कालेन</strong> वत्स-पालनऋह-समयेन ॥३७॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> एवम् उक्त-श्री-वृन्दावनागमनादि-प्रकारकैः, किंवोक्त-सदृशैर् अद्भुतैः स्वाभाविकैश् चान्यैर् अपि मनोहरैश् चेष्टितैः कल-वाक्यैश् च व्रजओकसां सर्वेषाम् एव प्रीतिम् आनन्दं कुवन्तौ सन्तौ, यच्छन्ताव् इति कल-वाक्याव् इति पाठे स एवार्थः, यद्य् अपि पूर्वम् एव मृद-भक्षण-लीलायां वाक्याभिव्यक्तिर् उक्तास् ते, तथाप्य् अत्र कल-वाक्याव् इति मधुर-विचित्र-वार्ता-विशेषाभि-प्रायेण । स्वकलेनेति चतुर् वर्ष-वयः-प्राकट्य इत्य् अर्थः । अत्रैवम् उह्यम्&mdash;वृहद् वने वर्ष-त्रयं स्थितौ, चतुर्थे वृन्दावनम् आगम्गत्य बाल्य-लीलया दिनानि कतिचिन् नित्वानन्तरं वत्स-पालौ बभूवतुर् इति । यच् च श्री-हरिवंशे बृहद् वन-क्रीडायाम् एवोक्तम्&mdash;</p>
<blockquote>
<p>एवं तै बाल्यम् उत्तीर्णौ कृष्ण-सङ्कर्षणावुभौ । &gt;
तस्मिन्न् एव व्रज-स्थाने सप्तवर्षौ बभूवतुः ॥ [ह।वं। २.८.१] &gt; इति,</p></blockquote>
<p>तच् च कल्प-भेद-व्यवस्थयान्योन्य-बहुल-विरुद्धवत् परिहार्यम् ॥३७॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> अत्र श्री-बृहद्-वन-लीलायां प्रसिद्ध्या वयो-योग्यतादिना च क्रमो\ऽयं लक्ष्यते पूतना-वधः शकट-भञ्जनं नाम-करणं रिङ्गणम् अघृष्ट-जानु-रिङ्गणं तृणावर्त-वधः प्रथम-विश्व-दर्शनं गोपीभिः स्तोभित [भा।पु। १०.११.७] इत्य्-आदि क्रीणीहि भो [भा।पु। १०.११.१०] इत्य्-आदि वत्स-पुच्छ-ग्रहणं मृत्तिका-भक्षणं द्वितीय-विश्व-दर्शनं दधि-पयश्-चौर्यम् उलूखल-बन्धः सरित्-तीर-गतम् इत्य्-आदि-वृन्दावन-प्रवेश इति ।</p>
<p>अथ श्री-वृन्दावन-लीलाम् उपक्रमते । एवं पूर्वोक्त-प्रकारेण <strong>कल-वाक्यैर्</strong> मनोहर-भाषितैश् च प्रीतिम् आनन्दं यच्छन्तौ । &quot;कल-वाक्यौ&quot; इति पाठे स एवार्थः । <strong>स्व-कालेन</strong> इति कौमार-मध्य एवेत्य् अर्थः ।</p>
<blockquote>
<p>कालेनाल्पेन राजर्षे रामः कृष्णश् च गोकुले । &gt;
अघृष्ट-जानुभिः पद्भिः विचक्रमतुर् ओजसा ॥ [भा।पु। १०.८.२६]</p></blockquote>
<p>इत्य् उक्तत्वाच् चतुर्थस्यापि वर्षस्यापि वर्षस्यान्तेऽवश्यं कौमार-परित्यागो लभ्यते पञ्चमस्य तु साधारणापत्तेः वृन्दावने च कौमार-लीला-वत्स-हरण-सम्बन्धि वर्सास्यान्तर्भावात् प्रायः सार्धम् एक-वर्षं भवेत्, एवं विहारैः कौमारैः कौमारं जहतुर् व्रजे [भा।पु। १०.११.५९, १०.१४.६१] इति । तद्-अनन्तरम् उक्त्वा ततश् च पौगण्ड-वयः-श्रितौ व्रज [भा।पु। १०.१५.१] इति हि वक्ष्यते । तस्माद् अत्रैवम् ऊह्यं बृहद्-वने मास-त्रयाधिक-वर्ष-द्वयं स्थित्वा तृतीये वृन्दावनम् आगत्य, बाल्य-लीलया मासान् कतिचिन् नीत्वा, तद्-अनन्तरं <strong>वत्स-पालौ बभूवतुर्</strong> इति । अतो यत् तु श्री-हरिवंशे बृहद्-वान-क्रीडायाम् एवोक्तम्&mdash;</p>
<blockquote>
<p>एवं तौ बाल्यम् उत्तीर्णौ कृष्ण-सङ्कर्षणाव् उभौ । &gt;
तस्मिन्न् एव व्रज-स्थाने सप्त-वर्षौ बभूवतुः ॥ [ह।वं। &gt; २.८.१] इति ।</p></blockquote>
<p>तच् च प्रौढत्वापेक्षया सप्त-वर्षाव् इवेति मन्तव्यं । विरोधान्तरवत् कल्प-भेद-विवक्षयेति केचित् ॥३७॥</p>
<hr>
<p><strong>जीव-गोस्वामी (क्रम-सन्दर्भः) : कल-वाक्यैर्</strong> मनोहर-भाषितैश् च ॥२६॥</p>
<hr>
<p><strong>जीव-गोस्वामी (बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) : स्व-कालेन</strong> स्वोचित-समयेन ॥२६-२७॥</p>
<hr>
<p><strong>बलदेव-विद्यभूषणः (वैष्णवानन्दिनी) :</strong> <em>न व्याख्यातम्।</em></p>
<hr>
<p>॥ १०.११.३८ ॥</p>
<p><strong>अविदूरे व्रज-भुवः सह गोपाल-दारकैः ।</strong><br>
चारयामासतुर् वत्सान् नाना-क्रीडा-परिच्छदौ ॥**</p>
<p><strong>श्रीधर-स्वामी (भावार्थ-दीपिका) :</strong> कौमार-लीलां निरूपयति&mdash;<strong>अविदूर</strong> इत्य्-आदिना ॥३८॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> कौमार-लीलां कुमारावस्थ-लीलाम् । अविदूरे समीपे । चारयामासतुः तृणानि भक्षयाञ्चक्रतुः ॥३८॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) : अविदूर</strong> इति नातिदूरे बाल्यान् न चातिनिकटे सुतृणाभावात्<sup id="fnref:6"><a href="#fn:6" class="footnote-ref" role="doc-noteref">6</a></sup> सुख-विहारासिद्धेश् च, किन्तु व्रज-स्थानाद् आह्वान-प्राप्य-प्रदेश इत्य् अर्थः । <strong>नाना</strong>-विधा वेणु-शृङ्ग-वेत्र-तुम्बी-वीणा-कन्दुकादयः <strong>क्रीडायाः</strong> <strong>परिच्छदाः</strong> साधनानि ययोस् तौ ॥३८॥</p>
<hr>
<p><strong>जीव-गोस्वामी (लघु-वैष्णव-तोषणी) : अविदूर</strong> इति नातिदूरे बाल्यात् न चातिनिकटे सतृणाभावात् सुख-विहारासिद्धेश् च, किं तु व्रज-स्थानाद् आह्वान-प्राप्य-प्रदेश इत्य् अर्थः । <strong>नाना</strong>-विधा वेणु-वेत्र-शृङ्ग-वीणा-१०कन्दुकादयः <strong>क्रीडायाः</strong> <strong>परिच्छदाः</strong> साधनानि ययोस् तौ ॥३८॥</p>
<hr>
<p><strong>जीव-गोस्वामी (क्रम-सन्दर्भः) : रामादय</strong> इति तद्-गुण-संविज्ञानतापि घटते तच् च षष्ठ-सन्दर्भस्य शततम-वाक्यत्वात् पूर्वत्र द्रष्टव्यम् ॥३८॥</p>
<p>व्रजं बालान् इति पूर्ववत् श्री-कृष्णाभिप्रायेण ॥२७॥</p>
<hr>
<p><strong>जीव-गोस्वामी (बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> रामादय इति रामस्य सर्वज्ञस्यापि तद् वध-समर्थस्यापि मोहे भ्रातृ-स्नेह एव हेतुर् द्रष्टव्यः रुक्मणी-हरणे\ऽपि श्रुत्वैतद् भगवान् रामो विपक्षीय-नृपोद्यमम् [भा।पु। १०.५३.२०] इत्य्-आदौ तस्य तादृशत्वस्य द्रक्ष्यमाणत्वात् ॥३८॥</p>
<hr>
<p><strong>बलदेव-विद्यभूषणः (वैष्णवानन्दिनी) :</strong> <em>न व्याख्यातम्।</em></p>
<hr>
<p>॥ १०.११.३९ ॥</p>
<p><strong>क्वचिद् वादयतो वेणुं क्षेपणैः क्षिपतः क्वचित् ।</strong><br>
क्वचित् पादैः किङ्किणीभिः क्वचित् कृत्रिम-गो-वृषैः ॥**</p>
<p><strong>श्रीधर-स्वामी (भावार्थ-दीपिका) : क्षेपणैर्</strong> बिल्वामलकादि <strong>क्षिपतो</strong> दूरे चालयतः । <strong>किङ्किणी</strong>-युक्तैः <strong>पादैः</strong> क्षिपतस् ताडयतः । वत्स-पाला एव द्वि-त्राः कम्बलादि-पिहिता <strong>वृष</strong>-रूपम् अनुकुर्वन्ति । तैः सह स्वयम् अपि तथैव वृषायमाणौ नर्दन्तौ तद्-अनुकारि-शब्दान् कुर्वन्तौ युयुधाते इत्य् अर्थः ॥३९॥</p>
<hr>
<p><strong>वंशीधरः (भावार्थ-दीपिका-प्रकाशः) : क्षेपणैर्</strong> अश्म-यन्त्रैर् वा <strong>कृत्रिम-गो-वृषैर्</strong> मृद्-आदि-निर्मित-गो-वृषैर् वा ॥३९॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> तान् एव दर्शयन् बाल्य-क्रीडाम् आह&mdash;<strong>क्वचिद्</strong> इति द्वाभ्याम् । कस्मिंश्चित् काले प्रदेशे वा तत्-तद्-योग्ये <strong>वेणु</strong>-वादनं देश-कालादिकं प्राप्य, अतः-प्रभृत्य् एव प्रवृत्तम् इति ज्ञेयम् । <strong>क्षेपेणैव</strong> क्वचित् <strong>पादैश्</strong> च <strong>क्षिपतस्</strong> ताडयतः, <strong>परस्परम्</strong> इति परेणान्वयः । यद् वा, अन्यं किञ्चिद् इति शेषः । यद् वा, <strong>क्षेपणैर्</strong> यन्त्रादिभिः, <strong>पादैश्</strong> च वेणुम् एव किञ्चिद् अन्याद् व, दूरे <strong>प्रक्षिपतः</strong> ॥३९॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> तान् एव दर्शयन् बाल्य-क्रीडाम् आह द्वाभ्याम् । तत्र क्वचिद् इति सार्धकं कस्मिंश्चित् काले देशे वा तत्-तद्-योग्ये वेणु-वादनं च वयो-देशयोर् वैशिष्ट्यात् तत्-प्रभृत्य् एव प्रवृत्तम् इति ज्ञेयम् । <strong>क्षेपणैर्</strong> यन्त्रादिभिः बिल्वामलकादिकं दूरे प्राक्षिपतः <strong>किङ्किणी</strong>-युक्तः <strong>पादैः</strong> नृत्यतः इति शेषः । स्व-स्व-यूथत्वे नापादितैः <strong>कृत्रिम-गो-वृषैः</strong> सह ॥३९॥</p>
<hr>
<p><strong>जीव-गोस्वामी (क्रम-सन्दर्भः) : क्षेपणैर्</strong> यन्त्र-विशेषैः लोष्ट्रादिकं <strong>क्षिपतः,</strong> <strong>किङ्किणी</strong>-युक्तैः <strong>पादैः</strong> नृत्यत इति शेषः । <strong>कृत्रिम-गो-वृषैः</strong> स्व-स्व-युथीकृतैः ॥३९॥</p>
<hr>
<p><strong>जीव-गोस्वामी (बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> [+++]{।मर्क्}</p>
<hr>
<p><strong>बलदेव-विद्यभूषणः (वैष्णवानन्दिनी) :</strong> <em>न व्याख्यातम्।</em></p>
<hr>
<p>॥ १०.११.४० ॥</p>
<p><strong>वृषायमाणौ नर्दन्तौ युयुधाते परस्परम् ।</strong><br>
अनुकृत्य रुतैर् जन्तूंश् चेरतुः प्राकृतौ यथा ॥**</p>
<p><strong>श्रीधर-स्वामी (भावार्थ-दीपिका) : रुतैः</strong> शब्दैः । <strong>जन्तून्</strong> हंस-मयूरादीन् ॥४०॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> <em>इत्य् अर्थ</em> इति । नहि केवलं शब्दं युद्धं विना वृषाः कुर्वन्तीति भावः । <strong>अनुकृत्य</strong> विडम्ब्य ॥४०॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> यथा प्राकृतौ लौकिक-बालाव् इवेति बाल्य-लीला-निष्ठोक्ता । यद् वा, प्रकृष्टम् आकृतम् आकृतिर् ययोर् वन्य-वेशादिना परम-सुन्दरौ सन्ताव् इत्य् अर्थः । यथा यथाव <strong>चेरतुर्</strong> इतस् ततो बभ्रमतुर् इति वेणु-वादनादि-क्रीडायाः परिभ्रमणम् एव मुख्यं प्रयोजनम्, वत्स-चारणं च गौणं केवलं तद्-उपकरणत्वेनेति बोधयति । तत्र वेश-विलास-विशेष-चोक्तः श्री-विष्णु-पूराणे&mdash;</p>
<blockquote>
<p>बर्हि-पत्र-कृता-पीडौ वन्य-पुष्पावतंसकौ । &gt;
ग्प-वेणु-कृतातोद्यौ पत्र-वाद्य-कृतस्वनौ ॥ &gt;
काक-पक्षधरौ बालौ कुमाराव् इव पावकी । &gt;
हसन्तौ च रमन्तौ च चेरतुस् तन् महद् वनम् ॥ &gt;
क्वचिद् धसन्तावन्यो\ऽयं क्रीडमानौ तथापरैः । &gt;
गोप-बालैः समं वत्सांश् चारयन्तौ विचेरतुः ॥ &gt; [वि।पु।५.६.३३-३५] इति</p></blockquote>
<p>हरि-वंशे च&mdash;</p>
<blockquote>
<p>पर्ण-वाद्यं श्रुति-सुखं वादयन्तौ वराननौ । &gt;
शुशुभाते वन-गतौ त्रि-शीर्षाव् इव पन्नतौ ॥ &gt;
मयूराङ्गज-कर्णौ तौ पल्लवापीडधारिणौ । &gt;
वन-माला-कुलोरस्कौ द्रुम-पोताविबोद्गतौ ॥ &gt;
अरविन्द-कृतापीडौ रज्जु-यज्ञोपवीतिनौ । &gt;
सशिक्य-तुम्बकरकौ गोप-वेणु-प्रवादकौ ॥ &gt;
क्वचिद् धसन्ताव् अन्यो\ऽन्यं क्रीडमानौ क्वचित् क्वचित् । &gt;
पर्ण-शय्यासु संसुप्तौ क्वचिन् निद्रान्तरैषिणौ ॥ &gt;
एवं वत्सान् पालयन्तौ शोभमानौ महा-वनम् । &gt;
चञ्चर्यन्तौ रमन्तौ स्म किशोराव् इव चञ्चलौ ॥ [ह।वं। &gt; २.८.३-७]</p></blockquote>
<p>अत्र त्रिशीर्षव् इवेति वेणी-त्रय-युत-शिरस्कत्वात् । एवं वत्स-पालनेन प्रथमे\ऽहनि बाल्य-क्रीडोद्दिष्टा, अन्यस्मिन्न् अपि प्रायस् तादृश्य् एवोह्या ॥४०॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> अन्व् इत्य् अर्धकम् । प्राकृतौ लौकिक-बालकौ यथा तथैवेति निर्धारणावेशेन बाल्य-लीला-निष्ठोक्ता एवं वेणु-वादनादि-क्रीडया परिभ्रमणम् एव मुख्यं प्रयोजनं वत्स-चारणं तु तद् उपकरणत्वेणेति बोधयति । तत्र वेष-विलास-विशेषाश् चोक्तः श्री-विष्णु-पुराणे&mdash;</p>
<blockquote>
<p>बर्हि-पत्र-कृतापीडौ वन्य-पुष्पावतंसकौ । &gt;
गोप-वेणु-कृतातोद्यौ पत्र-वाद्य-क्र्त-स्वनौ ॥ &gt;
काक-पक्ष-धरौ बालौ कुमाराव् इव पावकी । &gt;
हसन्तौ च रमन्तौ च चेरतुस् तन् महद् वनम् ॥ &gt;
क्वचिद् धसन्ताव् अन्योन्यं क्रीडमानौ तथा परैः । &gt;
गोप-बालैः समं वत्सांश् चारयन्तौ विचेरतुः ॥ &gt; [वि।पु।५.६.३३-३५] इति ।</p></blockquote>
<p>श्री-हरि-वंशे च&mdash;</p>
<blockquote>
<p>पर्ण-वाद्यं श्रुति-सुखं वादयन्तौ वराननौ । &gt;
शुशुभाते वन-गतौ त्रिशीर्षाव् इव पन्नगौ ॥ &gt;
मयूराङ्गज-कर्णौ तु पल्लवापीड-धारिणौ । &gt;
वन-माला-कुलोरस्कौ द्रुम-पोताव् इवोद्गतौ ॥ &gt;
अरविन्द-कृतापीडौ रज्जु-यज्ञोपवीतिनौ । &gt;
स-शिक्य-तुम्ब-करकौ गोप-वेणु-प्रवादकौ ॥ &gt;
क्वचिद् हसन्ताव् अन्योन्यं क्रीडमानौ क्वचित् क्वचित् । &gt;
पर्ण-शय्यासु संसुप्तौ क्वचिन् निद्रान्तरैषिणौ । &gt;
एवं वत्सान् पालयन्तौ शोभमानौ महा-वनम् । &gt;
चञ्चूर्यन्तौ रमन्तौ स्म किशोराव् इव चञ्चलौ ॥ [ह।वं। &gt; २.८.३-७] इति ।</p></blockquote>
<p>अत्र त्रिशीर्षाव् इवेति वेणी-त्रय-युत-शिरस्कत्वात् । एवं वत्स-पालने प्रथमेऽहनि बाल-क्रीडा दृष्टा अन्यस्मिन्न् अपि प्रायस् तादृश्य् एवोह्या । तत्रैव कदाचिद् विशेषम् आह&mdash;कदाचिद् इत्य्-आदिना । यमुना-तीर इति प्रायो वत्स-क्रीडनक-भक्त-क्रीडनकयोः समीपे स्वकैर् ममतास्पदैः प्रियतमैर् इत्य् अर्थः । तैः सहेति तादृश-लीला-सुख-विघातकत्वेनातिद्वेष्यत्वं व्यञ्जितम् ॥४०॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> [+++]{।मर्क्}</p>
<hr>
<p><strong>बलदेव-विद्यभूषणः (वैष्णवानन्दिनी) :</strong> <em>न व्याख्यातम्।</em></p>
<hr>
<p>॥ १०.११.४१ ॥</p>
<p><strong>कदाचिद् यमुना-तीरे वत्सांश् चारयतोः स्वकैः ।</strong><br>
वयस्यैः कृष्ण-बलयोर् जिघांसुर् दैत्य आगमत् ॥**</p>
<p><strong>श्रीधर-स्वामी (भावार्थ-दीपिका) :</strong> <em>न व्याख्यातम्।</em></p>
<hr>
<p><strong>वंशीधरः (भावार्थ-दीपिका-प्रकाशः) : जिघांसुः</strong> हननेप्सुः ॥४१॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> तत्रैव कदाचिद् विशेषम् आह&mdash;<strong>कदाचिद्</strong> इत्य्-आदिना । <strong>स्वकैर्</strong> आत्मीयैः । यद् वा, स्वयोः कं सुखं येभ्यस् तैः स्वकैः सुख-रूपैर् वेति सर्वथा प्रियतमैर् इत्य् अर्थः । <strong>वयस्यैर्</strong> इति प्रायः सम-वयस्कता च द्योतिता, तैः सहेति तेषां सन्तोषार्थम् अवश्यं जिघांसु-दुष्ट-वधः कार्य इति भावः ॥४१॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> [+++]{।मर्क्}</p>
<hr>
<p><strong>जीव-गोस्वामी (क्रम-सन्दर्भः) :</strong> समीडिरे प्रशशंसुः आनक-शङ्ख-सहितैः संस्तवैर् वैदिक-तान्त्रिकैश् च समीडिरे तुष्टुवुः ॥४१॥</p>
<hr>
<p><strong>जीव-गोस्वामी (बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> कृष्ण-बलयोर् इति षष्ठी आर्षी ॥३०॥</p>
<hr>
<p><strong>बलदेव-विद्यभूषणः (वैष्णवानन्दिनी) :</strong> <em>न व्याख्यातम्।</em></p>
<hr>
<p>॥ १०.११.४२ ॥</p>
<p><strong>तं वत्स-रूपिणं वीक्ष्य वत्स-यूथ-गतं हरिः ।</strong><br>
दर्शयन् बलदेवाय शनैर् मुग्ध इवासदत् ॥**</p>
<p><strong>श्रीधर-स्वामी (भावार्थ-दीपिका) :</strong> मुग्ध इवाजानन्न् इव । आसदत् समीपम् आगमत् ॥४२॥</p>
<hr>
<p><strong>वंशीधरः (भावार्थ-दीपिका-प्रकाशः) : तं</strong> दैत्यं मुग्ध इवाज्ञात इव ॥४२॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> हरि-दुष्टानां प्राण-हरणाच् छिषष्टानां च मनोहरणात् । यद् वा, मुक्ति-प्रदानेन तस्यापि सर्व-दुःख-हर्तेति भावः । बलदेवाय दर्शयन् सङ्केतेन तं ज्ञापयन्न् इति दैत्यत्वेन तद्-वत्स्यापि वधार्थम् । यद् वा, मुखतया दुष्टान्तिकयाने तत् तत्त्व्;अज्ञान-शङ्कया भाविपरम-स्निग्धाग्रज-चिन्ता-निरासार्थम् ॥४२॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> वत्स-मध्ये वत्स-रूपेण गमनं च भयं बलात् कंस-प्रहितत्वं च बोधयति पूतनादि-हननात् हरिः दुष्टानां प्राण-हरणात् शिष्टानां च मनो-हरणात् मुक्ति-प्रदानेन तस्यापि सर्व-दुःख-हरणात् बल-देवाय दर्शयन् सङ्केतेन ज्ञापयन् इति कौतुकार्थम् ॥४२॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> स्वस्थानम् आगतं प्राणम् इति कृष्णं प्रकर्षेणेतस् ततः सकाशाद् आनीय तद् वत् स-बक-वध-चरित्रं जगुर् उच्चैस् स्वरेणोचुः । यद् वा, स्वरतालादिना गीतं जग्रन्तुर् दिनान्तरे\ऽपि गानार्थम् इति भावः ॥४२॥</p>
<hr>
<p><strong>बलदेव-विद्यभूषणः (वैष्णवानन्दिनी) :</strong> <em>न व्याख्यातम्।</em></p>
<hr>
<p>॥ १०.११.४३ ॥</p>
<p><strong>गृहीत्वापर-पादाभ्यां सह-लाङ्गूलम् अच्युतः ।</strong><br>
भ्रामयित्वा कपित्थाग्रे प्राहिणोद् गत-जीवितम् ॥**</p>
<p><strong>श्रीधर-स्वामी (भावार्थ-दीपिका) : सह लाङ्गूलं</strong> यथा भवति तथा <strong>अपर-पादाभ्यां</strong> <strong>गृहीत्वा</strong> ॥४३॥</p>
<hr>
<p><strong>वंशीधरः (भावार्थ-दीपिका-प्रकाशः) : अपर-पादाभ्यां</strong> पश्चिम-पादाभ्याम् । कपित्थाग्रे दधि-फल-संज्ञ-वृक्षोपरि <strong>प्राहिणोच्</strong> चिक्षेप । <strong>कपित्थाग्रे</strong> प्रक्षेपणं तु तदानीन्तन-क्रीडोपयोगि-फल-पातनार्थम् एवेति तोषिणी-कारः ॥४३॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> अपराभ्यां पश्चिमाभ्यां सहितं लाङ्गुलं तस्य गृहीत्वा, तम् इति पूर्वेणान्वयः । भ्रामणेनैव गत-जीवितं कपित्थ-फल-पातनार्थं कपित्थाग्रे चिक्षेपः अच्युत इति भ्रमणादिनापि निज-स्थानान्त च्युतो भवतीति शक्ति-विशेषो दर्शितः ॥४३॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> [+++]{।मर्क्}</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> अति-प्रियेण श्री-कृष्णेन स्व-दर्शन-दानेनैवादृताः तृषितान्य् अमृतं पिबन्ती-वेक्षणानि येषां ते ऐक्षन्त क्षतादि-शङ्कया सर्वाङ्गेषु न्यभालयन्तः ॥४३॥</p>
<hr>
<p><strong>बलदेव-विद्यभूषणः (वैष्णवानन्दिनी) :</strong> <em>न व्याख्यातम्।</em></p>
<hr>
<p>॥ १०.११.४४ ॥</p>
<p><strong>स कपित्थैर् महा-कायः पात्यमानैः पपात ह ।</strong><br>
तं वीक्ष्य विस्मिता बालाः शशंसुः साधु साध्व् इति ॥**</p>
<p><strong>श्रीधर-स्वामी (भावार्थ-दीपिका) :</strong> <em>न व्याख्यातम्।</em></p>
<hr>
<p><strong>वंशीधरः (भावार्थ-दीपिका-प्रकाशः) : स</strong> दैत्यः । अन्यैः <strong>कपित्थैः</strong> । कपित्थ-शाखा-युक्त-फलैर् वा । <strong>तं</strong> पतितं दैत्यम् ॥४४॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) : स</strong> दैत्यो <strong>महा-काय</strong> इति मरणे मायापगमान् निज-दैत्य-रूपाभिव्यक्तेः, अतस् तेनैव <strong>पात्यमानैः</strong> <strong>कपित्थ</strong>-वृक्षैः सह । यद् वा, षड्विंशाध्याये कपित्थानि च लीलया [१०.२६.९] इति वक्ष्यमाणत्वात् स्वयम् एव पातयितुम् इष्यमाणैः कपित्थ-फलैः सह । ह <strong>विस्मये</strong> । <strong>विष्मितास्</strong> तस्य महा-कायत्वादिना हेलया वधेन च <strong>शशंसुः</strong>, श्री-कृष्णं तुष्टुवुः । वीप्सा महा-दुष्ट-वधेन । तत्र च भगवद्-दाक्ष्य-विशेषेण प्रहर्ष-भरात्, तद्-वधेन अमराणां च परम-हितम् अभूद् इत्य् आह&mdash;<strong>देवाश् च</strong> इति । तद्-वत्स-वधं च विविधाश्चर्यानुभवेनानद्भुतत्वाद् <strong>बाला</strong> व्रजे नोचुः । किं वा, क्रीडा-सहस्रासक्ततया तदानीं विस्मृत्य पश्चाद् बक-वधे वृत्ते प्रसङ्गाद् अनुस्मृत्य तद्-धतम् एकदैव कथयामासुर् इति ज्ञेयम् ॥४४॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> स दैत्यो महा-काय इति मरणे माहापगमान्न् निज-दैत्य्-रूपाभिव्यक्तेः, अतस् तेनैव पात्यमानैः कपित्थ-वृक्षैः सह । यद् वा, षाड्-विशाध्याये कपित्थानि च लीलया [९म श्लो] इति वक्ष्यमाणत्वात् स्वयम् एव पातयितुम् इष्यमाणैः कपित्थ-फलैः सह । ह विस्मये, विष्मितास् तस्य महा-कायत्वादिना हेलया वधेन च शाशंसुः, शृइ-कृष्णं तुष्टुवुः । विप्सा महा-दुष्ट-वधेन । तत्र च भगवद्दाक्ष्य-विशेषेण प्रहर्षभरात्, तद् वधेनामराणां च परम-हितम् अभूद् इत्य् आह&mdash;देवाश्चेति । तद्-वत्सवधं च विविधाश् चर्यानुभवेनानद्भुतत्वाद् बाला व्रजे नोचुः । किं वा, क्रीडासहस्रासक्ततया तदानीं विस्मृत्य पश्चाद् बक-वधे वृत्ते प्रसङ्गाद् अनुस्मृत्य तद्द्धतम् एकदैव कथयामासुर् इति ज्ञेयम् ॥४४॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> [तत्र गोपानाम् अन्योन्यं विस्मयोक्तिम् आह त्रिभिः । मृत्यवः मृत्यु-हेतवः भयं कृतं निरपराधानाम् अस्माकं बालकस्यास्य च यस्माद् अपकारः प्रथमं कृतस् तस्मात् ॥४४॥]{।मर्क्}</p>
<hr>
<p><strong>बलदेव-विद्यभूषणः (वैष्णवानन्दिनी) : विस्मिता</strong> इति तस्य महाकायत्वेन हेलया वधेन च ॥४४॥</p>
<hr>
<p>॥ १०.११.४५ ॥</p>
<p><strong>तौ वत्स-पालकौ भूत्वा सर्व-लोकैक-पालकौ ।</strong><br>
स-प्रातराशौ गो-वत्सांश् चारयन्तौ विचेरतुः ॥**</p>
<p><strong>श्रीधर-स्वामी (भावार्थ-दीपिका) :</strong> सर्वेषां लोकानाम् <strong>एकौ</strong> मुख्यौ <strong>पालकौ</strong> । <strong>प्रातर्-आशः</strong> प्रातर्-भोज्यम् अन्नं तत् सहितौ ॥४५॥</p>
<hr>
<p><strong>वंशीधरः (भावार्थ-दीपिका-प्रकाशः) : तौ</strong> कृष्ण-बलौ । एके मुख्यान्य-केवलाः इत्य् अमरः । <strong>सर्व-लोकैक-पालकाव्</strong> अपि भक्त-वात्सल्यात् <strong>वत्स-पालकाउ</strong> । <strong>स-प्रातराशौ</strong> प्रातर् भोजन-सहितौ । प्रातः-शब्दोऽत्र पूर्वाह्न-परः । सायं प्रातर् मनुष्याणाम् अशनं देव-निर्मितम् इति स्मृतौ तथा व्याख्यातत्वाद् । अन्यथा आद्य-यामे न भुञ्जीत इति विरोधः स्यात् । मध्याह्न-कर्तव्य-भोजन-सहिताव् इति तात्पर्यम् । बालत्वाद् यथा श्रुतम् एवास्तु वा ॥४५॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) : सर्व-लोकानां</strong> मुख्य-<strong>पालकाव्</strong> अपि <strong>वत्स-पालकौ</strong> <strong>भूत्वा</strong> इति भक्त-वात्सल्यादि-विशेष उक्तः । यद् वा, <strong>वत्स-पालकौ भूत्वा सर्व-लोकैक-पालकौ</strong> सन्तौ वत्स-पालन-द्वारा तत्-तन्-मधुर-विहार-विस्तारेण स्वत एव तत्-कीर्तनादिना जगतः परम-रक्षा-सिद्धेः । तत्र पालकत्वे द्वयोर् अपि साम्येन निर्देशः, श्री-बलदेवस्य तद्-अवतारत्वेन परम-भक्तत्वेन च श्री-भगवता सहाभेद-मननात् । एवम् अन्यत्राप्य् ऊह्यम् । <strong>स-प्रातराशौ</strong> अश्यत इत्य् आशं गृहीत-प्रातर्-भोज्याव् इत्य् अर्थः । यद् वा, अशनम् आशः कृत-प्रातर्-भोजनाव् इत्य् अर्थः । <strong>वि</strong>शेषेण पूर्वतः किञ्चिद् वयो-बलाधिक्य-प्रकटनेन किञ्चिद् दूर-प्रदेश-प्रयाणादिना समग्र-दिनम् एव <strong>चेरतुर्</strong> यतो <strong>गवां</strong> वनान्तश् चरन्तीनां धेनूनां <strong>वत्सान्</strong> <strong>चारयन्तौ</strong> सायं व्रजे समागतानाम् एव तासां वत्सापेक्षणात्, एवं विकाले गो-दोहनावसरे गवां व्रजागमनात् प्राक् तयोर् गृहागमनं ज्ञेयम् ॥४५॥</p>
<hr>
<p><strong>जीव-गोस्वामी (लघु-वैष्णव-तोषणी) : सर्व-लोकानां</strong> मुख्य-<strong>पालकाव्</strong> अपि <strong>वत्स-पालकौ</strong> <strong>भूत्वा</strong> इति भक्त-वात्सल्यादि-विशेष उक्तः । यद् वा, <strong>वत्स-पालकौ</strong> भूत्वा <strong>सर्व-लोकैक-पालकौ</strong> सन्तौ वत्सासुरादि-वधेन देव-लोकादि-पालनात् । <strong>स-प्रातराशौ</strong> अशनम् आशः प्रातर्-भोजन-कारिणौ सन्ताव् इत्य् अर्थः । <strong>विशेषेण</strong> पूर्वतः किञ्चित् वयो-बलाधिक्य-प्रकटनेन किञ्चिद् दूर-प्रदेश-प्रयाणादिना समग्र-दिनम् एव <strong>चेरतुः,</strong> यतः <strong>गवां वत्सान् चारयन्तौ</strong> सायं व्रजे समागतानाम् एव तासां वत्सापेक्षणात् ॥४५॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) : एक-पालकौ</strong> मुख-पालकौ <strong>प्रातराशः</strong> प्रातर् भोजनम् ॥४५॥</p>
<hr>
<p><strong>बलदेव-विद्यभूषणः (वैष्णवानन्दिनी) : एक-पालकौ</strong> मुख-रक्षकौ <strong>प्रातराशेन</strong> प्रभात-भोजनेन सहितौ ॥४५॥</p>
<hr>
<p>॥ १०.११.४६ ॥</p>
<p><strong>स्वं स्वं वत्स-कुलं सर्वे पाययिष्यन्त एकदा ।</strong><br>
गत्वा जलाशयाभ्याशं पाययित्वा पपुर् जलम् ॥**</p>
<p><strong>श्रीधर-स्वामी (भावार्थ-दीपिका) : अभ्याशं</strong> समीपम् ॥४६॥</p>
<hr>
<p><strong>वंशीधरः (भावार्थ-दीपिका-प्रकाशः) : जलं</strong> <strong>पाययिष्यन्तः</strong> पानं कारयिष्यन्तः । <strong>जलस्याशयः</strong> स्थानं महासरः । तच् च नन्दीश्वर-गृहे पूर्वतः प्रसिद्धं बक-स्थलम् । तद्-<strong>अभ्याशम्</strong> स्थानेऽभिप्राय आशयः इति यादवः ॥४६॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> बकासुर-वधं वक्ष्यन् सर्वेषां बालानां युगपद्-बक-दर्शनार्थं सहैवागमनम् आह&mdash;<strong>स्वम्</strong> इति । <strong>सर्वे</strong> श्री-कृष्णादयः, <strong>जलाशये</strong> महा-सरो नन्दीश्वर-गिरेः पूर्वतो बक-स्थलम् इति प्रसिद्धम्, तस्यान्तिकम् ॥४६॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> बकासुर-वधं वक्ष्यन् सर्वेषां बालानां युगपद् वक-दर्शनाच् चयम् आह&mdash;स्वम् इति । सर्वे श्री-कृष्णादयः जलाशयो महा-सरः नन्दीश्वर-गिरेः पूर्वतो बक-स्थलम् इति प्रसिद्धं तस्यान्तिकं महा-सत्त्वम् अतिस्थूल-प्राणि-विशेषम् अवस्थितं बकवद् अवधानेनैकत्र स्थिरतया वर्तमानम् अतस् तस्माद् गिरेश्च्युतं शृङ्गम् इव तस्य श्वेतशिलत्वात् बृहद् आकारस्यापि तत्र दूरे च्युतत्वे हेतुः व्रजेति वै प्र्सिद्धौ महान् दुष्टतमत्वादिना वपुषा च बक-रूप-धृक् नित्यम् एव किं वा तद्-दुष्ट-चेष्टार्थं तीक्ष्ण-तुण्डो\ऽपि बलवान् अपि अग्रसद् एव नत्वन्यात् किञ्चिद् अनिष्टं कर्तुम् अशक्नोद् इत्य् अर्थः । ग्रसनम् अपि केवलं श्री-भगवद् इच्छयैवेत्य् आह&mdash;कृष्णं दुर्वितर्क-विचित्र-लीला-महार्णवत्वेन प्रसिद्धम् इत्य् अर्थः ॥४६॥</p>
<p><figure class="">

    <a href="%e0%a4%ae%e0%a5%87%e0%a4%a6%e0%a4%bf%e0%a4%85%e0%a5%a4%e0%a4%87%e0%a4%ae%e0%a4%97%e0%a5%87%e0%a5%a9%e0%a5%a4%e0%a4%aa%e0%a5%8d%e0%a4%a8%e0%a5%8d%e0%a4%97%e0%a5%8d" target="_blank" rel="noopener">
        <img src="%e0%a4%ae%e0%a5%87%e0%a4%a6%e0%a4%bf%e0%a4%85%e0%a5%a4%e0%a4%87%e0%a4%ae%e0%a4%97%e0%a5%87%e0%a5%a9%e0%a5%a4%e0%a4%aa%e0%a5%8d%e0%a4%a8%e0%a5%8d%e0%a4%97%e0%a5%8d" alt="" title="">
    </a>

    

</figure>
{wइद्थ्=&ldquo;६.५इन्&rdquo; हेइघ्त्=&ldquo;१.८३७५इन्&rdquo;}</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> <em>न व्याख्यातम्।</em></p>
<hr>
<p><strong>बलदेव-विद्यभूषणः (वैष्णवानन्दिनी) : जलाशयो</strong> महासरः नन्दीश्वर-गिरेः पूर्वतो बकस्थलम् इति ख्यातं तस्य <strong>अभ्याशम्</strong> अन्तिकं गत्वा ॥४६॥</p>
<hr>
<p>॥ १०.११.४७ ॥</p>
<p><strong>ते तत्र ददृशुर् बाला महा-सत्त्वम् अवस्थितम् ।</strong><br>
तत्रसुर् वज्र-निर्भिन्नं गिरेः शृङ्गम् इव च्युतम् ॥**</p>
<p><strong>श्रीधर-स्वामी (भावार्थ-दीपिका) :</strong> <em>न व्याख्यातम्।</em></p>
<hr>
<p><strong>वंशीधरः (भावार्थ-दीपिका-प्रकाशः) :</strong> ये गोपाः । तत्र जलाशयाभ्याशे । <strong>महत् सत्त्वं</strong> पराक्रमो व्यवसायो वा यस्य तम् असुरम् ॥४७॥</p>
<blockquote>
<p>सत्त्वोऽस्त्री जन्तुषु क्लीवे व्यवसाये पराक्रमे । &gt;
आत्मभावे पिशाचे च रदे द्रव्य-स्वभावयोः ॥</p></blockquote>
<p>इति यादवः । दृष्ट्वा च तत्र सुस्नेसुः । उद्विग्ना बभूवुर् इति यावत् ॥४७॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) : महा-सत्त्वम्</strong> अतिस्थूल-प्राणि-विशेषम् एव स्थितं बक-रूपत्वाद् बकवद् अवधानेन एकत्रैव स्थिरतया वर्तमानम् । अतो <strong>गिरेश् च्युतं शृङ्गम् इव</strong> । च्युतत्वे हेतुः&mdash;<strong>वज्र</strong> इति । एतेन कठिनतराङ्गत्वादिकम् अपि ध्वनितम् । तस्य च तत्र सदैव बक-रूपेणावस्थितिः । किं वा, तदानीम् एव तत्र दुर्बुद्ध्य्-आगमनं बोद्धव्यम् । <strong>तत्रसुश्</strong> च, सतां भाव्य्-अनर्थस्य प्राग् एव मनस्य् उदयात् । यद् वा, परम-स्निग्ध-स्वभावेन महा-दुष्ट-दर्शनाच् छ्री-भगवत्य् अनिष्ट-शङ्कोत्पत्तेः, यतस् <strong>ते बालाः</strong> श्री-कृष्णैक-प्राणास् तद्-वयस्या इत्य् अर्थः । यद् वा, ते सर्वे श्री-कृष्णादयः भीतवद् व्याघ्र-सिंहयोः [१०.१५.१४] इति पञ्चदशाध्याय-वक्ष्यमाणवत् सो\ऽप्य् अत्रस्यत् । अन्ये\ऽपि सर्वे तल्-लीलानुसारेण अत्रस्यन्न् इत्य् अर्थः॥४७॥</p>
<hr>
<p><strong>जीव-गोस्वामी (लघु-वैष्णव-तोषणी, क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) : वज्रेण निर्भिन्नं</strong> <strong>गिरि-शृङ्गम् इव</strong> ॥४७॥</p>
<hr>
<p><strong>बलदेव-विद्यभूषणः (वैष्णवानन्दिनी) : वज्रेण निर्भिन्नं गिरेर्</strong> नन्दीश्वरस्य शृङ्गं शिखरम् इव तस्य श्वेत-शिलत्वात् ॥४७॥</p>
<hr>
<p>॥ १०.११.४८ ॥</p>
<p><strong>स वै बको नाम महान् असुरो बक-रूप-धृक् ।</strong><br>
आगत्य सहसा कृष्णं तीक्ष्ण-तुण्डो \ऽग्रसद् बली ॥**</p>
<p><strong>श्रीधर-स्वामी (भावार्थ-दीपिका) :</strong> <em>न व्याख्यातम्।</em></p>
<hr>
<p><strong>वंशीधरः (भावार्थ-दीपिका-प्रकाशः) :</strong> स महा-सत्त्वो <strong>नाम्नापि बको</strong> <strong>रूपम्</strong> अपि <strong>बकस्यैव</strong> <strong>दध्रे</strong> इति भावः । <strong>सहसा</strong> शीघ्रम् ॥४८॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) : वै</strong> प्रसिद्धौ । <strong>महान्</strong> दुष्टतरत्वादिना वपुषा च, <strong>बक-रूप-धृक्</strong> नित्यम् एव । किं वा, तदानीम् एव दुश्चेष्टार्थं <strong>तीक्ष्ण-तुण्डो\ऽपि</strong> बलवान् अप्य् <strong>अग्रसद्</strong> एव, न त्व् अन्यत् किञ्चिद् अनिष्टं कर्तुम् अशक्नोद् इत्य् अर्थः । ग्रसनम् अपि केवलं श्री-भगवद्-इच्छयैवेत्य् आह&mdash;कृष्णं दुर्वितर्क्य-विचित्र-लीला-महार्णवम् इत्य् अर्थः ॥४८॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः), विश्वनाथ-चक्रवर्ती (सारार्थ-दर्शिणी), बलदेव-विद्यभूषणः (वैष्णवानन्दिनी) :</strong> <em>न व्याख्यातम्</em>**।**</p>
<hr>
<p>॥ १०.११.४९ ॥</p>
<p><strong>कृष्णं महा-बक-ग्रस्तं दृष्ट्वा रामादयो\ऽर्भकाः ।</strong><br>
बभूवुर् इन्द्रियाणीव विना प्राणं विचेतसः ॥**</p>
<p><strong>श्रीधर-स्वामी (भावार्थ-दीपिका) : राम</strong> आदिर् येषां ते, न तु रामः ॥४९॥</p>
<hr>
<p><strong>वंशीधरः (भावार्थ-दीपिका-प्रकाशः) : राम आदिर्</strong> येषाम् इत्य् अतद्-गुण-संविज्ञानो बहु-व्रीहिः । अत आह&mdash;<em>न तु राम</em> इति। <strong>विचेतसो</strong> ज्ञान-हीनाः पाषाण-तुल्याः । यद् वा, रामस्यापि तादृशत्वे भ्रातृ-स्नेह एव हेतुः । रुक्मिणी-हरणे तद् उक्तम्&mdash;श्रुत्वैतद् भगवान् रामः [भा।पु। १०.५३.२०] इत्य् आरभ्य, भ्रातृ-स्नेह-परिप्लुतः इति । तद् अपि तद्-योग-माययैवेति ॥४९॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) : विचेतसो</strong> <strong>बभूवुर्</strong> मुमुहुः । श्री-भगवन्-माहात्म्य-वेदिनो\ऽपि दुष्टं <strong>बकं</strong> सद्यो हन्तुं शक्ता अपि श्री-बलदेवादयः परम-स्नेहाकृताः सद्यः सर्व-ज्ञान-क्रीया-शक्ति-रहिता बभूवुर् इति । अत्र दृष्टान्तः&mdash;<strong>प्राणं</strong> <strong>विना</strong> <strong>इन्द्रियाणि इव</strong> इति ज्ञान-क्रिया-शक्ति-युक्तान्य् अपीन्द्रियाणि कथञ्चित् प्राणे मुख्ये लीने सति सपदि किञ्चिद् अपि कर्तुम् असमर्थानि यथा नश्यन्तीव, तद्वद् इत्य् अर्थः ॥४९॥</p>
<hr>
<p><strong>जीव-गोस्वामी (लघु-वैष्णव-तोषणी) : विचेतसो</strong> <strong>बभूवुर्</strong> मुमुहुः । श्री-भगवन्-माहात्म्य-वेदिनो\ऽपि दुष्टं बकं सद्यो हन्तुं शक्ता अपि श्री-बलदेवादयः परम-स्नेहाकुलतया सद्यः सर्व-ज्ञान-क्रीया-शक्ति-रहिता बभूवुर् इत्य् अर्थः । अत्र दृष्टान्तः&mdash;<strong>प्राणं</strong> <strong>विना</strong> <strong>इन्द्रियाणि इव</strong> इति श्री-बलदेवस्यापि तादृशत्वं श्री-रुक्मिणी-हरणाय गते श्री-कृष्णे दृश्यते, श्रुत्वैतद् भगवान् रामो विपक्षीय-नृपोद्यमम् [भा।पु। १०.५३.२०] इत्य्-आदौ ॥४९॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) : रामादय</strong> इति रामस्य सर्वज्ञस्यापि तद्-वध-समर्थस्यापि मोहे भ्रातृ-स्नेह एव हेतुर् द्रष्टव्यः रुक्मिणी-हरणेऽपि, श्रुत्वैतद् भगवान् रामो विपक्षीय-नृपोद्यमम् [भा।पु। १०.५३.२०] इत्य्-आदौ तस्य तादृशत्वस्य द्रक्ष्यमाणत्वात् ॥४९॥</p>
<hr>
<p><strong>बलदेव-विद्यभूषणः (वैष्णवानन्दिनी) : रामादय</strong> इति सर्वज्ञस्यापि तन्-मारण-समर्थस्यापि रामस्य मोहो भ्रातृ-वात्सल्य-निमित्तको बोध्यः, अनिष्टाशङ्कीनि बन्धु-हृदयाणि भवन्ति इति न्यायात् । वक्ष्यति चैवं रुक्मिणी-हरणे ॥४९॥</p>
<hr>
<p>॥ १०.११.५० ॥</p>
<p><strong>तं तालु-मूलं प्रदहन्तम् अग्निवद्</strong></p>
<p><strong>गोपाल-सूनुं पितरं जगद्-गुरोः ।</strong></p>
<p><strong>चच्छर्द सद्यो\ऽतिरुषाक्षतं बकस्</strong></p>
<p><strong>तुण्डेन हन्तुं पुनर् अभ्यपद्यत ॥</strong></p>
<p><strong>श्रीधर-स्वामी (भावार्थ-दीपिका) :</strong> <em>न व्याख्यातम्।</em></p>
<hr>
<p><strong>वंशीधरः (भावार्थ-दीपिका-प्रकाशः) : जगद्-गुरोर्</strong> ब्रह्मणः । <strong>तुण्डेन</strong> चञ्चुना ॥५०॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) : तालु-मूलम्</strong> अग्निवत् <strong>प्रदहन्तं</strong> कौतुकेन केनापी हेतुना वा मुखान्तः-प्रविष्टस्य गले नेतुम् अशक्यस्य तालु-मूल एव लग्नत्वात् । प्र-शब्देनाग्नितो\ऽपि दाह-विशेषो बोधितः । <strong>जगद्-गूरोर्</strong> ब्रह्मणः <strong>पितरम्</strong> अपि <strong>गोपालस्य</strong> वन्य-जनस्य <strong>सूनुं</strong> बालकम् इति विरोधे\ऽप्य् अविरोधवत् तस्य दुवितर्क्या परमाश्चर्य-लीलेयं घटेतैवेति । यद् वा, गोपाल-सूनुम् अपि जगद्-गुरोः पितरम् इति महा-कौतुकित्वात् तस्य बकेन ग्रसनं परमेश्वरत्वाच् च सम्यग् ग्रसनाशक्यत्वं सम्भवेद् एवेति भावः । एवं बाल्य-क्रीडा-विशेषस्य तत्रैव निजैश्वर्य-विशेषस्य सम्प्रदर्शनेन भगवता विशेषः पूर्ववज् ज्ञेयः । <strong>अतिरूषा</strong> तं <strong>हन्तुम्</strong> <strong>अभ्यपद्यत</strong> उद्यतो\ऽभूत्, यतो\ऽ<strong>क्षतं</strong> क्षत-रहितम् । यद् वा, स्व-बलेन किञ्चित् स-क्षती-कर्तुम् अशक्तम् अपि <strong>हन्तुम् अभ्यपद्यत</strong> । तत्र हेतुः&mdash;<strong>अति</strong> इति । महा-क्रोधेन विचारापगमाद् इति भावः । यद् वा, क्षतं यथा स्यात्, तथा हन्तुं प्रहर्तुम् ॥५०॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> तालु-मूलम् अग्निवत् प्रदहन्तं युद्ध-वैचित्री-कौतुकेन मुखान्तः प्रविष्टस्य गले नेतुम् अशक्यस्य तालु-मूल एव लग्नत्वात् गोपाल-सूनुम् अपि केनचिद् अंशेन जगद्-गुरोर् ब्रह्मणः पितरम् इति महा-कौतुकित्वात् तस्य बकेन ग्रसनं महानुभावत्वाच् च सम्यग् ग्रसनाशकत्वं सम्भवेद् एवेति भावः । <strong>अतिरुषा</strong> <strong>तं हन्तुम् अभ्यपद्यत</strong> उद्यतोऽभूत्, यतः <strong>अक्षतं</strong> क्षत-रहितम् । यद् वा, स्व-बलेन किञ्चित् सक्षती-कर्तुम् अशक्तम् अपि अभ्यपद्यत । तत्र हेतुः&mdash;<strong>अति-</strong> इति महा-क्रोधेन विचारापगमाद् इत्य् अर्थः ॥५०॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) : तं</strong> कृष्णं <strong>प्रदहन्तम्</strong> इति तस्य नीलोत्पल-सुकुमार-शीतलस्यापि स्पर्शो वह्नेर् इव वज्रस्येव तत्-तनु-दोषाद् एव जातो जिह्वा-दोसात् सिताया अपि तिक्तत्वम् इवेति ज्ञेयम् । <strong>अक्षतं</strong> क्षत-रहितम् इति तत्र श्री-कृष्ण-गात्रस्य वज्रायितत्वं ध्वनितम् ॥५०॥</p>
<hr>
<p><strong>बलदेव-विद्यभूषणः (वैष्णवानन्दिनी) : तं</strong> कृष्णं बकश् <strong>चच्छर्द</strong> <strong>अक्षतं</strong> तं <strong>पुनर्</strong> अपि <strong>तुण्डेन</strong> चञ्चुना <strong>हन्तुम्</strong> <strong>अभ्यपद्यत तालु-मूलम् अग्निवत्</strong> <strong>प्रदहन्तम्</strong> इन्दीवर-मृदुर् अशीतलस्य कृष्णस्य अग्नेर् इव वज्रस्येव स्पर्शस् तत्-तालु-दोषद् एव रसना-दोषात् सिताया इव तिक्तत्वम् इत्य् एके । वस्तुतस् तु क्रूरया शक्त्या स सिद्धः <strong>जगद्-गुरोर्</strong> विरिञ्चस्य <strong>पितरम्</strong> अपि <strong>गोपालस्य</strong> नन्द-राजस्य <strong>सूनुम्</strong></p>
<p>॥५०॥</p>
<hr>
<p>॥ १०.११.५१ ॥</p>
<p><strong>तम् आपतन्तं स निगृह्य तुण्डयोर्</strong></p>
<p><strong>दोर्भ्यां बकं कंस-सखं सतां पतिः</strong><sup id="fnref:7"><a href="#fn:7" class="footnote-ref" role="doc-noteref">7</a></sup> <strong>।</strong></p>
<p><strong>पश्यत्सु बालेषु ददार लीलया</strong></p>
<p><strong>मुदावहो वीरणवद् दिवौकसाम् ॥</strong></p>
<p><strong>श्रीधर-स्वामी (भावार्थ-दीपिका) : तुण्डयोश्</strong> चञ्च्वोः । <strong>वीरणवद्</strong> अग्रन्थि-तृण-विशेषवत् ॥५१॥</p>
<hr>
<p><strong>वंशीधरः (भावार्थ-दीपिका-प्रकाशः) : वीरणं</strong> श्री-तृणं विदुः इति कोशात् । कटोपादान-भूतम् इति प्रसिद्धम् । यस्य मूलम् उशीरं तद्-वीरणम् इति तोषणी ॥५१॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) : निगृह्य</strong> नितरां गृहीत्वा, ग्रहणेन पीडयित्वा वा । <strong>कंस-सखम्</strong> इति महा-दुष्टत्वं बलिष्ठत्वादिकं सूचितम् । <strong>सतां गतिर्</strong> इति तेषां रक्षार्थम् अवश्यं तद्-वधो युक्त इति भावः । एवं पद-द्वयेन दुष्ट-निग्रह-शिष्टानुग्रह-लक्षणं दारण-प्रयोजनम् उक्तम् । यद् वा, <strong>कंस-सखम्</strong> इति तद्-दारणेन कंसो\ऽपि दारित इवेति । <strong>सतां गतिर्</strong> इति च श्री-रामादीनां प्राणा रक्षिता इत्य् अर्थः । अतस् ते मोहतो व्युत्थापिता इति ज्ञेयम् । अत एव इतस् ततो भगवन्तं वा <strong>पश्यत्सु</strong> तेषां सन्तोषार्थं <strong>लीलया</strong> अनायासेन भङ्गी-विशेषेण वा । <strong>वीरणवद्</strong> [<strong>ददार</strong>] विदारितवान् । एवम् अत्रेदं तत्त्वम्&mdash;&quot;मुग्धवन् मया उपेत्य गृहीतो वत्सासुरो\ऽनवहितत्वाद् एव किञ्चित् कर्तुम् अशक्तो\ऽप्रयासेन हत इति न मन्त्यव्यम्, किन्तु जानता अवहितेनापि निजाशेष-शक्तिं दर्शयतापि न किञ्चिन् मम केनापि कर्तुं शक्यते&quot; इति बोधयित्वा सुहृद्-वर्गान् प्रहर्षयितुं श्री-भगवान् एव तद्-गले प्रविष्ट इति । अन्यथा कथञ्चिद् अपि बकेन तद्-ग्रसनं न सम्भवेद् इति दिक् । तद्-वधेन देवानाम् अपि हितम् अकरोद् इत्य् आह&mdash;<strong>दिवौकसां</strong> सर्वेषां एव स्वर्ग-वासिनां <strong>मुदावह</strong> इत्य् एवं बकासुरस्य महा-भयङ्करत्वादिकम् अपि ध्वनितम् ॥५१॥</p>
<hr>
<p><strong>जीव-गोस्वामी (लघु-वैष्णव-तोषणी) : निगृह्य</strong> ग्रहणेन पीडयित्वा <strong>कंस-सखम्</strong> इति महा-दुष्टत्व-बलिष्ठत्वादिकं सूचितम् । <strong>सतां गतिर्</strong> इति तेन तद्-वधो युक्त इति भावः । एवं पद-द्वयेन दुष्ट-निग्रह-शिष्टानुग्रह-लक्षणं दारण-प्रयोजनम् उक्तं । यद् वा, कंस-सखम् इति तद्-दारणेन कंसो\ऽपि दारित इवेति । सतां गतिर् इति च श्री-रामादीनां प्राणा रक्षिता इत्य् अर्थः । अतस् ते तद्-एक-जीवन-स्वभावत्वात् तन्-निर्गमे स्वत एव मोहतो व्युत्थिता इति ज्ञेयम् । उशीरं यस्य मूलं तद् <strong>वीरणं</strong> तस्येषीकाम् इवेत्य् अर्थः । एवम् अत्रेदं तत्त्वं&mdash;&quot;मुग्धवन् मयोपेत्य गृहीतो वत्सासुरोऽनवहितत्वाद् एव किञ्चित् कर्तुम् अशक्तोऽप्रयासेन सहत इति न मन्तव्यं, किं तु जानता अवहितेनापि निजाशेष-शक्तिं दर्शयतापि न किञ्चिन् मम केनापि कर्तुं शक्यते&quot; इति बोधयित्वा सुहृद्-वर्गान् प्रहर्षयितुं भगवान् एव तद्-गले प्रविष्ट इति । तद्-वधेन देवानाम् अपि हितम् अकरोद् इत्य् आह&mdash;<strong>दिवौकसां</strong> सर्वेषाम् एव <strong>मुदावह</strong> इति एवं बकासुरस्य महा-दुरन्तत्वादिकम् अपि ध्वनितम् ॥५१॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) : तुण्डयोश्</strong> चञ्च्वोर् <strong>निगृह्य</strong> नितरां गृहीत्वा <strong>मुदावहः</strong> आनन्द-प्रापकः उशीरं यस्य मूलं तद् <strong>वीरणं</strong> तद्वत् ॥५१॥</p>
<hr>
<p><strong>बलदेव-विद्यभूषणः (वैष्णवानन्दिनी) : तुण्डयोश्</strong> चञ्च्वोर् <strong>निगृह्य</strong> <strong>वीरणवत्</strong> यन् मूलम् उशीरं तद् <strong>वीरणं</strong> तृणं, तद्वत् । <strong>दिवौकसां</strong> <strong>मुदावहो</strong> हर्ष-प्रापकः ॥५१॥</p>
<hr>
<p>॥ १०.११.५२ ॥</p>
<p><strong>तदा बकारिं सुर-लोक-वासिनः</strong></p>
<p><strong>समाकिरन् नन्दन-मल्लिकादिभिः ।</strong></p>
<p><strong>समीडिरे चानक-शङ्ख-संस्तवैस्</strong></p>
<p><strong>तद् वीक्ष्य गोपाल-सुता विसिस्मिरे ॥</strong></p>
<p><strong>श्रीधर-स्वामी (भावार्थ-दीपिका) : समीडिरे</strong> तुष्टुवुः । <strong>आनकैः शङ्खैर्</strong> अन्यैश् च <strong>संस्तवैः</strong> सह ॥५२॥</p>
<hr>
<p><strong>वंशीधरः (भावार्थ-दीपिका-प्रकाशः) : बकारिं</strong> कृष्णं, तद् बक-हिंसन-रूपं वा तत्। तन्-मरणोत्तरं पुष्प-वृष्ट्य्-आदि ॥५२॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> मुदावहने लक्षणम् एवाह&mdash;तद् एति । सम्यग् अवाकिरन् व्यापयामासुर् नन्दनस्य मल्लिकादिभिः पुष्पैर् इति तेषां परमोत्तमता सूचिता । आनक-शङ्क-वाद्य-सहितैः संस्तवैर् उत्तमस् तोत्रैः <strong>सम्यग् ईडिरे</strong> तुष्टुवुस् तल् लीलया बक-विदारणं <strong>सुर-लोक-वासि</strong>नां च महोत्सवं वीक्ष्य साक्षाद् अनुभूय <strong>विसिस्मिरे</strong> विस्मिता बभूवुः, यतो गोप-पुत्राः श्री-कृष्ण-स्नेहाकुल-चित्ततयान्यानुसन्धान-शक्ता इत्य् अर्थः । किं वा, स्वर्ग-वासिनाम् अपि महोत्सवेन बकस्य महादुष्टताद्य् अनुमानाद् <strong>विसिस्मिरे</strong>, यतो गोपाल-सुता देवेषु सादरा इति भावः । यद् वा, विशेषेण स्थितं चक्रूर् नन्दनस्य मल्लिकादि-पुष्पाणां श्री-वृन्दावनजेभ्यस् तेभ्यो\ऽतिन्यूतत्वेन, तथानकादिवाद्य् अस्य वेणु-दलादि वाद्यतो\ऽतिन्यूनत्वेन, तथा देवं संस्तावानां गोकुल-वासी-स्तोत्रेभ्यो\ऽतिन्यूतत्वेन पुष्प-वर्साद्य् उत्कर्षासिद्ध्या महोत्सव-लक्षणासम्पत्तेः, यतो गोपाल-सुताः श्री-कृष्ण-प्रिय-सखाः परम-विदग्धा इत्य् अर्थः ॥५२॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> मुदावहने लक्षणम् एवाह&mdash;<strong>तदा</strong> इति । <strong>सम्यक् अवाकिरन्</strong> तैर् व्याप्तं चक्रुः । <strong>नन्दनस्य मल्लिकादिभिः</strong> पुष्पैर् इति तेषां परम-प्रियैर् इत्य् अर्थः । **आनक-शङ्ख-**वाद्य-सहितैः <strong>संस्तवैर्</strong> उत्तम-स्तोत्रैः <strong>सम्यक् ईडिरे</strong> तुष्टुवुः, बक-वध-कर्मणा प्रशशंसुः संस्तवैः पुरुष-सूक्तादिभिर् इत्य् अर्थः । <strong>विसिस्मिरे</strong> मित्राभ्युदयज-परमानन्द-मयं विस्मयं प्रापुर् इत्य् अर्थः । यतो गोपालानां तेषां यत् किञ्चित् तद्-एकाभ्युदयैक-जीवनानां तत्-स्नेह-विशेषावृतैश्वर्य-ज्ञानानां सुताः ॥५२॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> समाकिरन् सम्यग् आकीर्णं व्याप्तं चक्रुर् इत्य् अर्थः । संस्तवैः प्राचीनैः ॥५२॥</p>
<hr>
<p><strong>बलदेव-विद्यभूषणः (वैष्णवानन्दिनी) :</strong> <em>न व्याख्यातम्।</em></p>
<hr>
<p>॥ १०.११.५३ ॥</p>
<p><strong>मुक्तं बकास्याद् उपलभ्य बालका</strong></p>
<p><strong>रामादयः प्राणम् इवेन्द्रियो गणः ।</strong></p>
<p><strong>स्थानागतं तं परिरभ्य निर्वृताः</strong></p>
<p><strong>प्रणीय वत्सान् व्रजम् एत्य तज् जगुः ॥</strong></p>
<p><strong>श्रीधर-स्वामी (भावार्थ-दीपिका) :</strong> स्व-<strong>स्थानम् आगतं</strong> प्राणम् इव कृष्णम् । <strong>प्रणीय</strong> एकी-कृत्य ॥५३॥</p>
<hr>
<p><strong>वंशीधरः (भावार्थ-दीपिका-प्रकाशः) : परिरभ्य</strong> आलिङ्ग्य । तत् बक-हिंसनम् ॥५३॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) : तं</strong> बकारिं स्व-<strong>स्थानम् आगतं</strong> सन्तम् <strong>उपलभ्य</strong> समीपे प्राप्य <strong>परिरभ्य</strong> <strong>निर्वृताः</strong> सन्तः । <strong>बकास्यान् मुक्तम्</strong> इति स्नेहोद्रेकेण निर्भरालिङ्गनम्, तेन च निर्वृति-भरं सूचयति । तेषाम् आदौ श्री-भगवन्-निकटे स्वयम् अनागमनं हर्ष-भराकुलत्वेन । किं वा, तदानीम् अपि सम्यक् स्वास्थ्यानुदयेन अशक्तेर् इति ज्ञेयम् । यद् वा, <strong>स्थानागतम्</strong> इति प्राणस्यैव विशेषणम् । दृष्टान्तस् तु सद्यः स्वस्थतायां तद्-एक-हेतुः&mdash;निर्वृतायां च । यद् वा, <strong>उपलभ्य</strong> ज्ञात्वा <strong>स्व-स्थाने आगतम्</strong> अपि धावित्वाग्रे\ऽभिगम्य <strong>परिरभ्य</strong> । अन्यत् समानम् ।</p>
<p><strong>वत्सान्</strong> <strong>प्राणीय</strong> दिनान्तरवत् कालम् अनवेक्ष्य सर्वान् परावृत्य । यद् वा, पालकानां दुर्दशां दृष्ट्वा दुःखेनेतस् ततो गतान् मेलयित्वा । यद् वा, प्रकर्षेणानीय मृत-प्रायांस् तान् भगवद् अमृत-दृष्ट्या जीवयित्वेत्य् अर्थः । <strong>तद्</strong> बक-वधादिकं <strong>जगुः</strong>, प्रहर्षेण गीतवद् उच्चैः सुस्वरेण कथयामासुः । यद् वा, तदानीम् एव तद्-गीतं निबद्ध्य तद्-द्वारा कथयन्न् इत्य् अर्थः ॥५३॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> स्नेह-विशेषम् एव दर्शयति&mdash;<strong>तं</strong> बकारिं स्व-<strong>स्थानम् आगतं</strong> सन्तम् <strong>उपलभ्य</strong> समीपे प्राप्य पश्चात् <strong>परिरभ्य</strong> <strong>निर्वृताः</strong> सन्तः <strong>बकास्यान् मुक्तम्</strong> इति-स्नेहोद्रेकेण निर्भरालिङ्गनं तेन च परम-निर्वृति-भरं सूचयति । तेषाम् आदौ श्री-भगवन्-निकटे स्वयम् आगमनं, तदानीम् अपि सम्यक् स्वास्थ्यानुदयेन अशक्तेर् इति ज्ञेयम् । तच् च <strong>प्राणादि</strong>-दृष्टान्तेनैव व्यञ्जितं । स्थान-गतम् इति प्राणेऽप्य् अन्वितं <strong>वत्सान् प्रणीय</strong> दिनान्तरवत् कालम् अनपेक्ष्य सर्वान् परावर्त्य । यद् वा, पालकानां दुर्दशां दृष्ट्वा दुःखेन इतस् ततो गतान् मेलयित्वा <strong>तद्</strong> बक-वधादिकं <strong>जगुः,</strong> सम्भ्रम-मिश्रेण प्रहर्षेण गीतवद् उच्चैः सुस्वरेण कथयामासुः । एवं वत्स-वधाश् चानद्भुततमत्वेन असुरत्वाप्रतीति-शङ्कया च तद्-दिने नोक्त्वा सम्प्रत्य् एव कथित इति ज्ञेयं । षड्विंशाध्याये श्री-गोपैः तस्याप्य् अनुवादात्, श्री-शुकस्य प्रेमज-विस्मृतेर् वा ॥५३॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः), विश्वनाथ-चक्रवर्ती (सारार्थ-दर्शिणी), बलदेव-विद्यभूषणः (वैष्णवानन्दिनी) :</strong> <em>न व्याख्यातम्।</em></p>
<hr>
<p>॥ १०.११.५४ ॥</p>
<p><strong>श्रुत्वा तद् विस्मिता गोपा गोप्यश् चातिप्रियादृताः ।</strong><br>
प्रेत्यागतम् इवौत्सुक्याद् ऐक्षन्त तृषितेक्षणाः ॥**</p>
<p><strong>श्रीधर-स्वामी (भावार्थ-दीपिका) : अतिप्रियेण</strong> अतिप्रीत्या <strong>आदृताः</strong> सादराः । <strong>प्रेत्यागतम्</strong> <strong>इव</strong> लोकान्तराद् आगतम् इव । <strong>तृषितान्य्</strong> अतृप्तान्य् अमृतं पिबन्तीव <strong>ईक्षणानि</strong> येषां ते ॥५४॥</p>
<hr>
<p><strong>वंशीधरः (भावार्थ-दीपिका-प्रकाशः) : तत्</strong> बक-मारणम् । दर्शनेऽलं-बुद्धि-रहिता इति <strong>तृषितेक्षणा</strong>र्थः ॥५४॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> गोपा गोप्यश् च विस्मिताः सत्यः, अतो\ऽत्यन्त-प्रीत्या आदृता व्याप्ता, अत-एवौत्सुक्याद् आसक्त्या ऐक्षन्तु तं चिरं तद् द्र्शनान् न निवृत्ता बभूवुर् इत्य् अर्थः, यतस् तृषितेक्षेणा अतृप्त-नेत्राः परम-प्रीत्य् औत्सुक्याद् ईक्षणे हेतुः&mdash;प्रेत्येति इव उत्प्रेक्षायां स्नेहभरेण तेषां तथा मननात् । यद् वा, प्रेत्य् आगतं कञ्चित् कश्चिद्-बन्धुर् इव, अथ वा गोप्यो विस्मिता बभूवुः । त्व् अर्थे चकारः प्रेमभरेण तासां ग्पेभ्यो विशेषात् तम् एवाभिव्यञ्जयति&mdash;अतिप्रियेण प्राणाधिकेन श्री-कृष्णेनादृताः प्रेम-दृष्ट्यादिना सम्मानिताः, अतस् तृषितेक्षणाः सत्य औत्सुक्याद् ऐक्षन्त । यद् वा, दिवा तद् विरहेण स्वतस् तद् दर्शन-तृष्णा-युक्तेक्षणा एव विशेषतो बक-वधादि-श्रवणेनौसुक्याद् ऐक्षन्त । अन्यत् समानम् ॥५४॥</p>
<hr>
<p><strong>जीव-गोस्वामी (लघु-वैष्णव-तोषणी) : गोपा गोप्यश् च विस्मिता</strong> अहो बत [५५] इत्य्-आदि-वक्ष्यमाण-रीत्या जात-विस्मयाः। अतोऽ<strong>तिशयेन प्रियं</strong> प्रेम-युक्तं यथा स्यात्, तथा <strong>आदृताः</strong> तद्-रक्षणादिषु जातात्यन्त-मनः-प्रयत्नाः । अत एव <strong>औत्सुक्यात्</strong> आसक्त्या <strong>ऐक्षन्त</strong> तं चिरं तद्-दर्शनान् न निवृत्ता बभूवुर् इत्य् अर्थः । यतस् <strong>तृषितेक्षणाः</strong> अतृप्त-नेत्राः परम-प्रीत्यौत्सुक्याद् ईक्षणे हेतुः&mdash;<strong>प्रेत्य</strong> इति । <strong>इव</strong> उत्प्रेक्षायां, स्नेह-भरेण तेषां तथा मननात् । यद् व, <strong>प्रेत्यागतं</strong> कञ्चित् कश्चिद् बन्धुर् इव । यद् वा, दिवा तद्-विरहेण स्वतस् तद्-दर्शन-तृष्णा-युक्तेक्षणा एव, विशेषतो बक-वधादि-श्रवणेनौत्सुक्याद् ऐक्षन्त । अन्यत् समानम् ॥५४॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> <em>न व्याख्यातम्।</em></p>
<hr>
<p><strong>बलदेव-विद्यभूषणः (वैष्णवानन्दिनी) :</strong> <em>न व्याख्यातम्।</em></p>
<hr>
<p>॥ १०.११.५५ ॥</p>
<p><strong>अहो बतास्य बालस्य बहवो मृत्यवो\ऽभवन् ।</strong><br>
अप्य् आसीद् विप्रियं तेषां कृतं पूर्वं यतो भयम् ॥**</p>
<p><strong>श्रीधर-स्वामी (भावार्थ-दीपिका) : अहो बत</strong> इत्य्-आदि-श्लोक-त्रयस्य इति नन्दादय इत्य् अनेनान्वयः । <strong>अपि</strong> एवम् अपि <strong>तेषाम्</strong> एवानिष्टम् <strong>आसीत्</strong> । <strong>यतस्</strong> तैः <strong>पूर्वम्</strong> अन्येषां <strong>भयं</strong> <strong>कृतम्</strong> ॥५५॥</p>
<hr>
<p><strong>वंशीधरः (भावार्थ-दीपिका-प्रकाशः) : अहो</strong> आश्चर्ये । <strong>बत</strong> खेदे । <strong>मृत्यवो</strong> मृत्यु-हेतवः । एवम् अपि बहु-विध-मृत्यु-हेतौ सत्य् अपि । <strong>तेषां</strong> मृत्यु-हेतूनाम् । <strong>यतः</strong> कारणात् । तैर् मृत्यु-हेतुभिः पूतनादिभिः । पूर्वम् अन्य-जन्मनि । अन्येषां लोकानाम् । भयं दुःखम् । &quot;भुङ्क्ते जनो यः । पर-दुःखस् तत्&quot; इत्य् उक्तेः । यो हि यस्य विषमं विचिन्तयेत् प्राप्नुयात् स कुमतिर् हि तत्-फलम् इति हरि-विलासोक्तेश् च । यद् वा, अनेन श्री-कृष्णेन पूर्वम् अभयं भय-निवर्तकं कर्म कृतम् ॥५५॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> तत्र गोपानाम् अन्योन्यं विस्मयोक्तिम् आह&mdash;<strong>अहो</strong> इति त्रिभिः । अहो आश्चर्ये, बत खेदे । किं वा, अहो बतेत्य् एकम् एव पदम् अत्यन्त-खेदे, अस्यैव मृत्यवस्तद् धेतवः । बालस्येति स्नेहभरेण तेषां तस्मिन् सदा बाल-बुद्धेः । अन्यत् तैर् व्याख्यातम् यद् वा, तत्र हेतुं तर्कयन्ति, अपि किं तेषां बकादिनां विप्रियम् अनिष्ठम् अनेन पूर्वं कतम् आसीत्, यतो यस्माद् अनिष्टकरणाद् येभ्यो वा भयम् अस्यास्माकं वा भवतिः ॥५५॥</p>
<hr>
<p><strong>जीव-गोस्वामी (लघु-वैष्णव-तोषणी) : अहो</strong> इति चतुष्कम् । <strong>इति</strong> इति चतुर्थेनान्वयात् । व्याख्या तु पृथक् क्रियते । तत्र गोपालानाम् अन्योन्यं यथा युक्तं विस्मयोक्तिम् आह&mdash;<strong>अहो</strong> इति त्रिभिः । <strong>अहो</strong> आश्चर्ये । <strong>बत</strong> खेदे। अस्यैव <strong>मृत्यवः</strong> तद्-धेतवः । <strong>बालस्य</strong> इति स्नेह-भरेण । अन्यत् तैः । यद् वा, <strong>यतः पूर्वं</strong> प्रथमम् आगत्य तस्य <strong>भयं कृतम्</strong> ॥५५॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> तत्र गोपानाम् अन्योन्यं विस्मयोक्तिम् आह त्रिभिः । <strong>मृत्यवः</strong> मृत्यु-हेतवः <strong>भयं</strong> <strong>कृतं</strong> निरपराधानाम् अस्माकं बालकस्यास्य च यस्माद् अपकारः प्रथमं कृतस् तस्मात् ॥५५॥</p>
<hr>
<p><strong>बलदेव-विद्यभूषणः (वैष्णवानन्दिनी) :</strong> <em>न व्याख्यातम्।</em></p>
<hr>
<p>॥ १०.११.५६ ॥</p>
<p><strong>अथाप्य् अभिभवन्त्य् एनं नैव ते</strong><sup id="fnref:8"><a href="#fn:8" class="footnote-ref" role="doc-noteref">8</a></sup> <strong>घोर-दर्शनाः ।</strong></p>
<p><strong>जिघांसयैनम् आसाद्य नश्यन्त्य् अग्नौ पतङ्गवत् ॥</strong></p>
<p><strong>श्रीधर-स्वामी (भावार्थ-दीपिका) :</strong> अथ <strong>घोर-दर्शना</strong> अपि <strong>नाभिभवन्ति</strong> न घर्षयन्ति ॥५६॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> यद्य् अपि घोर-दर्शना । <strong>अथापि</strong> तथापि । <strong>एनं</strong> श्री-कृष्णम् । <strong>घर्षयन्ति</strong> तिरस्कुर्वन्ति । <strong>जिघाङ्घया</strong> हननेच्छया । <strong>पतङ्गवच्</strong> छलभवत् । पतङ्गः शलभे शालि-प्रभेदे पक्षि-सूर्ययोः इति मेदिनी । असद् ब्रह्मेति चेद् वेदः स्वयम् एव भवेद् असत् इति श्रुतिर् इवेति भावः ॥५६॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) : अथापि</strong> यद्य् अपि पूर्वं विप्रियाचरणाद् धन्तुम् आयान्ति, तथापीत्य् अर्थः । <strong>घोरं दर्शनम्</strong> अपि, किम् उत कर्म येषां ते\ऽप्य् <strong>एते</strong> बकादयः । &quot;ते&quot; इति क्वचित् पाठः। <strong>नाभिभवन्ति</strong> धर्षयितुं न शक्नुवन्तीत्य् अर्थः । <strong>एव</strong> निर्धारे । लौकिकवद् उक्तिर् अप्य् एषां तेषां स्नेह-भराक्रान्त-चित्तत्वान् न किल दोषाय कल्पत इति सर्वत्रैवोह्यम् । न केवलम् एतावद् एव, किन्तु स्वयं सदा एव म्रियन्ते\ऽपीत्य् आहुः&mdash;<strong>जिघांसया</strong> इति । कुतो\ऽप्य् आगतानां बहूनाम् अप्य् एकस्माद् एव स्वयं सद्यो-मरणे दृष्टान्तः&mdash;<strong>अग्नौ पतङ्गवद्</strong> इति ॥५६॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> तेषाम् एव विप्रियत्वं विवृणोति&mdash;<strong>अथापि</strong> इति । <strong>अथ</strong> पूर्व-हेतोर् एव <strong>घोर-दर्शना</strong> <strong>अपि</strong> इत्य् अन्वयः । अथवा तत्र हेतुं तर्कयन्ति तेषां बकादीनां, पुरानेन व्रजपते ! साधवो दस्यु-पीडिता [भा।पु। १०.८.१७] इत्य्-आदि-गर्गोक्त-रीत्या विप्रियम् अनिष्टम् अनेन पूर्वं कृतम् आसीत् यतः येभ्यो भयम् अस्य भवति । <strong>अथापि</strong> यद्य् अपि पूर्व-विप्रियाचरणाद् धन्तुम् आयान्ति, तथापीत्य् अर्थः । <strong>घोरं दर्शनम्</strong> अपि, किम् उत कर्म येषां ते\ऽपि <strong>एते</strong> बकादयः इति तेषां पापिष्ठत्वम् उक्तम् । &quot;नैवं ते घोर-दर्शना&quot; इति क्वचित् पाठः । <strong>नाभिभवन्ति</strong> धर्षयितुं न शक्नुवन्तीत्य् अर्थः । <strong>एव</strong> इति कदाचित् कथञ्चिद् अपीत्य् अर्थः । न केवलम् एतावद् एव किन्तु स्वयं सद्य एव म्रियन्ते अपीत्य् आहुः&mdash;<strong>जिघांसया</strong> इति । कुतोऽप्य् आगतानां बहूनाम् अप्य् एकस्माद् एव स्वयं सद्यो मरणे दृष्टान्तः अग्नौ पतङ्गवद् इति अनेनास्य पुण्य-प्रभावत्वम् अप्य् उक्तम् । अतो हिंस्रः स्व-पापेनेत्य्-आदिवद् एवोत्प्रेक्षितम् ॥५६॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> नन्व् अनेन बालकेन पूर्व-जन्मनि तेषां विप्रियं प्रथमं कतमत एवास्मिन् जन्मनि हन्तुम् एनम् एते एवायान्तीति कथं न सम्भाव्यते ? तत्राहुः&mdash;<strong>अथापि</strong> । यद्य् एवम् अपि स्यात्, तर्हि तैर् अयम् अभिभूयेतैवेत्य् अर्थः । किन्तु <strong>ते नाभिभवन्ति</strong> अभिभवितुं न शक्नुवन्ति प्रत्युत जिघांसया इत्य्-आदि ॥५६॥</p>
<hr>
<p><strong>बलदेव-विद्यभूषणः (वैष्णवानन्दिनी) :</strong> <em>न व्याख्यातम्।</em></p>
<hr>
<p>॥ १०.११.५७ ॥</p>
<p><strong>अहो ब्रह्म-विदां वाचो नासत्याः सन्ति कर्हिचित् ।</strong><br>
गर्गो यद् आह भगवान् अन्वभावि तथैव तत् ॥**</p>
<p><strong>श्रीधर-स्वामी (भावार्थ-दीपिका) :</strong> गर्गो यद् आह&mdash;तस्मान् नन्दात्मजोऽयं ते नारायण-समो गुणैः [भा।पु। १०.८.१९] इत्य्-आदि ॥५७॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> अहो ब्राह्मणानां प्रभाव इत्य् अभिप्रेत्याह&mdash;<strong>गर्ग</strong> इति ॥५७॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> एवं श्री-भगवन्-माहात्य्मानुभवेनापि ते स्नेह-भरेण तम् &quot;ईश्वरो\ऽयम्&quot; इति न विदुः, किन्तु &quot;को\ऽपि महा-पुरुषो\ऽयम्&quot; इति निश्चित्य गर्ग-वाक्येन तद् एव द्रढ्यन्ति । <strong>अहो</strong> इति आश्चर्ये । <strong>ब्रह्म-विदां</strong> वेदार्थ-तत्त्व-ज्ञानां, भक्ति-निष्ठानाम् इत्य् अर्थः। <strong>असत्या</strong> <strong>न सन्ति</strong> न भवन्ति । <strong>अन्वभावि</strong> अनुभूतम् इति श्री-वल्लवेन्द्रस्य भागवतत्वाद् बन्धुवात्सल्याच् च रहस्य् अपि गर्गेणोक्तं श्री-भगवन्-माहात्य्मयं तेषु किञ्चिद् अभिव्यक्तम् अभूद् इति गम्यते । तच् च सहज-स्नेहवतां तेषां स्नेह-विवृद्धय एवाकल्पतेति ॥५७॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> तत्र प्रमाणं दर्शयन्तोऽपि वात्सल्य-स्वभावेन साश्चर्यम् आहुः&mdash;<strong>अहो</strong> इति । <strong>ब्रह्म-विदां</strong> वेदार्थ-तत्त्वज्ञानां भक्ति-निष्ठानाम् इत्य् अर्थः । <strong>असत्या न सन्ति</strong> न सम्भवन्ति । <strong>अन्वभावि</strong> अनुभूतम् इति । श्री-वल्लवेन्द्रस्य सरल-स्वाभावत्वाद् बन्धु-वात्सल्याच् च रहस्य् अपि गर्गेणोक्तं तन् माहात्म्यं तेषु किञ्चिद् अभिव्यक्तम् अभूद् इति गम्यते ॥५७॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> तत्र हेतुर् अस्य नारायण-समत्वम् एवेत्य् आहुः&mdash;अहो इति । गर्गो यद् आह&mdash;नारायण-समो गुणैः [भा।पु।१०.८.१९] इत्य्-आदि ॥५७॥</p>
<hr>
<p><strong>बलदेव-विद्यभूषणः (वैष्णवानन्दिनी) :</strong> कथम् एतत् सम्भवति ? तत्राह&mdash;अहो इति । अस्य सर्वेश्वरत्वात् तत्र गर्ग-वाक्यं प्रमाणम् इति नन्द-राजस्य सारल्याद् बन्धु-सौहार्दाच् च रहस्य् अपि गर्गोक्तस्य किञ्चित् प्रकाशनं बोध्यम् ॥५७॥</p>
<hr>
<p>॥ १०.११.५८ ॥</p>
<p><strong>इति नन्दादयो गोपाः कृष्ण-राम-कथां</strong><sup id="fnref:9"><a href="#fn:9" class="footnote-ref" role="doc-noteref">9</a></sup> <strong>मुदा ।</strong></p>
<p><strong>कुर्वन्तो रममाणाश् च नाविन्दन्</strong><sup id="fnref:10"><a href="#fn:10" class="footnote-ref" role="doc-noteref">10</a></sup> <strong>भव-वेदनाम् ॥</strong></p>
<p><strong>श्रीधर-स्वामी (भावार्थ-दीपिका) :</strong> <em>न व्याख्यातम्।</em></p>
<hr>
<p><strong>वंशीधरः (भावार्थ-दीपिका-प्रकाशः) : इति</strong> पूर्वोक्त-रीत्या । <strong>रममाणास्</strong> साह्लादाः । <strong>भव-वेदनां</strong> संसार-दुःखम् ॥५८॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) : इति</strong> अनेन प्रकारेण । रामस्यैतादृश-प्रसङ्गाभावे\ऽपि निर्देशस् तयोर् अन्यो\ऽन्यं स्नेह-भरेणैक्यात् । तत्र च श्री-कृष्णस्य प्राधान्याद् आदौ पूर्ववन् निर्देशः । यद् वा, रमयन्ति सुखयन्तीति रामा याः <strong>कथाः,</strong> ताः । &quot;कथाम्&quot; इति क्वचित् पाठः । <strong>कुर्वन्तः</strong> कथयन्तः । यद् वा, गाथादि-रूपेण निबध्नन्तो\ऽत एव <strong>रममाणाः</strong> सुखम् अनुभवन्तः, किं वान्यो\ऽयं श्री-भगवता सह वा क्रीडन्तः । <strong>भव-वेदनां</strong> सांसारिक-दुःखं <strong>नाविदन्</strong> न ज्ञातवन्तो\ऽपि, किम् उत प्रापुर् इत्य् अर्थः । एतच् चानुषङ्गिकम् ॥५८-५९॥</p>
<hr>
<p><strong>जीव-गोस्वामी (लघु-वैष्णव-तोषणी) : इत्य्</strong> अनेन प्रकारेण गता आगमिष्यमाणाश् च <strong>कृष्ण-राम-कथाः,</strong> &quot;कथाम्&quot; इति क्वचित् पाठः, <strong>कुर्वन्तः</strong> कथयन्तः । न केवलम् एतावद् एव, अपि तु <strong>रममाणाः</strong> श्री-भगवता सह क्रीडन्तश् च <strong>भव-वेदनां</strong> भवे संसारे सांसारिकाणां यद् दुःखं, तेष्व् अवतीर्णां अपि <strong>नाविदन्</strong> न ज्ञातवन्तोऽपि । अतः क्षुधार्ता इदम् अब्रुवन् [भा।पु। १०.२२.३८] इत्य्-आदौ यत् तेषां क्षुधादिकं दृश्यते, तत् तु न भव-सम्बन्धि, किं तु लीलोपोद्वलकात्वाल् लिला-मयम् एवेति भावः । अत्र एवं विहारैर् [५९] इत्य्-आदि-पद्यम् अपि पठन्ति । अत्र पुरतः पुनः कौमार-लीला-वर्णनं स्मृति-विशेष-चमत्काराभिनयेन अतोऽग्रेऽपि तस्य पुनर् उक्तिर् इति ज्ञेयं सम्बन्धोक्ताव् उभयत्र व्याख्यातत्वात् ॥५८-५९॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) : कथां कुर्वन्तः</strong> आस्थान्याम् उपविश्य बाल्य-चापल्य-कथां वत्स-बकादि-वध-कथां च पुनः पुनः संलपन्तः गीत-पद्यादिभिर् उपनिबध्नन्तो वा <strong>भवस्य</strong> सांसारस्य <strong>वेदनां</strong> ज्ञापनं&mdash;&quot;भो व्रज-राज ! वयं तावद् भवताम् अर्धं व्यतीतम् एव अधुनापि कथं पुत्र-कलत्र-कुटुम्बादि-कथासु निमज्जथ ? घोरः संसारो\ऽयं वर्तते । अस्माद् उद्धारार्थं ज्ञान-वैराग्य-तपो-नारायण-स्मरणादिषु कथं न यतध्वे ?&quot; इति देशान्तरागत-वृद्ध-गोपालादिभिर् ज्ञापितं&mdash;<strong>नाविदन्</strong> नैवावदधुः । व्याख्यान्तरं त्याज्यं न पुनः कल्पते राजन् ! संसारो\ऽज्ञान-सम्भवः [भा।पु। १०.६.४०] इति पूर्वोक्तेस् तेषां संसारस्यैव निषेधात् कुतस् तदीय-पीडा-शङ्का ? इति</p>
<hr>
<p><strong>इति</strong> अनेन प्रकारेण गता आगमिष्यमाणा किन्तु लिलोपोद्वलकत्वाल् लीलामयम् एवेति भावश् च । &quot;कृष्ण-राम-कथाम्&quot; इति क्वचित् पाठः । <strong>कुर्वन्तः</strong> कथयन्त न केवलम् एतावद् एव, अपि तु <strong>राममाणा</strong> श्री-भगवता सह क्रीडन्तश् च <strong>भव-वेदनां</strong> भवे संसारे संसारिकाणां यद् दुःखं तत् तेष्व् अवतीर्णा अपि <strong>नाविदन्</strong> न ज्ञातवन्तो\ऽपि । अतः क्षुधार्ता इदम् अब्रुवन् [भा।पु। १०.२२.३८] इत्य्-आदौ यत् तेषां क्षुधादिकं दृश्यते, तत् तु न भव-सम्बन्धि ॥५८-५९॥</p>
<p>इति सारार्थ-दर्शिन्यां हर्षिण्यां भक्त-चेतसाम् ।</p>
<p>एकविंशोऽत्र दशमे सङ्गतः सङ्गतः सताम् ॥*॥</p>
<hr>
<p><strong>बलदेव-विद्यभूषणः (वैष्णवानन्दिनी) : कृष्ण-राम-कथां</strong> बाल्य-चपल्यादि-विषयां पूतना-वधादि-विषयां च <strong>कुर्वन्तो</strong> मिथः संलपन्तः <strong>भव-वेदनां नाविदन्</strong> तदानीं कृष्ण-वीक्षार्थम् आगतस्य भवस्य श्री-शिवस्यापि वेदनां तद्-विषयां ज्ञानं नालभन्त । <strong>रममाणाः</strong> कृष्णेन सार्धं क्रीडन्तस् तद्-आवेशाच् छिवागमनम् अपि नावदध्युः । वेदना ज्ञान-पीडयोः इति मेदिनी । तत्-समानं तु श्री-यशोदाद्या व्यधुर् इति बोध्यम् । <strong>भव-वेदनां</strong> संसार-पीडाम् इति तु भ्रान्तम् एव, न पुनः कल्पते राजन् [भा।पु। १०.६.४०] इत्य्-आदिना तेषां संसार-प्रतिषेधाद् एव ॥५८॥</p>
<hr>
<p>॥ १०.११.५९ ॥</p>
<p><strong>एवं विहारैः कौमारैः कौमारं जहतुर् व्रजे ।</strong><br>
निलायनैः सेतु-बन्धैर् मर्कटोत्प्लवनादिभिः ॥**</p>
<p><strong>श्रीधर-स्वामी (भावार्थ-दीपिका) :</strong></p>
<p>वत्स-यूथ-गत हत्वा वत्स-दम्भासुरं हरिः ।</p>
<p>मुनि-यूथ-गतं चाहन्न् अग्रण्यं दम्भिनां बकम् ॥*॥</p>
<p>इति श्रीमद्-भागवते महापुराणे दशम-स्कन्धे पूर्वार्धे टीकायां वत्स-बक-वधो नामैकादशो\ऽध्यायः ॥</p>
<hr>
<p><strong>वंशीधरः (भावार्थ-दीपिका-प्रकाशः) : कौमारैर्</strong> बालावस्था-भवैः <strong>विहारैः</strong> क्रीडा-विशेषैः । कश्चित् स्तम्भादि-मूले निलीय तिष्ठति, तम् अपरो न्विश्य गृह्नातीति या क्रीडा, तन् <strong>निलायनं</strong> । स्व-शरीरेण मृद्-दार्व्-आद्यैर् जल-रोधनं <strong>सेतु-बन्धः</strong> । यथा वृक्षाद् वृक्षान्तरम् उत्प्लवते तथोत्तङ्ग-मृत्तिका-निर्मित-शिशुमाराकारोपरि शिरसि पदं निधाय पतनम् <strong>उप्लवनम्</strong> । पांशु-भित्तौ मणिं निधाय तद् उपरि हस्तं निदधाति कश्चित् कश्चित् तम् अन्विष्य गृह्नातीतीयम् अपि काचित् क्रीडास्ति सात्र <strong>आदि</strong>-पदाज् ज्ञेया । अन्या वाधुनिक-बाल-प्रसिद्धा वीटाक्षेप-कन्दुक-क्षेपादि-रूपा इति ॥५९॥</p>
<p><em>वत्सस्य दम्भः</em> छद्म यस्य स वत्स-दम्भः, स चासाव् <em>असुरश्</em> चेति तथा । <em>अग्रण्यं</em> मुख्यम् । यत्र बकः स्थितस् तत्र र्षयो\ऽप्य् अतिष्ठंस् तपः कुर्वाणा इति ज्ञेयम् ॥*॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> <em>पूर्व-श्लोकस्य टीका द्रष्टव्या।</em></p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>बलदेव-विद्यभूषणः (वैष्णवानन्दिनी) :</strong> <strong>एवम्</strong> इति । <strong>जहतुर्</strong> अन्तर्धापयामासतुः ॥५९॥</p>
<p><em>अन्यैर् न व्याख्यातम्।</em></p>
<hr>
<p>इति श्रीमद्-भागवते महा-पुराणे ब्रह्म-सूत्र-भाष्ये पारमहंस्यां संहितायां वैयासिक्यां दशम-स्कन्धे</p>
<p>नाम एकादशोऽध्यायः ।</p>
<p>॥ १०.११ ॥</p>
<div class="footnotes" role="doc-endnotes">
<hr>
<ol>
<li id="fn:1">
<p>वदनं&#160;<a href="#fnref:1" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:2">
<p>स्वानां&#160;<a href="#fnref:2" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:3">
<p>कुल-नन्दनः&#160;<a href="#fnref:3" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:4">
<p>निर्मलिताश् चैते&#160;<a href="#fnref:4" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:5">
<p>तत्राप्य्&#160;<a href="#fnref:5" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:6">
<p>सतृणाभावात्&#160;<a href="#fnref:6" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:7">
<p>गतिः&#160;<a href="#fnref:7" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:8">
<p>नैवैते&#160;<a href="#fnref:8" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:9">
<p>कथाः&#160;<a href="#fnref:9" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:10">
<p>नाविदन्&#160;<a href="#fnref:10" class="footnote-backref" role="doc-backlink">&#x21a9;&#xfe0e;</a></p>
</li>
</ol>
</div>

  </div>
</article>


        

        



    <aside class="card border noPrint" id="section-tree-item-bhAgavatam_gauDIya-prastutiH_10_01-11_11_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/purANam_vaiShNavam/bhAgavatam/gauDIya-prastutiH/10/01-11/11/">११ </a>
            <a data-toggle="collapse" href="#section-tree-item-body-bhAgavatam_gauDIya-prastutiH_10_01-11_11_md" role="button" aria-expanded="false" aria-controls="section-tree-item-body-bhAgavatam_gauDIya-prastutiH_10_01-11_11_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-bhAgavatam_gauDIya-prastutiH_10_01-11_11_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: ११</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/purANam_vaiShNavam/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/purANam_vaiShNavam/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/purANam_vaiShNavam/actions/workflows/build.yml"><img src="https://github.com/vishvAsa/purANam_vaiShNavam/actions/workflows/build.yml/badge.svg"> Built </a> on 2025 Aug 25 05:46:07 UTC. (<a href="http://google.com/search?q=05%3a46%3a07%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
