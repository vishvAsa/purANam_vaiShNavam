<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>पुराणे विश्वासटिप्पन्यः  | ३४</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/purANam_vaiShNavam/bhAgavatam/gauDIya-prastutiH/10/34-49/34/" rel="alternate" type="application/rss+xml" title="पुराणे विश्वासटिप्पन्यः" />
    <link href="/purANam_vaiShNavam/bhAgavatam/gauDIya-prastutiH/10/34-49/34/" rel="feed" type="application/rss+xml" title="पुराणे विश्वासटिप्पन्यः" />

    <meta property="og:url" content="https://vishvAsa.github.io/purANam_vaiShNavam/bhAgavatam/gauDIya-prastutiH/10/34-49/34/">
  <meta property="og:site_name" content="पुराणे विश्वासटिप्पन्यः">
  <meta property="og:title" content="३४">
  <meta property="og:description" content="अजगर-मुखान् नन्दस्य मोचनम्, अजगरस्य पूर्व-विद्याधर-स्वरूप-प्राप्तिः । ॥ १०.३४.१-२ ॥
श्री-शुक उवाच—
एकदा देव-यात्रायां गोपाला जात-कौतुकाः ।
अनोभिर् अनडुद्-युक्तैः प्रययुस् ते\ऽम्बिका-वनम् ॥
तत्र स्नात्वा सरस्वत्यां देवं पशु-पतिं प्रभुम्1 ।
आनर्चुर् अर्हणैर् भक्त्या देवीं च नृपते \ऽम्बिकाम् ॥
श्रीधर-स्वामी (भावार्थ-दीपिका) :
चतुस्त्रिंशेऽहिना ग्रस्तं नन्दं हरिर् अमूमुचत् ।
विद्याध्रं चाङ्गिरः-शापाच् छङ्खचूडं तथावधीत् ॥
रासापदेशतः कामं किङ्करी-कृत्य कामतः ।
अनुगृह्णन् वशं निन्ये तथा विद्याधराधिपम् ॥
तद् एवं कामानुग्रह-मुखेन काम-जयं प्रतिपाद्य तथैव विद्याधर-जयं प्रतिपादयितुं तत् प्रसङ्गं दर्शयति—एकदा इति ॥१.२॥
वंशीधरः (भावार्थ-दीपिका-प्रकाशः) : अहिना सर्पेण । अमूमुचत् मोचयामास । विद्याम् अन्तर्धाविर्भावादि-लक्षणां धरतीति तथा तम् । मूल-विभुजादित्वाद् धरतेः कः । शङ्खचूडं यक्षम् । रासापदेशतः रास-लीला-च्छलेन । कामतः स्वेच्छया । विद्याधराधिपं कामं च अनुगृह्नन्न् इत्य् अन्वयः । तद् एवम् इह तच्-छब्दो वाक्यालङ्कार एव । कामस्यानुग्रहाय मुखं प्रारम्भो यस्य वृत्तस्य, तत् कामानुग्रह-मुखं, तेन">
  <meta property="og:locale" content="en_us">
  <meta property="og:type" content="article">
    <meta property="article:section" content="bhagavatam">

  <meta itemprop="name" content="३४">
  <meta itemprop="description" content="अजगर-मुखान् नन्दस्य मोचनम्, अजगरस्य पूर्व-विद्याधर-स्वरूप-प्राप्तिः । ॥ १०.३४.१-२ ॥
श्री-शुक उवाच—
एकदा देव-यात्रायां गोपाला जात-कौतुकाः ।
अनोभिर् अनडुद्-युक्तैः प्रययुस् ते\ऽम्बिका-वनम् ॥
तत्र स्नात्वा सरस्वत्यां देवं पशु-पतिं प्रभुम्1 ।
आनर्चुर् अर्हणैर् भक्त्या देवीं च नृपते \ऽम्बिकाम् ॥
श्रीधर-स्वामी (भावार्थ-दीपिका) :
चतुस्त्रिंशेऽहिना ग्रस्तं नन्दं हरिर् अमूमुचत् ।
विद्याध्रं चाङ्गिरः-शापाच् छङ्खचूडं तथावधीत् ॥
रासापदेशतः कामं किङ्करी-कृत्य कामतः ।
अनुगृह्णन् वशं निन्ये तथा विद्याधराधिपम् ॥
तद् एवं कामानुग्रह-मुखेन काम-जयं प्रतिपाद्य तथैव विद्याधर-जयं प्रतिपादयितुं तत् प्रसङ्गं दर्शयति—एकदा इति ॥१.२॥
वंशीधरः (भावार्थ-दीपिका-प्रकाशः) : अहिना सर्पेण । अमूमुचत् मोचयामास । विद्याम् अन्तर्धाविर्भावादि-लक्षणां धरतीति तथा तम् । मूल-विभुजादित्वाद् धरतेः कः । शङ्खचूडं यक्षम् । रासापदेशतः रास-लीला-च्छलेन । कामतः स्वेच्छया । विद्याधराधिपं कामं च अनुगृह्नन्न् इत्य् अन्वयः । तद् एवम् इह तच्-छब्दो वाक्यालङ्कार एव । कामस्यानुग्रहाय मुखं प्रारम्भो यस्य वृत्तस्य, तत् कामानुग्रह-मुखं, तेन">
  <meta itemprop="wordCount" content="7696">
  <meta name="twitter:card" content="summary">
  <meta name="twitter:title" content="३४">
  <meta name="twitter:description" content="अजगर-मुखान् नन्दस्य मोचनम्, अजगरस्य पूर्व-विद्याधर-स्वरूप-प्राप्तिः । ॥ १०.३४.१-२ ॥
श्री-शुक उवाच—
एकदा देव-यात्रायां गोपाला जात-कौतुकाः ।
अनोभिर् अनडुद्-युक्तैः प्रययुस् ते\ऽम्बिका-वनम् ॥
तत्र स्नात्वा सरस्वत्यां देवं पशु-पतिं प्रभुम्1 ।
आनर्चुर् अर्हणैर् भक्त्या देवीं च नृपते \ऽम्बिकाम् ॥
श्रीधर-स्वामी (भावार्थ-दीपिका) :
चतुस्त्रिंशेऽहिना ग्रस्तं नन्दं हरिर् अमूमुचत् ।
विद्याध्रं चाङ्गिरः-शापाच् छङ्खचूडं तथावधीत् ॥
रासापदेशतः कामं किङ्करी-कृत्य कामतः ।
अनुगृह्णन् वशं निन्ये तथा विद्याधराधिपम् ॥
तद् एवं कामानुग्रह-मुखेन काम-जयं प्रतिपाद्य तथैव विद्याधर-जयं प्रतिपादयितुं तत् प्रसङ्गं दर्शयति—एकदा इति ॥१.२॥
वंशीधरः (भावार्थ-दीपिका-प्रकाशः) : अहिना सर्पेण । अमूमुचत् मोचयामास । विद्याम् अन्तर्धाविर्भावादि-लक्षणां धरतीति तथा तम् । मूल-विभुजादित्वाद् धरतेः कः । शङ्खचूडं यक्षम् । रासापदेशतः रास-लीला-च्छलेन । कामतः स्वेच्छया । विद्याधराधिपं कामं च अनुगृह्नन्न् इत्य् अन्वयः । तद् एवम् इह तच्-छब्दो वाक्यालङ्कार एव । कामस्यानुग्रहाय मुखं प्रारम्भो यस्य वृत्तस्य, तत् कामानुग्रह-मुखं, तेन">
<script type="text/javascript">
    
    let baseURL = "https:\/\/vishvAsa.github.io\/purANam_vaiShNavam\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/purANam_vaiShNavam\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/purANam_vaiShNavam\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/purANam_vaiShNavam\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/purANam_vaiShNavam\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvya\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/purANam_vaiShNavam\/bhAgavatam\/gauDIya-prastutiH\/10\/34-49\/34\/".replace(basePath, "/");
  pageVars.pageParams = {};
  pageVars.pageSource = "bhAgavatam\/gauDIya-prastutiH\/10\/34-49\/34.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/purANam_vaiShNavam/webpack_dist/uiLib-bundle.js"></script>







    <link rel="stylesheet" href="/purANam_vaiShNavam/webpack_dist/uiLib.css">
<link rel="stylesheet" href="/purANam_vaiShNavam/css/uiLibPrint.css" media="print" >
<link rel="stylesheet" href="/purANam_vaiShNavam/css/fonts.css" >
<link rel="stylesheet" href="/purANam_vaiShNavam/css/@fortawesome/fontawesome-free/css/solid.min.css">

<link rel="stylesheet" href="/purANam_vaiShNavam/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/34-49/34/" />
<link rel="alternate" hreflang="sa-Deva" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/34-49/34/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/34-49/34/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/34-49/34/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/34-49/34/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/34-49/34/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/34-49/34/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/34-49/34/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/34-49/34/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/34-49/34/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/34-49/34/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/34-49/34/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/34-49/34/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/34-49/34/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/34-49/34/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/34-49/34/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/34-49/34/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/34-49/34/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/34-49/34/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/34-49/34/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/34-49/34/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/34-49/34/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/34-49/34/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/34-49/34/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/34-49/34/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/34-49/34/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/34-49/34/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/34-49/34/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/34-49/34/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/34-49/34/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/34-49/34/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/34-49/34/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/34-49/34/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/34-49/34/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/34-49/34/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/34-49/34/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/34-49/34/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/34-49/34/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/34-49/34/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/34-49/34/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/34-49/34/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/34-49/34/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/34-49/34/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/34-49/34/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/purANam_vaiShNavam/bhAgavatam/gauDIya-prastutiH/10/34-49/34/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">पुराणे विश्वासटिप्पन्यः <br/> ३४</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/purANam_vaiShNavam/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="३४">३४</h1>
    
    <a id="editLink" class="btn btn-primary noPrint"  href="https://github.com/vishvAsa/purANam_vaiShNavam/edit/content/bhAgavatam/gauDIya-prastutiH/10/34-49/34.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <h2 id="अजगर-मखन-ननदसय-मचनम-अजगरसय-परव-वदयधर-सवरप-परपत-">अजगर-मुखान् नन्दस्य मोचनम्, अजगरस्य पूर्व-विद्याधर-स्वरूप-प्राप्तिः ।</h2>
<p><strong>॥ १०.३४.१-२ ॥</strong></p>
<p><strong>श्री-शुक उवाच&mdash;</strong></p>
<p>एकदा देव-यात्रायां गोपाला जात-कौतुकाः ।</p>
<p>अनोभिर् अनडुद्-युक्तैः प्रययुस् ते\ऽम्बिका-वनम् ॥</p>
<p>तत्र स्नात्वा सरस्वत्यां देवं पशु-पतिं प्रभुम्<sup id="fnref:1"><a href="#fn:1" class="footnote-ref" role="doc-noteref">1</a></sup> ।</p>
<p>आनर्चुर् अर्हणैर् भक्त्या देवीं च नृपते \ऽम्बिकाम् ॥</p>
<p><strong>श्रीधर-स्वामी (भावार्थ-दीपिका) :</strong></p>
<p>चतुस्त्रिंशेऽहिना ग्रस्तं नन्दं हरिर् अमूमुचत् ।</p>
<p>विद्याध्रं चाङ्गिरः-शापाच् छङ्खचूडं तथावधीत् ॥</p>
<p>रासापदेशतः कामं किङ्करी-कृत्य कामतः ।</p>
<p>अनुगृह्णन् वशं निन्ये तथा विद्याधराधिपम् ॥</p>
<p>तद् एवं कामानुग्रह-मुखेन काम-जयं प्रतिपाद्य तथैव विद्याधर-जयं प्रतिपादयितुं तत् प्रसङ्गं दर्शयति&mdash;<strong>एकदा</strong> इति ॥१.२॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> अहिना सर्पेण । अमूमुचत् मोचयामास । विद्याम् अन्तर्धाविर्भावादि-लक्षणां धरतीति तथा तम् । मूल-विभुजादित्वाद् धरतेः कः । <em>शङ्खचूडं</em> यक्षम् । <em>रासापदेशतः</em> रास-लीला-च्छलेन । <em>कामतः</em> स्वेच्छया । <em>विद्याधराधिपं</em> <em>कामं</em> च <em>अनुगृह्नन्न्</em> इत्य् अन्वयः । <em>तद् एवम्</em> इह तच्-छब्दो वाक्यालङ्कार एव । कामस्यानुग्रहाय मुखं प्रारम्भो यस्य वृत्तस्य, तत् <em>कामानुग्रह-मुखं</em>, तेन</p>
<blockquote>
<p>ये ये हताश् चक्र-धरेण विष्णुना त्रैलोक्य-नाथेन जनार्दनेन । &gt;
ते ते गता विष्णु-पुरीं नरेन्द्राः क्रोधोऽपि देवस्य वरेण तुल्यः ॥</p></blockquote>
<p>इत्य् उक्त-दिशा, मोघा याच्ञा वरम् अधिगुणे इत्य् उक्त-दिशा च भगवत्-कृत-काम-जयोऽपि <em>कामानुग्रह</em> एव । तथैव विद्याधरानुग्रह-मुखेन तत्-सङ्गं विद्याधर-मेलनम् ।</p>
<p><strong>एकदा</strong> रासानन्तरं फाल्गुन-शिवरात्रौ । <strong>अनोभिः</strong> शकटैः । गोवर्धन-मखवत् कृष्ण-कौतुक-मूलत्वेन तीर्थे दानार्थं बहुल-द्रस्य नयनार्थम् अम्बिकावनम् । मथुरा-दिग्-विभागे वायव्ये सरस्वती-तीरस्थं शिवोमा-मूर्ति-भूषितम् ॥१॥</p>
<p><strong>तत्र</strong> वने । <strong>पशूनां</strong> जीवानां <strong>पतिं</strong>,</p>
<blockquote>
<p>ब्रह्माद्याः स्थावरान्ताश् च देव-देवस्य सूलिनः । &gt;
पशवः परिकीर्त्यन्ते संसार-वश-वर्तिनः । &gt;
तेषां पतित्वाद् देवेशः शिवः पशुपतिः स्मृतः ॥ &gt;
मल-मायादिभिः पाशैः स बध्नाति पशून् पतिः । &gt;
स एव मोचकस् तेषां भक्त्या सम्यग् उपासितः ॥ &gt;
ब्रह्मादि-स्तम्ब-पर्यन्तान् पशून् बद्ध्वा महेश्वरः । &gt;
पाशैर् एतैः पतिर् देवः कार्यं कारयति स्वकम् ॥ इति शैवोक्तेः ।</p></blockquote>
<p><strong>देवीम्</strong> अम्बिकाम् ॥२॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> एवम् ऐश्वर्य-संवलित-लौकिक-लीलायाः प्रसङ्गात् तादृशीम् एवान्यां वदन् गोपानां साक्षाद् आश्चर्य-दर्शनेन सर्वथा श्री-भगवति तेषां भक्ति-विवृद्धिं दर्शयितुं प्रसङ्गान्तरम् आरभते&mdash;<strong>एकदा</strong> इति । कैशोर एव कस्मिंश्चित् समये तत्रापि युक्त्या शिव-रात्रौ, कार्तिके इति केचित् । <strong>देवस्य</strong> श्री-शिवस्य <strong>यात्रायां</strong> <strong>जातं कौतुकम्</strong> औत्सुक्यं येषां ते इति केवलं कौतुकेनैव प्रयाणम्, न तु केनचित् कामादिनेत्य् अर्थः । यतो गोपालाः कौतुक-शीला इत्य् अर्थः ।</p>
<p>यद् वा, गोपालाः श्री-भगवद्-एक-निष्ठा अपि <strong>अनडुद्भिर्</strong> महा-वृषभैर् <strong>युक्तैर् अनोभिर्</strong> इति स्वभावतो गोपानां शकटैर् एव गमनाद् विशेषतश् च तीर्थे दानार्थ-बहुल-द्रव्य-नयनात्, अत एव <strong>प्र</strong>कार्षेण <strong>ययुः</strong> । <strong>अम्बिका-वनं</strong> श्री-मथुरा-पुर-पश्चिम-दिग्-भागे **सरस्वती-**तीरस्थं श्री-शिवोमा-मूर्ति-विभूषितं तद्-दैवत्यम् । गुर्जर-देशे सिद्ध-पुरस्य नातिदूरवर्ति-तीर्थम् अम्बिका-वनम् इति केचित् ॥१॥</p>
<p><strong>तत्र</strong> वने । <strong>देवं</strong> पूज्यं श्री-विष्णु-वैष्णवैक-प्रियत्वात्, विशेषतः <strong>पशूनां पतिं</strong> पालकम् । किं च, <strong>प्रभुं</strong> श्री-भगवद्-भक्ति-प्रदाने समर्थम् । अत एव <strong>अर्हणैर्</strong> विविधोपचारैर् भक्त्या पूजयामासुः । च-कारेणाम्बिकाया अपि तादृशत्वं समुच्चीयते । हे <strong>नृपते</strong> ! इति कौतुक-शीलानां कौतुकाचरण-वृत्तं राजत्वाद् भगवता ज्ञायते एव । किं वा, वैष्णवानाम् अपि श्री-भगवद्-भक्त्य्-अर्थं तत्-तत्-पूजा-वृत्तं भगवता पाल्यत एवेति ॥२॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> अथ रास-लीला-प्रसङ्गात् तादृशीं शङ्खचूड-वधावसानाम् अन्यां लीलां दर्शयितुं तयोर् मध्ये जातत्वेन क्रम-प्राप्तं तत्-प्रभाव-दर्शनमयत्वेन तादृश-लीला-प्रतिकूल-जन-स्तम्भकतया तद्-उपयुक्तं च लीलान्तरम् आह&mdash;<strong>एकदा</strong> इति तद्-रासानन्तरं फाल्गुने शिव-रात्रौ <strong>देवस्य</strong> श्री-शिवस्य <strong>यात्रायां</strong> <strong>जातं कौतुकम्</strong> औत्सुक्यं येषां ते । तद् एतच् च गोवर्धन-मखवत् श्री-कृष्न-कौतुक-मूलत्वेनैव च ज्ञेयम्, अनन्याश्रय-मनस्त्वात् तेषां ।</p>
<p>यद् वा, ते गोपाः गोपालेन श्री-कृष्नेन हेतुना आ सम्यक् जात-कौतुकाः । अत्र श्री-कृष्नस्य तु निज-प्रेयसीभिः सह स्वच्छन्द-लीलायां निगूढोऽभिप्रायो गम्यः । अतः पूर्व-लीला-समानत्वं चास्य ज्ञेयम् । <strong>अनडुद्भिर्</strong> इति प्रसिद्धार्थस्यापि निर्देशस् त्व् अनो वहति अनडवान् इति निरुक्तेर् विशेष-विवक्षया सा चानायास-गमनस्य <strong>अनोर्</strong>-निर्देशश् च तीर्थे दानार्थं बहुल-द्रव्य-नयनस्य, अत एव <strong>प्र</strong>कर्षेण <strong>ययुः</strong> । <strong>अम्बिकावनं</strong> श्री-मथुरा-पुर-वायव्य दिग्-विभागे सरस्वती-तीरस्थं श्री-शिवोमा-मूर्ति-विभूषितं तद्-दैवत्यम् । यद् वा, गुर्जर-देशे सिद्ध-पुरस्य नातिदूरवर्ति-तीर्थम् अम्बिका-वनं, तस्यैवाति-प्रसिद्धत्वात्॥१॥</p>
<p><strong>देवं</strong> पूज्यं श्री-विष्नु-वैष्णवैक-प्रियत्वात् । <strong>प्रभुं</strong> श्री-भगवद्-भक्त्य्-आदि-प्रदान-समर्थं । &quot;विभुम्&quot; इति क्वचित् पाठः । अत एव <strong>अर्हणैर्</strong> विविधोपचारैः । <strong>च</strong>-कारेणाम्बिकाया अपि तादृशत्वं समुच्चीयते । हे <strong>नृपते</strong> ! इति रास-लीलाविष्टं तम् अवधापयति ॥२॥</p>
<hr>
<p><strong>जीव-गोस्वामी (क्रम-सन्दर्भः) :</strong> एकदा शिव-रात्रौ अम्बिका-वनं गुर्ज्जर-देशे सिद्ध-पुर-निकटे प्रसिद्धम् ॥१॥</p>
<hr>
<p><strong>जीव-गोस्वामी (बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong></p>
<p>चतुस्-त्रिंशेनन्द-पाद-ग्रासि सर्पं स्पृशन् हरिः ।</p>
<p>उद्दधार मणिं शङ्खचूडं जग्राह तद्-वधात् ॥</p>
<p>शारदीं रास-लीलां वर्णयित्वा वासन्तीं होलिका-गान-लीलां वर्णयिष्यन् प्रथमं शिव-रात्रि-यात्रायाम् आह । <strong>एकदा</strong> फाल्गुन-कृष्णा-चतुर्दश्याम् <strong>अम्बिका-वनं</strong> मथुरा-वायव्य-दिग्-विभागे सरस्वती-तीरस्थं श्री-शिवोमा-मूर्ति-भूषितम् इत्य् एके, गुर्जर-देशस्थं सिद्ध-पुर-निकट-स्थ-तीर्थम् इत्य् अन्ये प्राहुः ॥१॥</p>
<hr>
<p><strong>॥ १०.३४.३ ॥</strong></p>
<p>गावो हिरण्यं वासांसि मधु मध्व्-अन्नम् आदृताः ।</p>
<p>ब्राह्मणेभ्यो ददुः सर्वे देवो नः प्रीयताम् इति ॥</p>
<p><strong>श्रीधर-स्वामी (भावार्थ-दीपिका) : गावो</strong> गाः । <strong>मधु</strong> मधुरम् । <strong>मध्व्-अन्नं</strong> मधुना सहितम् अन्नम् ॥३॥</p>
<hr>
<p><strong>वंशीधरः (भावार्थ-दीपिका-प्रकाशः) : देवः</strong> पार्वती-नाथः ॥३॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> <strong>गाव</strong> इति प्रथमान्तत्वं छान्दसम् । यद् वा, <strong>वो</strong> युष्माकं सम्राजाम् इव यत् <strong>हिरण्यादि</strong> तद् इत्य् अर्थः । <strong>आदृता</strong> देवालयस्थैर् देव-सेवकैः सम्मानिता आदर-युक्ता वा, <strong>सर्वे</strong> श्री-नन्दादयः प्रत्येकम् एवेत्य् अर्थः । <strong>देवः</strong> श्री-शिवः श्री-विष्णुः श्री-कृष्ण एव वा, प्रेम-भरेण सदा तत्-प्रीत्य्-एकापेक्षकत्वात् ॥३॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> तेषां स-कौतुकत्वेऽपि धर्मार्थ-निष्ठत्वम् आह&mdash;<strong>गाव</strong> इति द्वाभ्यां । <strong>आदृताः</strong> तद् एवालय-सेवकैः सम्मानिताः आदर-युक्ता वा <strong>सर्वे</strong> श्री-नन्दादयः प्रत्येकम् एवेत्य् अर्थः । <strong>देवः</strong> श्री-शिवः श्री-विष्णुर् वा वैष्णव-विष्णु-प्रीतिर् एव वैष्णवानां प्रयोजनम् इति । तच् च विष्णोर् आराधनार्थाय स्व-पुत्रस्योदयाय चेतिवत् ज्ञेयम् ॥३॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्</em>।</p>
<hr>
<p><strong>विश्वनाथ-चक्रवर्ती (सारार्थ-दर्शिणी) : गावो</strong> गाः । <strong>मधु</strong> शिवाभिषेकावशिष्टं मधु-सहितानाम् ॥३॥</p>
<hr>
<p><strong>॥ १०.३४.४ ॥</strong></p>
<p>ऊषुः सरस्वती-तीरे जलं प्राश्य यत-व्रताः ।</p>
<p>रजनीं तां महा-भागा नन्द-सुनन्दकादयः ॥</p>
<p><strong>श्रीधर-स्वामी (भावार्थ-दीपिका) : जल</strong>-मात्रं <strong>प्राश्य</strong> उपोषितास् <strong>तां</strong> निशां तत्र <strong>ऊषुर्</strong> न्यवसन् ॥४॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> <em>तत्र</em> सरस्वती-तीरे । <strong>ताम्</strong> या तत्र-गतानाम् आगता इत्य् अर्थः । <strong>सुनन्दः</strong> श्री-नन्दनुजः, सञ्ज्ञायां कन् । अतस् तद्-अग्रजस्योपनन्दस्य गोष्ठ एव स्थितिर् अवधार्यते । योग्यता च तस्य ज्ञान-वयो\ऽधिक्यात् ॥४॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> <strong>प्राश्य</strong> प्राशन-मात्रं कृत्वा, यतो <strong>यतं</strong> संयमेन गृहीतं <strong>व्रतं</strong> यैः । एतच् च श्री-शिव-तीर्थाद्य्-अपेक्षया तीर्थ-यात्रापेक्षयैव वा, महान् भावो भाग्यं प्राप्यांशो वा येषाम् इति श्री-भगवद्-भक्त्य्-अपेक्षया श्री-शिवार्चनं युक्तम् एवेति भावः । <strong>सुनन्दो</strong> नन्दस्य कनीयान् भ्राता, संज्ञायां कः । ज्येष्ठोऽप्य् उपनन्दो गमन-प्रसङ्गे नोक्तः, मन्त्री रक्षार्थं व्रजे स्थित इति ज्ञेयम् । <strong>आदि</strong>-शब्दाद् अन्येऽपि वृद्धाः, तद्-यात्रायां वृद्धानाम् एव प्राधान्यात् ते वृद्धा निर्दिष्टाः, न च श्री-भगवान् तद्-वयस्या वा, तेषां प्रायो बाल्ये व्रताद्य्-अनादरात् ॥४॥</p>
<hr>
<p><strong>जीव-गोस्वामी (लघु-वैष्णव-तोषणी) : प्राश्य</strong> प्राशन-मात्रं कृत्वा । तत्र हेतुः--<strong>यतं</strong> संयमेन गृहीतं <strong>व्रतं</strong> यैः । <strong>रजनीं</strong> शिव-रात्रिं तस्यास् तत्-प्रधानत्वात् । <strong>सुनन्दः</strong> श्री-नन्दानुजः संज्ञाया कन् । अतस् तद्-अग्रजस्योपनन्दस्य गोष्ठ एव स्थितिर् बुध्यते । योग्यता च तस्यैव ज्ञान-वयोऽधिकत्वात् ॥४॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्</em>।</p>
<hr>
<p><strong>विश्वनाथ-चक्रवर्ती (सारार्थ-दर्शिणी) : सुनन्दो</strong> नन्दानुजः संज्ञायां कन् ॥४॥</p>
<hr>
<p><strong>॥ १०.३४.५ ॥</strong></p>
<p>कश्चिन् महान् अहिस् तस्मिन् विपिने\ऽतिबुभुक्षितः ।</p>
<p>यदृच्छयागतो नन्दं शयानम् उरगो\ऽग्रसीत् ॥</p>
<p><strong>श्रीधर-स्वामी (भावार्थ-दीपिका) : महान्</strong> <strong>अहिर्</strong> अजगरः । <strong>उरग</strong> उरसा गच्छन्न् इत्य् अलक्षितत्वम् उक्तम् । <strong>अग्रसीत्</strong> जग्रास ॥५॥</p>
<hr>
<p><strong>वंशीधरः (भावार्थ-दीपिका-प्रकाशः) : कश्चित्</strong> अनिर्दिष्ट-नामा । <strong>यदृच्छया</strong> केनापि भाग्योदयेन । <strong>उरग</strong> इत्य् अलक्षितागमनः । यात्रिक-लोक-शून्यत्वाद् <strong>विपिन</strong> इति । किम्-अर्थम् आगत्य जग्रास ? तद् आह&mdash;<strong>अतिबुभुक्षितः</strong> । <strong>शयानं</strong> स्वीकृत-निद्रम् । पूर्वस्यां रात्रौ जागरणोपवासादिना श्रान्तेर् निर्भर-निद्राणम् इति भावः ॥५॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> <strong>कश्चिद्</strong> इति अन्याजगरतो विशिष्ट इत्य् अर्थः । तच् चाग्रे व्यक्तं भावि, इति तस्य निजोद्धार-कृत्येऽनुसन्धान-सद्भावः सूचितः । <strong>अतिबुभुक्षितः</strong> चिरं भक्ष्याप्राप्तेः । अत एव <strong>तस्मिन् विपिने</strong> <strong>यदृच्छया</strong> केनापि भाग्योदयेन <strong>आगतः</strong> सन् । किं वा, तत्र वर्तमान एव यदृच्छया श्री-नन्दान्तिकम् आगतः सन् <strong>अग्रसीच्</strong> चरणयोर् ग्रसितुं प्रवृत्तः ।</p>
<p>ननु, अहिं दृष्ट्वा कथं स न पलायत ? तत्राह&mdash;<strong>शयानं</strong> पथ-श्रान्त्यादिना निद्राणम् ।</p>
<p>ननु, श्री-नन्दं दृष्ट्वा कथम् असौ न बिभेति स्म ? तत्राह&mdash;शयानं वस्त्राद्य्-आवृतत्वेन भूमि-शय्यायं निश्चेष्टतया वर्तमानम् इत्य् अर्थः । <strong>यदृच्छया</strong> इति सर्वत्रैव मुख्यो हेतुः, निजोद्धारार्थं परमार्त्या श्री-नन्दं सपाद-ग्रहम् आश्रित इति तत्त्वार्थः ॥५॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> अथ तत्र रजनी-वृत्तम् आह--<strong>कश्चिद्</strong> इति । <strong>कश्चिद्</strong> विलक्षण इत्य् अर्थः । <strong>यदृच्छया</strong> केनापि भाग्योदयेन । <strong>शयानम्</strong> <strong>उरग</strong> इति पद-द्वयम् ज्ञाने हेतुः । तत्र शयानम् इति पूर्वस्यां रात्रौ जगरणोपवासादीना श्रान्तेर् निर्भर-निद्राणम् इत्य् अर्थः । उरगा-गमनं च यात्रिक-लोकापगमेन निर्जन-प्रायत्वात् <strong>अग्रसीत्</strong> चरणयोर् ग्रसितुं प्रवृत्तः ॥५॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्</em>।</p>
<hr>
<p><strong>विश्वनाथ-चक्रवर्ती (सारार्थ-दर्शिणी) : महान्</strong> अजगरः । उरसा गच्छतीत्य् <strong>उरग</strong> इत्य् अलक्षितत्व-ज्ञापनार्थं विशेषणम् ॥५॥</p>
<hr>
<p><strong>॥ १०.३४.६ ॥</strong></p>
<p>स चुक्रोशाहिना ग्रस्तः कृष्ण कृष्ण महान् अयम् ।</p>
<p>सर्पो मां ग्रसते तात प्रपन्नं परिमोचय ॥</p>
<p><strong>श्रीधर-स्वामी (भावार्थ-दीपिका) :</strong> <em>न व्याख्यातम्।</em></p>
<hr>
<p><strong>वंशीधरः (भावार्थ-दीपिका-प्रकाशः) : स</strong> नन्दः । वीप्सा त्रासात् । <strong>कृष्ण</strong> क्लेश-कर्षक ! <strong>तात</strong> इति स्नेहात् । तथा मे मृति-त्रासो नास्ति किं तु त्वद् वियोगाद् एव यथेति भावः । महा-नित्य-प्रतिकार्यता-बोधकः । <strong>प्र</strong>कर्षेण <strong>आपन्नं</strong> विपद्-ग्रस्तम्, वृद्धत्वेन पाल्यत्वात्, शरणागतं वा ॥६॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> <strong>ग्रस्तो</strong> ग्रस्यमानः ग्रस्तः, एवं वीप्सा त्रासात् स्नेह-भराद् वा । <strong>महान्</strong> इत्य् आत्मना दुष्प्रतिकार्यत्वम् उक्तम्, श्लेषेण विद्याधर-श्रेष्ठतया वैष्णवत्वं सूचितम् । <strong>तात</strong> इति स्नेह-भराद् एव, अतो मे मरणाद् दुःखं नास्ति, किन्तु तद्-वियोगाद् एवेति भावः । अतः <strong>प्रपन्नं</strong> भक्तं शरणागतं वेति विनयेनार्ति-भरेण वा, <strong>परितः</strong> सर्व-मङ्गलतया <strong>मोचय</strong> अस्मत्-सुख-त्याजनेन सर्वाङ्गानिराकृत्यतया मोचयेत्य् अर्थः, अन्यथा अजगर-ग्रस्ताङ्ग-रक्षानुद्भवात् । अत एव तत्रैव मोचयिष्यते ।</p>
<p>श्लेषेण, <strong>तात</strong> ! त्वत्-पितरं <strong>मां प्रपन्नम्</strong> एतं शापाद् विमोचय, ततश् च ममापि स्वत एव परिमोचनं सिध्येद् इति ॥६॥</p>
<hr>
<p><strong>जीव-गोस्वामी (लघु-वैष्णव-तोषणी) : ग्रस्तः</strong> पदयोर् एव । वीप्सा त्रासात् । <strong>तात</strong> इति स्नेह-भरात् अतो मे मरणात् त्रासो नास्ति, किन्तु त्वद्-वियोगाद् एवेति भावः । त्रासाद् एवाह <strong>प्रपन्नं</strong> शरणागतं वृद्धत्वेन पुत्रस्य तव पालनीय-वृन्द-गतं व <strong>परि</strong> सर्वतो भावेन तव मम कस्यचिद् अन्यस्य च क्लेशं विनैव <strong>मोचय</strong> महा-नित्यात्मना दुष्प्रतिकार्यत्वं । तस्य शीघ्रागमन-प्रार्थनं च निवेद्यते । इदं च कालिय-दमनादि-दृष्ट्येति ज्ञेयम् ॥६॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्</em>।</p>
<hr>
<p><strong>विश्वनाथ-चक्रवर्ती (सारार्थ-दर्शिणी) : चुक्रोश</strong> इति । अनेन सर्व-दुर्गाणि [भा।पु। १०.८.१६] इति गर्गोक्तिम् अनुस्मृत्य इति भावः ॥६॥</p>
<hr>
<p><strong>॥ १०.३४.७ ॥</strong></p>
<p>तस्य चाक्रन्दितं श्रुत्वा गोपालाः सहसोत्थिताः ।</p>
<p>ग्रस्तं च दृष्ट्वा सम्भ्रान्ताः<sup id="fnref:2"><a href="#fn:2" class="footnote-ref" role="doc-noteref">2</a></sup> सर्पं विव्यधुर् उल्मुकैः ॥</p>
<p><strong>श्रीधर-स्वामी (भावार्थ-दीपिका) : विव्यधुस्</strong> ताडयामासुः । <strong>उल्मुकैर्</strong> ज्वलत्-काष्ठैः ॥७॥</p>
<hr>
<p><strong>वंशीधरः (भावार्थ-दीपिका-प्रकाशः) : तस्य</strong> नन्दस्य । <strong>आक्रन्दितम्</strong> अर्ति-शब्दम् । <strong>साहसा</strong> शीघ्रम् ॥७॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> <strong>आक्रन्दितं</strong> करुण-दीर्घ-स्वरम् आक्रोशनम् एव वा । <strong>गोपाला</strong> इति तद्-एक-परत्वं दर्शितम्, तस्य वल्लवेन्द्रत्वात् । अत एव सहसा सहसेत्य् अस्य पूर्वेणैवान्वयः । अकस्मात् <strong>श्रुत्वा</strong> । च-काराभ्यां श्रवण-दर्शनयोः प्राधान्येन द्वयोर् अप्य् एक-कालीनत्वं, तेन च तेषां सावधानत्वं बोधितम् । सुखं तन्-मोचनादिकं सर्वम् एव कर्तुं समर्थानाम् अपि केवलम् उल्मुकैर् एव । व्यधने हेतुः&mdash;<strong>सम्भ्रान्ताः</strong> सम्भ्रमाकुला इति ॥७॥</p>
<hr>
<p><strong>जीव-गोस्वामी (लघु-वैष्णव-तोषणी) : आक्रन्दितं</strong> करुण-दीर्घ-स्वरं । <strong>च</strong>-काराभ्यां श्रवण-दर्शनयोः प्राधान्येन द्वयोर् अप्य् एक-कालीनत्वं । तेन च तेषां सावधानत्वं बोधितम् । अजगरस्य ग्रस्तापरित्याग-स्वभावाशङ्कया परम-दुःसहैर् विशेषतस् तिर्यग्-जाति-भीषणैर् <strong>उल्मुकैर्</strong> एव <strong>विव्यधुः</strong> हस्ताभ्यां ध्रियमाणैस् तैस् तद्-अवराङ्गे ताडयामासुः <strong>संभ्रान्तास्</strong> त्वरान्विताः । पाठान्तरे &quot;विभ्रान्ताः&quot; उद्विग्नाः ॥७॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्</em>।</p>
<hr>
<p><strong>विश्वनाथ-चक्रवर्ती (सारार्थ-दर्शिणी) : उल्मुकैर्</strong> ज्वलत्-काष्ठैः ॥७॥</p>
<hr>
<p><strong>॥ १०.३४.८ ॥</strong></p>
<p>अलातैर् दह्यमानो\ऽपि नामुञ्चत् तम् उरङ्गमः ।</p>
<p>तम् अस्पृशत् पदाभ्येत्य भगवान् सात्वतां पतिः ॥</p>
<p><strong>श्रीधर-स्वामी (भावार्थ-दीपिका) : अलातैर्</strong> एवोल्मुकैः ॥८॥</p>
<hr>
<p><strong>वंशीधरः (भावार्थ-दीपिका-प्रकाशः) : अलातैः</strong> उल्मुकैः, तेषाम् एव तिर्यग् योनि-भीषणत्वात् । <strong>तं</strong> नन्दम् । <strong>तं</strong> सर्पम् । <strong>अभ्येत्य</strong> आगत्य सङ्कोचेन वृद्ध-सङ्गाद् दूरे वयस्य-वर्गात् सम्भ्रमेण पितृ-सन्निधौ प्राप्य पाद-स्पर्श-मात्रेणैव <strong>नन्दं</strong> सर्पाकारं <strong>चामुञ्चत्</strong> । <strong>भगवान्</strong> अचिन्त्य-शक्तिस् तयैव सर्वं कर्तुं समर्थः सैरन्ध्री-वायकादिषु दृष्टत्वात्, पाद-स्पर्शस् तु सम्भ्रमाद् एवेति ॥८॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> <strong>पदा</strong> वाम-श्री-चरणाग्रेण <strong>अस्पृशत्</strong> । अब्जत्वादि-रूपकाप्रयोगः शितलत्व-कोमलत्वादि-गुण-नैरपेक्ष्येण केवलम् ईषत्-स्पर्श-मात्र-विवक्षया। एवम् अग्रेऽपि । दर्शन-मात्रेण शुभानुध्यान-मात्रेणैव वा अजगराच् छ्री-नन्दस्य, तस्य च ब्रह्म-शापाद् विमुक्तिः स्यात्, तथापि श्री-पदाब्जेन स्पर्शनं कोप-पूर्वक-पाद-प्रहर-च्छलेन, वस्तुतश् च श्री-नन्द-पाद-ग्रहण-भक्ति-दृष्ट्या कारुण्येन निज-भक्ति-प्रदानार्थम् इति ज्ञेयम् । तच् चाग्रे व्यक्तं भावि । <strong>अभ्येत्य</strong> अभिमुखम् आगत्येति सङ्कोचतो वृद्धानां परित्यागेन निज-वयस्य-वर्ग-सङ्गे दूरे वासात् । <strong>भगवान्</strong> निजैश्वर्यं प्रकटयन्न् इत्य् अर्थः ।</p>
<p>ननु, गूढैश्वर्यत्वम् एव तत्रोचितम्, तत्राह&mdash;<strong>सात्वतां</strong> भक्तानां <strong>पतिः</strong> पालकः, श्री-नन्दस्य रक्षार्थं स्नेहातिशयात् तन् नापेक्षितम् इति भावः ॥८॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> सङ्कोचाद् बद्धानां सङ्ग-परित्यागेन निज-वयस्य वर्ग-सङ्गे दूरे वासात् तद्-अनन्तरम् एव <strong>अभ्येत्य</strong> पितृ-स्नेहमय-लीलावेशेन सम्भ्रमाद् आभिमुख्येनागत्य <strong>तं</strong> दीर्घ-पुच्छं <strong>पदास्पृशद्</strong> एव, न तु जघान । स्पृष्टस्य तातस्य स्वयं पादेन स्पर्शस्याप्य् अनौचित्येन बुद्धि-पूर्वकत्वाभावात् । प्रकारान्तरतोऽपि तच्-छाप-विमोचन-सामर्थ्यात् ब्रह्म-दण्डाद् विमुक्तोऽहं सद्यस् तेऽच्युत-दर्शनाद् इति वक्ष्यमाणाच् च अबुद्धि-पूर्वकत्वेऽपि तत्-तत्-सम्बोधनासिद्धौ हेतुर् <strong>भगवान्</strong> स्वभावत एव सर्व-शक्त्य्-आश्रयः । अथ <strong>सात्वतां पतिः</strong> सर्व-भक्त-पालकश् चेति । तद् एवं पूतनायाः सद्-वेष-ग्रहणवत् यथा कथञ्चिद् भक्त्या तद्-अस्पर्शोऽपि तत्-पाद-स्पर्श-फल-पर्यवसान इति बोधितम् ॥८॥</p>
<hr>
<p><strong>जीव-गोस्वामी (क्रम-सन्दर्भः) : अस्पृशन्</strong> न तु जघान । स्पृष्टस्य जनकस्य तस्य स्वयं स्वयं पाद-स्पर्शानौचित्येन बुद्धि-पूर्वकत्वाभावात् ॥८.१५॥</p>
<hr>
<p><strong>जीव-गोस्वामी (बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) : अलातैस्</strong> तैर् एव ॥८॥</p>
<hr>
<p><strong>॥ १०.३४.९ ॥</strong></p>
<p>स वै भगवतः श्रीमत्- पाद-स्पर्श-हताशुभः ।</p>
<p>भेजे सर्प-वपुर् हित्वा रूपं विद्याधरार्चितम् ॥</p>
<p><strong>श्रीधर-स्वामी (भावार्थ-दीपिका) : विद्याधरेष्व् अर्चितं</strong> पूजितम् ॥९॥</p>
<hr>
<p><strong>वंशीधरः (भावार्थ-दीपिका-प्रकाशः) : सः</strong> सर्पः ॥९॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> <strong>सो</strong>ऽजगरः । <strong>वै</strong> प्रसिद्धम् एवैतद् इत्य् अर्थः । <strong>भगवतः</strong> कारुण्याद्य्-अशेष-निज-गुणात् प्रकटयतः <strong>श्रीमतः</strong> सर्व-सल्-लक्षण-शोभा-युक्तस्य <strong>पादस्य स्पर्शेन</strong> <strong>हतान्य् अशुभानि</strong> बहुल-जन्म-सञ्चिताशेष-पापानि । किं वा, अशुभं कथञ्चिद् अप्य् अप्रतिकार्यं महद्-अपराध-लक्षणं यस्य सः । अत एव पुनर्-उक्ततयैव श्रीमत्-पाद-स्पर्शस्य साक्षान्-निर्देशः । तत्र <strong>श्रीमद्</strong> इति <strong>रूप</strong>-विशेष-सम्पादन-हेतुतया <strong>विद्याधरेषु</strong> तैर् वा <strong>अर्चितं</strong> सुदुर्लभम् इत्य् अर्थः । इति पूर्वतोऽपि रूप-विशेष-प्राप्तिः सूचिता ॥९॥</p>
<hr>
<p><strong>जीव-गोस्वामी (लघु-वैष्णव-तोषणी) : वै</strong> प्रसिद्धम् एवैतद् इत्य् अर्थः । <strong>भगवतो</strong>ऽशेष-निज-प्रभावान् प्रकटयतः <strong>श्रीमतः</strong> सर्व-माधुर्य-सम्पत्ति-युक्तस्य <strong>पादस्य स्पर्शेन</strong> तत्-स्वभावेन <strong>हतान्य् अशुभानि</strong> महद्-अपराध-लक्षणान्तानि बहु-जन्म-सञ्चितान्य् अशेष-पापानि यस्य सः । अत्र श्रीमद् इति कैमुत्य-व्यञ्जकम् अत एव गौरवेण श्रीमत्-पाद-स्पर्शेत्य् एव पुनर् उक्तम् । न तु तत्-स्पर्श इति मात्रम् । अत एवेदम् अपि न चित्रम् इत्य् आह&mdash;<strong>भेज</strong> इति । <strong>विद्याधरेषु</strong> तैर् वा <strong>अर्चितं</strong> सुदुर्लभम् इत्य् अर्थः । इति पूर्वोऽपि रूप-विशेष-प्राप्तिः सूचिता । अन्यत् तैः ।</p>
<p>अथवा श्लोक-द्वयम् एवं युज्यते । <strong>अलातैर्</strong> हन्यमानोऽपि य उरङ्गमस् <strong>तं</strong> श्री-नन्दं <strong>नामुञ्चत्</strong> <strong>तम् अभ्येत्य पदास्पृशद्</strong> इति । तेन स्पर्श-मात्रेणासाव् उरङ्गमस् तम् अमुञ्चद् इत्य् अवगम्यते । &quot;प्रविश पिण्डीम्&quot; इत्य् अत्रैवाकाङ्क्षा-लब्धत्वात् । <strong>भगवान् सात्वतां पतिर्</strong> इति पद-द्वयस्य सामर्थ्यात् । अन्यथा तथा परित्यज्य विद्याधरतां प्राप्ते तस्मिन् श्री-भगवतः पृच्छायाम् अयोग्यत्वाच् च । अन्यथा सोऽजगर कीदृग् आसीत् ? तत्राह&mdash;<strong>स वै</strong> इति । <strong>सर्प-वपुः</strong> सर्पाकारं <strong>रूपम्</strong> अप्य् आकारम् एव । तव हेतुः--<strong>श्रीमद्</strong> इति <strong>अशुभम्</strong> एव तस्य <strong>हतं,</strong> न तु <strong>वपुर्</strong> इति । तेनैव वपुषा विद्याधराकारं <strong>भेजे</strong> इत्य् अर्थः । अत्र चाचिन्त्य-शक्तिर् एव हेतुर् इत्य् आह--<strong>भगवतः</strong> । श्रीमद् इति वायक-सैरिन्ध्र्य्-आदिषु तथा दर्शनाद् इति भावः ॥९॥</p>
<hr>
<p><strong>जीव-गोस्वामी (क्रम-सन्दर्भः) :</strong> ब्रह्म-दण्डाद् इति तन्-मात्रेण सर्प-देहाध्यासनाच् च विवक्षया <strong>स वै भगवत</strong> इति तु तद्-देह-नाशादि-विवक्षया ॥१६.१९॥</p>
<hr>
<p><strong>बृहत्-क्रम-सन्दर्भः) :</strong> <em>न व्याख्यातम्</em>।</p>
<hr>
<p><strong>विश्वनाथ-चक्रवर्ती (सारार्थ-दर्शिणी) : विद्याधरार्चितम्</strong> इति तस्य विद्याधर-श्रेष्ठत्वात् ॥९॥</p>
<hr>
<p><strong>॥ १०.३४.१० ॥</strong></p>
<p>तम् अपृच्छद् धृषीकेशः प्रणतं समवस्थितम् ।</p>
<p>दीप्यमानेन वपुषा पुरुषं हेम-मालिनम् ॥</p>
<p><strong>श्रीधर-स्वामी (भावार्थ-दीपिका) :</strong> गोपेष्व् आत्मन ऐश्वर्यं प्रकाशयितुम् अविद्वान् इव <strong>तम् अपृच्छत्</strong> । <strong>दीप्यमानेन</strong> <strong>वपुषा समवस्थितम्</strong> ॥१०॥</p>
<hr>
<p><strong>वंशीधरः (भावार्थ-दीपिका-प्रकाशः) : तं</strong> त्यक्त-सर्प-वपुषं देव-विशेषम् ॥१०॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> <strong>हृषिकेशः</strong> सर्वेन्द्रिय-प्रवर्तकत्वेन सर्वज्ञोऽपीत्य् अर्थः । <strong>प्रणतं</strong> कृत-प्राणामं <strong>सम्</strong>यग् बद्धाञ्जलित्वादिना <strong>अवस्थितं वपुषा</strong> विशिष्टं <strong>पुरुषं</strong> पुरुषाकारं सत्-पुरुष-लक्षण-युक्तम् इति वा, <strong>हेम</strong>-स्रग्-युक्तम् । यद् वा, हेम्नो माला पङ्क्तिस् तद्वन्तं सौवर्ण-किरीट-कुण्डलादि-दिव्य-भूषण-भूषितम् इत्य् अर्थः ॥१०॥</p>
<hr>
<p><strong>जीव-गोस्वामी (लघु-वैष्णव-तोषणी) : हृषिकेशः</strong> सर्वेन्द्रिय-प्रवर्तकत्वेन सर्वज्ञो\ऽपीत्य् अर्थः । <strong>प्रणतं</strong> कृत-प्रणामं <strong>सम्</strong>यक् बद्धाञ्जलित्वादिना <strong>अवस्थितं</strong> <strong>दीप्यमानेन</strong> <strong>वपुषा</strong> उपलक्षितं <strong>पुरुषं</strong> पुरुषाकारं <strong>हेम</strong>-स्रग्-युक्तम् । यद् वा, हेम्नो माला पङ्क्तिः तद्वन् तं सौवर्ण-किरीट-कुण्डलादि-दिव्य-भूषण-विभूषितम् इत्य् अर्थः ॥१०॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्</em>।</p>
<hr>
<p><strong>विश्वनाथ-चक्रवर्ती (सारार्थ-दर्शिणी) : तम् अपृच्छद्</strong> इति । बहु-ग्राम-नगरेभ्य आगतान् यात्रिकान् अपि लोकान् ब्राह्मणान् आदरतो भीषयितुम् इति भावः । अत एव <strong>हृषीकेशस्</strong> तत्रत्य-जनान् सर्वान् एव सुदर्शनोक्ताव् एकाग्री-कारयन् ॥१०॥</p>
<hr>
<p><strong>॥ १०.३४.११ ॥</strong></p>
<p>को भवान् परया लक्ष्म्या रोचते\ऽद्भुत-दर्शनः ।</p>
<p>कथं जुगुप्सिताम् एतां गतिं वा प्रापितो\ऽवशः ॥</p>
<p><strong>श्रीधर-स्वामी (भावार्थ-दीपिका) :</strong> यः <strong>परया</strong> शोभया प्रकाशते <strong>भवान् क</strong> इति ॥११.१२॥</p>
<hr>
<p><strong>वंशीधरः (भावार्थ-दीपिका-प्रकाशः) : एतां</strong> सर्प-रूपाम् । <strong>जुगुप्सितां</strong> गर्हिताम् । <strong>गतिं</strong> दशां--गतिः स्त्री मार्ग-दशयोर् ज्ञाने यात्राभ्युपाययोः । नाडी-व्रण-सरण्योश् च इति मेदिनी । वेति पक्षान्तरे । <strong>अवशः</strong> कर्म-वशतः ॥११॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> शुभं सुन्दरं सुखकरं वा दर्शनं दृश्यत इति रूपं सन्दर्शनम् एव वा यस्य स <strong>भवान् कः</strong> ? <strong>कथं</strong> कस्माद् धेतोर् वा <strong>एताम्</strong> आजगरीं <strong>गतिं</strong> योनिं <strong>प्रापितः</strong> ? केन कथं केन प्रकारेणेत्य् एतद् एव वा कर्तृ । <strong>अवशो</strong> बलाद् इत्य् अर्थः । अन्यथा एतादृशस्य ईदृश-गत्य्-असम्भवट्, तद्वद् इति शेषः । प्रश्नाभिप्रायस् तैर् व्यञ्जित एव । तत्र च गोपेष्व् आत्मैश्वर्य-प्रकाशनं स्नेह-विशेष-दार्ढ्यार्थम् एवेति । एवं पूर्वापर-प्रसङ्गयोः सुश्लिष्टतोह्या । यद् वा, तेषां परम-सुन्दराणां गोपानां श्री-मधुपुर्यादि-गमनेन तपः-कार्श्याद् विरूपेषु मुनिषु कदाचिद् अपराधम् आशङ्क्य तन्-निरसनाय पृष्टम् इति ॥११॥</p>
<hr>
<p><strong>जीव-गोस्वामी (लघु-वैष्णव-तोषणी) : शुभं</strong> सुन्दरं <strong>दर्शनं</strong> रूपं यस्य स <strong>भवान् ।</strong> &quot;अद्भुत-दर्शनः&quot; इति वा पाठः । <strong>कथं</strong> कस्माद् धेतोर् वा <strong>एताम्</strong> आजगरीं <strong>गतिं प्रापितः,</strong> केनेति शेषः । <strong>अवशः</strong> इच्छा-रहितः । वश कान्तौ बलाद् इत्य् अर्थः । अन्यथा एतादृशस्यैतादृश-गत्य् असन् भवाद् इति ॥११॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्</em>।</p>
<hr>
<p><strong>विश्वनाथ-चक्रवर्ती (सारार्थ-दर्शिणी) : प्रापित</strong> इति । केन इति शेषः ॥११॥</p>
<hr>
<p><strong>॥ १०.३४.१२ ॥</strong></p>
<p><strong>सर्प उवाच&mdash;</strong></p>
<p>अहं विद्याधरः कश्चित् सुदर्शन इति श्रुतः ।</p>
<p>श्रिया स्वरूप-सम्पत्त्या विमानेनाचरन् दिशः ॥</p>
<p><strong>श्रीधर-स्वामी (भावार्थ-दीपिका) :</strong> <em>न व्याख्यातम्।</em></p>
<hr>
<p><strong>वंशीधरः (भावार्थ-दीपिका-प्रकाशः) : श्रुतः</strong> प्रसिद्धः । <strong>श्रिया</strong> दीप्त्या । <strong>स्वरूप-सम्पत्त्या</strong> स्व-पूर्व-देहावाप्ति-लक्षणया । अग्रिमेण ग्राह-समिति-क्रिया-पदेनान्वयः ॥१२॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> कशिद् एक इति विनयेन, श्लेषेण सर्व-श्रेष्ठ इत्य् अर्थः । सुशोभनं दर्शनं रूपं यस्येत्य् अन्वर्थ-संज्ञाभिप्रेता, श्रुतो विश्रुतः, श्रिया शोभया, स्वस्य रूपेण सौन्दर्येण, सम्पत्त्या च विभूत्या । यद् वा, स्वस्य रूपेण सम्पत्तिः सम्पन्नता यस्यास् तया श्रिया विशिष्टः, पूर्वेणैवान्वयः । दिशोऽचरम्, इतस् ततः क्रीडया भ्रमन्न् आसम् ॥१२॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> ततश् च तत् स्पर्श-प्रभावेण तस्य भक्तिर् अप्य् उत्पन्नेति तद् वाक्य-द्वारा व्यञ्जयितुम् आह । सर्प उवाचेति । अत्र च सर्पता-निर्देशः पूर्वंवच् छरीराभेदापेक्षया । कश्चिद् इति विनयेन श्रुतः संज्ञातः स्वस्य रूपेण सम्पत्तिः सम्पन्नता यस्यास् तया श्रिया शोभया विशिष्टः । दिशोचरम् इतस् ततः क्रीदाया भ्रमन्नासम् ॥१२॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्</em>।</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> श्रुतः विख्यातत्वात् । सर्व-लोकैर् एव । दिशोऽचरम् इतस् ततः क्रीडया भ्रमन् आसम् ॥१२॥</p>
<hr>
<p><strong>॥ १०.३४.१३ ॥</strong></p>
<p>ऋषीन् विरूपाङ्गिरसः प्राहसं रूप-दर्पितः ।</p>
<p>तैर् इमां प्रापितो योनिं प्रलब्धैः स्वेन पाप्मना ॥</p>
<p><strong>श्रीधर-स्वामी (भावार्थ-दीपिका) : प्राहसम्</strong> उपहसितवान् अस्मि । <strong>प्रलब्धैर्</strong> उपहसितैः । मदीयेनैव <strong>पापेन</strong> निमित्तेन ॥१३॥</p>
<hr>
<p><strong>वंशीधरः (भावार्थ-दीपिका-प्रकाशः) : तैः</strong> ऋषिभिः । <strong>विरूपान्</strong> सौन्दर्य-रहितान् । <strong>अङ्गिरसः</strong> अङ्गिरसो वंश्यान् । सौन्दर्ये च स्वभावे च रूप-शब्दं प्रचक्षते इति ॥१३॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> <strong>विरूपान्</strong> स्वभावत एव विकृताकारान्, विशेषतश् च तपसा कार्श्य-मालिन्य-धमनि सन्तति-व्याप्तान् इत्य् अर्थः । <strong>अङ्गिरसस्</strong> तद्-वंश्यान्, <strong>रूपेणैव दर्पितो</strong> जनित-गर्वः, <strong>प्रलब्धैर्</strong> इति उपहास-भरैर् व्याप्तिर् अभिप्रेता, तथापि न क्रुद्धैः सद्भिर् इति भावः । किं च, <strong>स्वेन पाप्मना</strong> इति तेषां दोषः परिहृतः ॥१३॥</p>
<hr>
<p><strong>जीव-गोस्वामी (लघु-वैष्णव-तोषणी) : विरूपान्</strong> विकृताकारान् तपसा च कार्श्यादि-व्याप्तान् इत्य् अर्थः । <strong>अङ्गिरसस्</strong> तद्-वंश्यान् । <strong>प्रलम्भे</strong> हेतुः--<strong>स्वेन</strong> एव <strong>पाप्मना</strong> इति । यद् वा, तैर् यत् <strong>प्रापितस्</strong> तत् स्वेनैव पाप्मनेति तेषां दोषः परिहृतः ॥१३॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्</em>।</p>
<hr>
<p><strong>विश्वनाथ-चक्रवर्ती (सारार्थ-दर्शिणी) : प्रलब्धैर्</strong> उपहसितैर् मदीयेन एव <strong>पापेन</strong> निमित्तेन ॥१३॥</p>
<hr>
<p><strong>॥ १०.३४.१४ ॥</strong></p>
<p>शापो मे\ऽनुग्रहायैव कृतस् तैः करुणात्मभिः ।</p>
<p>यद् अहं लोक-गुरुणा पदा स्पृष्टो हताशुभः ॥</p>
<p><strong>श्रीधर-स्वामी (भावार्थ-दीपिका) : यद्</strong> यतः शापात् ॥१४॥</p>
<hr>
<p><strong>वंशीधरः (भावार्थ-दीपिका-प्रकाशः) : तैः</strong> अङ्गिरोभिः ॥१४॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> अहो किं नाम वक्तव्यो महतां प्रभावः, येन मम दुष्कृतम् अपि परम-सुकृततां नीतम् इत्य् आशयेनाह&mdash;<strong>शाप</strong> इति । <strong>करुणात्मभिः</strong> कृपा-शीलैः, इत्य् अपराधाग्रहणं दीनोद्धार-व्यग्रत्वं च दर्शितम् । एतेन श्री-मथुरा-मण्डले जन्म वासं च लभस्व, तत्-प्रभावेण तत्र श्री-कृष्ण-पादाब्ज-स्पर्शात् ते परम-मङ्गलं भावीति तैर् उक्तम् इति ज्ञेयम् ।</p>
<p>अन्यथा तस्य तस्य तादृश-भाग्यासिद्धिः, अतोऽ<strong>नुग्रहायैव शापः कृतः</strong> । <strong>लोक-गुरुणा</strong> जगदीश्वरेण <strong>भवता</strong> इति सुदुर्लभत्वम् उक्तम् । तत्रापि <strong>पदा</strong> श्री-चरणेन । यद् वा, लोकेषु सर्व-जीवेषु सर्व-भुवनेषु वा मध्ये <strong>गुरुणा</strong> श्रेष्ठेन । किं वा, तेषां परम-पूज्येन <strong>पदा</strong>, तवेत्य्-आद्य-निर्देशः परम-गौरवादिना स्पृष्टत्वाद् एव दर्शनाद् एव वा <strong>हताशुभः</strong> । यद् वा, अ-कार-प्रश्लेषेण अहताशुभोऽप्य् अहम् इति दैन्यात् पाशान् निःशेषेण मुक्तः सन् ॥१४॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> अहो किं नाम वक्तव्यो महतां प्रभावो येन मम दुष्कृतम् अपि परम-सुकृततां नीतम् इत्य् आशयेनाह--<strong>शाप</strong> इति । <strong>करुणात्मभिर्</strong> इत्य् अपराधाग्रहणं दीनोद्धार-व्यग्रत्वं च दर्शितम् । एतेन तत्र श्री-कृष्ण**-पादाब्ज-स्पर्शात्** ते परम-मङ्गलं भावीति तैर् उक्तम् इति ज्ञेयम् । <strong>अतोऽनुग्रहायैव शापः कृतः</strong> । <strong>लोक-गुरुणा</strong> जगदीश्वरेण भवतेति सुदुर्लभत्वम् उक्तम् । तत्रापि <strong>पदा</strong> श्री-चरणेन &quot;पाद&quot; इति क्वचित् पाठः ॥१४॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्</em>।</p>
<hr>
<p><strong>विश्वनाथ-चक्रवर्ती (सारार्थ-दर्शिणी) : यद्</strong> यतः शापात् ॥१४॥</p>
<hr>
<p><strong>॥ १०.३४.१५ ॥</strong></p>
<p>तं त्वाहं भव-भीतानां प्रपन्नानां भयापहम् ।</p>
<p>आपृच्छे शाप-निर्मुक्तः पाद-स्पर्शाद् अमीवहन् ॥</p>
<p><strong>श्रीधर-स्वामी (भावार्थ-दीपिका) : त्वा</strong> त्वां <strong>आपृच्छे</strong> स्वं लोकं गन्तुम् अनुज्ञां याचे । हे <strong>अमीवहन्</strong> ! दुःख-नाशन ! ॥१५॥</p>
<hr>
<p><strong>वंशीधरः (भावार्थ-दीपिका-प्रकाशः) : तं</strong> त्रैलोक्य-ग्रहम् । <strong>अमीवं</strong> पाप-दुःखयोः इति कोशात् ॥१५॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> <strong>तं</strong> दीन-बन्धुं परम-निस्तारकं <strong>त्वा</strong> त्वाम् <strong>आपृच्छे</strong> । ननु, स्व-लोकं गन्तुम् अनुज्ञां याचसे, कथं न मोक्षम् ? इत्य् आह&mdash;<strong>भव-</strong> इति, भवाद् <strong>भीतत्वेन</strong> <strong>प्रपन्नानाम्</strong> अपि <strong>भयम् अपहरति</strong>, दूरतो नाशयतीति तथा तम्, अतो जात्यैव सात्त्विकत्वेन त्वद्-भक्तानाम् अस्माकं कुतः संसार-भयम् ? प्रत्युत वाद्यादिना सहज-त्वत्-सेवया मोक्षाद् अपि सुख-विशेशः सम्पद्येतैवेति भावः । न चेतः प्रभृति परं किञ्चिद् अपि दुःखं महद् अपराधो वा शङ्क्येत इत्य् आह&mdash;<strong>पाद-स्पर्शाद्</strong> इति । अनेन <strong>अमीवस्य</strong> स-मूल-सर्व-परिकर-णाशोऽभिप्रेतः ॥१५॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> ननु, स्व-लोकं गन्तुम् अनुज्ञां याचसे कथं न मोक्षम् ? इत्य् अत्राह&mdash;<strong>भव-</strong> इति । <strong>भव-भीतत्वेन प्रपन्नानां</strong> मनसापि शरणागतानां तद् <strong>भयापहम्</strong> । अस्माकं तु साक्षात् प्राप्त-परम-भक्ति-निदान-<strong>पाद-स्पर्शानां</strong> स्वत एव स इति भावः ॥१५॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्</em>।</p>
<hr>
<p><strong>विश्वनाथ-चक्रवर्ती (सारार्थ-दर्शिणी) : आपृच्छे</strong> स्व-लोकं गन्तुम् अनुज्ञां याचे । <strong>अमीव-हन्</strong> ! दुःख-हन्तः ! ॥१५॥</p>
<hr>
<p><strong>॥ १०.३४.१६ ॥</strong></p>
<p>प्रपन्नो\ऽस्मि महा-योगिन् महा-पुरुष सत्-पते ।</p>
<p>अनुजानीहि मां देव सर्व-लोकेश्वरेश्वर ॥</p>
<p><strong>श्रीधर-स्वामी (भावार्थ-दीपिका) :</strong> <em>न व्याख्यातम्।</em></p>
<hr>
<p><strong>वंशीधरः (भावार्थ-दीपिका-प्रकाशः) : अनुजानीहि</strong> अनुज्ञां देहि ॥१६॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> किन्तु यत्र कुत्रापि स्थितौ त्वत्-प्रेम-भजनम् एव याच इत्य् आशयेनाह&mdash;<strong>प्रपन्न</strong> इति । त्वाम् आश्रितोऽहं <strong>प्रपन्नोऽस्मि</strong> इति पाथेऽपि स एवार्थः ।</p>
<p>ननु, तत् सुदुर्लभम् इति चेत् तत्राह&mdash;<strong>महा-योगिन्</strong> ! हे अनन्ताचिन्त्यैश्वर्य-युक्त ! कुतः ? <strong>महा-पुरुष</strong> ! हे परमेश्वर ! त्वत्-प्राभावान् किञ्चिद् दुर्लभम् इत्य् अर्थः । विशेषतश् च हे सतां पते
! भक्तानां पालक ! यद् वा, संश् चासौ पतिश् चेति हे पालकोत्तम !
तत्रापि कृष्ण ! हे अशेषैश्वर्य-प्रकटनायावतीर्ण ! भगवन् ! अतः प्रपन्न-मनोरथ-परिपूरणं तवोचितम् एवेति भावः ।</p>
<p>अथवा प्रपन्नानां भयापहम् [१०.३४.१५] इत्य् उक्तम् । तत्रात्मनः प्रपत्तिम् अनालोच्य स्तुवन् प्रपद्यते&mdash;प्रपन्न इति । प्रपत्तेर् हेतवः&mdash;<strong>महा-योगिन् !</strong> इत्य् आदयः, अतोऽधुना माम् अनुजानीहि मल्-लोक-गमनायाज्ञां देहि ।</p>
<p>नन्व् अत्रैव निज-सेवया स्थीयताम्, तत्राह&mdash;<strong>कृष्ण</strong> ! नराकार-पर-ब्रह्मन् ! इति मम देवत्वेन विसदृशत्वाद् अत्र स्थातुं योग्यता नास्तीति भावः । किं च, स लोकोऽपि त्वदीय एवेत्य् आह&mdash;हे <strong>सर्व-लोकेश्वर</strong> ! इति । किं च, ईश्वरेण त्वया दत्तं कर्म-फलम् अवश्यम् एव भोक्तुम् अपेक्षय इति । किं वा, कर्म-फल-दात्रान्तर्यामिणा त्वया तत्रैव प्रेर्योऽहं । तत्र किं कर्तुं शक्नुयाम् ? इत्य् आह&mdash;हे <strong>ईश्वर</strong> ! इति । यद् वा, सर्वेषां लोकेश्वराणां ब्रह्मादीनाम् अपीश्वर इतीन्द्र-भृत्योऽहं त्वद्-अन्तिकेऽत्र स्थातुं नार्हामीति भावः ॥१६॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> किन्तु यत्र कुत्रापि स्थितौ त्वत्-प्रपत्तिर् एव ममाभीष्टेत्य् आह&mdash;प्रपन्न इति । &quot;त्वाम् आश्रितोऽस्मि प्रपन्नोऽहम्&quot; इति पाठेऽपि स एवार्थः ।</p>
<p>ननु, सा सुदुर्लभेति चेत्, तत्राह&mdash;<strong>महा-योगिन्</strong> ! हे अनन्ताचिन्त्यैश्वर्य-युक्त ! कुतः ? <strong>महा-पुरुष</strong> ! हे परमेश्वर ! त्वत्-प्रभावान् न किञ्चिद् दुर्लभम् इत्य् अर्थः । विशेषतश् च हे सतां पते ! पालक ! ततोऽङ्गिरसाम् अङ्गीकारम् अङ्गीकुर्या एवेति भावः । तत्रापि हे कृष्ण ! हे पूतनादीनाम् अपि भक्त-पद-प्रद ! इत्य् अर्थः । अतः प्रपन्न-मनोरथ-परिपूरणं तवोचितम् एवेति भावः । &quot;देव&quot; इति पाठे हे विचित्र-क्रीडा-कौतुक-प्रधान ! एतादृशाधमोद्धरणम् अपि तव क्रीडासु योग्यम् इति भावः । अतः कृतार्थत्वाद् अधुना <strong>माम् अनुजानीहि</strong> मल्-लोक-गमनायाज्ञाम् एव देहि ।</p>
<p>ननु, मत् प्रपत्तीच्छा-लोकान्तर-गमनेच्छा चेति विरुद्धम् इत्य् आशङ्क्य स लोकोऽपि त्वदीय एवेत्य् आह--हे <strong>सर्व-लोकेश्वर</strong> ! इति । किं च, कर्म फल-दात्रान्तर्यामिणा त्वया तथैव प्रेर्योऽहं तत्र किं कर्तुं शक्नुयाम् ? इत्य् आह&mdash;हे <strong>ईश्वर</strong> ! इति ॥१६॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p>प्रपन्नो\ऽस्मि महा-योगिन् महा-पुरुष सत्-पते ।</p>
<p>अनुजानीहि मां देव सर्व-लोकेश्वरेश्वर ॥</p>
<p><strong>विश्वनाथ-चक्रवर्ती (सारार्थ-दर्शिणी) :</strong> हे <strong>महा-योगिन्</strong> ! क्वाहम् अधुनैव महा-खल-सर्पस् त्वत्-पितरम् अग्रसम् । क्वाहम् अकस्माद् अधुनैव लब्ध-सद्-विवेकस् त्वां स्तौमीत्य् अचिन्त्यं तव योगैश्वर्यम् इति भावः । <strong>महा-पुरुषाणां</strong> श्रीमन्-नन्दादीनां <strong>साधूनां पते</strong> इति सर्प-देहान् माम् अमोचयः स्वीयान् एतांश् चापालय इत्य् अपारं तव कृपा-वैभवम् इति भावः । <strong>अनु</strong> अनुचरम् एव <strong>मां जानीहि</strong> ॥१६॥</p>
<hr>
<p><strong>॥ १०.३४.१७ ॥</strong></p>
<p>ब्रह्म-दण्डाद् विमुक्तो\ऽहं सद्यस् ते\ऽच्युत दर्शनात् ।</p>
<p>यन्-नाम गृह्णन्न् अखिलान् श्रोतॄन् आत्मानम् एव च ॥</p>
<p>सद्यः पुनाति किं भूयस् तस्य स्पृष्टः पदा हि ते ॥</p>
<p><strong>श्रीधर-स्वामी (भावार्थ-दीपिका) :</strong> <em>न व्याख्यातम्।</em></p>
<hr>
<p><strong>वंशीधरः (भावार्थ-दीपिका-प्रकाशः) : ब्रह्म-दण्डात्</strong> ब्रह्म-शापात् । <strong>गृह्नन्न्</strong> उच्चरन् । <strong>तस्य</strong> अखिल-पावन-कर्तुः । यदि <strong>पदा स्पृष्टः</strong> पूतो भवेत्, तर्हि <strong>भूयः</strong> पुनः <strong>किं</strong> वक्तव्यम् ? इति कैमुत्यं सूचितम् । सार्धेनान्वयः ॥१७॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> त्वन्-माहात्म्यं चाधुना मयैव विशेषतोऽनुभूतम् इत्य् आह&mdash;<strong>ब्रह्म</strong> इति, अनेन दुष्परिहरत्वम् उक्तम् । <strong>अच्युत</strong> ! भोः कथम् अपि कस्माच्चिन् माहात्म्याच् च्युति-रहित ! किं वा, हे गोकुल-कृत-स्थिर-वास ! <strong>तव दर्शनाद्</strong> एव <strong>सद्यो</strong> <strong>विशेषेण</strong> उत्कृष्ट-प्रकारेण <strong>मुक्तो</strong>ऽहम्, वि-शब्दार्थः पूर्वम् उद्दिष्ट इति पादाब्ज-स्पर्शात् प्राग् एव विमुक्तिर् ज्ञेया, तथापि पादाब्जेन स्पर्शनं भक्ति-विशेष-सम्पादक-सद्-बुद्ध्य्-आदि-विस्तारणार्थम् इत्य् उक्तम् एव । &quot;विनिर्मुक्तम्&quot; इति श्री-चित्-सुख-सम्मत-पाठः, विशेषतश् च तवैतन्-माहात्म्यं त्वद्-भक्तानां श्री-ब्रह्मादीनाम् अग्रे गत्वा कीर्तयेयम् इत्य् एतद् अर्थम् अनुजानीहीति भावः ॥</p>
<p>किं च, त्वत्-पादाब्जेन साक्षात् स्पृष्टोऽहं स्व-लोक-वर्तिनोऽन्यान् गत्वा स्पर्शेन कृतार्थयामीत्य् आशयेनाह&mdash;<strong>यन्-नाम</strong> इति । नामैकम् अपि <strong>गृह्नन्</strong> उच्चारयन्न् अपि, इति तत्र श्रद्धाद्य्-अपेक्षा निरस्ता । गृह्नन्न् इति वर्तमानत्वेन सम्पूर्णतापेक्षा । <strong>अखिलान्</strong> इति अधिकाराद्य्-अपेक्षा, <strong>सद्य</strong> इति कालापेक्षा च, <strong>श्रोतॄन्</strong> इति केवल-प्राप्तिर् एवाभिप्रेता, अप्य् अर्थ एव, <strong>आत्मानम्</strong> अपीति दृष्टान्तत्वेन ज्ञेयम् । ततश् च श्रवण-कीर्तनयोर् अविशेषोक्त्या माहात्म्य-विशेषः सूचितः । <strong>च</strong>-कारेण तत्-तत्-सम्बन्धिनोऽपि, <strong>तस्य ते पदा स्पृष्टः</strong> सन् <strong>भूयो</strong>ऽधिकं यथा स्यात् तथा सर्वान् एव तान् । हि निश्चितं <strong>पुनाति</strong> इति <strong>किं</strong> वक्तव्यम् इत्य् अर्थः ॥१८॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> त्वन्-माहात्म्यं चाधुना मयैव विशेषतोऽनुभूतम् इत्य् आह&mdash;<strong>ब्रह्म-</strong> इत्य् अर्धकेन । <strong>दर्शन-मात्रेण</strong> सर्पाकाराध्यासो गतः चरण-स्पर्शेन तु सर्वाकारतैव विद्याधराकारतां प्रापेति भावः । &quot;विनिर्मुक्तम्&quot; इति श्री-चित्सुख-सम्मतः पाठः । तत्र पूर्वेणान्वयः । किं च, त्वत्-पादाब्जेन साक्षात् <strong>स्पृष्टो</strong>ऽहं स्व-लोक-वर्तिनोऽन्यान् गत्वा स्व-स्पर्शेन कृतार्थयिष्यामि किम् उतात्मानम् इत्य् आशयेनाह&mdash;<strong>यन्-नाम</strong> इति । नामैकम् अपि <strong>गृह्णन्</strong> उच्चारयन्न् अपीति श्रद्धाद्य्-अपेक्षा निरस्ता । <strong>गृह्नन्न्</strong> इति वर्तमानत्वेन सम्पूर्णत्वापेक्षा, <strong>अखिलान्</strong> इति अधिकाराद्य्-अपेक्षा, <strong>सद्य</strong> इति कालापेक्षा च, <strong>श्रोतॄन्</strong> इति केवल-श्रवण-प्राप्तिर् एवाभिप्रेता । इवार्थे एव, आत्मानम् इवेति दृष्टान्तत्वेन श्रवण-कीर्तनयोर् अविशेषोक्त्या माहात्म्य-विशेषः सूचितः । <strong>च</strong>-कारेण तत्-तत्-सम्बन्धिनोऽपि <strong>तस्य</strong> <strong>पदा स्पृष्टः</strong> सन् भूयोऽधिकं यथा स्यात् तथा सर्वान् एव तान् <strong>हि</strong> निश्चितं <strong>पुनाति</strong> इति <strong>किं</strong> वक्तव्यम् इत्य् अर्थः ॥१७॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्</em>।</p>
<hr>
<p><strong>विश्वनाथ-चक्रवर्ती (सारार्थ-दर्शिणी) : दर्शनाद्</strong> <strong>एव विमुक्तः किम्</strong> उत <strong>पदा स्पृष्टः</strong> । <strong>नाम</strong> एकम् अपि <strong>गृह्णन्</strong> यः कोऽपि किम् उताहं दर्शन-स्पर्शवान् अपि ॥१७॥</p>
<hr>
<p>॥ १०.३४.१८ ॥</p>
<p>इत्य् अनुज्ञाप्य दाशार्हं परिक्रम्याभिवन्द्य च ।</p>
<p>सुदर्शनो दिवं यातः कृच्छ्रान् नन्दश् च मोचितः ॥</p>
<p><strong>श्रीधर-स्वामी (भावार्थ-दीपिका) :</strong> <em>न व्याख्यातम्।</em></p>
<hr>
<p><strong>वंशीधरः (भावार्थ-दीपिका-प्रकाशः) : इति</strong> इत्थं सम्श्लाघ्य । <strong>दाशार्हं</strong> श्री-कृष्णम् ॥१८॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> <strong>इति</strong> उक्त-प्रकारक-विज्ञापनेनानुज्ञाप्य &quot;मौनं सम्मति-लक्षणम्&quot; इति न्यायेन, विशेषतश् च सर्व-लोक-हितार्थः । अत एवोक्तं <strong>दाशार्हम्</strong> इति, वस्तुतस् तु समुद्र-कोटी-गम्भीरत्वादि-निजैश्वर्य-विशेष-प्रकटन-परस्य, अत एव तादृश-स्तुति-प्रणति-पर-श्री-चतुर्मुखं प्रत्य् अप्य् अकृत-संलापस्य मे क एतं प्रति तद् अवकाशः, प्रश्नश् च केवलं श्री-गोपानां हितार्थम् एव कृत इत्य् अभिवन्द्याष्टाङ्गं प्रणम्य, <strong>च</strong>-काराच् छ्री-नन्दादीन् अपि । <strong>सुदर्शन</strong> इति सौन्दर्य-विशेष-सम्पत्तेः । किं वा, साक्षाच् छ्री-नन्द-नन्दन-सन्दर्शनेन सुदृष्टि-सिद्धेः । ततश् च सुशोभनं दर्शनं दृष्टिर् यस्येत्य् अर्थः । अत एव <strong>कृच्छ्राद्</strong> दुःसह-तद्-विरह-दुःखेनैव <strong>दिवं यातः</strong>, <strong>नन्दश्</strong> च तन्-मोचनाद् एवानायासेन तस्मान् <strong>मोचितः</strong> । यद् वा, कृच्छ्रात् सर्प-कवलन-दुःखात्, श्री-नन्दश् च मोचितः ॥१८॥</p>
<hr>
<p><strong>जीव-गोस्वामी (लघु-वैष्णव-तोषणी) : अनुज्ञाप्य</strong> &quot;मौनं सम्मति-लक्षणम्&quot; इति न्यायेन पाद-स्पर्श-प्रभाव-मात्रतः सर्प-कवल-शैथिल्यापादनेन <strong>कृच्छ्राद्</strong> अपादानात् श्री-<strong>नन्दश्</strong> च <strong>मोचितः</strong> श्री-कृष्णेनेति पूर्व-सूचितार्थ एवात्र स्पष्टी-क्रियते उभयोर् अपि मङ्गलं कृतम् इति बोधनाय अत एव <strong>च</strong>-शब्दश् च । तम् अमोचयित्वा विद्याधरेण सङ्कथनं न युक्तम् इति ॥१८॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः), विश्वनाथ-चक्रवर्ती (सारार्थ-दर्शिणी) :</strong> <em>न व्याख्यातम्</em>**।**</p>
<hr>
<p><strong>॥ १०.३४.१९ ॥</strong></p>
<p>निशाम्य कृष्णस्य तद् आत्म-वैभवं</p>
<p>व्रजौकसो विस्मित-चेतसस् ततः ।</p>
<p>समाप्य तस्मिन् नियमं पुनर् व्रजं</p>
<p>नृपाययुस् तत् कथयन्त आदृताः ॥</p>
<p><strong>श्रीधर-स्वामी (भावार्थ-दीपिका) :</strong> <em>न व्याख्यातम्।</em></p>
<hr>
<p><strong>वंशीधरः (भावार्थ-दीपिका-प्रकाशः) : तद्</strong> विद्याधर-वर्णितम् । <strong>आत्मनः</strong> स्वस्य <strong>वैभवं</strong> स्वाभाविकैश्वर्यम् । <strong>तस्मिन्</strong> श्री-कृष्ण एव । <strong>नियमं</strong> व्रतादि--नियमो मन्त्रणायां च प्रतिज्ञा-निश्चये व्रते इति मेदिनी । <strong>समाप्य</strong> समर्प्य <strong>एतस्मिन्</strong> नार्चिते सर्वेऽर्चिताः स्युः सर्व-मूलत्वात् । मूले सिक्ते शाखादि-सेकवत् । <strong>विस्मित-चेतस</strong> इति &quot;अहो अयम् एव साक्षात् परमेश्वरः, यथा गर्ग-मुखात् प्रथमं श्रुतं । तथैव वरुणाद् अपि तद् एवाधुना विद्याधरेणाष्व् उक्तम् । अतो वयम् अप्य् एतत्-सम्बन्धेन धन्या एव&quot; इ ति चिन्तितवन्तः । <strong>ततः</strong> अम्बिका-वनात् । <strong>तत्</strong> कृष्ण-वैभवम् ॥१९॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> <strong>तत्</strong> सुदर्शनेनोक्तम् <strong>आत्म-वैभवं</strong> स्वरूप-वैभवम् । यद् वा, आत्मन आत्मीयम् असाधारणं निजं वा, तदीयताभिमानेन तदीय-सर्वस्य आत्मीयत्वेनैव मननात्, यद् वैभवं माहात्म्यं <strong>तन् निशाम्य</strong> <strong>विस्मित-चेतसः</strong> सन्तः । यद् वा, तत् सुदर्शन-मुखान् निःसृतम्, यतो <strong>व्रजौकसस्</strong> तत्-प्रेम-भर-विवशतया पूर्वापरानुसन्धानाशक्ता इत्य् अर्थः । यद् वा, अ-कार-प्रश्लेषेण निशम्याप्य् अविस्मित-चेतसः, सदा बहुधा साक्षात् तन्-महा-वैभवावल्य्-अनुभवात्, ततः सुदर्शन-यानानन्तरं <strong>तस्मिन्</strong> वने <strong>नियमं</strong> व्रतं त्रिरात्र-तीर्थ-वासात्मकं <strong>समाप्य</strong> पारणां कृत्वा । <strong>नृप</strong> ! इति हर्षेण सम्बोधनम् ।</p>
<p>यद् वा, भवादृशा यथा नॄन् पान्ति, तथा तेऽपि तत्-कथनेन सर्व-लोकान् अरक्षन्न् इति भावः । <strong>आययुर्</strong> इति श्री-माथुर-व्रज-भूमेर् उत्तरस्यां दिशि क्रोश-सप्ततितमीये गङ्गातीरे श्री-वादरायणेस् तथा कथनाद्-व्रजस्य तस्याग्नेय्यां तद् वनम् इति बोधयति । यद् वा, भाव-विशेषेण तस्यात्मनो व्रज-वर्तित्वाभिमानात्, गुर्जर-देशस्थाम्बिका-वनाद् आययुर् इति केचित् । तद् अनुभूतं तत्रत्य-वृत्तं वैभवम् एव वा । <strong>आदृताः</strong> श्री-कृष्णेन श्री-नन्देन वा सम्मानिताः । किं वा, सादराः, ततः इति भक्ति-विशेषो विवृद्ध इवेति भावः ॥१९॥</p>
<hr>
<p><strong>जीव-गोस्वामी (लघु-वैष्णव-तोषणी) : आत्म-वैभवं</strong> स्वरूप-वैभवं कुतोऽपि विद्यादि प्राप्त्यैव नर-लोकात् । <strong>विस्मये</strong> हेतुः--<strong>व्रजौकसः</strong> तत् प्रेम-भर-विवशतया मुहुर् दृष्टम् अपि तादृशत्वम् अनुसन्धातुम् अशक्या इत्य् अर्थः । <strong>नियमं</strong> शिव-रात्र-तीर्थ-वासात्मकम् ॥१९॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्</em>।</p>
<hr>
<p><strong>विश्वनाथ-चक्रवर्ती (सारार्थ-दर्शिणी) : विस्मित-चेतस</strong> इति । &quot;अहो योऽयम् अस्माकं बाल्य एवास्मान् विना क्षण-मात्रम् अपि न निर्वृणोति, स एव कृष्णः किं परमेश्वरः ? एवं चेद् एतत् पित्रादयो वयम् अपि महा-पुरुषा एव भवामेति । धन्यो गर्गमुनिर् येन प्रथमत एवास्य नारायण-साम्यम् उक्तम् । तथैव वरुणस्यास्य च विद्याधरस्य मुखाद् अश्रौष्म&quot; इति भावः ॥१९॥</p>
<hr>
<p><strong>॥ १०.३४.२० ॥</strong></p>
<p>कदाचिद् अथ गोविन्दो रामश् चाद्भुत-विक्रमः ।</p>
<p>विजह्रतुर् वने रात्र्यां मध्य-गौ व्रज-योषिताम् ॥</p>
<p><strong>श्रीधर-स्वामी (भावार्थ-दीपिका) :</strong></p>
<p>अहि-देहं निहत्यैवं प्राग् उन्मत्तं सुदर्शनम् ।</p>
<p>तद्वद् उन्मादिनं कृष्णं शङ्खचूडम् अताडयत् ॥</p>
<p>तत्-प्रसङ्गम् आह&mdash;<strong>कदाचिद्</strong> इति ॥२०॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> कथान्तरम् आह&mdash;<strong>कदाचिद्</strong> इति । <strong>अथ</strong> नन्द-मोचनोत्तरम् । <strong>कदाचित्</strong> कालान्तरे ॥२०॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) : कदाचिद् अथ गोविन्द</strong>&mdash;<strong>अथ</strong> एतस्य रास-विलासस्यानन्तरं <strong>कदाचिद् गोविन्दः कदाचिद् रामश् च विजह्रतुः</strong> । एकयोक्त्या द्वि-वचनम्, न तु कालस्यैकत्वे स्थलस्यैकत्वे च, कदाचित् सूर्यः कदाचित् चन्द्रस् तमांसि नाशयत । किम्-भूतौ ? <strong>व्रज-योषितां मध्यगौ</strong> । गोविन्दः स्व-परिग्रहाणां मध्यगः रामश् च स्व-परिग्रहाणाम् इत्य् अत्राप्य् एकयोक्त्या द्विवचनम् । एवम् उत्तरम् उत्तरत्रापि ॥२०॥</p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> एवं पितरं प्रति स्नेह-विशेष-प्राकट्यं कृत्वा व्रजं प्रति प्राकट्यं चाकरोद् इत्य् आह&mdash;<strong>कदाचिद्</strong> इत्य्-आदिना यावत्-समाप्ति । <strong>अथ</strong> श्री-नन्द-मोचनानन्तरं <strong>कदाचिद्</strong> वसन्ते<sup id="fnref:3"><a href="#fn:3" class="footnote-ref" role="doc-noteref">3</a></sup> <strong>गोविन्दो</strong> गोप-चूडामणित्वेन रसिक-शिरोमणिर् इत्य् अर्थः, रमयति सुखयति तथा प्रेयसीः प्रति सख-विशेषेण कृष्णम् इति <strong>रामः</strong>, इति व्रजे सख्यस्यैव प्राधान्यम्, न त्व् अग्रजत्वस्य, अतः सुख-विशेषार्थ-प्रयोजन-विशेषार्थं च तस्य तत्र नयनम् इति सूचितम् । तच् चाग्रे व्यक्तं भावि, अत एव तस्य गौणत्वात् पश्चान् निर्देशः, अन्वाचये <strong>च</strong>-कारः । <strong>अद्भुतो</strong>ऽलौकिको <strong>विक्रमश्</strong> चरितं यस्य सः । इदं द्वयोर् अपि विशेषणम् । यद् वा, रामस्यैव विशेषणम्, शङ्खचूड-वधाय दूरगे कृष्णे व्रज-सुन्दरीणां रक्षाकरणात्।</p>
<p>ननु, ताः कथं तत्र समागताः ? इत्य् अपेक्षायाम् आह&mdash;<strong>मध्यगौ</strong> ज्योत्स्नोज्ज्वल-वसन्त-रात्र्यां पुष्पाहरणाद्य्-अर्थम् उपवनोपमे श्री-वृन्दावने संहत्य गतानां <strong>व्रज-योषितां</strong> सहसा मध्यं गतौ सन्ताव् इति ।</p>
<p>ननु, तथापि कुतस् तास् तत्र स्थिताः ? तत्राह&mdash;<strong>व्रज-योषिताम्</strong> इति । व्रज-योषित्त्वम् एवात्रापि हेतुः, श्री-कृष्ण-प्रेम-भर-विशेषस् त्व् आसाम् इत्य् अर्थः ॥२०॥</p>
<hr>
<p><strong>जीव-गोस्वामी (लघु-वैष्णव-तोषणी) : अथ</strong> क्रम-प्राप्तं देव-योनि-मुक्ति-दान-रूपत्वेनात्मीय-रक्षा-रूपत्वेन च पूर्व-लीला-सदृशं पूर्व-विवक्षितं लीलान्तरम् आह--<strong>कदाचिद्</strong> इत्य्-आदिना यावत् समाप्तिः । <strong>अथ</strong> तच्-छिव-रात्र्य्-अनन्तरं <strong>कदाचित्</strong> होलिका पूर्णिमायाम् । <strong>गोविन्दः</strong> श्री-गोकुल-युवराजः रमयति क्रीडयति कृष्णम् इति <strong>राम</strong> इति निरुक्त्या तदानीं सख्यांशस्यैवोदयो ध्वनितः जन्मारभ्य विहारात् । बाल्यावशेषाच् च । <strong>व्रजे</strong> तद्-अंशस्यैव प्राचुर्य-दर्शनं राजधान्याम् एवाग्रजत्वांशस्येति । अत्रास्यगौणता विवक्षया पश्चान् निर्देशश् <strong>च</strong>-कारात् तद्-उपलक्षितत्वेन सखायोऽपि ज्ञेयाः । मध्य-देशादौ तथैव होरिका-क्रीडा-व्यवहारात् । भविष्योत्तर-शास्त्राच् च । राज-सूयावभृथे चेत्थम् एव क्रीडा वर्णयिष्यते । वने व्रज-सन्निहिते इति ज्ञेयम् । <strong>अद्भुतः</strong> अलौकिकः <strong>विक्रमः</strong> प्रभावो यस्य स इति द्वयोर् अपि विशेषणम् ॥२०॥</p>
<hr>
<p><strong>जीव-गोस्वामी (क्रम-सन्दर्भः) : कदाचित्</strong> होरिका-पूर्णिमायां <strong>रामश्</strong> <strong>च</strong> इत्य् उपलक्षणं सख्यायश् च । तथैव <strong>मध्य</strong>-देशाचारात् भविष्योत्तर-पुराणाच् च । अत एव सम्प्रमत्तवद् इत्य् अत्रापि न दोषः ॥२०॥</p>
<hr>
<p><strong>जीव-गोस्वामी (बृहत्-क्रम-सन्दर्भः) :</strong> एवं श्री-कृष्णस्य <strong>रामम्</strong> उक्त्वा सङ्कर्षणस्यापि यत् किञ्चित् कथयन् श्री-गोविन्दस्यापि पुनः पुनर् अपि रास-क्रीडा जातेत्य् अपि बोधयति&mdash;<strong>कदाचिद्</strong> इत्य्-आदि । अथ उक्त-रास-क्रीडानन्तरं <strong>गोविन्दः कदाचित्</strong> <strong>रामः</strong> कदाचित् <strong>व्रज-योषितां मध्य-गौ</strong> भूत्वा <strong>वने रात्र्यां विजह्रतुः</strong> । एकयोक्त्या द्वि-वचनं क्रियाया एव, न तु कर्त्रोः । तेन काल-भेदः, ज्ञान-भेदः, करण-भेदश् च । यथा कदाचित् सूर्य कदाचिच् चन्द्रश् च तमो नाशयत इति नैक-कालीनत्वं नैक-स्थानत्वं च नैक-करणत्वं च, किन्तु समासेन द्वयोस् तमो-नाशक-निरुक्तिस् तथेहापि । व्रज-योषितश् च व्रज-योषितश् चेत्य् एक-शेषः । तेन च तासां कृष्ण-परिग्रहत्वेन राम-परिग्रहत्वेन च वैजात्य-भाजां मध्यगौ । गोविन्दः स्व-परिग्रहाणां मध्यगः, रामश् च स्व-परिग्रहाणाम् इत्य् अत्रापि एकयोक्त्यैव विशेषणस्य दितं, न तु साहचर्य-व्यञ्जकम् । तस्माद् इह विशेषण-द्वित्वं नैक-जातीय-गोपीनां मध्य-वर्तित्वाभिध्यायकं, अपि तु विजातीयानाम् एवेति । एवम् उत्तरापि ॥२०॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) : कदाचिच्</strong> छिव-रात्रि-व्रतानन्तरं रात्र्यां चन्द्रिका-बहुलायाम् । <strong>व्रज-योषितां मध्यगाव्</strong> इति होलिका-क्रीडायां तथैव व्यवहार इति वैष्णव-तोषणी ॥२०॥</p>
<hr>
<p>॥ १०.३४.२१ ॥</p>
<p>उपगीयमानौ ललितं स्त्री-जनैर् बद्ध-सौहृदैः ।</p>
<p>स्वलङ्कृतानुलिप्ताङ्गौ स्रग्विणौ विरजो-\ऽम्बरौ ॥</p>
<p><strong>श्रीधर-स्वामी (भावार्थ-दीपिका) : विरजो-ऽम्बराव्</strong> इति विरजसी निर्मले अम्बरे ययोस् तौ ॥२१॥</p>
<hr>
<p><strong>वंशीधरः (भावार्थ-दीपिका-प्रकाशः) : उपगीयमानौ</strong> होलिकोचित-गीतिभिर् वर्ण्यमानौ। तत्र हेतुः&mdash;<strong>बद्धं सौहृदयैर्</strong> इति । एतेन रामस्यापि पृथक् प्रेयसी-गणो लक्ष्यते । तद् व्यञ्जितम् गोप्यो\ऽन्तरेण भुजयोर् अपि यत् स्पृहा श्रीः इति । सर्वमेलस् तु होलिकावसर-सङ्घर्षाद् एवेति ज्ञेयम् । <strong>ललितं</strong> चेतो-हरम् ॥२१॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> स्री-जनैर् बद्ध-सौहृदैर् इति&mdash;काश्चिद् गोविन्दे बद्ध-सौहृदाः, काश्चिद् रामे या बद्ध-सौहृदाः, तास् तु सुर-योषितः सम्भवन्त्व् अमर-स्त्रियः [भा।पु।१०.१.२३] इति तद्-अन्तर्गता एव काश्चिद् एता इति बोद्धव्यम् ॥२२॥</p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> विहारम् एवाह&mdash;<strong>उप-</strong> इति त्रिभिः । स्त्रिय एव जना लोकास् तैर् इति स्त्री-जातीनां प्रायः सुर-गानाभिप्रायेण, विशेषतस् तासां गान-कौशलम् तद् एव ध्रुतम् उन्निन्ये तस्यै मानं च वह्वादात् [भा।पु १०.३३.९] इत्य्-आदिनोक्तम् एव, अत एव ललितं यथा स्यात् तथा समीप एव । यद् वा, तयोर् उपगायनत्वेन किं वा, कृष्ण-चरितोपकरणत्वेन बलदेव-चरित-गानाद् द्वाव् एव गीयमानौ ।</p>
<p>ननु, तद् अग्रजस्य साक्षात् कथम् उपगानम् ? तत्राह&mdash;बद्धं कृष्णे निविडतया दृढं कृतं सौहृदं यैः, श्री-कृष्ण-सौहृदानि चैवं स्याद् इत्य् अर्थः । यद् वा, श्री-कृष्णेनैव बद्धं सौहृदं प्रेम-शृङ्खला येषु तैः, तत्-प्रीत्या ललित-गान-मात्रे दोषाभावाद् इति भावः । स्वलङ्कृतानि सुष्ठु विचित्रालङ्कार-भूषितानि अनुलिप्तानि च यथा-शोभं गन्ध-चन्दनादि-चर्चितान्य् आङ्गानि ययोस् तौ, स्रक् अम्वरं च निज निजं रात्रौ यथा-शोभम् एव वा ज्ञेयम् ॥२२॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> विहारम् एवाह । उपेति त्रिकेण । ललितं गान-नर्मादि-परिपाटीभिर् मनोहरं यथा स्यात् तथा उपगीयमानौ होरिकोचित-गितिभिर् वर्ण्यमानौ । तत्र हेतुः बद्धं सौहृदं इदं यैर् इति । एतेन श्री-रामस्यापि पृथक् प्रेयसी-गणो लक्ष्यते । तद् व्यञ्जितं गोप्यन्तरेण भुजयोर् अपि यत् स्पृहा श्रीर् इति । अत एव गोप्यस् तद् गीतम् आकर्ण्येति द्वयर् अपि गीतस्य तादृश-मोह-हेतुत्वं वक्ष्यते । सर्वमेलनं तु होरिकावसर-सङ्घर्षाद् इति ज्ञेयम् अतो मिथोऽननुसन्धानम् अपि ॥२१॥</p>
<hr>
<p><strong>जीव-गोस्वामी (क्रम-सन्दर्भः) :</strong> बद्ध-सौहृदैर् इति । श्री-रामस्यापि पृथक् प्रेयसी-गणो लक्ष्यते । सर्व-मेलनं तु होरिका-पर्वत एव ॥२१॥</p>
<hr>
<p><strong>जीव-गोस्वामी (बृहत्-क्रम-सन्दर्भः) :</strong> उपगीयमानाव् इत्य्-आदि । एकयोक्त्या द्वि-वचनम् । स्त्री-जनैर् इत्य् अत्रापि विजातीयत्वं पूर्ववद् अनुसन्धेयम् । न तु एकदा, न तु सजातीयैः, स्त्री-जनैर् बद्ध-सौहृदैर् इति विशेषणाद् वैजात्यम् । कृष्ण-परिग्रहाः कृष्णं प्रति बद्ध-सौहृदाः, एवं राम-परिग्रहाश् च रामं प्रति ॥२१॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> <em>न व्याख्यातम्।</em></p>
<hr>
<p>॥ १०.३४.२२ ॥</p>
<p>निशा-मुखं मानयन्ताव् उदितोडुप-तारकम् ।</p>
<p>मल्लिका-गन्ध-मत्तालि- जुष्टं कुमुद-वायुना ॥</p>
<p><strong>श्रीधर-स्वामी (भावार्थ-दीपिका) :</strong> किं च, <strong>निशा</strong>-प्रवेशं सत्-कुर्वन्तौ । <strong>उदित उडुपस् तारकाश्</strong> च यस्मिंस् तत् । <strong>मल्लिका-गन्धेन</strong> <strong>मत्ता अलयो</strong> यस्मिंस् तत् ॥२२॥</p>
<hr>
<p><strong>वंशीधरः (भावार्थ-दीपिका-प्रकाशः) : कुमुद-वायुना</strong> <strong>जुष्टम्</strong> इत्य् अन्वयस् तु विप्रकीर्ण-जटाच्छन्नं रौरवेणाजिनेन च इतिवद् अवसेयः ॥२२॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> <strong>कुमुदानां वायुना</strong> इति रात्रौ विकसतां तेषां सम्बन्धेन वायोः शैत्यं सौरभ्यं च <strong>जुष्टम्</strong> इति मान्द्यम् अप्य् ऊह्यम् । यद्य् अपि श्री-वृन्दावनेऽन्यान्य् अपि विचित्राणि पुष्पाणि सन्ति, तथापि <strong>मल्लिका</strong>-<strong>कुमुदयोर्</strong> अत्रोक्तिः, पूर्ववन् निशि विकाश-विशेषाभिप्रायेण ॥२३॥</p>
<hr>
<p><strong>जीव-गोस्वामी (लघु-वैष्णव-तोषणी) : उदित-</strong> इति । शिशिरान्ते हिम-कुज्झटिकापगमाद् अतिशयेन प्राकट्यात् । <strong>मल्लिका-</strong> इति वसन्त-प्रवेशात् ॥२२॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्</em>।</p>
<hr>
<p><strong>विश्वनाथ-चक्रवर्ती (सारार्थ-दर्शिणी) : निशा-मुखं</strong> निशारम्भं सत्-कुर्वन्तौ । <strong>उदित</strong> <strong>उडुपस्</strong> <strong>तारका</strong> च यत्र तत् । <strong>कुन्द-वायुना</strong> युक्तं युगपद् एकदैव स्वर-मण्डलानां मूर्च्छितं मूर्च्छनाम् अनिबद्धत्वात् कल्पयितुम् अशक्यम् अपि शक्यम् इव <strong>कल्पयन्तौ</strong> ॥२२.२३॥</p>
<hr>
<p><strong>॥ १०.३४.२३ ॥</strong></p>
<p>जगतुः सर्व-भूतानां मनः-श्रवण-मङ्गलम् ।</p>
<p>तौ कल्पयन्तौ युगपत् स्वर-मण्डल-मूर्च्छितम् ॥</p>
<p><strong>श्रीधर-स्वामी (भावार्थ-दीपिका) :</strong> अनिबद्धत्वाद् अन्यैर् युगपत् कल्पयितुम् अशक्यम् अपि तौ <strong>स्वर-मण्डलस्य मूर्च्छितं</strong> <strong>युगपत् कल्पयन्तौ</strong> । <strong>मनः-श्रवणयोर् मङ्गलं</strong> यथा भवति तथा <strong>जगतुर्</strong> अगायताम् इति ॥२३॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> <em>अनिबद्धत्वात्</em> अन्योन्यं भिन्नत्वात् क्रम-युक्ताः स्वरा यत्र मूर्च्छना साभिधीयते इति सङ्गीत-रत्नाकरोक्तेः । <em>अन्यैः</em> राम-कृष्णेतरैः । <strong>स्वराणां</strong> निषादादीनां सप्तानां <strong>मण्डलस्य</strong> एकीभावस्य वा वृत्ति-लक्षणस्य <strong>मूर्च्छितं</strong> मूर्च्छनाम् एकविंशति धम् । कदा ? एकस्मिन् क्षणे । तथा च भरतः&mdash;सप्त-स्वरस् त्रयो ग्रामा मूर्च्छना एक-विंशतिः इति,</p>
<blockquote>
<p>क्रमात् स्वराणां सप्तानाम् आरोहश् चावरोहणम् । &gt;
मूर्च्छनेत्य् उच्यते ग्राम-त्रये ता एक-विंशतिः ॥ इति &gt; सङ्गीत-सारोक्तेश् च ॥२३॥</p></blockquote>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> <strong>मङ्गलं</strong> सुखावहम्, <strong>स्वराणां मण्डलं</strong> समूहस् तस्य <strong>मुर्च्छितं</strong> मूर्च्छनाम्, तल्-लक्षणं चोक्तं सङ्गीत-सारे&mdash;</p>
<blockquote>
<p>क्रमात् स्वराणां सप्तानाम् आरोहश् चावरोहणम् । &gt;
मूर्च्छनेत्य् उच्यते प्रामत्रये ता एक-विंशति ॥ इति ।</p></blockquote>
<p>एवं जगच्-चमत्कार-कारि-गान-विशेष-कुशलाभिः श्री-गोपीभिः सह-तादृशयोस् तयोर् गान-मय एव विहारः, न त्व् अन्य-विध इति दर्शितम्, तत्र च गानं सर्वथा समाभ्यां द्वाभ्याम् एवोत्तमं सिध्यति, ततश् च तासाम् अप्य् आनन्द-विशेषः सम्पद्यत इति । एतद्-अर्थं तथा सङ्गीत-विद्यापारगाणां तासां सङ्गे शेषावतारकत्वाद् गान-विद्याचार्यस्य श्री-रामस्य तत्-सुख-विशेषानुभवार्थं च तस्य तस्य तत्र तत्र स्नेह-विशेषेण नयनम् इति प्रयोजनम् एकम् । अन्यच् चाग्रे व्यक्तं भावि ॥२४॥</p>
<hr>
<p><strong>जीव-गोस्वामी (लघु-वैष्णव-तोषणी) : मङ्गलं</strong> सुखावहम् । <strong>स्वराणां मण्डलं</strong> समूहः, तस्य <strong>मूर्च्छनां</strong> तल्-लक्षणं चोक्तं सङ्गीत-सारे ।</p>
<blockquote>
<p>क्रमात् स्वराणां सप्तानाम् आरोहश् चावरोहणम् ।</p></blockquote>
<p>मूर्च्छनेत्य् उच्यते ग्राम-त्रये ता एकविंशतिः ॥ इति ॥२३॥</p>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्</em>।</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> <em>न व्याख्यातम्।</em></p>
<hr>
<p><strong>॥ १०.३४.२४ ॥</strong></p>
<p>गोप्यस् तद्-गीतम् आकर्ण्य मूर्च्छिता नाविदन् नृप ।</p>
<p>स्रंसद्-दुकूलम् आत्मानं स्रस्त-केश-स्रजं ततः ॥</p>
<p><strong>श्रीधर-स्वामी (भावार्थ-दीपिका) : मूर्च्छितास्</strong> तद्-गीत-लीन-चित्ताः । <strong>स्रंसद्</strong> भ्रश्यद् <strong>दुकूलं</strong> यस्मात् तम् <strong>आत्मानं</strong> देहम् । <strong>स्रस्ताः केशेभ्यः स्रजो</strong> यस्य तं च । ततो <strong>नाविदन्</strong> ॥२४.२५॥</p>
<hr>
<p><strong>वंशीधरः (भावार्थ-दीपिका-प्रकाशः) : तद्-गीतं</strong> ताभ्यां राम-कृष्णाभ्यां गीतं युगपन् <strong>मूर्च्छितम्</strong> । <strong>ततो</strong> गान-श्रवणात् ॥२४॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> उभय-कृईडा समासेनोक्ता, <strong>गोप्यस्</strong> <strong>तद्-गीतम्</strong> इत्य् अत्र तत्-तत्-सम्बन्धिन्यो गोप्यस् तद्-गीतं तस्य तस्य गीतम् इत्य् एक-शेषः, न त्व् एक-रूपा नैक-कालीनाः ॥२५॥</p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> <strong>गोप्यः</strong> परम-विदग्धा इत्य् अर्थः । अतस् <strong>तस्य</strong> कृष्णस्य <strong>गीतम्</strong>, ततस् तद्-गीताकर्णनात् पश्चाद् इति निज-धैर्य-रक्षार्थं प्रयत्नाचरणेन किञ्चिद् विलम्बापत्तेः । यद् वा, <strong>ततस्</strong> तस्माद् गीताद् एवेत्य् अन्य-निरपेक्षस्य तस्यैव मोहनत्वम् अभिप्रेतम् । हे <strong>नृप</strong> ! इति तद् भवतावकल्यत एवेति तासां धैर्य-हानौ नानौचित्यम् इति भावः ॥२५॥</p>
<hr>
<p><strong>जीव-गोस्वामी (लघु-वैष्णव-तोषणी) : गोप्यो</strong> यथा-स्वं तयोः प्रेयस्यः <strong>तद्-गीतं</strong> तयोर् गीतम् <strong>आकर्ण्य मूर्च्छिता</strong> बभूवुः । ततो हेतोः <strong>आत्मानं</strong> <strong>न स्रंसद्-दुकूलम् अविदन्,</strong> न च <strong>स्रस्त-केशस् स्रजम्</strong> अविदन् नाविदुर् इत्य् अर्थः ॥२४॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>जीव-गोस्वामी (बृहत्-क्रम-सन्दर्भः) : गोप्य</strong> इत्य्-आदि । तस्य तस्य गीतं <strong>तद्-गीतम्</strong> । गोप्यो राम-सङ्गिन्यः कृष्ण-सङ्गिन्यश् च । राम-गीतम् आकर्ण्य राम-प्रिया <strong>आत्मानं नाविदन्</strong> कृष्ण-गीतम् आकर्ण्य कृष्ण-प्रिया इत्य् अर्थः । कीदृशम् ? <strong>स्रंसद्-दुकूल</strong>-वलयं स्रंसमान-वस्त्राभरणम् इत्य् अत एव साहचर्य-विहारो न रस्यः ॥२४॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) : गोप्यो</strong> यथा-स्वं तयोः प्रेयस्यः । <strong>आत्मानं</strong> देहं <strong>स्रंसद्-दुकूलं</strong> <strong>केशेभ्यः स्रजो</strong> यस्य तं <strong>नाविदन्</strong> नानुसन्दधुः ॥२४॥</p>
<hr>
<p><strong>॥ १०.३४.२५ ॥</strong></p>
<p>एवं विक्रीडतोः स्वैरं गायतोः सम्प्रमत्तवत् ।</p>
<p>शङ्खचूड इति ख्यातो धनदानुचरो \ऽभ्यगात् ॥</p>
<p><strong>श्रीधर-स्वामी (भावार्थ-दीपिका), वंशीधरः (भावार्थ-दीपिका-प्रकाशः), श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> अधुना तासां गीतैस् तयोर् अपि मोहस् तत्राधिकोऽजनीति सूचयन्न् आह&mdash;<strong>एवम्</strong> इति । तासां गीत-कौशलेन <strong>स्वैरं</strong> निरङ्कुशं परस्परं <strong>वि</strong>शेषेण <strong>क्रीडतोः</strong> सतोर् अनुजाग्रजयोः, अत एव संप्रमत्तवत्, बति-प्रत्ययेन तत्त्वतः सम्यक् प्रमत्ततां निरस्यते । विक्रीडनम् एवाह&mdash;<strong>गायतोर्</strong> इति । गानस्य स्वैरता-हृत-मनस्त्वेन विशृङ्खलता</p>
<hr>
<p>याद् वा, <strong>संप्रमत्तवद्</strong> इति **शङ्खचूड-**मत्य्-अनुसारेण तल्-लक्षणम्, <strong>स्वैरं विक्रीडतोर्</strong> इति, अथवा तासां गाने लीन-चित्ततया संप्रमत्तवद् गायतोश् च सतोः, <strong>सं</strong>-शब्देन च मोहस् ताभ्योऽपि विशेषः सूचित एव । तत्र कृष्णस्य मोहस् तासां गीत-जन्य-भा-विशेषेण, बलदेवस्य तु गीत-माधुर्यातिशयेनैव, वतिस् तु विचित्र-वासनकानां मुनीनां साक्षाद् ईश्वरस्य तादृशत्व-कथनेन सङ्कोचाद् इति, अत एव तदानीम् अभ्ययाद् अभिमुखम् एवागतः, <strong>शङ्ख</strong> इव शङ्खस् तद्-आकार-बृहद्-रत्नं चूडायां यस्येत्य् अन्वर्थ-संज्ञा । अत एव ख्यातः प्रसिद्ध इति प्रकट-निज-रूपेणैवाभ्ययाद् इति च सूचितम् ।</p>
<p>ननु, तद् रत्नं कुतस् तेन प्राप्तम्, कतमो वासाव् इत्य् अपेक्षायाम् आह&mdash;<strong>धनद</strong> इति । सेवया प्रसन्नेन कुवेरेण दत्तं जात्या यक्षादीनां मध्येऽन्यतरश् च स इत्य् अर्थः । अत एव धनदेति तस्याप्य् अन्वर्थ-संज्ञत्वम् अभिप्रेतम् ।</p>
<p>यद् वा, तेन ध-रक्षायां नियुक्तेनानेन चोरयित्वा तद् रत्नं गृहीतम्, अतो गुह्यकत्वात् कुवेरस्य सेवकोऽपि । अकार-प्रश्लेषेण&mdash;न धनदम् अनुचरति सेवत इति तथा सः, अतो देव-पक्षपरित्यागेन दैत्यपक्षत्व-प्राप्त्या कंसस्य भृत्यतां गत इति ज्ञेयम् ॥२६॥</p>
<hr>
<p><strong>जीव-गोस्वामी (लघु-वैष्णव-तोषणी) : एवम्</strong> इति । होरिकोचितम् एवं <strong>विक्रीडतोर्</strong> <strong>गायतोश्</strong> च । अत एव <strong>स्वैरं</strong> यथा स्यात्, तथा <strong>सम्प्रमत्तवच्</strong> चेति । भविष्योत्तर-विधिना तथा लोक-व्यावहारात्। वति-प्रत्ययाद् अन्यो जनो यथा तथैवेत्य् अर्थः । <strong>सं</strong>-शब्दात् तु प्रेममय-तद्-गीतादि-माधुर्येण तत्रापि विशेषत इत्य् अर्थः । <strong>अभ्यायाद्</strong> अभ्यगाद् इति पाठ-द्वयम् ॥२५॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>जीव-गोस्वामी (बृहत्-क्रम-सन्दर्भः) :</strong> अथाखण्ड-परमानन्दस्य भगवत एवानन्द-लीला निराबाधा इति प्राग् दर्शितम् । पश्चाद् अपि तस्या निराबाधत्वं दर्शयितुं तद्-इतरस्य न तथेति दर्शयति&mdash;<strong>एवं विक्रीडतोर्</strong> इत्य्-आदि । एवम् उक्त-प्रकारेण क्वचित् कृष्णो विहरति, क्वचिद् राम इति प्रकारेण विहरतोस् तयोः स्वतः <strong>स्वैरं गायतोश्</strong> च सतोः <strong>शङ्खचूडो धनदानुचरः</strong> सङ्कर्षणस्य <strong>अभि</strong>मुखम् <strong>अयात्</strong> प्राप्तः । धनं ज्ञानं द्यतीति धनाहङ्कारः तम् अनुचरति अधिष्ठातृत्वेन वर्तते, <strong>अनु</strong> पूर्वात् <strong>चरेः</strong> क्विपि कृते धनदानुचर इति व्यञ्जनान्ता प्रकृतिः, ततः षष्ठ्य्-अन्तं पदम् । कीदृशस्य ? प्रमत्तवत् ख्यातः कथयतः, ख्या प्रकथन इति शत्र्-अन्तस्य षष्ठगं रूपम्&mdash;वारुणी-पानेन विह्वलोक्तेः । अथवा, ख्यातः प्रकथयतः स्व-प्रमदा-जनैः समं कथयतो रामस्य अति सम्मुखमयाद् इत्य् अर्थः ॥२५॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> <em>न व्याख्यातम्।</em></p>
<hr>
<p><strong>॥ १०.३४.२६ ॥</strong></p>
<p>तयोर् निरीक्षतो राजंस् तन्-नाथं प्रमदा-जनम् ।</p>
<p>क्रोशन्तं कालयामास दिश्य् उदीच्याम् अशङ्कितः ॥</p>
<p><strong>श्रीधर-स्वामी (भावार्थ-दीपिका) : निरीक्षतोर्</strong> निरीक्षमाणयोः <strong>तौ नाथौ</strong> यस्य तं <strong>प्रमदा-जनं</strong> <strong>कालयामास</strong> हठात् प्रेरयामास ॥२६॥</p>
<hr>
<p><strong>वंशीधरः (भावार्थ-दीपिका-प्रकाशः) : निरीक्षतोर्</strong> निरीक्षमाणयोः । <strong>तौ नाथौ</strong> यस्य तं <strong>प्रमदा-जनं</strong> <strong>कालयामास</strong> हठात् प्रेरयामास ॥२६॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> अभियानाद् एव <strong>निरीक्षमाणयोः</strong>, अनादरे षष्ठी । हे <strong>राजन्न्</strong> इति । तस्य दुर्बुद्धि-वैभवाश् चर्येण परमार्त्या वा सम्बोधनम्, राजमानः सन्न् इति वा संप्रमत्त-सादृश्येन, अत एव <strong>अशङ्कितो</strong> निर्भयः सन् <strong>प्रमदा-जनं</strong> स्त्री-लोकम् इति मार्दवेन तत्-कालनं न दुःशकम् इति भावः । एक-वचनाच् छ्री-ललित-माधव-नातकोक्तानुसारेण कंस-प्रेरणया श्री-राधा-देवीम् एकाम् एवेति बोद्धव्यम् । ततश् च वक्ष्यमाणं [२९श।श्लो] मा भैष्ट इति, [३१श।श्लो] स्त्रियः इति च बहुत्वं गौरवेण, ततश् च जन-शब्दाद् अपि सर्वा गोपीर् इत्य् अर्थः, विशेषेण प्रकृष्टो मदो गीतादिना प्रेम-मत्तता यासाम् इति तासाम् अप्य् अनवहितत्वं सूचितम् ॥२६॥</p>
<p><strong>सनातन-गोस्वामी (बृहद्-वैष्णव-तोषणी) :</strong> <strong>क्रोशन्तम्</strong> उच्चैर् आर्त-स्वरेण कृष्णं रामं चाह्वयन्तम् । इदम् एवाभिव्यञ्जयिष्यते&mdash;<strong>कालयामास</strong> बलेन बहुल-च्छलेन च दूरतश् चालयामास, उदीच्यां दिशीति गुह्यकानां तस्यां निवासेन प्राग् आत्म-गृहेनयनार्थम् । यद् वा, श्री-गोवर्धन-पूर्वदिग्-भागे तयोः क्रीडनेन तस्माद् उत्तरस्यां मधुपुर्यां कंसान्तिके नयनार्थम् इति ॥२७॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> अभियानाद् एव निरीक्षमाणयोः अनादरे षष्ठी यतोऽ<strong>शङ्कितः</strong> । <strong>उदीच्यां</strong> दिशाति गुह्यकानां तस्यां निवासेन एवं तासां पृथक् पङ्क्ति-स्थितत्वावगमाद् धोरिका-रीतिर् एव स्पष्टा ॥२६॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>जीव-गोस्वामी (बृहत्-क्रम-सन्दर्भः) : तयोर्</strong> इत्य्-आदि । तयोः श्री-राम-कृष्णयोर् मध्ये <strong>निरीक्षतोः</strong> निरीक्षमाणस्य श्री-रामस्य <strong>तन्-नाथं</strong> स श्री-राम एव नाथो यस्य तं तथा-भूतं प्रमदा-जनम् <strong>उदीच्यां दिशि</strong> <strong>कालयामास</strong> चालयामास । <strong>क्रोशन्तं</strong> &quot;राम राम एषोऽस्मान् कालयति, त्रायस्व&quot; इति क्रोशन्तम् । <strong>अशङ्कित</strong> इति कृष्णस्य दूरस्थत्वं व्यज्यते । तस्मिन् सन्निहिते शङ्काया अवश्यम्भावित्वम् ॥२६॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) : निरीक्षमाणयोर्</strong> इत्य् अनादरे षष्ठी <strong>क्रोशन्तं</strong> &quot;हे राम हे कृष्ण अस्मांस् त्रायस्व&quot; इति स-क्रन्दनं फूत्कुर्वन्तम् । <strong>कालयामास</strong> महा-यष्टि-घूर्णनेन भीषयित्वा <strong>उदीचीं दिशं</strong> प्रति विद्रावयामासेति । तेन स्पर्शस् तासां नाभूद् इति ज्ञेयम् । <strong>यथा गा</strong> इत्य् अग्रिम-श्लोकोक्तेः ॥२६॥</p>
<hr>
<p><strong>॥ १०.३४.२७ ॥</strong></p>
<p>क्रोशन्तं कृष्ण रामेति विलोक्य स्व-परिग्रहम् ।</p>
<p>यथा गा दस्युना ग्रस्ता भ्रातराव् अन्वधावताम् ॥</p>
<p><strong>श्रीधर-स्वामी (भावार्थ-दीपिका) : दस्युना</strong> व्याघ्रेण ॥२७॥</p>
<hr>
<p><strong>वंशीधरः (भावार्थ-दीपिका-प्रकाशः) : दस्युना</strong> व्याघ्रेण ॥२७॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) : तयोर् निरीक्षतो</strong> राजन्न् इति वक्तव्ये कृष्णस्य दूरस्थात्वाद् अग्रे <strong>क्रोशनम्</strong> । एतेनैव पृथक्त्वं क्रीडा-स्थानयोः, अशङ्कित इति कृष्णं दूरस्थं मत्वा अशङ्कितः, सर्वज्ञः सर्वदर्शी स च ष्री-कृष्णः क्रोशन-समकालम् एव समागतः पश्चान् मिलित्वा <strong>भ्रातरौ अन्वधावताम्</strong> ॥२७॥</p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> <strong>क्रोशन्तम्</strong> उच्चैर् आर्त-स्वरेण कृष्णं रामं चाह्वयन्तम् । इदम् एवाभिव्यञ्जयिष्यते&mdash;<strong>कालयामास</strong> बलेन बहुल-च्छलेन च दूरतश् चालयामास, उदीच्यां दिशीति गुह्यकानां तस्यां निवासेन प्राग् आत्म-गृहेनयनार्थम् । यद् वा, श्री-गोवर्धन-पूर्वदिग्-भागे तयोः क्रीडनेन तस्माद् उत्तरस्यां मधुपुर्यां कंसान्तिके नयनार्थम् इति ॥२७॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> स्व-परिग्रहं नित्यात्मीयत्वेनाङ्गीकृतम् इत्य् अवश्य-रक्ष्यत्वं तद् अर्थं परम-वैयग्र्यादिकं च ध्वनितम् । भ्रातराव् इति मिथः स्नेहादिना तत्रैकम् अत्यादिकं सूचितम् । एकेनानेकासां कालेन तत् पालकान;म् व्यग्रत्वेन दृष्टान्तः यथा दस्युना हठाद् अपहरता चोरेण ग्रस्ता विद्राव्यात्मसात् कृता । गा विलोक्य गोपी धावन्ति तद् वद् इत्य् अर्थः । एतेनास्पर्शोऽपि व्यञ्जितः ॥२७॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>जीव-गोस्वामी (बृहत्-क्रम-सन्दर्भः) :</strong> पुनः प्रमदा-जनो दूरस्थं कृष्णं चाजुहावेत्य् आह&mdash;क्रोशन्तम् इत्य्-आदि । कृष्ण रामेति विपर्ययाह्वानेन कृष्णस्य भिन्न-स्थान-स्थितत्वं व्यज्यते, दूरस्थ एवादौ आहूयते । आह्वानं सम-कालम् एव स्व-परिग्रहैः सह विहारं त्यक्त्वापि सर्वज्ञः सर्व-व्यापी भगवान् तत आगत्य बलदेवेन सह मिलित्वान्वधावताम् इत्य् आह&mdash;भ्रातराव् इत्य्-आदि । प्रमदा-जनम् अन्वधावतां, प्रमदाः प्रकृष्ट-मत्ताः वारुणी सह-पानात् । अत एव बलदेव-सम्बन्धिनाम् इत्य् अर्थः । श्लोक-द्वयेनैवान्वयः । कीदृशम् ? स्व-परिग्रहं सुष्ठु अपरिग्रहोऽस्पर्शो यासु । अर्था शङ्खचूडस्य वाचैव कालयामास, न तु स्पर्शनेन । तत्र दृष्टान्तः दस्युना ग्रस्तो गतः । यथा भ्रात्रा सह गृहस्थो धावति, तथा दस्युना अग्रस्ताः, ईषद्-अर्थे नष् । कियद् दूरं चालितः । ग्रस्त-शब्दो लाक्षणिकः ॥२७॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> दस्युना चौरेण ग्रस्ता आत्म-सात् कर्तुं विद्राव्य स्व-देशं प्रति चालिताः ॥२७॥</p>
<hr>
<p>॥ १०.३४.२८ ॥</p>
<p>मा भैष्टेत्य् अभय-रावौ शाल-हस्तौ तरस्विनौ ।</p>
<p>आसेदतुस् तं तरसा त्वरितं गुह्यकाधमम् ॥</p>
<p><strong>श्रीधर-स्वामी (भावार्थ-दीपिका) :</strong> मा भैष्ट भयं न प्राप्नुतेत्य् अभय-वचौ ॥२८॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> मा भैष्ट भयं मा प्राप्नुतेत्य् अभयवाचौ ॥२८.३०॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> हे कृष्ण हे रामेत्य् एतत् क्रोशन्तम् उच्चैः कीर्तयन्तम् । यद् वा, इत्य् एवं तावाह्वयन्तम् इत्य् अर्थः । क्रोशनेनैव विशेषेण लोकयित्वेति विवक्षया । किं वा, क्रोशनस्याविच्छेदापेक्षया, अत एव वर्तमान-निर्देशोऽपीति । स्वपरिग्रहं निज-प्रिय-जनम् इत्य् अवश्य-रक्ष्यत्वम्, तद् अर्थं परम-वैयग्र्यादिकं च ध्वनितम्, भ्रातराव् इति मिथः मिथः स्नेहादिना तत्रैकम् अत्यादिकं सूचितम् ।</p>
<p>अनु तत्-पश्चाद् अधावताम्, यथा दस्युना व्याग्रेण ग्रस्ता दन्दैर् गृहीता गा गोपाग्र्यतरत्वाद् धावन्तं केचिद् अन्यत्रत्या वा धावन्ति, तद्वद् इत्य् अनुधावनेऽत्यन्तवेगोऽभिप्रेतः, अन्यथा एवानर्थापत्तेः ॥२८॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> तरसा जवेन त्वरितं यथा स्यात् तथा । यद् वा, त्वरा युक्तं गुह्यकाधमम् आसेद् अतुर्निकटे गतौ ॥२८॥</p>
<hr>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्</em>।</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> <em>न व्याख्यातम्।</em></p>
<hr>
<p>॥ १०.३४.२९ ॥</p>
<p>स वीक्ष्य ताव् अनुप्राप्तौ काल-मृत्यू इवोद्विजन् ।</p>
<p>विसृज्य स्त्री-जनं मूढः प्राद्रवज् जीवितेच्छया ॥</p>
<p><strong>श्रीधर-स्वामी (भावार्थ-दीपिका) :</strong> <em>न व्याख्यातम्।</em></p>
<hr>
<p><strong>वंशीधरः (भावार्थ-दीपिका-प्रकाशः) :</strong> सः शङ्खचूडः । तौ राम-कृष्णौ । कालो मृति-समयाभिमानी देवस् तन् नामातिबलोऽसुरो वा । मृत्युर्यमः । उद्विजन् बिभ्यत् ॥२९॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> इति&mdash;ईदृश एष वा अभयो भय-निरसन एव, न त्वतिसम्भ्रमाद् अन्यपर आरावः प्रत्याक्रोशनं ययोस् तौ, तं महा-दुष्टं स्त्री-जन-कालनकम् आसेदतुर् निकटे गतौ । शालहस् तयोर् अपि त्वरितासादने हेतुः&mdash;बलिनाव् इति, वक्ष्यमाण-तत्-प्रद्रवण-हेतुत्वेन वा, गुह्यकेष्व् अधमम्, पूर्वम् अपि विविध-दुष्टताचरणात् ॥२९॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> कालः प्रेरकः मृत्युश् च तत् प्रेर्यस् ताव् इति यथा-क्रमम् अनुरूपो दृष्टान्तः । मूढः प्रद्रवणेऽपि जीवनासम्भवात् स्व-वधे स्वयम् एव प्रवृत्तेश् च । यद् व । कृत्यं किम् अप्य् अजानन्न् इत्य् अर्थः ॥२९॥</p>
<hr>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्</em>।</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> काल-मृत्यु कालः प्रेरकः मृत्युः प्रेर्यस्ताविव शीघ्रं जहीति रामः प्रेरकः अयम् अहम् इमं हन्मीति कृष्णः प्रेर्यस्तौ ॥२९॥</p>
<hr>
<p>॥ १०.३४.३० ॥</p>
<p>तम् अन्वधावद् गोविन्दो यत्र यत्र स धावति ।</p>
<p>जिहीर्षुस् तच्-छिरो-रत्नं तस्थौ रक्षन् स्त्रियो बलः ॥</p>
<p><strong>श्रीधर-स्वामी (भावार्थ-दीपिका) :</strong> <em>न व्याख्यातम्।</em></p>
<hr>
<p><strong>वंशीधरः (भावार्थ-दीपिका-प्रकाशः) :</strong> तं गुह्यकम् । तस्य शाङ्खचूडस्य । शिरोरन्तं चूडामणिम् । चूडामणि-हरणान्तम् एव तज् जीवनम् इति जनन्नेव तं जहारेति तत्त्वम् ॥३०॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> तौ श्री-कृष्ण-रामौ अनु पश्चाद् एव प्राप्तौ वीक्ष्येति संप्रमत्तमत्या तयोर् आगमन-शङ्काराहित्येऽपि महाभयान् मुहुः पश्चाद् अवलोकनात् । कालः प्रेरकः, मृत्युश् च तत्-प्रेर्ष्यस्ताव् इति यथा-क्रमम् अनुरूपो दृष्टान्तः, परमानन्द-घन-मूर्त्योर् अपि तयोस् तस्मिन् दुष्ट-बुद्धौ भयेन तथैव परिस्फूर्तेः, एतच् चाग्रे रङ्ग-स्थले मल्लानाम् अशनिः [भा।पु १०.४३.१७] इत्य्-आदिना व्यक्तं भावि, अत एवोद् विजन् उच्चैर् विभ्यर्विभ्यन् निभृतं प्राद्रवद्-वेगेन पलायत । किम् अर्थम् ? जीवितस्यैव, न तु यश-आदेर् इच्छया, युद्धाद्य् अकरणेन केवल-प्रद्रवणात्, यतो मूढः, प्रद्रवणेऽपि जीवितनाशाद्य् अदर्शनात् स्व-वधे स्वयम् एव प्रवृत्तेश् च । यद् वा, कृत्यं किम् अप्य् अजानन्न् इत्य् अर्थः ॥३०॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> ननु, शाल-प्रक्षेपेण दूरत एव तमधमं किं न हन्यात् तत्राह । जिहीर्षुर् इति । मृतस्य सतः स्पर्शायोग्यत्वेन तस्य जीवत एव रत्न-ग्रहेच्छयेत्य् अर्थः । श्री-रामाय तद् दानेच्छया तु तस्यैव मुख्य-प्रयोजनतया निर्देशः । यद् वा, तन् मणि-सङ्ग-पर्यन्तं तज् जीवन-निबन्धात् तज् जिहीषा ॥३०॥</p>
<hr>
<p><strong>जीव-गोस्वामी (क्रम-सन्दर्भः) :</strong> तच्-छिरो-रत्न-जिहीर्षा तत्-पर्यन्तं तज्-जीवित-नियमाद् इति तर्क्यते ॥३०॥</p>
<hr>
<p><strong>जीव-गोस्वामी (बृहत्-क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> काल-मृत्यू कालः प्रेरकः मृत्युः प्रेर्यस् ताव् इव शीघ्रं जहीति रामः प्रेरकः अयम् अहम् इमं हन्मीति कृष्णः प्रेर्यस् तौ ॥३०॥</p>
<hr>
<p>॥ १०.३४.३१ ॥</p>
<p>अविदूर इवाभ्येत्य शिरस् तस्य दुरात्मनः ।</p>
<p>जहार मुष्टिनैवाङ्ग सह-चूडा-मणिं विभुः ॥</p>
<p><strong>श्रीधर-स्वामी (भावार्थ-दीपिका) :</strong> शिरसा सह चूडामणिं जगारेत्य् अर्थः ॥३१॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> अविदूरे समीपे । इव-शब्देन किञ्चिद् दूरम् । तस्य यक्षस्य मुष्टिना मुष्टिर् द्वयोः पले बद्ध-पानौ त्सरौ च इति मेदिनी । [तिय् अर्थ इति । सहादियोगे तृतीयया भाव्यमतः शिर इति तृतीयार्थे द्वीतीया बोध्यार्षत्वात्] ॥३१॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>न व्याख्यातम्।</em></p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> गोविन्दो गोकुलेन्द्र इति तासां मोचनार्थं तस्य च दुष्टस्य वधार्थं क्रोधेनानुधावनं युक्तम् एवेति भावः ।</p>
<p>ननु, लोष्ट्रादि-प्रहारेण दूरत एव तम् अधमं किं न हन्यात् ? तत्राह&mdash;जीहीर्षुर् इति । मृतस्य सतस् तस्य स्पर्शनायोग्यत्वेन तस्य जीवत एव रत्न-ग्रहणेच्छयेत्य् अर्थः । यत्र स्त्रियस् तेन विसृष्टास् तत्रैव तस्थौ, अनुजेच्छातिक्रमणाशक्तेः । दुष्टतो रक्षणे सामर्थ्यं दर्शयति&mdash;बल इति । यद् व, तस्यापि तद् वधादौ सामर्थ्यं बोधयति, तथापि तस्य स्थितौ प्रयोजनम्, स्त्रियो रक्षन्न् इति तद् आनयने मुख्यं प्रयोजनम् ॥३१॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> अविदूर इव अतिदूरेऽपि किञ्चिद् दूर इवाभिमुखं गत्वा वेगेन पलायमानस्य पृष्ठे हनना-योग्यत्वात् पलायमानस्यापि तस्य वधो युक्त इत्य् आह । दूरात्मनः दस्योर् इत्य् अर्थः । मुष्टिनैव न तु शालेन न चापायान्तरेण तत्रापि तेनैकेनैवेति प्रयासाभाव उक्तः । यतो विभुर् ईश्वरः । अन्यत् तैः । तत्र शिर इति तृतीयायाश् छान्धसो लुक् । यद् वा, शिरश् चूडामणिं च सह एकदैव जहार ॥३१॥</p>
<hr>
<hr>
<p><strong>जीव-गोस्वामी (क्रम-सन्दर्भः, बृहत्-क्रम-सन्दर्भः) :</strong> <em>न व्याख्यातम्</em>।</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> स्त्रियो विद्रावण-श्रान्तास् तत्रैव स्थिरीकृत्य आश्वास्य तस्थौ । अतिदूरेऽपि तत्र अविदूर इवाभ्येत्येत्य् अर्थः ॥३१॥</p>
<hr>
<p>॥ १०.३४.३२ ॥</p>
<p>शङ्खचूडं निहत्यैवं मणिम् आदाय भास्वरम् ।</p>
<p>अग्रजायाददात् प्रीत्या पश्यन्तीनां च योषिताम् ॥</p>
<p><strong>श्रीधर-स्वामी (भावार्थ-दीपिका) :</strong> <em>न व्याख्यातम्।</em></p>
<hr>
<p><strong>वंशीधरः (भावार्थ-दीपिका-प्रकाशः) :</strong> एवम् उक्तप्रकारेण । भास्वरं देदीप्यमानम् । पश्यन्तीनाम् इति&mdash;मह्यमेषोतिसुभगायै दास्यतीत्य् एवं प्रत्येकं चिन्तयन्तीनां तासां मत्सराभावार्थं कस्यैचिद् अप्य् अदत्त्वा श्री-रामे स्वरक्षणात् प्रेमाणं च ज्ञात्वा श्री-रामायैवादात् । स च सर्वज्ञत्वाच् छ्री-कृष्णाभीप्सित-देश एव तं न्यधाद् इति ज्ञेयम् ॥३२॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> अग्रजाद् अदाद् इत्य् अस्यायं भावः&mdash;तस्य परिग्रहाणां कलनेन सो\ऽत्यन्तं विमना आसीत् । तस्यैव वैमनस्यस्योपशमनाय पश्यन्तीनां च तद्-योषिताम् अग्रे साक्षादग्रजायैवाददात् । च-कारेण तस्येत्य् अक्षिप्यते ॥३२॥</p>
<hr>
<p><strong>सनातन-गोस्वामी (बृहद्-वैष्णव-तोषणी) :</strong> अविदूर इव, अतिदूरेऽपि निकट इवाभिमुखं गत्वा वेगेन पलायमानस्य पृष्ठे हननायोग्यत्वात् । यद् वा, अभितः प्राप्य पृष्ठतोऽपि तस्य वधो न युक्त इत्य् आह&mdash;दूरात्मनः इति स्त्रीजन-कालनात् । एवकारेण केवलम् एक-मुष्टिनैवेति प्रयासाभाव उक्तः, यतो विभुर् ईश्वरः । अङ्ग हर्ष-सम्बोधने । अन्यत् तैर् व्याख्यातम् । यद् वा, शिरः चूडामणिं च सह एकदैव जहार । एवम् उक्त-प्रकारेणेति हननेऽप्रयास एव दृढीकृतः । मण्य् अर्थम् एव हननम् इति च बोधयति ॥३२॥</p>
<p>नितरां हत्वेति नि-शब्दः, ध-प्राणयोर् द्वयोर् अपि हरणात् । भास्वरं स्वभावत एव महा-तेजस्विनम् इति निज-प्रियतमायै कस्यैचिद् एकस्यै निभृतं दातुं स्वयं ध्रियमाणम् अधुना दत्तं वा मया तयापि निह्नुत्य रक्षितुम् अशक्यम् इति भावः । अत एवाग्रजाय दत्तवान् । प्रीत्या पश्यन्तीनाम् इति, अहम् एवास्य प्रेयसीति प्रत्येकं सर्वासां मननान् मह्यम् एव दास्यतीति हर्षेण श्री-कृष्णं मणिम् एव वा निरीक्षमाणानां इत्य् अर्थः, अनादरे षष्टी । एकस्यै दत्तेऽन्यासामीर्यां सम्भव्य तत्-परिहारार्थं ता अनादृत्य तस्मा एवादाद् इति भावः । अत्र चाग्रजायेति मान्याय दत्ते सति कस्याश्चिद् अपि मात्सर्यं न भवितैवेति गूढोऽभिप्रायः । प्राण-प्रियतमायै श्री-राधिकायै मणिर् एषोऽवश्यम् अर्पयितुम् इष्यते, साक्षान् मया दत्ते च खलु मह्यम् असूया सम्भवेत्, अतोऽग्रजाय दत्तोऽप्य् अयं परमाभिज्ञेन मत्-प्रीत्येकापेक्षकेण तस्या एवानेन दातव्यः, ततो न रोषः कोऽपि शङ्केत, गुरौ च तासां कथप्य् असूया न सम्भवेदेवेति । एवं प्रीत्यैत्येतस्य पूर्वैणैवान्वयः । अथवा अन्योऽन्यम् ईर्ष्याद्य् अनुदयार्थं श्री-रामं प्रति तद्-दाने सर्वासाम् एव सम्मत्या हर्षेण सर्वास्व् एव तासु विलोकयन्तीषु सतीष्व् इत्य् अर्थः । अन्यथा तं प्रत्य् अपि तद् दानाशक्तेः, तथापि गूढ-भावः स एव, तथापि तत्र तन् नयने प्रयोजनान्तरम् । एवं श्री-बलदेवं प्रति बहुधा स्नेहो दर्शितः । अत एव तं प्रति तासां महा-गीत-विमोहनत्व-दर्शनाय निरीक्षमाणेनापि स्वयं तत्-सहितेन तेन दुष्ट-काल्यमानानां क्रोशन्तीनाम् अपि तासां क्षणम् असम्भालनम् । अन्यथा तद् असम्भवात्, अन्यस्येव श्री-कृष्ण-चरितस्यास्य सर्वेषां लज्जाकरत्वेन व्रजे तदानीं तद् अकथानाच् छ्री-नन्द-यशोदादिषु तत्-प्रशरो नोक्तः । यद् वा, ताभ्यां ताभिर् एव वा केनापि छलेनोक्तेऽपि तद्-वृत्ते तेषां बहुधा सतत-तन् माहात्म्यभरानुभवेनाश् चार्यमननाच् छ्रुतस्यापाश्रुतत्वे पर्यवसानाद् विशेषान्तराभावेन श्री-शुक-देवैः परं न किञ्चित् कथितम् ॥३३॥</p>
<hr>
<p><strong>जीव-गोस्वामी (लघु-वैष्णव-तोषणी) :</strong> नितरां हत्वेति नि-शब्दः सूक्ष्म-शरीरस्य नाशात् । पश्यन्तीनाम् इति सर्वासाम् आत्मनि सौभाग्यातिशयाभिमानात् । तथापि ता अनादृट्याग्रजाय अदाद् इति सर्वासां मात्सर्याभावाय तस्य मान्यत्वात् कृत-रक्षत्वाच् च । प्रत्युत सन्तोषायैव स्याद् इत्य् अभिप्रेत्येति भावः । प्रीत्येति तत् पालके तस्मिन् प्रीत्य् अतिशयोदयोऽयं सर्वास्व् एव तासु पर्यवस्यतीति भावः ॥३२॥</p>
<hr>
<p><strong>जीव-गोस्वामी (क्रम-सन्दर्भः) :</strong> अग्रजायेति । सर्वासाम् अपि तत्र प्रीतेः । प्रीत्येति विशेषतस् तासां रक्षणेनेत्य् अर्थः ॥३२॥</p>
<hr>
<p><strong>जीव-गोस्वामी (बृहत्-क्रम-सन्दर्भः) :</strong> अथ भ्रातराव् अन्वधावताम् एव, किन्तु कृष्ण एव तम् अवधीद् इत्य् आह&mdash;अग्रजायेत्य्-आदि । तं हत्वा तस्य शिरो-रत्नम् आदाय अग्रजाय बलदेवायाददात् पश्यन्तीनां योषितां बलदेव-योषिताम् ॥३२॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> पश्यन्तीनाम् इति । मह्यम् एवातिसुभगायै दास्यति मह्यम् एवात्यादरणीयायै दास्यतीत्य् एवं प्रत्येकम् उत्सुकानां तासां मद-मत्सरानुद्गमार्थं कस्यैचिद् अप्य् अदत्त्वा रामायादात् । स च महा-विज्ञः कृष्णाभीप्सित-स्थल एव तं मणिं न्यधाद् इति ज्ञेयम् ॥३२॥</p>
<p>इति सारार्थ-दर्शिन्यां हर्षिण्यां भक्त-चेतसाम् ।</p>
<p>दशमस्य त्रयस्त्रिंशः सङ्गतः सङ्गतः सताम् ॥*॥</p>
<hr>
<p>इति श्रीमद्-भागवते महा-पुराणे ब्रह्म-सूत्र-भाष्ये पारमहंस्यं संहितायां वैयासिक्यां दशम-स्कन्धे शङ्खचूड-वधो</p>
<p>नाम चतुस्त्रिंशोऽध्यायः ।</p>
<p>॥ १०.३४ ॥</p>
<hr>
<p>(१०.३५)</p>
<div class="footnotes" role="doc-endnotes">
<hr>
<ol>
<li id="fn:1">
<p>विभुं&#160;<a href="#fnref:1" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:2">
<p>विभ्रान्ताः&#160;<a href="#fnref:2" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:3">
<p>छरचिद् वचन्त् शरदि वन्&#160;<a href="#fnref:3" class="footnote-backref" role="doc-backlink">&#x21a9;&#xfe0e;</a></p>
</li>
</ol>
</div>

  </div>
</article>


        

        



    <aside class="card border noPrint" id="section-tree-item-bhAgavatam_gauDIya-prastutiH_10_34-49_34_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/purANam_vaiShNavam/bhAgavatam/gauDIya-prastutiH/10/34-49/34/">३४ </a>
            <a data-toggle="collapse" href="#section-tree-item-body-bhAgavatam_gauDIya-prastutiH_10_34-49_34_md" role="button" aria-expanded="false" aria-controls="section-tree-item-body-bhAgavatam_gauDIya-prastutiH_10_34-49_34_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-bhAgavatam_gauDIya-prastutiH_10_34-49_34_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: ३४</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/purANam_vaiShNavam/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/purANam_vaiShNavam/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/purANam_vaiShNavam/actions/workflows/build.yml"><img src="https://github.com/vishvAsa/purANam_vaiShNavam/actions/workflows/build.yml/badge.svg"> Built </a> on 2025 Aug 25 05:46:07 UTC. (<a href="http://google.com/search?q=05%3a46%3a07%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
