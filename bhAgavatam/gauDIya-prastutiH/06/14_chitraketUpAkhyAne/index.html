<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>पुराणे विश्वासटिप्पन्यः  | १४ चित्रकेतूपाख्याने</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/purANam_vaiShNavam/bhAgavatam/gauDIya-prastutiH/06/14_chitraketUpAkhyAne/" rel="alternate" type="application/rss+xml" title="पुराणे विश्वासटिप्पन्यः" />
    <link href="/purANam_vaiShNavam/bhAgavatam/gauDIya-prastutiH/06/14_chitraketUpAkhyAne/" rel="feed" type="application/rss+xml" title="पुराणे विश्वासटिप्पन्यः" />

    <meta property="og:url" content="https://vishvAsa.github.io/purANam_vaiShNavam/bhAgavatam/gauDIya-prastutiH/06/14_chitraketUpAkhyAne/">
  <meta property="og:site_name" content="पुराणे विश्वासटिप्पन्यः">
  <meta property="og:title" content="१४ चित्रकेतूपाख्याने">
  <meta property="og:description" content="॥ ६.१४.१-२ ॥
श्री-परीक्षिद् उवाच—
रजस्-तमः-स्वभावस्य ब्रह्मन् वृत्रस्य पाप्मनः ।
नारायणे भगवति कथम् आसीद् दृढा मतिः ॥**
देवानां शुद्ध-सत्त्वानाम् ऋषीणां चामलात्मनाम् ।
भक्तिर् मुकुन्द-चरणे न प्रायेणोपजायते ॥**
**श्रीधरः : **
वृत्रस्य ज्ञान-भक्त्य्-आदि श्रुत्वा पृष्टः परीक्षिता ।
हेतुम् आह चतुर्भिस् तत् प्राग्-जन्म-चरितोक्तिभिः ॥
चतुर्दशे तु सहसा कृच्छ्र-लब्धे सुते मृते ।
चित्रकेतोर् अतिस्नेहाद् अतिशोको निरूप्यते ॥
रजश् च तमश् च स्वभावो यस्य ॥१॥
**सनातनः **(ह।भ।वि। ११.५४५) : शुद्ध-सत्त्व-मयानाम् अपि देवानाम् अमलात्मनां निर्मल-चित्तानाम् अपि ऋषीणाम् । प्रायेण इति कदाचित् कस्यचिद् एव जायत इत्य् अर्थः ॥२॥">
  <meta property="og:locale" content="en_us">
  <meta property="og:type" content="article">
    <meta property="article:section" content="bhagavatam">

  <meta itemprop="name" content="१४ चित्रकेतूपाख्याने">
  <meta itemprop="description" content="॥ ६.१४.१-२ ॥
श्री-परीक्षिद् उवाच—
रजस्-तमः-स्वभावस्य ब्रह्मन् वृत्रस्य पाप्मनः ।
नारायणे भगवति कथम् आसीद् दृढा मतिः ॥**
देवानां शुद्ध-सत्त्वानाम् ऋषीणां चामलात्मनाम् ।
भक्तिर् मुकुन्द-चरणे न प्रायेणोपजायते ॥**
**श्रीधरः : **
वृत्रस्य ज्ञान-भक्त्य्-आदि श्रुत्वा पृष्टः परीक्षिता ।
हेतुम् आह चतुर्भिस् तत् प्राग्-जन्म-चरितोक्तिभिः ॥
चतुर्दशे तु सहसा कृच्छ्र-लब्धे सुते मृते ।
चित्रकेतोर् अतिस्नेहाद् अतिशोको निरूप्यते ॥
रजश् च तमश् च स्वभावो यस्य ॥१॥
**सनातनः **(ह।भ।वि। ११.५४५) : शुद्ध-सत्त्व-मयानाम् अपि देवानाम् अमलात्मनां निर्मल-चित्तानाम् अपि ऋषीणाम् । प्रायेण इति कदाचित् कस्यचिद् एव जायत इत्य् अर्थः ॥२॥">
  <meta itemprop="wordCount" content="3832">
  <meta name="twitter:card" content="summary">
  <meta name="twitter:title" content="१४ चित्रकेतूपाख्याने">
  <meta name="twitter:description" content="॥ ६.१४.१-२ ॥
श्री-परीक्षिद् उवाच—
रजस्-तमः-स्वभावस्य ब्रह्मन् वृत्रस्य पाप्मनः ।
नारायणे भगवति कथम् आसीद् दृढा मतिः ॥**
देवानां शुद्ध-सत्त्वानाम् ऋषीणां चामलात्मनाम् ।
भक्तिर् मुकुन्द-चरणे न प्रायेणोपजायते ॥**
**श्रीधरः : **
वृत्रस्य ज्ञान-भक्त्य्-आदि श्रुत्वा पृष्टः परीक्षिता ।
हेतुम् आह चतुर्भिस् तत् प्राग्-जन्म-चरितोक्तिभिः ॥
चतुर्दशे तु सहसा कृच्छ्र-लब्धे सुते मृते ।
चित्रकेतोर् अतिस्नेहाद् अतिशोको निरूप्यते ॥
रजश् च तमश् च स्वभावो यस्य ॥१॥
**सनातनः **(ह।भ।वि। ११.५४५) : शुद्ध-सत्त्व-मयानाम् अपि देवानाम् अमलात्मनां निर्मल-चित्तानाम् अपि ऋषीणाम् । प्रायेण इति कदाचित् कस्यचिद् एव जायत इत्य् अर्थः ॥२॥">
<script type="text/javascript">
    
    let baseURL = "https:\/\/vishvAsa.github.io\/purANam_vaiShNavam\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/purANam_vaiShNavam\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/purANam_vaiShNavam\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/purANam_vaiShNavam\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/purANam_vaiShNavam\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvya\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/purANam_vaiShNavam\/bhAgavatam\/gauDIya-prastutiH\/06\/14_chitraketUpAkhyAne\/".replace(basePath, "/");
  pageVars.pageParams = {};
  pageVars.pageSource = "bhAgavatam\/gauDIya-prastutiH\/06\/14_chitraketUpAkhyAne.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/purANam_vaiShNavam/webpack_dist/uiLib-bundle.js"></script>







    <link rel="stylesheet" href="/purANam_vaiShNavam/webpack_dist/uiLib.css">
<link rel="stylesheet" href="/purANam_vaiShNavam/css/uiLibPrint.css" media="print" >
<link rel="stylesheet" href="/purANam_vaiShNavam/css/fonts.css" >
<link rel="stylesheet" href="/purANam_vaiShNavam/css/@fortawesome/fontawesome-free/css/solid.min.css">

<link rel="stylesheet" href="/purANam_vaiShNavam/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/purANam_vaiShNavam/bhAgavatam/gauDIya-prastutiH/06/14_chitraketUpAkhyAne/" />
<link rel="alternate" hreflang="sa-Deva" href="https://vishvAsa.github.io/purANam_vaiShNavam/bhAgavatam/gauDIya-prastutiH/06/14_chitraketUpAkhyAne/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/purANam_vaiShNavam/bhAgavatam/gauDIya-prastutiH/06/14_chitraketUpAkhyAne/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/purANam_vaiShNavam/bhAgavatam/gauDIya-prastutiH/06/14_chitraketUpAkhyAne/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/purANam_vaiShNavam/bhAgavatam/gauDIya-prastutiH/06/14_chitraketUpAkhyAne/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/purANam_vaiShNavam/bhAgavatam/gauDIya-prastutiH/06/14_chitraketUpAkhyAne/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/purANam_vaiShNavam/bhAgavatam/gauDIya-prastutiH/06/14_chitraketUpAkhyAne/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/purANam_vaiShNavam/bhAgavatam/gauDIya-prastutiH/06/14_chitraketUpAkhyAne/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/purANam_vaiShNavam/bhAgavatam/gauDIya-prastutiH/06/14_chitraketUpAkhyAne/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/purANam_vaiShNavam/bhAgavatam/gauDIya-prastutiH/06/14_chitraketUpAkhyAne/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/purANam_vaiShNavam/bhAgavatam/gauDIya-prastutiH/06/14_chitraketUpAkhyAne/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/purANam_vaiShNavam/bhAgavatam/gauDIya-prastutiH/06/14_chitraketUpAkhyAne/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/purANam_vaiShNavam/bhAgavatam/gauDIya-prastutiH/06/14_chitraketUpAkhyAne/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/purANam_vaiShNavam/bhAgavatam/gauDIya-prastutiH/06/14_chitraketUpAkhyAne/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/purANam_vaiShNavam/bhAgavatam/gauDIya-prastutiH/06/14_chitraketUpAkhyAne/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/purANam_vaiShNavam/bhAgavatam/gauDIya-prastutiH/06/14_chitraketUpAkhyAne/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/purANam_vaiShNavam/bhAgavatam/gauDIya-prastutiH/06/14_chitraketUpAkhyAne/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/purANam_vaiShNavam/bhAgavatam/gauDIya-prastutiH/06/14_chitraketUpAkhyAne/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/purANam_vaiShNavam/bhAgavatam/gauDIya-prastutiH/06/14_chitraketUpAkhyAne/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/purANam_vaiShNavam/bhAgavatam/gauDIya-prastutiH/06/14_chitraketUpAkhyAne/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/purANam_vaiShNavam/bhAgavatam/gauDIya-prastutiH/06/14_chitraketUpAkhyAne/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/purANam_vaiShNavam/bhAgavatam/gauDIya-prastutiH/06/14_chitraketUpAkhyAne/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/purANam_vaiShNavam/bhAgavatam/gauDIya-prastutiH/06/14_chitraketUpAkhyAne/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/purANam_vaiShNavam/bhAgavatam/gauDIya-prastutiH/06/14_chitraketUpAkhyAne/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/purANam_vaiShNavam/bhAgavatam/gauDIya-prastutiH/06/14_chitraketUpAkhyAne/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/purANam_vaiShNavam/bhAgavatam/gauDIya-prastutiH/06/14_chitraketUpAkhyAne/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/purANam_vaiShNavam/bhAgavatam/gauDIya-prastutiH/06/14_chitraketUpAkhyAne/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/purANam_vaiShNavam/bhAgavatam/gauDIya-prastutiH/06/14_chitraketUpAkhyAne/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/purANam_vaiShNavam/bhAgavatam/gauDIya-prastutiH/06/14_chitraketUpAkhyAne/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/purANam_vaiShNavam/bhAgavatam/gauDIya-prastutiH/06/14_chitraketUpAkhyAne/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/purANam_vaiShNavam/bhAgavatam/gauDIya-prastutiH/06/14_chitraketUpAkhyAne/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/purANam_vaiShNavam/bhAgavatam/gauDIya-prastutiH/06/14_chitraketUpAkhyAne/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/purANam_vaiShNavam/bhAgavatam/gauDIya-prastutiH/06/14_chitraketUpAkhyAne/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/purANam_vaiShNavam/bhAgavatam/gauDIya-prastutiH/06/14_chitraketUpAkhyAne/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/purANam_vaiShNavam/bhAgavatam/gauDIya-prastutiH/06/14_chitraketUpAkhyAne/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/purANam_vaiShNavam/bhAgavatam/gauDIya-prastutiH/06/14_chitraketUpAkhyAne/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/purANam_vaiShNavam/bhAgavatam/gauDIya-prastutiH/06/14_chitraketUpAkhyAne/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/purANam_vaiShNavam/bhAgavatam/gauDIya-prastutiH/06/14_chitraketUpAkhyAne/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/purANam_vaiShNavam/bhAgavatam/gauDIya-prastutiH/06/14_chitraketUpAkhyAne/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/purANam_vaiShNavam/bhAgavatam/gauDIya-prastutiH/06/14_chitraketUpAkhyAne/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/purANam_vaiShNavam/bhAgavatam/gauDIya-prastutiH/06/14_chitraketUpAkhyAne/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/purANam_vaiShNavam/bhAgavatam/gauDIya-prastutiH/06/14_chitraketUpAkhyAne/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/purANam_vaiShNavam/bhAgavatam/gauDIya-prastutiH/06/14_chitraketUpAkhyAne/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/purANam_vaiShNavam/bhAgavatam/gauDIya-prastutiH/06/14_chitraketUpAkhyAne/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/purANam_vaiShNavam/bhAgavatam/gauDIya-prastutiH/06/14_chitraketUpAkhyAne/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">पुराणे विश्वासटिप्पन्यः <br/> १४ चित्रकेतूपाख्याने</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/purANam_vaiShNavam/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="१४ चित्रकेतूपाख्याने">१४ चित्रकेतूपाख्याने</h1>
    
    <a id="editLink" class="btn btn-primary noPrint"  href="https://github.com/vishvAsa/purANam_vaiShNavam/edit/content/bhAgavatam/gauDIya-prastutiH/06/14_chitraketUpAkhyAne.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <p><strong>॥ ६.१४.१-२ ॥</strong></p>
<p><strong>श्री-परीक्षिद् उवाच—</strong></p>
<p><strong>रजस्-तमः-स्वभावस्य ब्रह्मन् वृत्रस्य पाप्मनः ।</strong><br>
नारायणे भगवति कथम् आसीद् दृढा मतिः ॥**</p>
<p><strong>देवानां शुद्ध-सत्त्वानाम् ऋषीणां चामलात्मनाम् ।</strong><br>
भक्तिर् मुकुन्द-चरणे न प्रायेणोपजायते ॥**</p>
<p>**श्रीधरः : **</p>
<p>वृत्रस्य ज्ञान-भक्त्य्-आदि श्रुत्वा पृष्टः परीक्षिता ।</p>
<p>हेतुम् आह चतुर्भिस् तत् प्राग्-जन्म-चरितोक्तिभिः ॥</p>
<p>चतुर्दशे तु सहसा कृच्छ्र-लब्धे सुते मृते ।</p>
<p>चित्रकेतोर् अतिस्नेहाद् अतिशोको निरूप्यते ॥</p>
<p>रजश् च तमश् च स्वभावो यस्य ॥१॥</p>
<p>**सनातनः **(ह।भ।वि। ११.५४५) : <strong>शुद्ध-सत्त्व</strong>-मयानाम् अपि <strong>देवानाम्</strong> <strong>अमलात्मनां</strong> निर्मल-चित्तानाम् अपि <strong>ऋषीणाम्</strong> । <strong>प्रायेण</strong> इति कदाचित् कस्यचिद् एव <strong>जायत</strong> इत्य् अर्थः ॥२॥</p>
<p>**क्रम-सन्दर्भः : **श्री-भगवज्-ज्ञानस्य दुर्लभत्वम् उक्त्वा, सत्-सङ्गेन सुलभत्वम् आह—देवानाम् इत्य्-आदि ।</p>
<p>यद्यपि सत्त्वात् सञ्जायते ज्ञानम् [गीता १४.१७] इत्य्-आदिना, कैवल्यं सात्त्विकं ज्ञानं [भा।पु। ११.२५.२४] इत्य्-आदिना, सत्त्वं यद् ब्रह्म-दर्शनम् [भा।पु। ११.२५.२४] इत्य्-आदिना च सत्त्वस्य ज्ञान-कारणत्वम् उक्तम्, तथापि भगवज्-ज्ञानस्य तु—देवानां शुद्ध-सत्त्वानाम् [भा।पु। ६.१४.२] इत्य्-उक्त्या, मुक्तानाम् अपि सिद्धानाम् [भा।पु। ६.१४.५] इत्य्-उक्त्या, सत्त्वादि-सद्-भावेऽपि भगवज्-ज्ञानस्याप्य् अभावात् । रजस्-तमः-स्वभावस्य इत्य्-आद्य्-उक्त्या, तद्-अभावेऽपि सद्-भावान् न सत्त्वस्य तत्-कारणत्वम्, किन्तु तद्-उत्तरत्वेन तस्य पूर्व-जन्मनि श्री-नारदादि-सङ्ग-वर्णनया—नैषां [भा।पु। ७.५.३२] इत्य्-आदौ, महीयसां पाद-रजोऽभिषेकं निष्किञ्चनानां न वृणीत यावत् इत्य्-उक्त्या च, भगवत्-कृपामृत-परिमल-पात्र-भूतस्य श्रीमतो महतः सङ्ग एव कारणम् । तत्-सङ्गश् च तुलयाम लवेनापि [भा।पु। १.१८.१३] इत्य्-उक्त्या निर्गुणावस्थातोऽप्य् अधिकत्वात् परम-निर्गुण एव । सप्तमस्य प्रथमे च—समः प्रियः सुहृद् ब्रह्मन् [भा।पु। ७.१.१] इत्य्-आदौ सगुणे देवादौ तस्य कृपा वास्तवी न भवति, किन्तु श्रीमत्-प्रह्लादादिष्व् एवेति प्रतिपादनान् महतां निर्गुणत्वाभिव्यक्त्या तत्-सङ्गस्यापि निर्गुणत्वं व्यक्तम् ॥१-२॥ [भक्ति-सन्दर्भ १३४]</p>
<p>**विश्वनाथः : **</p>
<p>चतुर्दशे चित्रकेतोर् विविक्ते कृपया सताम् ।</p>
<p>सुखं च दुःखं च सुतस्योत्पत्त्या मृत्युनाभवत् ॥</p>
<p><strong>शुद्ध-सत्त्वानां</strong> शुद्धान्तः-करणानाम् । <strong>प्रायेणेति</strong> अन्तःकरण-शुद्धौ ज्ञानं यथा स्वतः स्यात्, तथा न भक्तिः । तस्याः साधु-सङ्गाद् विनाभाविनाभावित्वात् ॥१-२॥</p>
<blockquote>
<p>—ओ)०(ओ—</p></blockquote>
<p><strong>॥ ६.१४.३-५ ॥</strong></p>
<p><strong>रजोभिः सम-सङ्ख्याताः पार्थिवैर् इह जन्तवः ।</strong><br>
तेषां ये केचनेहन्ते श्रेयो वै मनुजादयः ॥**</p>
<p><strong>प्रायो मुमुक्षवस् तेषां केचनैव द्विजोत्तम ।</strong><br>
मुमुक्षूणां सहस्रेषु कश्चिन् मुच्येत सिध्यति ॥**</p>
<p><strong>मुक्तानाम् अपि सिद्धानां नारायण-परायणः।</strong><br>
सुदुर्लभः प्रशान्तात्मा कोटिष्व् अपि महामुने॥**</p>
<p>**मध्वः : **नव-कोट्यस् तु देवानाम् ऋषयः सप्त-कोटयः ।</p>
<blockquote>
<p>नारायणायणाः सर्वे ये केचित् तत्-परायणाः ॥ इति च ।<br>
नारायणायना देवा ऋष्याद्यास् तत्-परायणाः ।<br>
ब्रह्माद्याः केचनैव स्युः सिद्धो योग्य-सुखं लभन् ॥ इति तन्त्र-भागवते ।<br>
सन्ताप-क्रोध-रागादिष्व् अनर्थ-कवचः क्वचित् ॥ इति शब्द-निर्णये ॥५॥</p></blockquote>
<p>**श्रीधरः : **भक्तेर् दुर्लभत्वं प्रपञ्चयति—रजोभिर् इति त्रिभिः । पार्थिवैः रजोभिः परमाणुभिः समाः संख्याताः । अनन्ता इत्य् अर्थः । जन्तवो जीवाः । तेषां मध्ये ये केचन कतिपये श्रेयो धर्मम् ईहन्ते कुर्वन्ति । मुच्येत गृहादि-सङ्गाद् विमुच्यते । सिध्यति तत्त्वं जानाति ॥३-५॥</p>
<p>**सनातन **(ह।भ।वि। १०.१८७-१८९) **: **पार्थिवैः रजोभिः परमाणुभिः समाः सङ्ख्याता अनन्ता इत्य् अर्थः । जन्तवो जीवाः । तेषां मध्ये ये केचन कतिपये श्रेयो धर्मम् ईहन्ते कुर्वन्ति ॥३॥</p>
<p>मुच्यते गृहादि-सङ्गान् मुच्यते । सिध्यति तत्त्वं जानाति । यद् वा, मुच्येत संसारान् मुक्तो भवेत्, तस्मिन्न् अपि कश्चिद् एव सिध्यति । स्व-स्वरूपानुभव-रूपम् आनन्दांशं प्राप्नोति । एवं मुक्तेः सकाशात् सिद्धेर् विशेषः । यद् वा, मुच्येत जीवन्-मुक्तो भवेत् । सिध्यति भगवति परमानन्द-समुद्रे लीयते । एवं जीवन्-मुक्तत्वे स्वरूपानुभव-रूपानन्दांश-मात्रानुभवा, सिद्धत्वे चानन्द-विशेषानुभवेन पूर्वतोऽस्य श्रैष्ठ्यं सिद्धम् एव । भगवल्-लयत्वेऽपि पृथक्-स्थित्य्-अभिप्रायेणोत्तर-श्लोके सिद्धानाम् इति बहुत्वम् । एतच् च श्री-भागवतामृतोत्तर-खण्डे सम्यङ्-निरूपितम् एवास्ति ॥४॥</p>
<p>मुक्तानाम् अपि सिद्धानाम् अपि कोटिष्व् अपि मध्ये सुदुर्लभः परम-दुष्प्राप्यः । एवं परम-दौर्लभ्येनास्यात्यन्त-श्रेष्ठतमत्वम् उक्तम् । प्रशान्तात्मेति स्वरूप-मात्र-निर्देशः । तस्यैव मुख्यतमत्वं सम्पूर्ण-प्रशान्तत्वात् । हे महा-मुने ! इति एतच् च त्वम् एव सम्यग् जानासि, नान्यः । यद् वा, त्वम् एवैक एतादृशः, नान्य इति भावः ॥५॥</p>
<p>**क्रम-सन्दर्भः : **अत एव शुद्ध-प्रीतिमत एव सर्वतः श्रैष्ठ्यम् आह त्रिकेण—रजोभिर् इति । श्रेयः पर-लोक-सुख-साधनं धर्मादि । मुच्येत जीवन्-मुक्तो भवति । जीवन्-मुक्तस्य च यस्य भगवद्-आद्य्-अपराधो दैवान् न स्यात् स एव सिध्यति तत्-तल्-लक्षणाम् अन्तिमां मुक्तिं प्राप्नोति । येऽन्येऽरविन्दाक्ष विमुक्त-मानिनः [भा।पु। १०.२.३२] इत्य्-आदि-व्याख्यान-रीत्या जीवन्-मुक्तानाम् अप्य् अधः-पात-श्रवणात् । तथा वासना-भाष्य-धृत-भगवत्-परिशिष्ट-वचने—</p>
<blockquote>
<p>जीवन्-मुक्ताः प्रपद्यन्ते पुनः संसार-वासनाम् ।<br>
यद्य् अचिन्त्य-महा-शक्तौ भगवत्य् अपराधिनः ॥</p></blockquote>
<p>इत्य्-आदि भक्ति-सन्दर्भे (१११, १२१) दर्शित-प्रमाणेभ्यस् तत्रापि कश्चिद् एव निर्विघ्नतां प्राप्नोतीत्य् अर्थः । तत्र जीवन्-मुक्तानां सिद्ध-मुक्तानां च याः कोटयस् तास्व् अपि नायं सुखापो भगवान् [भा।पु। १०.९.२१] इत्य् आदेः । मुक्तिं ददाति कर्हिचित् स्म न भक्ति-योगं [भा।पु। ५.६.१८] इत्य् अतश् च नारायण-परायणः सुदुर्लभ एव यतः स एव प्रशान्तात्मा प्रकृष्ट-भगवत्-तत्त्व-निष्ठा-वरिष्ठ इत्य् अर्थः । शमो मन्-निष्ठता बुद्धेः [भा।पु। ११.१९.१६] इति श्री-भगवता स्वयं व्याख्यातत्वात् । तत्र मुक्तानां प्राकृत-शरीरस्थत्वेऽपि तद्-अभिमान-शून्यानाम् । सिद्धानां—प्राप्त-सालोक्यादीनां च कोटिष्व् अपि मध्ये नारायण-सेवा-मात्राकाङ्क्षी सुदुर्लभः । प्रशान्तात्मा सर्वोपद्रव-रहितः ॥३-५॥</p>
<p><strong>प्रीति-सन्दर्भः (३५)</strong>: अत एव शुद्ध-प्रीतिमत एव सर्वतः श्रैष्ठ्यम् आह—रजोभिर् इति त्रिभिः । श्रेयः पर-लोक-सुख-साधनं धर्मादि । मुच्येत जीवन्-मुक्तो भवति । जीवन्-मुक्तस्य च यस्य भगवद्-आद्य्-अपराधो दैवान् न स्यात् स एव सिध्यति तत्-तल्-लक्षणाम् अन्तिमां मुक्तिं प्राप्नोति ।</p>
<blockquote>
<p>आरुह्य कृच्छ्रेण परं पदं ततः<br>
पतन्त्य् अधोऽनादृत-युष्मद्-अङ्घ्रयः ॥ [भा।पु। १०.२.३२]<br>
जीवन्-मुक्ताः प्रपद्यन्ते पुनः संसार-वासनाम् ।<br>
यद्य् अचिन्त्य-महा-शक्तौ भगवत्य् अपराधिनः ॥ [भगवत्-परिशिष्ट]<br>
नानुव्रजति यो मोहाद् व्रजन्तं परमेश्वरम् ।<br>
ज्ञानाग्नि-दग्ध-कर्मापि स भवेद् ब्रह्म-राक्षसः ॥</p></blockquote>
<p>इत्य्-आदि भक्ति-सन्दर्भे (१११, १२१) दर्शित-प्रमाणेभ्यः । तत्र जीवन्-मुक्तानां सिद्ध-मुक्तानां च याः कोटयः, तास्व् अपि नायं सुखापो भगवान् [भा।पु। १०.९.२१] इत्य्-आदेः, मुक्तिं ददाति कर्हिचित् स्म न भक्ति-योगम् [भा।पु। ५.६.१८] इत्य् अतश् च नारायण-परायणः सुदुर्लभ एव, यतः स एव प्रशान्तात्मा प्रकृष्ट-भगवत्-तत्त्व-निष्ठा-वरिष्ठ इत्य् अर्थः । शमो मन्-निष्ठता बुद्धेः [भा।पु। ११.१९.१६] इति श्री-भगवता स्वयं व्याख्यातत्वात् ।</p>
<p>**विश्वनाथः : **तेषां मध्ये ये केचनैव मनुज-देव-गन्धर्वादयो भवन्ति न तु सर्वे । तेषाम् अपि मध्ये ये केचनैव श्रेयो-धर्मादि ॥३॥ मुच्येत जीवन्मुक्तो भवेत् ॥४॥</p>
<p>मुक्तानाम् अपि मध्ये कश्चिद् एव सिद्ध्यतीति तत्रैतद् उक्तं भवति मोक्ष-साधनवन्तोऽपि बहवो मुक्ता न भवन्ति, किन्तु केचिद् एव, मुक्ता अपि सर्वे सिद्धा न भवन्ति किन्तु केचिद् एव।</p>
<p>जीवन्-मुक्ता अपि पुनर् बन्धनं यान्ति कर्मभिः ।</p>
<blockquote>
<p>यद्य् अचिन्त्य-महा-शक्तौ भगवत्य् अपराधिनः ॥ इत्य्-आद्य् उक्तेः ।</p></blockquote>
<p>ते च सिद्धाः सन्निहित-सायुज्या एवोच्यन्ते तेषां मध्ये नारायण-परायण इति निर्धारणानुपपत्तेः षष्ठीयं पञ्चम्य्-अर्थ एव । ततश् च मुक्तेभ्यः सिद्धेभ्यश् च सकाशात् नारायण-परायणः श्रैष्ठ्यात् सुदुर्लभः । यद् वा, अयम् अत्र विवेकः । ज्ञानं हि द्विविधं केवलं भक्ति-सहितं च । तत्र केवल-ज्ञानेन स्थूल-तुषावघातिन इव मुकुक्षवोऽपि न मुच्यन्ते । भक्ति-सहितं ज्ञानं च द्विविधं भगवद्-आकारे माया-बुद्ध्या अनादरेऽपि तद्-भक्ति-सहितम्, तया विनैव तद्-आदरे सति तद्-भक्ति-सहितं च । तत्राद्ये खलु मुक्ता न भवन्ति किन्तु मुक्ताभिमानिन एव । तादृशा भक्त्या अविद्यां सम्यङ् निरस्यविद्योदयं च सम्यग् असम्पाद्य सद्य एवान्तर्धानात् तया विना च तत्-पदार्थ-ज्ञानाभावान् न ब्रह्मणि लीयन्ते । तत्र—येऽन्येऽरविन्दाक्ष विमुक्त-मानिनः [भा।पु। १०.२.३२] इति प्रमाणम् । भगवद्-गीता च—</p>
<blockquote>
<p>अवजानन्ति मां मूढा मानुषीं तनुम् आश्रितम् ।<br>
परं भावम् अजानन्तो मम भूत-महेश्वरम् ॥<br>
मोघाशा मोघ-कर्माणो मोघ-ज्ञाना विचेतसः ।<br>
राक्षसीम् आसुरीं चैव प्रकृतिं मोहिनीं श्रिताः ॥ [गीता ९.११-१२]</p></blockquote>
<p>अनयोर् अर्थः—मानुषीं तनुम् आश्रितंमां मूढा अवजानन्ति, सार्वत्रिक्या मानुष्यास् तनोर् मायिकत्व-दर्शनात् मदीयाया अपि मानुष्यास् तनोर् मायिकत्व-कल्पनम् एव ममावज्ञा । मम मानुषीं तनुं कीदृशीं परं भावं श्रेष्ठं सत्त्वं विशुद्धं सत्त्वम् इत्य् अर्थः । कीदृशम् ? भूत-महेश्वरम् । भूतानां ब्रह्मादि-तृणान्त-जीवानां महेश्वरं परम-कारणम्, मम मानुषी-तनुर् एव स्वीकृता प्राकृत-सर्व-वस्तु-कारणम् इत्य् अर्थः ।</p>
<p>मोघाशा इति यदि ते मद्-भक्ताः स्युस् तदा ते मोघाशा मत्-प्राप्त्य्-आशा तेषां व्यर्था स्यात् । यदि ते कर्मिणस् तदा ते मोघ-कर्माणः स्युस् तेषां स्वर्गो न स्यात् । यदि ते ज्ञानिनस् तदा मोघ-ज्ञानास् तेषां मोक्षो न स्यात्, तर्हि तेषां किं स्यात् ? इत्य् अत आह—राक्षसीम् इति, राक्षस्यादि-योनौ जन्म स्याद् इत्य् अर्थः । द्वितीये तु अविद्या-विद्ययोर् उपरामेऽप्य् अनुपरतया ज्ञान-शावल्य-रहितया भक्त्या तत्-पदार्थं ज्ञात्वा ब्रह्म-सायुज्यं प्राप्नुवन्ति । यद् उक्तम्—</p>
<blockquote>
<p>ब्रह्म-भूतः प्रसन्नात्मा न शोचति न काङ्क्षति ।<br>
समः सर्वेषु भूतेषु मद्-भक्तिं लभते पराम् ॥<br>
भक्त्या माम् अभिजानाति यावान् यश् चास्मि तत्त्वतः ।<br>
ततो मां तत्त्वतो ज्ञात्वा विशते तद्-अनन्तरम् ॥ [गीता १८.५४-५५]</p></blockquote>
<p>किं च, तेषां सिद्धानां मध्ये कोऽपि भक्त्या तत्-पदार्थानुभवारम्भ-समये यदि कस्यचिच् छुद्ध-भक्तस्य कृपया पूर्णां शुद्धां भक्तिं प्राप्नोति, तदा तन्-माधुर्य-लाभात् सायुज्यम् अरोचयित्वा नारायण-परायणः स्याद् इति निर्धारण-षष्ठ्य् अपि व्याख्येया । तत्रानुग्राहक-भक्तस्य शान्तत्वे शान्त-भक्त इति दासादिर् इति । अस्याति-वैरल्येन दौर्लभ्यात् प्रकृआन्त-सहस्र-शब्दम् अप्रयुज्य कोटिष्व् अपीत्य् आह स्म ॥५॥</p>
<blockquote>
<p>—ओ)०(ओ—</p></blockquote>
<p><strong>॥ ६.१४.६ ॥</strong></p>
<p><strong>वृत्रस् तु स कथं पापः सर्व-लोकोपतापनः ।</strong><br>
इत्थं दृढ-मतिः कृष्ण आसीत् सङ्ग्राम उल्बणे ॥**</p>
<p><strong>श्रीधरः, क्रम-सन्दर्भः : <em>न व्याख्यातम्।</em></strong></p>
<p>**विश्वनाथः : **एवं परम-दुर्लभा त्रिगुणातीता भक्ति-त्रिगुणान्धे असुरे वृत्रे कथम् अवर्ततेति पृच्छति वृत्रस् त्व् इति ॥६॥</p>
<blockquote>
<p>—ओ)०(ओ—</p></blockquote>
<p><strong>॥ ६.१४.७ ॥</strong></p>
<p><strong>अत्र नः संशयो भूयान् छ्रोतुं कौतूहलं प्रभो ।</strong><br>
यः पौरुषेण समरे सहस्राक्षम् अतोषयत् ॥**</p>
<p>**श्रीधरः : **न चेन्द्र-भिया कृष्णं शरणं गत इत्य् आह—यः पौरुषेणेति ॥७॥</p>
<p><strong>क्रम-सन्दर्भः, विश्वनाथः : <em>न व्याख्यातम्।</em></strong></p>
<blockquote>
<p>—ओ)०(ओ—</p></blockquote>
<p><strong>॥ ६.१४.८ ॥</strong></p>
<p><strong>श्री-सूत उवाच—</strong></p>
<p><strong>परीक्षितोऽथ सम्प्रश्नं भगवान् बादरायणिः ।</strong><br>
निशम्य श्रद्दधानस्य प्रतिनन्द्य वचोऽब्रवीत् ॥**</p>
<p><em>न कतमेनापि व्याख्यातम्।</em></p>
<blockquote>
<p>—ओ)०(ओ—</p></blockquote>
<p><strong>॥ ६.१४.९ ॥</strong></p>
<p><strong>श्री-शुक उवाच—</strong></p>
<p><strong>शृणुष्वावहितो राजन्न् इतिहासम् इमं यथा ।</strong><br>
श्रुतं द्वैपायन-मुखान् नारदाद् देवलाद् अपि ॥**</p>
<p>**श्रीधरः : **यथा यथावत् शृणु ॥९॥</p>
<p><strong>क्रम-सन्दर्भः, विश्वनाथः : <em>न व्याख्यातम्।</em></strong></p>
<blockquote>
<p>—ओ)०(ओ—</p></blockquote>
<p><strong>॥ ६.१४.१० ॥</strong></p>
<p><strong>आसीद् राजा सार्वभौमः शूरसेनेषु वै नृप ।</strong><br>
चित्रकेतुर् इति ख्यातो यस्यासीत् कामधुङ् मही ॥**</p>
<p><em>न कतमेनापि व्याख्यातम्।</em></p>
<blockquote>
<p>—ओ)०(ओ—</p></blockquote>
<p><strong>॥ ६.१४.११ ॥</strong></p>
<p><strong>तस्य भार्या-सहस्राणां सहस्राणि दशाभवन् ।</strong><br>
सान्तानिकश् चापि नृपो न लेभे तासु सन्ततिम् ॥**</p>
<p>**श्रीधरः : **भार्या-सहस्राणां दश-सहस्राणि कोटिर् इत्य् अर्थः । सान्तानिकः स्वयं सन्तानार्होऽपि पुत्रोत्पादन-सपर्थोऽपि तासु सन्ततिं न लेभे । सर्वास् ता वन्ध्या एव दैव-योगेन मिलिता इति भावः ॥११॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p>**विश्वनाथः : **भार्या-सहस्राणां दश-सहस्राणि कोटिर् इत्य् अर्थः । सान्तानिकः सन्तान-प्रयोजनकः न केवलं विषय-भोगार्थम् एव तावन्त्यो भार्या इति भावः ॥११॥</p>
<blockquote>
<p>—ओ)०(ओ—</p></blockquote>
<p><strong>॥ ६.१४.१२ ॥</strong></p>
<p><strong>रूपौदार्य-वयो-जन्म- विद्यैश्वर्य-श्रियादिभिः ।</strong><br>
सम्पन्नस्य गुणैः सर्वैश् चिन्ता बन्ध्या-पतेर् अभूत् ॥**</p>
<p>**श्रीधरः : **तद् एवाह—बन्ध्या-पतेर् इति ॥१२॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p>**विश्वनाथः : **बन्ध्या-पतेर् इति सर्वास् ता बन्ध्या एव दैव-योगेन मिलिता इति भावः ॥१२॥</p>
<blockquote>
<p>—ओ)०(ओ—</p></blockquote>
<p><strong>॥ ६.१४.१३ ॥</strong></p>
<p><strong>न तस्य सम्पदः सर्वा महिष्यो वाम-लोचनाः ।</strong><br>
सार्वभौमस्य भूश् चेयम् अभवन् प्रीति-हेतवः ॥**</p>
<p><em>न कतमेनापि व्याख्यातम्।</em></p>
<blockquote>
<p>—ओ)०(ओ—</p></blockquote>
<p><strong>॥ ६.१४.१४ ॥</strong></p>
<p><strong>तस्यैकदा तु भवनम् अङ्गिरा भगवान् ऋषिः ।</strong><br>
लोकान् अनुचरन्न् एतान् उपागच्छद् यदृच्छया ॥**</p>
<p><strong>श्रीधरः, विश्वनाथः : <em>न व्याख्यातम्।</em></strong></p>
<p>**क्रम-सन्दर्भः : **ततः सत्-सङ्ग-हेतुश् च सतां स्वैरचारितैव, नान्यः । यथाह—तस्यैकदेति । यदृच्छयास्वैरतया, न तु हेत्व्-अन्तर-प्रयुक्ततेत्य् अर्थः । यदृच्छा स्वैरता इत्य् अमरः । सत्सु परमेश्वर-प्रयोक्तृत्वं च सद्-इच्छानुसारेणैव । तद्-उक्तं—अहं भक्त-पराधीनः [भा।पु। ९.४.६३] इति । अत्रापि तदैव तस्य [चित्रकेतोः] पर-तत्त्व-साम्मुख्यं जातम्, कालान्तरे तु प्रादुर्भूतम् इति मन्तव्यम् । अत एव तद्-विलास-समये श्रीमताङ्गिरसैव इति वक्ष्यते [भा।पु। ६.१५.१९] ॥१४॥</p>
<blockquote>
<p>—ओ)०(ओ—</p></blockquote>
<p><strong>॥ ६.१४.१५-१६ ॥</strong></p>
<p><strong>तं पूजयित्वा विधिवत् प्रत्युत्थानार्हणादिभिः ।</strong><br>
कृतातिथ्यम् उपासीदत् सुखासीनं समाहितः ॥**</p>
<p><strong>महर्षिस् तम् उपासीनं प्रश्रयावनतं क्षितौ ।</strong><br>
प्रतिपूज्य महाराज समाभाष्येदम् अब्रवीत् ॥**</p>
<p>**श्रीधरः : **उपासीदत् तस्य समीपम् उपविवेश । समाहितः संयतः ॥१५-१६॥</p>
<p><strong>क्रम-सन्दर्भः, विश्वनाथः : <em>न व्याख्यातम्।</em></strong></p>
<blockquote>
<p>—ओ)०(ओ—</p></blockquote>
<p><strong>॥ ६.१४.१७ ॥</strong></p>
<p><strong>अङ्गिरा उवाच—</strong></p>
<p><strong>अपि तेऽनामयं स्वस्ति प्रकृतीनां तथात्मनः ।</strong><br>
यथा प्रकृतिभिर् गुप्तः पुमान् राजा च सप्तभिः ॥**</p>
<p>**श्रीधरः : **अपि किम् । अनामयम् आरोग्यम् । स्वस्ति शुभम् । प्रकृत्य्-अधीनम् एव हि राज्यम् इति सदृष्टान्तम् आह । यथा महद्-आद्य्-आदिभिः सप्तभिः पुमान् जीवो नित्यं गुप्तो भवति नतु तद् व्यतिरेकेण क्षणम् अपि तिष्ठति तथा राजापि सप्त-प्रकृतिभिः—</p>
<blockquote>
<p>स्वाम्य्-अमात्यौ जनपदा दुर्ग-द्रविण-सञ्चयाः ।<br>
दण्डो मित्रं च तस्यैताः सप्त प्रकृतयो मताः ॥</p></blockquote>
<p>इत्य् उक्त-लक्षणाभिर् नित्यं गुप्तः सन् । स्वामी गुरुः स्वयं वा ॥१७॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p>**विश्वनाथः : **अपि किम् अनामयम् आरोग्यं स्वस्ति शुभं प्रकृतीनाम् अमात्यादीनाम् । राज्ञः सुखम् अमात्यादि-सुखाधीनम् एव अमात्यादि-सुखम् अपि राज-सुखाधीनम् इति सुदृष्टान्तम् आह—यथा महद्-आदिभिः प्रकृतिभिः सप्तभिः पुमान् जीवो नित्यं गुप्तो भवति न तु तद्-व्यतिरेकेण क्षणम् अपि तिष्ठति तथा राजापि सप्तभिः स्वाम्य्-अमात्य-सुहृत्-कोष-राष्ट्र-दुर्ग-बलैः । स्वाम्य् अत्र गुरुः ॥१७॥</p>
<blockquote>
<p>—ओ)०(ओ—</p></blockquote>
<p><strong>॥ ६.१४.१८ ॥</strong></p>
<p><strong>आत्मानं प्रकृतिष्व् अद्धा निधाय श्रेय आप्नुयात् ।</strong><br>
राज्ञा तथा प्रकृतयो नरदेवाहिताधयः ॥**</p>
<p>**श्रीधरः : **आत्मानं प्रकृतिष्व् अद्धा साक्षान् निधाय तद् अनुवर्तिनं कृत्वा श्रेयो राज्य-सुखं प्राप्नुयाद् इत्य् अर्थः । प्रकृतीनां च सुखं राजाधीनम् एवेत्य् आह—हे नरदेव, तथा प्रकृतयोऽपि राज्ञा आहिताधयो निहित-निक्षेपा धनैः समृद्धा भवन्ति । पाठान्तरे आसमन्ततो हताधयो निरस्तमनो-दुःखा भवन्तीत्य् अर्थः ॥१८॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p>**विश्वनाथः : **राजा आत्मानं स्व-प्रकृतिषु निधाय आत्म-सर्व-भारं निक्षिप्य इत्य् अर्थः ।श्रेयः राज्य-सुखम् । नरदेवे राजन्य् एव आहितः अर्पितः आधिर् धन-तुरग-हस्तादि-तृष्णा-मूला मनः-पीडा यैस् ते । राज्ञा गुप्ता । आहताधय इति पाठे नरदेवेन नाशित-मनो-दुःखाः श्रेयः आप्नुयुः ॥१८॥</p>
<blockquote>
<p>—ओ)०(ओ—</p></blockquote>
<p><strong>॥ ६.१४.१९ ॥</strong></p>
<p><strong>अपि दाराः प्रजामात्या भृत्याः श्रेण्योऽथ मन्त्रिणः ।</strong><br>
पौरा जानपदा भूपा आत्मजा वश-वर्तिनः ॥**</p>
<p>**श्रीधरः : **प्रजाश् च अमात्यश् च श्रेण्यश् च समय-विशेषेण सङ्घशो वर्तमाना वणिक् प्रभृतयः पौराः पुर-वासिनः । जानपदास् तत् तद् देशाधिकारिणः । मन्त्र-सहायो मन्त्री कर्म-सहायोऽमात्य इति भेदः ॥१९॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p>**विश्वनाथः : **किं च, राज्ञोऽपि यद्य् आज्ञा-कारिणः सर्व-जनाः स्युस् तदैव सुखम् इत्य् आह अपीति श्रेण्यस् तैलिक-ताम्बूलिकादयः ॥१९॥</p>
<blockquote>
<p>—ओ)०(ओ—</p></blockquote>
<p><strong>॥ ६.१४.२० ॥</strong></p>
<p><strong>यस्यात्मानुवशश् चेत् स्यात् सर्वे तद्-वशगा इमे ।</strong><br>
लोकाः सपाला यच्छन्ति सर्वे बलिम् अतन्द्रिताः ॥**</p>
<p>**श्रीधरः, विश्वनाथः : **तव मनः स्व-वशं न वेत्य् अर्थात् पृच्छति—यस्येति । अनुवशः अनुवर्ती अधीनः ॥२०॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<blockquote>
<p>—ओ)०(ओ—</p></blockquote>
<p><strong>॥ ६.१४.२१ ॥</strong></p>
<p><strong>आत्मनः प्रीयते नात्मा परतः स्वत एव वा ।</strong><br>
लक्षयेऽलब्ध-कामं त्वां चिन्तया शबलं मुखम् ॥**</p>
<p>**श्रीधरः : **आत्मा भवान् । आत्मना न प्रीयते न तुष्यति तत् किम् । परतो वा स्वतो वाऽलब्ध-कामं त्वां लक्षये ॥२१॥</p>
<p>**क्रम-सन्दर्भः : **आत्मन इति । यतस् तव मुखं चिन्तया शवलं लक्ष्यते ॥२१॥</p>
<p>**विश्वनाथः : **तद् अप्य् अब्रुवाणं राजानं पुनर् आह तव आत्मनो देहस्यात्मा स्वत एव वा परत एव हेतोर् वा न प्रीयते सुखम् एवास्मीति चेन् न हि त्य् आह लक्षय इति ॥२१॥</p>
<blockquote>
<p>—ओ)०(ओ—</p></blockquote>
<p><strong>॥ ६.१४.२२ ॥</strong></p>
<p><strong>एवं विकल्पितो राजन् विदुषा मुनिनापि सः ।</strong><br>
प्रश्रयावनतोऽभ्याह प्रजा-कामस् ततो मुनिम् ॥**</p>
<p>**श्रीधरः : **विदुषा सर्व-ज्ञेनापि ॥२२॥</p>
<p>**क्रम-सन्दर्भः : **विकल्पितो विविध-कल्पना-विषयीकृतः ॥२२॥</p>
<p>**विश्वनाथः : **विकल्पितः विविध-विकल्प-विषयीकृतः । विदुषा सर्वज्ञेनापि तन्-मुखाद् एव तद् दुःखं श्रोतुम् इति भावः ॥२२॥</p>
<blockquote>
<p>—ओ)०(ओ—</p></blockquote>
<p><strong>॥ ६.१४.२३ ॥</strong></p>
<p><strong>चित्रकेतुर् उवाच—</strong></p>
<p><strong>भगवन् किं न विदितं तपो-ज्ञान-समाधिभिः ।</strong><br>
योगिनां ध्वस्त-पापानां बहिर् अन्तः शरीरिषु ॥**</p>
<p>**श्रीधरः : **अलब्ध-कामत्वं कथयन् पुत्रं वाचते—भगवन्न् इति चतुर्भिः ॥२३॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p>**विश्वनाथः : **शरीरिष्व् अस्मद्-विधेषु ॥२३॥</p>
<blockquote>
<p>—ओ)०(ओ—</p></blockquote>
<p><strong>॥ ६.१४.२४ ॥</strong></p>
<p><strong>तथापि पृच्छतो ब्रूयां ब्रह्मन्न् आत्मनि चिन्तितम् ।</strong><br>
भवतो विदुषश् चापि चोदितस् त्वद्-अनुज्ञया ॥**</p>
<p><strong>श्रीधरः : <em>न व्याख्यातम्।</em></strong></p>
<p>**क्रम-सन्दर्भः : **यतश् चोदितो नोदितस् ततस् तद्-अनुज्ञया ब्रूयात् ॥२४॥</p>
<p>**विश्वनाथः : **पृच्छतो भगवतोऽहम् आज्ञा-कारीत्य् अर्थः । आत्मनि मनसि चिन्तितं चिन्ताम् ॥२४॥</p>
<blockquote>
<p>—ओ)०(ओ—</p></blockquote>
<p><strong>॥ ६.१४.२५ ॥</strong></p>
<p><strong>लोक-पालैर् अपि प्रार्थ्याः साम्राज्यैश्वर्य-सम्पदः ।</strong><br>
न नन्दयन्त्य् अप्रजं मां क्षुत्-तृट्-कामम् इवापरे ॥**</p>
<p>**श्रीधरः : **अप्रजम् अपुत्रम् । क्षुत्-तृड्भ्याम् अन्न-पान-कामम् अपरे स्रक् चन्दनादयो यथा न सुखयन्ति ॥२५॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p>**विश्वनाथः : **क्षुत्-तृड्भ्याम् अन्न-जलयोः कामो यस्य तम् अपरे स्रक्-चन्दनादयः ॥२५॥</p>
<blockquote>
<p>—ओ)०(ओ—</p></blockquote>
<p><strong>॥ ६.१४.२६ ॥</strong></p>
<p><strong>ततः पाहि महा-भाग पूर्वैः सह गतं तमः ।</strong><br>
यथा तरेम दुष्पारं प्रजया तद् विधेहि नः ॥**</p>
<p>**श्रीधरः : **पूर्वैः पित्रादिभिः सह गतं प्राप्तं तमो नरकं प्रजया यथा तरेम तत् तथा विधेहि ॥२६॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p>**विश्वनाथः : **पूर्वैः पित्रादिभिः सह गतं प्राप्तं तमो नरकं प्रजया यथा तरेम तथा विधेहि ॥२६॥</p>
<blockquote>
<p>—ओ)०(ओ—</p></blockquote>
<p><strong>॥ ६.१४.२७ ॥</strong></p>
<p><strong>श्री-शुक उवाच—</strong></p>
<p><strong>इत्य् अर्थितः स भगवान् कृपालुर् ब्रह्मणः सुतः ।</strong><br>
श्रपयित्वा चरुं त्वाष्ट्रं त्वष्टारम् अयजद् विभुः ॥**</p>
<p><strong>श्रीधरः : <em>न व्याख्यातम्।</em></strong></p>
<p>**क्रम-सन्दर्भः : **पुत्र-दान-मिषेण वैराग्योत्पादन-द्वारा भगवद्-अभिमुखी-करणेच्छुत्वात् कृपालुः । तथा च वक्ष्यते स्वयम् एव—</p>
<blockquote>
<p>तदैव ते परं ज्ञानं ददामि गृहम् आगतः ।<br>
ज्ञात्वान्याभिनिवेशं ते पुत्रम् एव ददाम्य् अहम् ॥ [भा।पु। ६.१५.३०] इति ॥२७॥</p></blockquote>
<p>**विश्वनाथः : **त्वाष्ट्रं त्वष्टृ-देवताकम् ॥२७॥</p>
<blockquote>
<p>—ओ)०(ओ—</p></blockquote>
<p><strong>॥ ६.१४.२८ ॥</strong></p>
<p><strong>ज्येष्ठा श्रेष्ठा च या राज्ञो महिषीणां च भारत ।</strong><br>
नाम्ना कृतद्युतिस् तस्यै यज्ञोच्छिष्टम् अदाद् द्विजः ॥**</p>
<p>**श्रीधरः : **यज्ञोच्छिष्टं यज्ञ-शेषम् ॥२८॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p>**विश्वनाथः : **प्रथम-व्यूढत्वेन ज्येष्ठा सौभाग्यातिशयेन च श्रेष्ठा यज्ञोच्छिष्टं यज्ञेश्वरं चरुम् ॥२८॥</p>
<blockquote>
<p>—ओ)०(ओ—</p></blockquote>
<p><strong>॥ ६.१४.२९ ॥</strong></p>
<p><strong>अथाह नृपतिं राजन् भवितैकस् तवात्मजः ।</strong><br>
हर्ष-शोक-प्रदस् तुभ्यम् इति ब्रह्म-सुतो ययौ ॥**</p>
<p>**श्रीधरः : **जन्मना हर्षं मरणेन च शोकं प्रददातीति तथा । इत्य् एवम् उक्त्वा ययौ ॥२९॥</p>
<p>**क्रम-सन्दर्भः : **निज-दोष-प्रत्याख्यानार्थं हर्ष-शोक-प्रद इत्य् उक्तम् ॥२९॥</p>
<p>**विश्वनाथः : **हर्ष-शोक-प्रद इति । केन प्रकारेण हर्ष-प्रदः ? केन प्रकारेण शोक-प्रदः ? इति सम्प्रत्य् अहं किं ब्रवीमि जन्म-मृत्युभ्यां राजैवायत्यां ज्ञास्यति किं चेयम् अप्रियोक्तिर् अपि सम्प्रत्य् अवश्य-वाच्यैवाग्रे राज्ञा दास्यमानस्योपालम्भनस्य प्रत्युत्तरार्थम् इति मनसि विमृश्य तत्त्वं स्पष्टम् अनुक्त्वा ययौ । पुत्रो मे बहु-गुणान्वितो भविष्यतीति हर्षदस् तद् अपि ऐश्वर्याधिक्यान् न मे वचस्करो भविष्यतीति शोकद इति भवतु, तद् दुःखं मया षोढव्यम् इति मनसि विचार्य राजा त्व् आनन्दैवेति ज्ञेयम् ॥२९॥</p>
<blockquote>
<p>—ओ)०(ओ—</p></blockquote>
<p><strong>॥ ६.१४.३० ॥</strong></p>
<p><strong>सापि तत्-प्राशनाद् एव चित्रकेतोर् अधारयत् ।</strong><br>
गर्भं कृतद्युतिर् देवी कृत्तिकाग्नेर् इवात्मजम् ॥**</p>
<p><strong>श्रीधरः, क्रम-सन्दर्भः : <em>न व्याख्यातम्।</em></strong></p>
<p>**विश्वनाथः : **अग्नेः सकाशात् कृत्तिका स्वात्मजम् इवेत्य् अर्थः ॥३०॥</p>
<blockquote>
<p>—ओ)०(ओ—</p></blockquote>
<p><strong>॥ ६.१४.३१ ॥</strong></p>
<p><strong>तस्या अनुदिनं गर्भः शुक्ल-पक्ष इवोडुपः ।</strong><br>
ववृधे शूरसेनेश-तेजसा शनकैर् नृप ॥**</p>
<p><em>न कतमेनापि व्याख्यातम्।</em></p>
<blockquote>
<p>—ओ)०(ओ—</p></blockquote>
<p><strong>॥ ६.१४.३२ ॥</strong></p>
<p><strong>अथ काल उपावृत्ते कुमारः समजायत ।</strong><br>
जनयन् शूरसेनानां शृण्वतां परमां मुदम् ॥**</p>
<p>**श्रीधरः : **शूरसेनानाम् ईशस्य तेजसा वीर्येण यो गर्भः स ववृद्धे ॥३२॥</p>
<p><strong>क्रम-सन्दर्भः, विश्वनाथः : <em>न व्याख्यातम्।</em></strong></p>
<blockquote>
<p>—ओ)०(ओ—</p></blockquote>
<p><strong>॥ ६.१४.३३ ॥</strong></p>
<p><strong>हृष्टो राजा कुमारस्य स्नातः शुचिर् अलङ्कृतः ।</strong><br>
वाचयित्वाशिषो विप्रैः कारयाम् आस जातकम् ॥**</p>
<p>**श्रीधरः : **जातकं जात-कर्म ॥३३॥</p>
<p><strong>क्रम-सन्दर्भः, विश्वनाथः : <em>न व्याख्यातम्।</em></strong></p>
<blockquote>
<p>—ओ)०(ओ—</p></blockquote>
<p><strong>॥ ६.१४.३४ ॥</strong></p>
<p><strong>तेभ्यो हिरण्यं रजतं वासांस्य् आभरणानि च ।</strong><br>
ग्रामान् हयान् गजान् प्रादाद् धेनूनाम् अर्बुदानि षट् ॥**</p>
<p>**श्रीधरः : **अर्बुदं दश-कोटयः । वेदे तु कोटिर् एवार्बुदम् । नियुतं च प्रयुतं चार्बुदं चेति प्रयुतान् अन्तरं निर्देशात् ॥३४॥</p>
<p><strong>क्रम-सन्दर्भः, विश्वनाथः : <em>न व्याख्यातम्।</em></strong></p>
<blockquote>
<p>—ओ)०(ओ—</p></blockquote>
<p><strong>॥ ६.१४.३५ ॥</strong></p>
<p><strong>ववर्ष कामान् अन्येषां पर्जन्य इव देहिनाम् ।</strong><br>
धन्यं यशस्यम् आयुष्यं कुमारस्य महा-मनाः ॥**</p>
<p>**श्रीधरः : **धन्यं धन-कर्म । आयुष्यम् आयुष्करम् । महामना अत्युदारः ॥३५॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p>**विश्वनाथः : **धन्यम् उत्तमं कामं ववर्ष, न त्व् अधन्यम् । महा-मना अत्युदारः ॥३५॥</p>
<blockquote>
<p>—ओ)०(ओ—</p></blockquote>
<p><strong>॥ ६.१४.३६ ॥</strong></p>
<p><strong>कृच्छ्र-लब्धेऽथ राजर्षेस् तनयेऽनुदिनं पितुः ।</strong><br>
यथा निःस्वस्य कृच्छ्राप्ते धने स्नेहोऽन्ववर्धत ॥**</p>
<p><em>न कतमेनापि व्याख्यातम्।</em></p>
<blockquote>
<p>—ओ)०(ओ—</p></blockquote>
<p><strong>॥ ६.१४.३७ ॥</strong></p>
<p><strong>मातुस् त्व् अतितरां पुत्रे स्नेहो मोह-समुद्भवः ।</strong><br>
कृतद्युतेः सपत्नीनां प्रजा-काम-ज्वरोऽभवत् ॥**</p>
<p>**श्रीधरः : **मोहस्य समुद्भवो यस्मिन् । प्रजा-काम-रूपो ज्वरस् तापः ॥३७॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p>**विश्वनाथः : **प्रजा-काम-रूपो ज्वरस् तापः ॥३७॥</p>
<blockquote>
<p>—ओ)०(ओ—</p></blockquote>
<p><strong>॥ ६.१४.३८-३९ ॥</strong></p>
<p><strong>चित्रकेतोर् अतिप्रीतिर् यथा दारे प्रजावति ।</strong><br>
न तथान्येषु सञ्जज्ञे बालं लालयतोऽन्वहम् ॥**</p>
<p><strong>ताः पर्यतप्यन्न् आत्मानं गर्हयन्त्योऽभ्यसूयया ।</strong><br>
आनपत्येन दुःखेन राज्ञश् चानादरेण च ॥**</p>
<p>**श्रीधरः : **दार इत्य् एकवचनम् आर्षम् ।आनपत्येन अपुत्रत्व-निमित्तेन ॥३८-३९॥</p>
<p><strong>क्रम-सन्दर्भः, विश्वनाथः : <em>न व्याख्यातम्।</em></strong></p>
<blockquote>
<p>—ओ)०(ओ—</p></blockquote>
<p><strong>॥ ६.१४.४० ॥</strong></p>
<p><strong>धिग् अप्रजां स्त्रियं पापां पत्युश् चागृह-सम्मताम् ।</strong><br>
सुप्रजाभिः सपत्नीभिर् दासीम् इव तिरस्कृताम् ॥**</p>
<p>**श्रीधरः : **न गृहे सम्मतां न बहुमताम् । यद् वा, , गृहिण्य् एव गृहं न भार्येति सम्मताम् इत्य् अर्थः ॥४०॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p>**विश्वनाथः : **अगृहं गृह-भिन्नं वनं तत्रैव सम्मतां पत्युर् इति वन-वास-दानार्हाम् इत्य् अर्थः ॥४०॥</p>
<blockquote>
<p>—ओ)०(ओ—</p></blockquote>
<p><strong>॥ ६.१४.४१ ॥</strong></p>
<p><strong>दासीनां को नु सन्तापः स्वामिनः परिचर्यया ।</strong><br>
अभीक्ष्णं लब्ध-मानानां दास्या दासीव दुर्भगाः ॥**</p>
<p>**श्रीधरः : **दास्यादासी यथा तथा वयं दुर्भगाः ॥४१॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p>**विश्वनाथः : **दास्या दासीवकस्याश्चिद् दुर्भगाया दास्या दास्य इव वयं दुर्भगा इत्य् अर्थः ॥४१॥</p>
<blockquote>
<p>—ओ)०(ओ—</p></blockquote>
<p><strong>॥ ६.१४.४२ ॥</strong></p>
<p><strong>एवं सन्दह्यमानानां सपत्न्याः पुत्र-सम्पदा ।</strong><br>
राज्ञोऽसम्मत-वृत्तीनां विद्वेषो बलवान् अभूत् ॥**</p>
<p>**श्रीधरः : **न सम्मता वृत्तिर् जीवनं यासाम् ॥४२॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p>**विश्वनाथः : **राज्ञोऽसम्मता वृत्तिश् चरित्रं यासाम् ॥४२॥</p>
<blockquote>
<p>—ओ)०(ओ—</p></blockquote>
<p><strong>॥ ६.१४.४३ ॥</strong></p>
<p><strong>विद्वेष-नष्ट-मतयः स्त्रियो दारुण-चेतसः ।</strong><br>
गरं ददुः कुमाराय दुर्मर्षा नृपतिं प्रति ॥**</p>
<p>**श्रीधरः : **विद्वेषेण नष्टा मतिर् यासां ताः । गरं विषम् । दुर्मर्षा असहमानाः ॥४३॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p>**विश्वनाथः : **दुर्मर्षा असहमानाः ॥४३॥</p>
<blockquote>
<p>—ओ)०(ओ—</p></blockquote>
<p><strong>॥ ६.१४.४४ ॥</strong></p>
<p><strong>कृतद्युतिर् अजानन्ती सपत्नीनाम् अघं महत् ।</strong><br>
सुप्त एवेति सञ्चिन्त्य निरीक्ष्य व्यचरद् गृहे ॥**</p>
<p><em>न कतमेनापि व्याख्यातम्।</em></p>
<blockquote>
<p>—ओ)०(ओ—</p></blockquote>
<p><strong>॥ ६.१४.४५ ॥</strong></p>
<p><strong>शयानं सुचिरं बालम् उपधार्य मनीषिणी ।</strong><br>
पुत्रम् आनय मे भद्रे इति धात्रीम् अचोदयत् ॥**</p>
<p>**श्रीधरः : **धात्रीं स्तन-दायिनीम् ॥४५॥</p>
<p><strong>क्रम-सन्दर्भः, विश्वनाथः : <em>न व्याख्यातम्।</em></strong></p>
<blockquote>
<p>—ओ)०(ओ—</p></blockquote>
<p><strong>॥ ६.१४.४६ ॥</strong></p>
<p><strong>सा शयानम् उपव्रज्य दृष्ट्वा चोत्तार-लोचनम् ।</strong><br>
प्राणेन्द्रियात्मभिस् त्यक्तं हतास्मीत्य् अपतद् भुवि ॥**</p>
<p>**श्रीधरः : **उद्गते तारके कनीनिके ययोस् ते लोचने यस्य तम् ॥४६॥</p>
<p><strong>क्रम-सन्दर्भः, विश्वनाथः : <em>न व्याख्यातम्।</em></strong></p>
<blockquote>
<p>—ओ)०(ओ—</p></blockquote>
<p><strong>॥ ६.१४.४७ ॥</strong></p>
<p><strong>तस्यास् तदाकर्ण्य भृशातुरं स्वरं</strong></p>
<p><strong>घ्नन्त्याः कराभ्याम् उर उच्चकैर् अपि ।</strong></p>
<p><strong>प्रविश्य राज्ञी त्वरयात्मजान्तिकं</strong></p>
<p><strong>ददर्श बालं सहसा मृतं सुतम् ॥</strong></p>
<p><strong>श्रीधरः, क्रम-सन्दर्भः : <em>न व्याख्यातम्।</em></strong></p>
<p>**विश्वनाथः : **बालम् एव सुतं तं मृतं ददर्शेत्य् अन्वयः ॥४७॥</p>
<blockquote>
<p>—ओ)०(ओ—</p></blockquote>
<p><strong>॥ ६.१४.४८ ॥</strong></p>
<p><strong>पपात भूमौ परिवृद्धया शुचा</strong></p>
<p><strong>मुमोह विभ्रष्ट-शिरोरुहाम्बरा ॥</strong></p>
<p>**श्रीधरः : **विभ्रष्टाः शिरोरुहा अम्बरं च यस्याः सा ।</p>
<p><strong>क्रम-सन्दर्भः, विश्वनाथः : <em>न व्याख्यातम्।</em></strong></p>
<blockquote>
<p>—ओ)०(ओ—</p></blockquote>
<p><strong>॥ ६.१४.४९ ॥</strong></p>
<p><strong>ततो नृपान्तःपुर-वर्तिनो जना</strong></p>
<p><strong>नराश् च नार्यश् च निशम्य रोदनम् ।</strong></p>
<p><strong>आगत्य तुल्य-व्यसनाः सुदुःखितास्</strong></p>
<p><strong>ताश् च व्यलीकं रुरुदुः कृतागसः ॥</strong></p>
<p>**श्रीधरः, विश्वनाथः : **ताश् च सपत्न्योऽपि ॥४९॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<blockquote>
<p>—ओ)०(ओ—</p></blockquote>
<p><strong>॥ ६.१४.५०-५१ ॥</strong></p>
<p><strong>श्रुत्वा मृतं पुत्रम् अलक्षितान्तकं</strong></p>
<p><strong>विनष्ट-दृष्टिः प्रपतन् स्खलन् पथि ।</strong></p>
<p><strong>स्नेहानुबन्धैधितया शुचा भृशं</strong></p>
<p><strong>विमूर्च्छितोऽनुप्रकृतिर् द्विजैर् वृतः ॥</strong></p>
<p><strong>पपात बालस्य स पाद-मूले</strong></p>
<p><strong>मृतस्य विस्रस्त-शिरोरुहाम्बरः ।</strong></p>
<p><strong>दीर्घं श्वसन् बाष्प-कलोपरोधतो</strong></p>
<p><strong>निरुद्ध-कण्ठो न शशाक भाषितुम् ॥</strong></p>
<p>**श्रीधरः : **अलक्षितोऽन्तको मृत्यु-हेतुर् यस्य तम् । अनुगताः प्रकृतयोऽमात्यादयो यस्य सोऽनुप्रकृतिः ।बाष्प-कलाभिर् अश्रु-बिन्दुभिर् उपरोधतः संवृतत्वेन निरुद्धः कण्ठो यस्य ॥५०-५१॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p>**विश्वनाथः : **नलक्षितोऽन्तको मृत्युर् यस्य तम् । अनुप्रकृतिर् अनुगतामात्य-सुहृद्-आदिकः । द्विजैर् वृतः पपातेति अमात्यादयो ब्राह्मणादयश् च पेतुर् इत्य् अर्थः ॥५०-५१॥</p>
<blockquote>
<p>—ओ)०(ओ—</p></blockquote>
<p><strong>॥ ६.१४.५२ ॥</strong></p>
<p><strong>पतिं निरीक्ष्योरु-शुचार्पितं तदा</strong></p>
<p><strong>मृतं च बालं सुतम् एक-सन्ततिम् ।</strong></p>
<p><strong>जनस्य राज्ञी प्रकृतेश् च हृद्-रुजं</strong></p>
<p><strong>सती दधाना विललाप चित्रधा ॥</strong></p>
<p>**श्रीधरः : **उरु-शुचार्पितः बहु-शोकेन व्याप्तम । एकम् एव सन्तति-रूपम् ॥५२॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p>**विश्वनाथः : **एकश् चासौ सन्ततिर् वंश-रूपश् च तं हृद्-रुजं दधाना पुष्यन्ती सती ॥५२॥</p>
<blockquote>
<p>—ओ)०(ओ—</p></blockquote>
<p><strong>॥ ६.१४.५३ ॥</strong></p>
<p><strong>स्तन-द्वयं कुङ्कुम-पङ्क-मण्डितं</strong></p>
<p><strong>निषिञ्चती साञ्जन-बाष्प-बिन्दुभिः ।</strong></p>
<p><strong>विकीर्य केशान् विगलत्-स्रजः सुतं</strong></p>
<p><strong>शुशोच चित्रं कुररीव सुस्वरम् ॥</strong></p>
<p>**श्रीधरः : **विगलन्त्यः स्रजो येभ्यस् तान् केशान् ॥५३॥</p>
<p><strong>क्रम-सन्दर्भः, विश्वनाथः : <em>न व्याख्यातम्।</em></strong></p>
<blockquote>
<p>—ओ)०(ओ—</p></blockquote>
<p><strong>॥ ६.१४.५४ ॥</strong></p>
<p><strong>अहो विधातस् त्वम् अतीव बालिशो</strong></p>
<p><strong>यस् त्व् आत्म-सृष्ट्य्-अप्रतिरूपम् ईहसे ।</strong></p>
<p><strong>परे नु जीवत्य् अपरस्य या मृतिर्</strong></p>
<p><strong>विपर्ययश् चेत् त्वम् असि ध्रुवः परः ॥</strong></p>
<p>**श्रीधरः : **आत्म-सृष्टेर् अप्रतिरूपम् अननुरूपं चेष्टसे । तद् एवाह—नु अहो परे वृद्धे जीवत्य् अपरस्य बालस्य या मृतिस् तत् । तदा हि वृद्धस्य सृष्टि-सामर्थ्याभावे बाले च मृते सति तव सृष्टिर् नष्टा स्याद् इत्य् अर्थः । ननु सांप्रतं स्व-सृष्टेर् विपरीतोऽस्मीति चेत् तत्राह—विपर्ययो विपरीतोऽसि चेत् तर्हि त्वं प्राणिनाम् अति-दुःख-कारित्वात् ध्रुवो नित्यः परः शत्रुर् असु । न तु कृपालुर् इत्य् अर्थः ॥५४॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p>**विश्वनाथः : **अस्माकम् एतादृशस्य दुःखस्य कारणं विधातैव, तस्य च कारणत्वं तदीय-मुर्खत्वाद् एवेति आत्म-सृष्टेर् अप्रतिरूपम् अननुरूपं चेष्टसे । तद् एवाह—नु अहो परे वृद्धे जीवत्य् अपरस्य बालस्य या मृतिस् तत् । तदा हि वृद्धस्य सृष्टि-सामर्थ्याभावे बाले च मृते सति तव सृष्टिर् नष्टा स्याद् इत्य् अर्थः । ननु सांप्रतं स्व-सृष्टेर् विपरीतोऽस्मीति चेत् तत्राह—विपर्ययो विपरीतोऽसि चेत् तर्हि त्वं प्राणिनाम् अति-दुःख-कारित्वात् ध्रुवो नित्यः परः शत्रुर् असु । न तु कृपालुर् इत्य् अर्थः ॥५४॥</p>
<blockquote>
<p>—ओ)०(ओ—</p></blockquote>
<p><strong>॥ ६.१४.५५ ॥</strong></p>
<p><strong>न हि क्रमश् चेद् इह मृत्यु-जन्मनोः</strong></p>
<p><strong>शरीरिणाम् अस्तु तद् आत्म-कर्मभिः ।</strong></p>
<p><strong>यः स्नेह-पाशो निज-सर्ग-वृद्धये</strong></p>
<p><strong>स्वयं कृतस् ते तम् इमं विवृश्चसि ॥</strong></p>
<p>**श्रीधरः : **ननु जीव-कर्मानुसारेण जन्मादि कुर्वतो मम कोऽपराधः ? तत्राह—न हीति । पुत्रे जीवत्य् एव पिता म्रियते पितरि जीवत्य् एव पुत्रो जायत इति क्रमो नास्ति कर्माधीनत्वाद् इति चेत् तर्ह्य् आत्म-कर्मभिर् एव तज् जन्मादिकम् अस्तु किं त्वया कृत्यम् ।</p>
<p>ननु मयेश्वरेण विना जडैः कर्मभिर् इदं कथं सिद्ध्येत् ? भवतु नाम, तथापि निज-सर्ग-वृद्धये ते त्वया यः स्नेह-पाशः कृतस् तम् इमं स्वयम् एव विवृश्चसि छिनत्सीत्य्-आदि क्रोशति । न ह्य् एवं-विधं दुःखं दृष्ट्वा कश्चिद् अपि पुत्रादिषु स्नेहं करिष्यतीति भावः ॥५५॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p>**विश्वनाथः : **ननु जीवस्य कर्मानुसारेण जन्मादि कुर्वतो मम कोऽपराधः ? तत्राह—न हीति । पुत्रे जीवत्य् एव पिता म्रियते, पितरि मृते एव पुत्रो म्रियते इति क्रमो नास्ति, कर्माधीनत्वाद् इति चेत्, तर्ह्य् आत्म-कर्मभिर् एव तज्-जन्मादिकम् अस्तु किं त्वया कृतम् ?</p>
<p>ननु मयेश्वरेण विना जडैः कर्मभिर् इदं कथं सिद्धेत् ?सत्यं, त्वयैव सिद्ध्यतु, तद् अपि निज-सर्ग-वृद्धये यः स्नेह-पाशस् ते त्वया स्वयम् एव कृतस् तम् इमं विवृश्चसि छिनत्सि स्नेहे एतादृशं दुःखं दृष्ट्वा पुत्रादिषु कोऽपि स्नेहं न करिष्यति स्नेह-करणे पुत्रादयः कथं जीविष्यन्तीति सृष्टि-लोपात् त्वं मूर्ख एवेति भावः । यद् वा, लोड्-अर्थे लट् छिन्धीत्य् अर्थः । स्नेह एव सुख-दुःखयोर् हेतुः, स्नेहाभावे पुत्रो जायतां म्रियतां वा नैव स्यातां सुख-दुःखे इति भावः ॥५५॥</p>
<blockquote>
<p>—ओ)०(ओ—</p></blockquote>
<p><strong>॥ ६.१४.५६ ॥</strong></p>
<p><strong>त्वं तात नार्हसि च मां कृपणाम् अनाथाम्</strong></p>
<p><strong>त्यक्तुं विचक्ष्व पितरं तव शोक-तप्तम् ।</strong></p>
<p><strong>अञ्जस् तरेम भवताप्रज-दुस्तरं यद्</strong></p>
<p><strong>ध्वान्तं न याह्य् अकरुणेन यमेन दूरम् ॥</strong></p>
<p>**श्रीधरः : **अप्रज-दुस्तरम् अप्रजानां दुस्तरम् । अकरुणेन सह ॥५६॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p>**विश्वनाथः : **बालिशेन विधात्रा सह किम् इत्य् अहं संलपामि स्व-पुत्रम् एव हित-कृत्ये किम् इति नावधापयामीति । विमृश्याह—त्वम् इति । हे तात ! भवता पुत्रेण अप्रजानाम् अपुत्राणां दुस्तरं यत् ध्वान्तं नरकं तत् तरेम । ननु यमो मां स्व-पुरं नयति अहं किं करोमि ? तत्राह—न याहि अकरुणेन सह ॥५६॥</p>
<blockquote>
<p>—ओ)०(ओ—</p></blockquote>
<p><strong>॥ ६.१४.५७ ॥</strong></p>
<p><strong>उत्तिष्ठ तात त इमे शिशवो वयस्यास्</strong></p>
<p><strong>त्वाम् आह्वयन्ति नृप-नन्दन संविहर्तुम् ।</strong></p>
<p><strong>सुप्तश् चिरं ह्य् अशनया च भवान् परीतो</strong></p>
<p><strong>भुङ्क्ष्व स्तनं पिब शुचो हर नः स्वकानाम् ॥</strong></p>
<p>**श्रीधरः : **अशनया क्षुधा ॥५७॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p>**विश्वनाथः : **पुत्रं सुप्तं मत्वाह—उत्तिष्ठेति । अशनया क्षुधया ॥५७॥</p>
<blockquote>
<p>—ओ)०(ओ—</p></blockquote>
<p><strong>॥ ६.१४.५८ ॥</strong></p>
<p><strong>नाहं तनूज ददृशे हत-मङ्गला ते</strong></p>
<p><strong>मुग्ध-स्मितं मुदित-वीक्षणम् आननाब्जम् ।</strong></p>
<p><strong>किं वा गतोऽस्य् अपुनर्-अन्वयम् अन्य-लोकं</strong></p>
<p><strong>नीतोऽघृणेन न शृणोमि कला गिरस् ते ॥</strong></p>
<p>**श्रीधरः : **तनूज हे पुत्र, नाहं प्रथमं त्वत्-पार्श्वम् आगता सती तव मुग्ध-स्मितं वक्त्रं ददृशे दृष्टवत्य् अस्मि । इदानीम् अपि गिरो न शृणोमि । तर्हि किम् अपुनर् अन्वयं पुनर् आगमनं यथा न भविष्यति तथा गतोऽसि ॥५८॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p>**विश्वनाथः : **हे तनूज ! तव मुग्ध-स्मितं मुख-पद्मं न चाहं, ददृशे न दृष्टवत्य् अस्मि यत् त्वं न जागर्षि तेन, किं वा, अन्य-लोकं पर-लोकं गतोऽसि ? अपुनर् अन्वयं पुनर् आगमन-शून्यं तव को दोषः ? यतोऽघृणेन निष्करुणेन यमेन नीतः । अत एव कला मधुरास्फुटा गिरस् ते न शृणोमि ॥५८॥</p>
<blockquote>
<p>—ओ)०(ओ—</p></blockquote>
<p><strong>॥ ६.१४.५९ ॥</strong></p>
<p><strong>श्री-शुक उवाच—</strong></p>
<p><strong>विलपन्त्या मृतं पुत्रम् इति चित्र-विलापनैः ।</strong><br>
चित्रकेतुर् भृशं तप्तो मुक्त-कण्ठो रुरोद ह ॥**</p>
<p><strong>श्रीधरः, क्रम-सन्दर्भः : <em>न व्याख्यातम्।</em></strong></p>
<p>**विश्वनाथः : **विलपन्त्या सह ॥५९॥</p>
<blockquote>
<p>—ओ)०(ओ—</p></blockquote>
<p><strong>॥ ६.१४.६० ॥</strong></p>
<p><strong>तयोर् विलपतोः सर्वे दम्पत्योस् तद्-अनुव्रताः ।</strong><br>
रुरुदुः स्म नरा नार्यः सर्वम् आसीद् अचेतनम् ॥**</p>
<p><em>न कतमेनापि व्याख्यातम्।</em></p>
<blockquote>
<p>—ओ)०(ओ—</p></blockquote>
<p><strong>॥ ६.१४.६१ ॥</strong></p>
<p><strong>एवं कश्मलम् आपन्नं नष्ट-संज्ञम् अनायकम् ।</strong><br>
ज्ञात्वाङ्गिरा नाम ऋषिर् आजगाम सनारदः ॥**</p>
<p><strong>श्रीधरः : <em>न व्याख्यातम्।</em></strong></p>
<p>**क्रम-सन्दर्भः : **अनायकं शोक-निवर्तक-शून्यं राजानम् इति शेषः ॥६१॥</p>
<p>**विश्वनाथः : **एवं सर्व-नगरम् एव नष्ट-संज्ञं ज्ञात्वा चित्रकेतोश् च मृत-तुल्यत्वाद् अनायकम् ॥६१॥</p>
<blockquote>
<p>—ओ)०(ओ—</p></blockquote>
<p>इति सारार्थ-दर्शिन्यां हर्षिण्यां भक्त-चेतसाम् ।</p>
<p>षष्ठे चतुर्दशोऽध्यायः सङ्गतः सङ्गतः सताम् ॥*॥</p>
<blockquote>
<p>इति श्रीमद्-भागवते महा-पुराणे ब्रह्म-सूत्र-भाष्ये पारमहंस्यं संहितायां वैयासिक्यां षष्ठ-स्कन्धे<br>
चित्रकेतूपाख्याने<br>
चतुर्दशोऽध्यायः ।</p></blockquote>
<p>॥ ६.१४ ॥</p>
<p>(६.१५)</p>

  </div>
</article>


        

        



    <aside class="card border noPrint" id="section-tree-item-bhAgavatam_gauDIya-prastutiH_06_14_chitraketUpAkhyAne_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/purANam_vaiShNavam/bhAgavatam/gauDIya-prastutiH/06/14_chitraketUpAkhyAne/">१४ चित्रकेतूपाख्याने </a>
            <a data-toggle="collapse" href="#section-tree-item-body-bhAgavatam_gauDIya-prastutiH_06_14_chitraketUpAkhyAne_md" role="button" aria-expanded="false" aria-controls="section-tree-item-body-bhAgavatam_gauDIya-prastutiH_06_14_chitraketUpAkhyAne_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-bhAgavatam_gauDIya-prastutiH_06_14_chitraketUpAkhyAne_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: १४ चित्रकेतूपाख्याने</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/purANam_vaiShNavam/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/purANam_vaiShNavam/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/purANam_vaiShNavam/actions/workflows/build.yml"><img src="https://github.com/vishvAsa/purANam_vaiShNavam/actions/workflows/build.yml/badge.svg"> Built </a> on 2025 Aug 25 05:46:07 UTC. (<a href="http://google.com/search?q=05%3a46%3a07%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
