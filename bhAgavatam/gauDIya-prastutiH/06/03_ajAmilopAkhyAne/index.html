<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>पुराणे विश्वासटिप्पन्यः  | ०३ अजामिलोपाख्याने</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/purANam_vaiShNavam/bhAgavatam/gauDIya-prastutiH/06/03_ajAmilopAkhyAne/" rel="alternate" type="application/rss+xml" title="पुराणे विश्वासटिप्पन्यः" />
    <link href="/purANam_vaiShNavam/bhAgavatam/gauDIya-prastutiH/06/03_ajAmilopAkhyAne/" rel="feed" type="application/rss+xml" title="पुराणे विश्वासटिप्पन्यः" />

    <meta property="og:url" content="https://vishvAsa.github.io/purANam_vaiShNavam/bhAgavatam/gauDIya-prastutiH/06/03_ajAmilopAkhyAne/">
  <meta property="og:site_name" content="पुराणे विश्वासटिप्पन्यः">
  <meta property="og:title" content="०३ अजामिलोपाख्याने">
  <meta property="og:description" content="॥ ६.३.१ ॥
श्री-राजोवाच—
निशम्य देवः स्व-भटोपवर्णितं
प्रत्याह किं तान् अपि धर्मराजः।
एवं हताज्ञो विहतान् मुरारेर्
नैदेशिकैर् यस्य वशे जनोऽयम् ॥
**श्रीधरः : **
तृतीये तु यमेनापि वैष्णवोत्कर्ष-वर्णनैः ।
सान्त्वयित्वा स्वदूतास् ते वैष्णवे किङ्करी-कृताः ॥*॥
विष्णु-दूतैर् निर्णीतं शास्त्रार्थं यम-मुखेन द्रढयितुं तृतीयाध्यायारम्भः । तत्र यद् उक्तं यम-राज्ञे यथा सर्वम् आचचक्षुः[भा।पु। ६.२.२१] इति ततः किं तत्र वृत्तम् ? इति पृच्छति, निशम्येति । मुरारेर् नैदेशिकैः किङ्करैर् एवं विहतान् । अत एव हता आज्ञा यस्य । यस्य वश-वर्त्य् अयं जनः सोऽपि तान् प्रति किम् आह ॥१॥">
  <meta property="og:locale" content="en_us">
  <meta property="og:type" content="article">
    <meta property="article:section" content="bhagavatam">

  <meta itemprop="name" content="०३ अजामिलोपाख्याने">
  <meta itemprop="description" content="॥ ६.३.१ ॥
श्री-राजोवाच—
निशम्य देवः स्व-भटोपवर्णितं
प्रत्याह किं तान् अपि धर्मराजः।
एवं हताज्ञो विहतान् मुरारेर्
नैदेशिकैर् यस्य वशे जनोऽयम् ॥
**श्रीधरः : **
तृतीये तु यमेनापि वैष्णवोत्कर्ष-वर्णनैः ।
सान्त्वयित्वा स्वदूतास् ते वैष्णवे किङ्करी-कृताः ॥*॥
विष्णु-दूतैर् निर्णीतं शास्त्रार्थं यम-मुखेन द्रढयितुं तृतीयाध्यायारम्भः । तत्र यद् उक्तं यम-राज्ञे यथा सर्वम् आचचक्षुः[भा।पु। ६.२.२१] इति ततः किं तत्र वृत्तम् ? इति पृच्छति, निशम्येति । मुरारेर् नैदेशिकैः किङ्करैर् एवं विहतान् । अत एव हता आज्ञा यस्य । यस्य वश-वर्त्य् अयं जनः सोऽपि तान् प्रति किम् आह ॥१॥">
  <meta itemprop="wordCount" content="4893">
  <meta name="twitter:card" content="summary">
  <meta name="twitter:title" content="०३ अजामिलोपाख्याने">
  <meta name="twitter:description" content="॥ ६.३.१ ॥
श्री-राजोवाच—
निशम्य देवः स्व-भटोपवर्णितं
प्रत्याह किं तान् अपि धर्मराजः।
एवं हताज्ञो विहतान् मुरारेर्
नैदेशिकैर् यस्य वशे जनोऽयम् ॥
**श्रीधरः : **
तृतीये तु यमेनापि वैष्णवोत्कर्ष-वर्णनैः ।
सान्त्वयित्वा स्वदूतास् ते वैष्णवे किङ्करी-कृताः ॥*॥
विष्णु-दूतैर् निर्णीतं शास्त्रार्थं यम-मुखेन द्रढयितुं तृतीयाध्यायारम्भः । तत्र यद् उक्तं यम-राज्ञे यथा सर्वम् आचचक्षुः[भा।पु। ६.२.२१] इति ततः किं तत्र वृत्तम् ? इति पृच्छति, निशम्येति । मुरारेर् नैदेशिकैः किङ्करैर् एवं विहतान् । अत एव हता आज्ञा यस्य । यस्य वश-वर्त्य् अयं जनः सोऽपि तान् प्रति किम् आह ॥१॥">
<script type="text/javascript">
    
    let baseURL = "https:\/\/vishvAsa.github.io\/purANam_vaiShNavam\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/purANam_vaiShNavam\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/purANam_vaiShNavam\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/purANam_vaiShNavam\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/purANam_vaiShNavam\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvya\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/purANam_vaiShNavam\/bhAgavatam\/gauDIya-prastutiH\/06\/03_ajAmilopAkhyAne\/".replace(basePath, "/");
  pageVars.pageParams = {};
  pageVars.pageSource = "bhAgavatam\/gauDIya-prastutiH\/06\/03_ajAmilopAkhyAne.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/purANam_vaiShNavam/webpack_dist/uiLib-bundle.js"></script>







    <link rel="stylesheet" href="/purANam_vaiShNavam/webpack_dist/uiLib.css">
<link rel="stylesheet" href="/purANam_vaiShNavam/css/uiLibPrint.css" media="print" >
<link rel="stylesheet" href="/purANam_vaiShNavam/css/fonts.css" >
<link rel="stylesheet" href="/purANam_vaiShNavam/css/@fortawesome/fontawesome-free/css/solid.min.css">

<link rel="stylesheet" href="/purANam_vaiShNavam/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/purANam_vaiShNavam/bhAgavatam/gauDIya-prastutiH/06/03_ajAmilopAkhyAne/" />
<link rel="alternate" hreflang="sa-Deva" href="https://vishvAsa.github.io/purANam_vaiShNavam/bhAgavatam/gauDIya-prastutiH/06/03_ajAmilopAkhyAne/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/purANam_vaiShNavam/bhAgavatam/gauDIya-prastutiH/06/03_ajAmilopAkhyAne/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/purANam_vaiShNavam/bhAgavatam/gauDIya-prastutiH/06/03_ajAmilopAkhyAne/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/purANam_vaiShNavam/bhAgavatam/gauDIya-prastutiH/06/03_ajAmilopAkhyAne/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/purANam_vaiShNavam/bhAgavatam/gauDIya-prastutiH/06/03_ajAmilopAkhyAne/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/purANam_vaiShNavam/bhAgavatam/gauDIya-prastutiH/06/03_ajAmilopAkhyAne/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/purANam_vaiShNavam/bhAgavatam/gauDIya-prastutiH/06/03_ajAmilopAkhyAne/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/purANam_vaiShNavam/bhAgavatam/gauDIya-prastutiH/06/03_ajAmilopAkhyAne/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/purANam_vaiShNavam/bhAgavatam/gauDIya-prastutiH/06/03_ajAmilopAkhyAne/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/purANam_vaiShNavam/bhAgavatam/gauDIya-prastutiH/06/03_ajAmilopAkhyAne/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/purANam_vaiShNavam/bhAgavatam/gauDIya-prastutiH/06/03_ajAmilopAkhyAne/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/purANam_vaiShNavam/bhAgavatam/gauDIya-prastutiH/06/03_ajAmilopAkhyAne/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/purANam_vaiShNavam/bhAgavatam/gauDIya-prastutiH/06/03_ajAmilopAkhyAne/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/purANam_vaiShNavam/bhAgavatam/gauDIya-prastutiH/06/03_ajAmilopAkhyAne/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/purANam_vaiShNavam/bhAgavatam/gauDIya-prastutiH/06/03_ajAmilopAkhyAne/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/purANam_vaiShNavam/bhAgavatam/gauDIya-prastutiH/06/03_ajAmilopAkhyAne/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/purANam_vaiShNavam/bhAgavatam/gauDIya-prastutiH/06/03_ajAmilopAkhyAne/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/purANam_vaiShNavam/bhAgavatam/gauDIya-prastutiH/06/03_ajAmilopAkhyAne/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/purANam_vaiShNavam/bhAgavatam/gauDIya-prastutiH/06/03_ajAmilopAkhyAne/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/purANam_vaiShNavam/bhAgavatam/gauDIya-prastutiH/06/03_ajAmilopAkhyAne/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/purANam_vaiShNavam/bhAgavatam/gauDIya-prastutiH/06/03_ajAmilopAkhyAne/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/purANam_vaiShNavam/bhAgavatam/gauDIya-prastutiH/06/03_ajAmilopAkhyAne/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/purANam_vaiShNavam/bhAgavatam/gauDIya-prastutiH/06/03_ajAmilopAkhyAne/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/purANam_vaiShNavam/bhAgavatam/gauDIya-prastutiH/06/03_ajAmilopAkhyAne/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/purANam_vaiShNavam/bhAgavatam/gauDIya-prastutiH/06/03_ajAmilopAkhyAne/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/purANam_vaiShNavam/bhAgavatam/gauDIya-prastutiH/06/03_ajAmilopAkhyAne/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/purANam_vaiShNavam/bhAgavatam/gauDIya-prastutiH/06/03_ajAmilopAkhyAne/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/purANam_vaiShNavam/bhAgavatam/gauDIya-prastutiH/06/03_ajAmilopAkhyAne/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/purANam_vaiShNavam/bhAgavatam/gauDIya-prastutiH/06/03_ajAmilopAkhyAne/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/purANam_vaiShNavam/bhAgavatam/gauDIya-prastutiH/06/03_ajAmilopAkhyAne/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/purANam_vaiShNavam/bhAgavatam/gauDIya-prastutiH/06/03_ajAmilopAkhyAne/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/purANam_vaiShNavam/bhAgavatam/gauDIya-prastutiH/06/03_ajAmilopAkhyAne/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/purANam_vaiShNavam/bhAgavatam/gauDIya-prastutiH/06/03_ajAmilopAkhyAne/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/purANam_vaiShNavam/bhAgavatam/gauDIya-prastutiH/06/03_ajAmilopAkhyAne/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/purANam_vaiShNavam/bhAgavatam/gauDIya-prastutiH/06/03_ajAmilopAkhyAne/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/purANam_vaiShNavam/bhAgavatam/gauDIya-prastutiH/06/03_ajAmilopAkhyAne/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/purANam_vaiShNavam/bhAgavatam/gauDIya-prastutiH/06/03_ajAmilopAkhyAne/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/purANam_vaiShNavam/bhAgavatam/gauDIya-prastutiH/06/03_ajAmilopAkhyAne/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/purANam_vaiShNavam/bhAgavatam/gauDIya-prastutiH/06/03_ajAmilopAkhyAne/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/purANam_vaiShNavam/bhAgavatam/gauDIya-prastutiH/06/03_ajAmilopAkhyAne/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/purANam_vaiShNavam/bhAgavatam/gauDIya-prastutiH/06/03_ajAmilopAkhyAne/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/purANam_vaiShNavam/bhAgavatam/gauDIya-prastutiH/06/03_ajAmilopAkhyAne/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/purANam_vaiShNavam/bhAgavatam/gauDIya-prastutiH/06/03_ajAmilopAkhyAne/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/purANam_vaiShNavam/bhAgavatam/gauDIya-prastutiH/06/03_ajAmilopAkhyAne/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">पुराणे विश्वासटिप्पन्यः <br/> ०३ अजामिलोपाख्याने</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/purANam_vaiShNavam/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="०३ अजामिलोपाख्याने">०३ अजामिलोपाख्याने</h1>
    
    <a id="editLink" class="btn btn-primary noPrint"  href="https://github.com/vishvAsa/purANam_vaiShNavam/edit/content/bhAgavatam/gauDIya-prastutiH/06/03_ajAmilopAkhyAne.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <p><strong>॥ ६.३.१ ॥</strong></p>
<p><strong>श्री-राजोवाच</strong>—</p>
<p><strong>निशम्य देवः स्व-भटोपवर्णितं</strong></p>
<p><strong>प्रत्याह किं तान् अपि धर्मराजः।</strong></p>
<p><strong>एवं हताज्ञो विहतान् मुरारेर्</strong></p>
<p><strong>नैदेशिकैर् यस्य वशे जनोऽयम् ॥</strong></p>
<p>**श्रीधरः : **</p>
<p>तृतीये तु यमेनापि वैष्णवोत्कर्ष-वर्णनैः ।</p>
<p>सान्त्वयित्वा स्वदूतास् ते वैष्णवे किङ्करी-कृताः ॥*॥</p>
<p>विष्णु-दूतैर् निर्णीतं शास्त्रार्थं यम-मुखेन द्रढयितुं तृतीयाध्यायारम्भः । तत्र यद् उक्तं यम-राज्ञे यथा सर्वम् आचचक्षुः[भा।पु। ६.२.२१] इति ततः किं तत्र वृत्तम् ? इति पृच्छति, निशम्येति । मुरारेर् नैदेशिकैः किङ्करैर् एवं विहतान् । अत एव हता आज्ञा यस्य । यस्य वश-वर्त्य् अयं जनः सोऽपि तान् प्रति किम् आह ॥१॥</p>
<p>**क्रम-सन्दर्भः : **लोक-संशयम् इति । स्वस्य तु न संशय इति भावः ॥१॥</p>
<p>**विश्वनाथः : **</p>
<p>तृतीये तु यमं प्राहुर् दूतास् ते स्वावमाननम् ।</p>
<p>स च तान् शिक्षयामास भक्तेर् ऐश्वर्यम् अद्भुतम् ॥</p>
<p>कृष्ण-भक्तैः स्व-भक्तैश् च यमो यद्यपि धिक्-कृतः ।</p>
<p>न चुकोप प्रत्युत स्वाशिक्षणाद् अनुतप्तवान् ॥</p>
<p>विष्णु-दूतैर् निर्णीतं शास्त्रार्थं यम-मुखेनापि द्रढयितुं तृतीयाध्यायम् आरभते । तत्र यद् उक्तं यम-राज्ञे यथा सर्वम् आचचक्षुः[भा।पु। ६.२.२१] इति तत्र ततः किं वृत्तम् ? इति पृच्छति, निशम्येति । मुरारेर् नैदेशिकैर् हरेर् आज्ञा-कारिभिर् एव विहतान् । तान् स्वयं च हताज्ञः ॥१॥</p>
<blockquote>
<p>—ओ)०(ओ—</p></blockquote>
<p><strong>॥ ६.३.२ ॥</strong></p>
<p><strong>यमस्य देवस्य न दण्ड-भङ्गः</strong></p>
<p><strong>कुतश्चन र्षे श्रुत-पूर्व आसीत् ।</strong></p>
<p><strong>एतन् मुने वृश्चति लोक-संशयं</strong></p>
<p><strong>न हि त्वद्-अन्य इति मे विनिश्चितम् ॥</strong></p>
<p>**श्रीधरः : **अत्याश्चर्यम् एतद् इत्य् आह—यमस्येति । हे ऋषे, यमस्य दण्ड-भङ्गः कुतश्चन कस्माच्चिद् अपि श्रुत-पूर्वो नासीत् । एतद् एतस्मिन्न् अर्थे । यद् वा, न श्रुत-पूर्वः । एतद् यम-दूत-निराकरणं चासीत् । अतः सर्वस्यापि लोकस्य संशयो वर्तते तं त्वत्तोऽन्यो न च्छिनत्तीति मे निश्चितमतः कथयेति शेषः ॥२॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p>**विश्वनाथः : **कुतश्चन, हे ऋषे ! कस्माद् अपि न श्रुत-पूर्वः, एतत् एतम् ॥२॥</p>
<blockquote>
<p>—ओ)०(ओ—</p></blockquote>
<p><strong>॥ ६.३.३ ॥</strong></p>
<p><strong>श्री-शुक उवाच</strong>—</p>
<p><strong>भगवत्-पुरुषै राजन् याम्याः प्रतिहतोद्यमाः ।</strong><br>
पतिं विज्ञापयाम् आसुर् यमं संयमनी-पतिम् ॥**</p>
<p><strong>श्रीधरः : भगवतः पुरुषैः प्रतिहत उद्यमो</strong> येषां ते । <strong>याम्याः</strong> पुरुषाः ॥३॥</p>
<p><strong>क्रम-सन्दर्भः, विश्वनाथः : <em>न व्याख्यातम्।</em></strong></p>
<blockquote>
<p>—ओ)०(ओ—</p></blockquote>
<p><strong>॥ ६.३.४ ॥</strong></p>
<p><strong>यमदूता ऊचुः</strong>—</p>
<p><strong>कति सन्तीह शास्तारो जीव-लोकस्य वै प्रभो ।</strong><br>
त्रैविध्यं कुर्वतः कर्म फलाभिव्यक्ति-हेतवः ॥**</p>
<p>**श्रीधरः : **कति सन्तीत्य् आक्षेपोक्तिः । त्रै-विद्यं त्रि-विधम् । स्वार्थे ष्यञ् । यद् वा, त्रै-विद्यं यथा भवति तथा कर्म कुर्वतः । तथा कर्म-फलस्याभिव्यक्ति-हेतवः कति सन्तीति ॥४॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p>**विश्वनाथः : **सर्व-लोक-पराभव-प्रदा वयम् अप्य् एवं पराभवं सहामहे, तद् अद्य तेषां चतुर्णां चतुर्-भुजानां शास्तिं कारयित्वा तम् एवाजामिलं नरकम् एवानेष्यामः, यद्य् आनेतुं न शक्नुमस् तर्ह्य् अस्य खद्योतस्य दूत्यम् एवातः-परं न कुर्म इत्य् अन्तः-कोप-गद्गदाक्षरः साक्षेपम् आहुः—कतीति त्रैविध्यं त्रिविधम् ॥४॥</p>
<blockquote>
<p>—ओ)०(ओ—</p></blockquote>
<p><strong>॥ ६.३.५ ॥</strong></p>
<p><strong>यदि स्युर् बहवो लोके शास्तारो दण्ड-धारिणः ।</strong><br>
कस्य स्यातां न वा कस्य मृत्युश् चामृतम् एव वा ॥**</p>
<p>**श्रीधरः : **सन्तु बहवः को बाधस् तत्राहुः—यदीति । मृत्युर् दुःखम्, अमृतं सुखम् । तेषां विप्रतिपत्तौ ते उभे कस्य स्याताम् ? न कस्यापि, परस्पर-विरोधेनोभयोर् अपि प्रतिबन्धात् । ऐकमत्ये तु कस्य वा न स्याताम् ? एकः सुखं कर्तुम् इच्छति, दुःखं चान्यः । ऐकमत्ये च तयोः परस्पर-कार्यानुमोदनेनोभयोर् अपि प्राप्ते कस्य वा ते उभे अपि न स्याताम् इत्य् अर्थः ॥५॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p>**विश्वनाथः : **सन्तु बहवस् तत्र को बाध इत्य् अत आहुः—यदीति । कर्म-फलं हि द्विविधं मृत्युर् नरकम् अमृतं स्वर्गः तयोर् द्वयोर् एव सत्त्वम् आरोपयितुम् इच्छतां तेषां मध्ये कस्य ते द्वे स्याताम् अपि तु विरोधे सति नरकस्यापीत्य् अर्थः । दैवाद् ऐकमत्येन तेषाम् अविरोधे सति कस्य वा न स्याताम् ? अपि तु ते द्वे अपि सर्वस्य स्यातां न त्व् एकं विनिगमनाभावाद् इति । पुनर् विरोध एव भवेद् इति भावः ॥५॥</p>
<blockquote>
<p>—ओ)०(ओ—</p></blockquote>
<p><strong>॥ ६.३.६ ॥</strong></p>
<p><strong>किन्तु शास्तृ-बहुत्वे स्याद् बहूनाम् इह कर्मिणाम् ।</strong><br>
शास्तृत्वम् उपचारो हि यथा मण्डल-वर्तिनाम् ॥**</p>
<p>**श्रीधरः : **ननु बहूनां कर्मिणां व्यवस्थया बहवः शास्तारो भवन्तु, तथा सति नायं दोषः स्यात् तत्राहुः—बहूनां कर्मिणां व्यवस्थया शास्तृत्व-बहुत्वे शास्तृत्वं स्यात् घटेत । किन्तु तदा यत् सर्व-शास्तरि मुख्यं शास्तृत्वं तद् एकदेशे उपचार-मात्रम् एव स्यात् । यथा चक्र-वर्तिन एव मुख्यं शास्तृत्वं मण्डल-वर्तिनाम् उपचार-मात्रम्, निरङ्कुशत्वाभावात् ॥६॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p>**विश्वनाथः : **ननु बहूनां कर्मिणां व्यवस्थयैव बहवः शास्तारो भवन्तु, तथा सति नायं दोषः स्यात् ? तत्राहुः—किं त्व् इति । सर्व-शास्तर्य् एव शास्तृत्वं मुख्यम् एकदेशे तूपचार एव । यथा चक्रवर्तिनः एव मुख्यं शास्तृत्वं मण्डल-वर्तिनां कर्मिणां त्व् औपचारिकं निरङ्कुशत्वाभावात् ॥६॥</p>
<blockquote>
<p>—ओ)०(ओ—</p></blockquote>
<p><strong>॥ ६.३.७ ॥</strong></p>
<p><strong>अतस् त्वम् एको भूतानां सेश्वराणाम् अधीश्वरः ।</strong><br>
शास्ता दण्ड-धरो नॄणां शुभाशुभ-विवेचनः ॥**</p>
<p>**श्रीधरः : **यस्माद् एवं शास्तृ-बहुत्वं न घटतेऽतस् त्वम् एक एव शास्ता । शुभाशुभे विविनक्तीति तथा ॥७॥</p>
<p><strong>क्रम-सन्दर्भः, विश्वनाथः : <em>न व्याख्यातम्।</em></strong></p>
<blockquote>
<p>—ओ)०(ओ—</p></blockquote>
<p><strong>॥ ६.३.८ ॥</strong></p>
<p><strong>तस्य ते विहितो दण्डो न लोके वर्ततेऽधुना ।</strong><br>
चतुर्भिर् अद्भुतैः सिद्धैर् आज्ञा ते विप्रलम्भिता ॥**</p>
<p>**श्रीधरः : **विप्रलम्भिता वञ्चिता । लङ्घितेत्य् अर्थः ॥८॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p>**विश्वनाथः : **विप्रलम्भिता वञ्चिता । खण्डितेत्य् अर्थः ॥८॥</p>
<blockquote>
<p>—ओ)०(ओ—</p></blockquote>
<p><strong>॥ ६.३.९ ॥</strong></p>
<p><strong>नीयमानं तवादेशाद् अस्माभिर् यातना-गृहान् ।</strong><br>
व्यामोचयन् पातकिनं छित्त्वा पाशान् प्रसह्य ते ॥**</p>
<p>**श्रीधरः : **तद् एवाहुः—नीयमानम् इति ॥९॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p>**विश्वनाथः : **केन प्रकारेणेत्य् अत आहुः—नीयमानम् इति । तेन तान् अत्रानीय यदि तद्-अपराध-दण्डं दातुं त्वं पारयिष्यसि, तदैव त्वं शास्ता अस्माकम् अपि दुःखाग्निर् निर्वातीति भावः ॥९॥</p>
<blockquote>
<p>—ओ)०(ओ—</p></blockquote>
<p><strong>॥ ६.३.१० ॥</strong></p>
<p><strong>तांस् ते वेदितुम् इच्छामो यदि नो मन्यसे क्षमम् ।</strong><br>
नारायणेत्य् अभिहिते मा भैर् इत्य् आययुर् द्रुतम् ॥**</p>
<p>**श्रीधरः : **ते त्वत्तः । यदि नोऽस्मकं क्षमं हितं मन्यसे । अन्यथाऽज्ञानतस् तद् अवज्ञाने तवाप्य् अनर्थः स्यात् । अतर्क्यो हि तेषां प्रभवो यतो नारायणेति केवलम् अभिहिते मा भयं कुर्व् इति वदन्तः शीघ्रम् आगताः ॥१०॥</p>
<p>**क्रम-सन्दर्भः : **अथ तेषां ज्ञानाय किञ्चिच् चेष्टादिकम् उच्यतां तत्राहुः—नारायण इति ॥१०॥</p>
<p>**विश्वनाथः : **ननु ते स्व-प्रभु-स्थानं गताः सम्प्रति के तान् अत्रानयन्तु, यतो दण्डयामीति चेत्, तत्राहुः—तांस् ते त्वत्तो महा-सर्वज्ञत्वात् वेदितुम् इच्छामः । कस्य ते दूताः क्व वसन्तीति आनेष्यामस् तु बलाद् वयम् एवेति भावः । यदि नः क्षमं हितं मन्यसे, अन्यथा पराभवासहिष्णुतया वयं मरिष्याम एवेति भावः । तान् ज्ञातुं तेषां चेष्टितं किम् अपि ब्रूथेति चेद् अहो हन्ताद्भुतं तेषां धार्ष्ट्यम् इत्य् आहुः—नारेति । मा भैर् मा भैषीर् इति पापिनम् अप्य् ऊचुर् अहो अन्याय इति भावः ॥१०॥</p>
<blockquote>
<p>—ओ)०(ओ—</p></blockquote>
<p><strong>॥ ६.३.११ ॥</strong></p>
<p><strong>श्री-बादरायणिर् उवाच—</strong></p>
<p><strong>इति देवः स आपृष्टः प्रजा-संयमनो यमः ।</strong><br>
प्रीतः स्व-दूतान् प्रत्याह स्मरन् पादाम्बुजं हरेः ॥**</p>
<p>**श्रीधरः : **प्रजाः संयमयतीति तथा ॥११॥</p>
<p>**क्रम-सन्दर्भः : **प्रीत इति । श्री-नारायण-पुरुषत्व-निर्णयात् पूर्वं त्व् अन्यदीयत्व-ज्ञाने दुःखं जातम् आसीद् इति ॥११॥</p>
<p>**विश्वनाथः : **स्मरन् प्रीत इति नारायण-नाम-श्रवण-मात्राद् एवेति भावः ॥११॥</p>
<blockquote>
<p>—ओ)०(ओ—</p></blockquote>
<p><strong>॥ ६.३.१२ ॥</strong></p>
<p><strong>यम उवाच</strong>—</p>
<p><strong>परो मद्-अन्यो जगतस् तस्थुषश् च</strong></p>
<p><strong>ओतं प्रोतं पटवद् यत्र विश्वम्।</strong></p>
<p><strong>यद्-अंशतोऽस्य स्थिति-जन्म-नाशा</strong></p>
<p><strong>नस्य् ओतवद् यस्य वशे च लोकः ॥</strong></p>
<p>**मध्वः : **ओतं प्रोतं पटवत् ।</p>
<blockquote>
<p>यथा कन्था-पटाः सूत्र ओताः प्रोताश् च संस्थिताः ।<br>
एवं विष्णाव् इदं विश्वम् ओतं प्रोतं च संस्थितम् ॥ इति स्कान्दे ॥१२॥</p></blockquote>
<p>**श्रीधरः : **मत्तोऽन्यो जगतस् तस्थुषश् च परोऽधीश्वरोऽस्ति अहं तु जङ्गमानाम् एव तत्रापि नृणाम् एव तत्रापि पापिनाम् एव तत् किङ्करः सन्न् ईश्वरः, स तु सर्वेश्वरः । कोऽसौ ? यत्र यस्मिन् विश्वम् ओतं प्रोतं चोर्ध्व-तिर्यक्-तन्तुषु पटवत् । यस्य त्व् अंशेभ्यो विष्णु-ब्रह्म-रुद्रेभ्योऽस्य स्थित्य्-आदयो भवन्ति, यस्य च वशे लोको वर्तते । नासिकायां प्रोत-बलीवर्द-वत् ॥१२॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p>**विश्वनाथः : **किम् अरे अपराधिनः प्रलपथ तत्त्वं शृणुथेत्य् आह—पर इति । यं मां लोक-शास्तारं जानीथ तस्मान् मत्तोऽपि मद्-उपलक्षितेभ्य इन्द्रादिभ्योऽपि परः श्रेष्ठोऽधीश्वरोऽस्ति । अहं तु जङ्गमानाम् एव तत्रापि पापिनाम् एव, तत्रापि तत् किङ्कर, स तु सर्वेश्वरः । कोऽसौ ? यत्र यस्मिन्विश्वम् ओतं प्रोतं च ऊर्ध-तिर्यक्-तन्तुषु पटवत् । यद्-अंशेभ्यो विष्णु-रुद्रेभ्यः, नस्य् ओतवन्न् असि प्रोत-बलीवर्दवत् ॥१२॥</p>
<blockquote>
<p>—ओ)०(ओ—</p></blockquote>
<p><strong>॥ ६.३.१३ ॥</strong></p>
<p><strong>यो नामभिर् वाचि जनं निजायां</strong></p>
<p><strong>बध्नाति तन्त्र्याम् इव दामभिर् गाः।</strong></p>
<p><strong>यस्मै बलिं त इमे नाम-कर्म-</strong></p>
<p><strong>निबन्ध-बद्धाश् चकिता वहन्ति ॥</strong></p>
<p>**श्रीधरः : **एतत् प्रपञ्चयति—ब्राह्मणादि-नामभिर् वाचि निजायां तन्त्र्यां दामन्यां जनान्यो बध्नाति दामभिर् गा बलीवर्दान् इव । त इमे जीवा नाम-कर्मभिर् निबन्धैर् दृढ-बन्ध-साधनैर् बद्धा यस्मै बलिं वहन्ति । यद् अधीनाः कर्म कुर्वन्तीत्य् अर्थः ॥१३॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p>**विश्वनाथः : **एतद् एव प्रपञ्चयति—य इति । वाचि वेद-लक्षणायां नामानि ब्राह्मणादीनि कर्माणि यजनादीनि तैर् एव निबन्धैर् निर्बन्धकैर् बद्धाः ॥१३॥</p>
<blockquote>
<p>—ओ)०(ओ—</p></blockquote>
<p><strong>॥ ६.३.१४ ॥</strong></p>
<p><strong>अहं महेन्द्रो निरृतिः प्रचेताः</strong></p>
<p><strong>सोमोऽग्निर् ईशः पवनो विरिञ्चिः ।</strong></p>
<p><strong>आदित्य-विश्वे वसवोऽथ साध्या</strong></p>
<p><strong>मरुद्-गणा रुद्र-गणाः ससिद्धाः ॥</strong></p>
<p><strong>अन्ये च ये विश्व-सृजोऽमरेशा</strong></p>
<p><strong>भृग्व्-आदयोऽस्पृष्ट-रजस्-तमस्काः।</strong></p>
<p><strong>यस्येहितं न विदुः स्पृष्ट-मायाः</strong></p>
<p><strong>सत्त्व-प्रधाना अपि किं ततोऽन्ये ॥</strong></p>
<p>**श्रीधरः : **यस्य च लीला दुर्विभाव्येत्य् आह—अहम् इति द्वाभ्याम् ॥१४॥ न स्पृष्टं रजस्-तस्मश् च यैः ईहितम् अभिप्रेतं चेष्टितं व न विदुः । स्पृष्ट-माया मायया स्पृष्टाः । ततस् तेभ्योऽन्ये न विदुर् इति किं पुनर् वक्तव्यम् ॥१५॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p>**विश्वनाथः : **न केवलं स मद्-विधेभ्यः पर एव, किन्तु वयं विरिञ्चि-पर्यन्ताः सर्वज्ञा अपि स कदा किं कुर्याद् इत्य् अपि न विद्म इत्य् आह—अहम् इति । ईहितं चिकीर्षितम् । तद् उक्तं—</p>
<blockquote>
<p>न ह्य् अस्य कर्हिचिद् राजन् पुमान् वेद विधित्सितम् ।<br>
यद् विजिज्ञासया युक्ता मुह्यन्ति कवयोऽपि हि ॥ [भा।पु। १.९.१६] इति ।</p></blockquote>
<p>अस्पृष्ट-रजस्-तमस्का अपि स्पृष्टा सत्त्व-मयी माया यैर् यतः सत्त्व-प्रधानाः ॥१४-१५॥</p>
<blockquote>
<p>—ओ)०(ओ—</p></blockquote>
<p><strong>॥ ६.३.१६ ॥</strong></p>
<p><strong>यं वै न गोभिर् मनसासुभिर् वा</strong></p>
<p><strong>हृदा गिरा वासु-भृतो विचक्षते ।</strong></p>
<p><strong>आत्मानम् अन्तर्-हृदि सन्तम् आत्मनां</strong></p>
<p><strong>चक्षुर् यथैवाकृतयस् ततः परम् ॥</strong></p>
<p>**श्रीधरः : **तन् मायया विमोहितत्वान् न जानन्तीत्य् उक्तम् अविषयत्वाच् च तस्येत्य् आह—यम् इति । गोभिर् इन्द्रियैर् हृदा चित्तेन न विचक्षते न पश्यन्ति । यद् वाचानभ्युदितं, यन् मनो न मनुते इत्य्-आदि-श्रुतेः । आत्मनां जीवानाम् आत्मानं द्रष्टारम् । आकृतयो रूपाणि चक्षुर् यथा कर्म-भूतं न जानन्ति, ततः परमाकृतीनां प्रकाशकम् । न हि प्रमाता प्रमाणस्य विषय इति भावः । एवं-भूतः परमेश्वरो मद्-अन्योऽस्तीति पूर्वेणैव संबन्धः ॥१६॥</p>
<p>**क्रम-सन्दर्भः : **यं वईति । श्री-भगवद्-रूप एव वाग्-आद्य्-अगोचरतया श्रुतिभिर् वर्ण्यत इति व्यज्य तस्य स्व-प्रकाशत्वं व्यञ्जितं न विचक्षते न विषयीकुर्वन्ति ॥१६॥</p>
<p>**विश्वनाथः : **तं त्व् अतीन्द्रियत्वात् सुतराम् एव न जानीम इत्य् आह—यम् इति । गोभिर् ज्ञानेन्द्रियैर् मनसा स-विकल्पतया असुभिः कर्मेन्द्रियैः हृदा चित्तेन निर्विकल्पतया च न विचक्षते न जानन्ति । आत्मनां जीवानाम् अनेकेषाम् एकम् एवात्मानम् अन्तर्यामिनम् । आकृतयो रूपाणि चक्षुर् यथा कर्म-भूतं, ततः प्रकाश्येभ्यः परं प्रकाशकम् ॥१६॥</p>
<blockquote>
<p>—ओ)०(ओ—</p></blockquote>
<p><strong>॥ ६.३.१७ ॥</strong></p>
<p><strong>तस्यात्म-तन्त्रस्य हरेर् अधीशितुः</strong></p>
<p><strong>परस्य मायाधिपतेर् महात्मनः ।</strong></p>
<p><strong>प्रायेण दूता इह वै मनोहराश्</strong></p>
<p><strong>चरन्ति तद्-रूप-गुण-स्वभावाः ॥</strong></p>
<p>**श्रीधरः : **भवत्व् एवं-भूतोऽन्यः परमेश्वरः, ये पुनर् अस्मान् निर्भर्त्स्य पापिनं रक्षितवन्तस् ते के तान् आह—तस्येति द्वाभ्याम् । तस्येव रूपं गुणाः प्रभावादयः स्वभावो भक्त-वात्सल्यादिर् येषां ते ॥१७॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p>**विश्वनाथः : **ननुभवत्व् एवं-भूतोऽन्यः परमेश्वरस् तं न जिज्ञासामहे ये त्व् अस्मान् निर्भर्त्स्य पातकिनं ररक्षुस् ते के इत्य् अत आह—तस्येति । प्रायेण मनोहरा इति युष्माकं तु न मनोहरा इति भावः ॥१७॥</p>
<blockquote>
<p>—ओ)०(ओ—</p></blockquote>
<p><strong>॥ ६.३.१८ ॥</strong></p>
<p><strong>भूतानि विष्णोः सुर-पूजितानि</strong></p>
<p><strong>दुर्दर्श-लिङ्गानि महाद्भुतानि ।</strong></p>
<p><strong>रक्षन्ति तद्-भक्तिमतः परेभ्यो</strong></p>
<p><strong>मत्तश् च मर्त्यान् अथ सर्वतश् च ॥</strong></p>
<p>**श्रीधरः : **विष्णोर् भूतानि भृत्याः दुर्दशानि द्रष्टुम् अप्य् अशक्यानि लिङ्गानि रूपाणि येषां तानि। तद्-भक्तिमतो विष्णु-भक्तान् । परेभ्यः शत्रुभ्यो मत्तः सर्वतोऽग्न्य्-आदिभ्यश् च रक्षन्ति ॥१८॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p>**विश्वनाथः : **सुर-पूजितानीति । रे मूर्खास् तान् अपूजितवन्तो यूयम् अपराधिन एवेति भावः । तद्-भक्तिमतो विष्णु-भक्तान् मत्तश् चेति वयं के वराका इति भावः ॥१८॥</p>
<p>—ओ)०(ओ—</p>
<p><strong>॥ ६.३.१९ ॥</strong></p>
<p><strong>धर्मं तु साक्षाद् भगवत्-प्रणीतं</strong></p>
<p><strong>न वै विदुर् ऋषयो नापि देवाः ।</strong></p>
<p><strong>न सिद्ध-मुख्या असुरा मनुष्याः</strong></p>
<p><strong>कुतो नु विद्याधर-चारणादयः ॥</strong></p>
<p>**श्रीधरः : **ननु विष्णु-भक्ताश् चेत् कथम् अधर्म-पक्षपातं कृतवन्तः ? तत्राह—धर्मम् इति । <strong>ऋषयो</strong> भृग्व्-आदयः ॥१९॥</p>
<p>**चैतन्य-मत-मञ्जुषा : **धर्मं तु साक्षाद् इत्य्-आदि । <strong>भगवत्-प्रणीतं</strong> भगवते भगवत्-प्राप्त्य्-अर्थं प्रणीतं भागवत-धर्मम् इत्य् अर्थः । <strong>वै</strong> निश्चितम् । <strong>ऋषयो</strong> भृग्व्-आदयः । <strong>देवा</strong> इन्द्रादयश् च न विदुः ॥१९॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p>**विश्वनाथः : **नन्व् एवं चेत् तर्हि ते कथम् अधर्म-पक्ष-पातिन इति चेद् धर्म-तत्त्वं युष्मद्-विधा मूढाः कुतो ज्ञास्यन्ति ? महा-विद्वांसो मुनयोऽपि न जानन्तीत्य् आह—धर्मम् इति ॥१९॥</p>
<p>—ओ)०(ओ—</p>
<p><strong>॥ ६.३.२०-२१ ॥</strong></p>
<p><strong>स्वयम्भूर् नारदः शम्भुः कुमारः कपिलो मनुः ।</strong><br>
प्रह्लादो जनको भीष्मो बलिर् वैयासकिर् वयम् ॥**</p>
<p><strong>द्वादशैते विजानीमो धर्मं भागवतं भटाः ।</strong><br>
गुह्यं विशुद्धं दुर्बोधं यं ज्ञात्वामृतम् अश्नुते ॥**</p>
<p>**श्रीधरः : **ननु केऽपि चेन् न जानन्ति तस्य सत्त्वे किं प्रमाणं तत्राह, स्वयम्भूर् इति । कुमारः सनत्-कुमारः । वयम् एत्य् आत्मानम् एव बहु-मन्यमानो निर्दिशति ॥२०-२१॥</p>
<p>**चैतन्य-मत-मञ्जुषा : **तर्हि केऽपि यदि न विदुः, तदा तत्-सत्तायां किं-प्रमाणम् ? इत्य् आह—स्वयम्भूर् इत्य्-आदि-द्वाभ्याम् । मयादौ ब्रह्मणे प्रोक्ता धर्मो यस्यां मद्-आत्मकः [भा।पु। ११.१४.३३] इति स्वयं भगवता स्वयम्भूर् उपदिष्ट इति स एव यथार्थं वेद, तन्-मुखात् श्रुत्वा नारदोऽपि, शम्भुर् भगवद्-अभिन्नत्वात्, कुमारः साक्षाद्-दर्शनात्, कपिलस् तद्-अवतारत्वात्, मनुर् ब्रह्मणा यथार्थम् उपदिष्टत्वात् । प्रह्लादः परम-भागवतत्वात् । जनको भागवतानां सङ्गात् । भीष्मः प्राण-त्याग-समये भगवद्-रति-प्रार्थकत्वात् । बलिश् चरणारविन्द-स्पर्शात् । वैयासकिः श्री-भागवतोपदेशात् । अहम् इत्य् अर्थे वयम् । वयं विदुर् अत्रोपलम्भात् यद्यपि भीष्मादयः प्राचीना न भवन्ति, तथापि भविष्यति भूतवन् निर्देश-परिगणनम् । कुमार इति सनत्-कुमार एक एव, न तु कुमार-वर्गः । सनत्कुमारो हि, यत्-पाद-पङ्कज-पलाश-विलास-भक्त्या [भा।पु। ४.२२.३९] इति पृथुं प्रत्युपदिदेश । एतेन पुराणादि-कर्ता व्यासोऽपि न जानातीति भावः । नारदोपदेशाद् भागवत-करण-काले भगवद्-भक्ति-योग-महिमानं वेदेति भावः । दुर्बोधं प्रतिकूल-मार्गाणां दुर्ज्ञेयम् । यं ज्ञात्वामृतं श्री-चरणारविन्दासवम् अश्नुते, ज्ञात्वेति ज्ञान-मात्रेण । किं पुनर् आचरणेनेति भावः ॥२०-२१॥</p>
<p>**क्रम-सन्दर्भः : **विजानीम एव न तु निज-स्मृत्यादौ स्पष्टं कथयाम इत्य् अर्थः । तत्र हेतुः—गुह्यं लोक-मर्यादा-रक्षणाय गोप्यम् । किं च, साधारण-जनैर् दुर्बोधं च । दुर्बोधत्वे हेतुः—विशुद्धं न ह्य् अशुद्धाः शुद्धं ज्ञातुम् अर्हन्तीति गुह्यत्वे हेतु-विशेषः—यम् इति । हे भटाः ! इति तस्माद् यूयं तु सुतरां न जानीथेत्य् अर्थः ॥२१॥</p>
<p><strong>भक्ति-सन्दर्भः</strong> (११०) : <strong>एते</strong> धर्म-प्रवर्तका <strong>विजानीम</strong> एव, न तु स्व-स्मृत्य्-आदिषु<sup id="fnref:1"><a href="#fn:1" class="footnote-ref" role="doc-noteref">1</a></sup> प्रायेणोपदिशाम इत्य् अर्थः । यतो <strong>गुह्यम्</strong> अप्रकाश्यं <strong>दुर्बोधम्</strong> अन्यैस् तथा ग्रहीतुम् अशक्यं च । गुह्यत्वे हेतुः—**यं ज्ञात्वा **इति । <strong>[अमृतं</strong> परमं फलम्—</p>
<blockquote>
<p>ब्रह्मानन्दो भवेद् एष चेत् परार्द्ध-गुणीकृतः ।<br>
नैति भक्ति-सुखाम्भोधेः परमाणु-तुलाम् अपि ॥ [भ।र।सि। १.१.३८]</p></blockquote>
<p>इत्य्-आदौ सूचितं परमत्वम् । विक्रीडितं व्रज-वधूभिर् इदं च विष्णोः [भा।पु। १०.३३.४०] इत्य्-आदौ, भक्तिं पराम् इत्य्-आदिनोक्तम् । कृष्णाधरामृतास्वाद-सिद्धिर् अत्र इत्य्-आदौ किञ्चिद् विशदितम् अश्नुते ।]<sup id="fnref:2"><a href="#fn:2" class="footnote-ref" role="doc-noteref">2</a></sup> अत एव वक्ष्यते—प्रायेण वेद तद् इदं न महाजनोऽयम् [भा।पु। ६.३.२५] इत्य्-आदि । अत्र <strong>महाजनो</strong> द्वादशभ्यस् तद्-अनुगृहीत-सम्प्रदायिभ्यश् चान्यो महागुण-युक्तोऽपीत्य् अर्थः ।</p>
<p>**विश्वनाथः : **ननु केऽपि चेन् न जानन्ति, तर्हि तस्य सत्त्वे किं प्रमाणम् ? तत्राह—स्वयम्भूर् इति । विजानीय इति न तु निज-कृत-स्मृति-शास्त्रेष्व् अपि स्पष्टं कथयाम इत्य् अर्थः । तत्र हेतवः—गुह्यं परम-तत्त्वत्वात् संवृत्यैव स्थाप्यं राज-विद्या-राज-गुह्याध्याये—सर्व-गुह्यतमं भूयः शृणु मे इत्य् अत्र हेतोर् एव दृष्टत्वात्, विशुद्धं गुणातीतं स-गुण-स्मृति-शास्त्रेषु वक्तुम् अनर्हत्वात् दुर्बोधं कर्मिभिर् अर्थ-वादादि-दोष-कलिलान्तःकरणैर् दुर्ज्ञेयत्वात् ॥२०-२१॥</p>
<p>—ओ)०(ओ—</p>
<p><strong>॥ ६.३.२२ ॥</strong></p>
<p><strong>एतावान् एव लोकेऽस्मिन् पुंसां धर्मः परः स्मृतः ।</strong><br>
भक्ति-योगो भगवति तन्-नाम-ग्रहणादिभिः ॥**</p>
<p>**श्रीधरः : **तम् एव धर्मम् आह—एतावान् इति ॥२२॥</p>
<p>**सनातनः **(ह।भ।वि। ११.५५९) : तस्य भगवतो नाम-ग्रहणादिभिर् इति भक्तेर् नाम-ग्रहण-प्रधानताभिप्रेता ॥२२॥</p>
<p>**चैतन्य-मत-मञ्जुषा : **भागवत-धर्म एव परो धर्म इत्य् आह—एतावान् एवेत्य्-आदि । पुंसां परो धर्मः स्मृतः । कोऽसौ ? भगवति भक्ति-योगः । किं प्रकारकः ? इत्य् आह—तन्-नाम-ग्रहणादिभिः ॥२२॥</p>
<p>**क्रम-सन्दर्भः : **लोकेऽस्मिन्न् इह जगतीत्य् अर्थः । तन्-नाम-ग्रहणादिभिर् इति तृतीया प्रकृत्य्-आभिरूप इतिवत् ॥२२॥</p>
<p>**भक्ति-सन्दर्भः ९२ : **तद् एवम् अस्मिन् श्रीमति महा-पुराणे गुरु-शिष्य-भावेन प्रवृत्तानाम् उपदेश-शिक्षा-वाक्येषु भक्तेर् एवाभिधेयत्वं साधितम् । तथा—</p>
<blockquote>
<p>तत् कथ्यतां महा-भाग यदि कृष्ण-कथाश्रयम् ।<br>
अथवास्य पदाम्भोज- मकरन्द-लिहां सताम् ॥[भा।पु। १.१६.६]</p></blockquote>
<p>इत्य् अनुसारेण सर्वेषाम् इतिहासानाम् अपि तन्-मात्र-तात्पर्यत्वं ज्ञेयम् । विस्तर-भिया तु न विव्रियते । अथान्यत्र च तद् एव दृश्यते । तत्रान्वयेन यथा—एतावान् एवेति ।</p>
<p><strong>पुंसां</strong> जीव-मात्राणां <strong>परो धर्मः</strong> सार्वभौमो धर्म <strong>एतावान्</strong> एव स्मृतः, नैतद् अधिकः । एतावत्त्वम् एवाह—<strong>तन्-नाम-ग्रहणादिभिर्</strong> यो <strong>भक्ति-योगः</strong> साक्षाद् भक्तिर् इति । <strong>एव</strong>-कारेणान्य-व्यावृत्तत्वं स्पष्टयति—भवतीति । नाम-ग्रहणादीन्य् अपि यदि कर्मादौ तत्-साद्गुण्याद्य्-अर्थं प्रयुज्यन्ते, तदा तस्य परत्वं नास्ति । तुच्छ-फलार्थं प्रयुक्तत्वेन तद्-अपराधाद् इत्य् अर्थः । तथैव क्षयिष्णु-फल-दातृत्वं च भवतीति भावः ॥२२॥</p>
<p>**विश्वनाथः : **तर्हि तम् एव धर्मम् अस्मान् सेवकान् शिक्षयित्वा त्रायस्वेत्य् आह—एतावान् एव प्रभेद-बाहुल्येऽपि वस्तुतस् त्व् इयान् एवेति भावः । पर इति पर-शब्द-विशेष्यत्वेनोच्य-मानः। <strong>तन्-नाम-ग्रहणादिभिर्</strong> इति कर्मार्पण-लक्षणः स-गुणो योगो व्यावृत्तः । एतद् एव श्री-भागवतस्याभिधेय-तत्त्वम् । यद् उक्तं शास्त्रारम्भ एव—धर्मः प्रोज्झित-कैतवोऽत्र परमः [भा।पु। १.१.२] इति, स वै पुंसां परो धर्मः [भा।पु। १.२.६] इति ॥२२॥</p>
<blockquote>
<p>—ओ)०(ओ—</p></blockquote>
<p><strong>॥ ६.३.२३ ॥</strong></p>
<p><strong>नामोच्चारण-माहात्म्यं हरेः पश्यत पुत्रकाः ।</strong><br>
अजामिलोऽपि येनैव मृत्यु-पाशाद् अमुच्यत ॥**</p>
<p>**श्रीधरः : **न चात्र प्रमाणं वक्तव्यं दृष्टत्वाद् इत्य् आह—नामोच्चारणेति । येनैव केवलेन सकृद्-उच्चारितेन ॥२३॥</p>
<p>**चैतन्य-मत-मञ्जुषा : **नाम-ग्रहण-माहात्म्यं दर्शयति—नामोच्चारण-माहात्म्यम् इत्य्-आदि-द्वाभ्याम् । इयाय मुक्तिं पार्षद-सारूप्य-मोक्षम् ॥२३॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p>**विश्वनाथः : **न चात्र प्रमाणम् अन्वेष्टव्यं साक्षाद् दृष्टत्वाद् इत्य् आह—नामेति ॥२३॥</p>
<blockquote>
<p>—ओ)०(ओ—</p></blockquote>
<p><strong>॥ ६.३.२४ ॥</strong></p>
<p><strong>एतावतालम् अघ-निर्हरणाय पुंसां</strong></p>
<p><strong>सङ्कीर्तनं भगवतो गुण-कर्म-नाम्नाम् ।</strong></p>
<p><strong>विक्रुश्य पुत्रम् अघवान् यद् अजामिलोऽपि</strong></p>
<p><strong>नारायणेति म्रियमाण इयाय मुक्तिम् ॥</strong></p>
<p>**श्रीधरः : **ननु नामाभासेन कथं सर्व-पाप-क्षयः स्यात् ? श्रद्धा-भक्त्य्-आवृत्त्यादेर् अपि विधानात् । तथा हि—सायं प्रातर् गृणन् भक्त्या दुःख-ग्रामाद् विमुच्यते[भा।पु। १.३.२९] इति, अनुदिनम् इदम् आदरेण शृण्वन्[भा।पु। ४.२३.३९] इति,</p>
<blockquote>
<p>श्रवणं कीर्तनं ध्यानं हरेर् अद्भुत-कर्मणः ।<br>
जन्म-कर्म-गुणानां च तद् अर्थेऽखिल-चेष्टितम् ॥ [भा।पु। ११.३.२७]</p></blockquote>
<p>इत्य्-आद्य् अस्मिन्न् एव पुराणे तत्र तत्र पठ्यते । पुराणान्तरे च, पाप-क्षयश् च भवति स्मरतां तम् अहर्-निशम् इति । अत्रैव च,</p>
<blockquote>
<p>तस्मात् सङ्कीर्तनं विष्णोर् जगन्-मङ्गलम् अंहसाम् ।<br>
महताम् अपि कौरव्य विद्ध्य् एकान्तिक-निष्कृतम् ॥ [भा।पु। ६.३.३१]</p></blockquote>
<p>इत्य्-आदिना सम्यक् कीर्तनाद् एव मुच्यते ।</p>
<p>किं च, तथा सति किम् इति मन्व्-आदयो द्वादशाब्दादीनि स्मरेयुः । तस्माद् इदम् अनुपपन्नम् इव तन् नाह—एतावतेति । भगवतो गुणानां कर्मणां च नाम्नां च सम्यक् कीर्तनम् इति यद् एतावता पुंसाम् अघ-निर्हरणाय पाप-क्षय-मात्रायालम् उपयोगो नास्ति । अलं-शब्दोऽत्र वारणे । यथाहामर-सिंहः, अलं भूषण-पर्याप्ति-शक्ति-वारण-वाचकम् इति ।</p>
<p>उपयोगाभावम् एवाह । अजामिलो मह-पातक्य् अपि नारायणेति विक्रुश्य, न तु सम्यक् कीर्तयित्वा । तच् च पुत्रं विक्रुश्य, न तु हरिम् । अघवान् अशुचिर् अपि म्रियमाणोऽस्वस्थ-चित्तोऽपि मुक्तिम् अवाप, न त्व् अघ-निर्हरण-मात्रम् । अतो नामाभासेनापि सर्व-पाप-क्षय इत्य् एव तत्त्वम् । आवृत्ति-श्रद्धादि-विधयस् तु पाप-वासनाक्षयार्था इत्य् उक्तम् एव, हरेर् गुणानुवादः खलु सत्त्व-भावनः इत्य् अत्र ॥२४॥</p>
<p>**सनातनः **(ह।भ।वि। ११.४२७) : भगवतो गुणानां कर्मणां च नाम्नां च । यद् वा, गुण-कर्म-सम्बन्धिनां विचित्राणां नाम्नां बहूनां सम्यक् कीर्तनं पुंसाम् अघ-निर्हरणाय पाप-क्षय-मात्राय भवतीति यत्, एतावता उक्तेन अलं प्रयोजनं नास्ति । कुतः ? अजामिलो मह-पातक्य् अपि नारायणेत्य् एव विक्रुश्य, न त्व् अवतार-सम्बन्धि-गुण-कर्म-माधुरी-वैशिष्ट्यं नाम-विशेषं सम्यक् कीर्तयित्वा । तत्र च पुत्रं विक्रुश्य, न तु हरिम् । अघवान् अशुचिर् अपि अकृत-प्रायश्चित्तोऽपीति वा । म्रियमाणोऽस्वस्थ-चित्तोऽपि मुक्तिम् अवाप, न त्व् अघ-निर्हरण-मात्रम् । तदानीम् अजामिलस्य देहस्य वर्तमानत्वेन जीवन्मुक्ततैव सिद्धा । अतो नामाभासेनापि यथा-कथञ्चिज् जातेन मुक्तिर् अपि स्यात् । किम् उत पाप-क्षय इति भावः ॥२४॥</p>
<p>**क्रम-सन्दर्भः : **एतावतेत्य् अस्य टीकायां पाप-वासना-क्षयार्था इत्य् अत्र तथापि महद्-अपराधाद्य्-आलम्बनेन तिष्ठति या पाप-वासना तस्याः क्षयार्था इत्य् अर्थः । मरणे तु निरपराधस्यैव सतो मुखे नामाविर्भावः स्याद् इति भावः । इत्थम् एव द्वितीये एतावान् साङ्ख्य-योगाभ्यां [भा।पु। २.१.६] इत्य् अत्र व्याख्यातम् । अन्ते तु परमो लाभ इति । तद् उक्तम्—</p>
<blockquote>
<p>कृष्णः कृष्णः कृष्ण इत्य् अन्त-काले<br>
जल्पन् जन्तुर् जीवितं यो जहाति ।<br>
आद्यः शब्दः कल्पते तस्य मुक्त्यै<br>
व्रीडा-नम्रौ तिष्ठतोऽन्यावृण-स्थौ ॥ इति ।</p></blockquote>
<p>मुक्तिम् इयातेति जीवन्-मुक्त्य्-अपेक्षया ॥२४॥</p>
<p>**विश्वनाथः : **ननु सकृद् उच्चारितेनैव नामाभासेन कथं सर्व-पाप-क्षयः तन्-नाम-ग्रहणादिभिर् इति त्वयाप्य् आदि-पदोपदानात् कीर्तन-श्रवणाद्य्-अङ्ग-भक्ति-योगेन परम-धर्मेण सर्व-पाप-क्षय-पूर्वक-मोक्ष-प्राप्तिर् इत्य् उक्तत्वाद् इत्य् अत आह—एतावतेति । भगवतो गुणानां कर्मणां नाम्नां च सम्यक् कीर्तनम् इत्य् एतावता पुंसाम् अघ-निर्हरणाय पाप-क्षय-मात्रायालम् उपयोगो नास्ति । अलं-शब्दोऽत्र वारणे, नामादीनाम् एकतरस्यापि असम्यक्-कीर्तनाद् अपि साघ-निर्हरण-सिद्धेर् इति भावः । यद् यतो विक्रुश्यैव, न तु सम्यक् कीर्तयित्वा । तच् च नारायणायेति नाम्ना पुत्रं विक्रुश्य, न तु हरिम् । अघवान् अशुचिर् अपि, न तु शुचिः सन् अजामिलोऽप्य् अतिप्रसिद्ध-महा-पातक्य् अपि, न त्व् अन्यः क्षुद्र-पापी । म्रियमाणो मरण-दुःख-विवशोऽपि, न तु सुस्थ-चित्तः मुक्तिम् इयाय प्राप, न तु पाप-निर्हरण-मात्रम् । तस्मात् तन्-नाम-ग्रहणादिभिर् इति—</p>
<blockquote>
<p>श्रवणं कीर्तनं ध्यानं हरेर् अद्भुत-कर्मणः ।<br>
जन्म-कर्म-गुणानां च तद् अर्थेऽखिल-चेष्टितम् ॥ [भा।पु। ११.३.२७]</p></blockquote>
<p>तस्मात् सङ्कीर्तनं विष्णोर् [भा।पु। ६.३.३१] इति, अनुदिनम् इदम् आदरेण शृण्वन्[भा।पु। ४.२३.३९] इत्य्-आदिषु भक्तेर् अनेकेषाम् अङ्गानां श्रद्धा-वृत्ति-सम्यक्त्वादेर् अपि यद् विधानं तन् निरपराधानां प्रेम-वृद्ध्य्-अर्थम् । नामापराधवतां तु नामापराध-क्षयार्थं च । श्रद्धामृत-कथायां मे[भा।पु। ११.१९.२०] इत्य् उपक्रम्य,</p>
<blockquote>
<p>एवं धर्मैर् मनुष्याणाम् उद्धवात्मनि वेदिनाम् ।<br>
मयि सञ्जायते भक्तिः कोऽन्योऽर्थोऽस्यावशिष्यते ॥ [भा।पु। ११.१९.२४] इति ।</p></blockquote>
<p>अत्र भक्ति-शब्देन प्रेमैवोक्तः । कोऽन्य इत्य् अनेन मोक्षस्य निराकरणात्—</p>
<blockquote>
<p>नामापराध-युक्तानां नामान्य् एव हरन्त्य् अघम् ।<br>
अविश्रान्त-प्रयुक्तानि तान्य् एवार्थ-कराणि च ॥ इति ।</p></blockquote>
<p>पाप-क्षयश् च, भवति स्मरतान्तम् अहर्-निशम् इत्य् अत्र च-कारान् नामापराध-क्षयः प्रेम-भक्तिश् चेति व्याख्येयम् इति पापस् तद्-वासना तन्-मूल-भूताविद्या-क्षयः, सायुज्य-सालोक्यादिकं तु नामाभासस्यैकस्यापि फलम् इत्य् एतद् उपाख्यान एव दृष्टम् ॥२४॥</p>
<p>—ओ)०(ओ—</p>
<p><strong>॥ ६.३.२५ ॥</strong></p>
<p><strong>प्रायेण वेद तद् इदं न महाजनोऽयं</strong></p>
<p><strong>देव्या विमोहित-मतिर् बत माययालम् ।</strong></p>
<p><strong>त्रय्यां जडी-कृत-मतिर् मधु-पुष्पितायां</strong></p>
<p><strong>वैतानिके महति कर्मणि युज्यमानः ॥</strong></p>
<p>**श्रीधरः : **यत् तूक्तं व्यर्थं तर्हि द्वादशाब्दादि-स्मरणम् इति तत्राह—प्रायेणेति । महा-जनो मन्व्-आदिः । अयं भवः—यथामृत-सञ्जीवनौषधिम् अजानन्तो वैद्या रोग-निर्हरणाय त्रि-कटुक-निम्बादीनि स्मरन्ति, तथा स्वयंभू-शंभु-प्रमुख-द्वादश-व्यतिरेकेणायं महा-जनोऽतिगुह्यम् इदम् अज्ञात्वा द्वादशाब्दादिकं स्मरतीति ।</p>
<p>किं च, मायया देव्या अलं विमोहित-मतिर् अयं जनो मधु मधुरं यथा भवति, एवं पुष्पितायां पुष्प-स्थानीयैर् अर्थ-वादैर् मनोहरायां त्रय्यां जडी-कृता अभिनिविष्टा मतिर् यस्य । अतो महत्य् एव कर्मणि श्रद्धया युज्यमानो नाल्पे प्रवर्तते । दृश्यते हि प्राकृतस्य लोकस्य महति मन्त्रादौ श्रद्धा, अल्पे चाश्रद्धा । तस्माद् अस्य ग्राहको नास्तीति तैर् नोक्तम् ।</p>
<p>यद् वा, स्वाधीनः सिंहोऽस्त्य् एतावता श्व-शृगालादि-निवारणाय तं यथा न प्रयुञ्जते, तथाति-तुच्छत्वात् पापस्य न तन्-निरसनाय परम-मङ्गलं हरेर् नाम स्मरन्ति ।</p>
<p>यद् वा, नाम-माहात्म्य-ज्ञाने सर्व-मुक्ति-प्रसङ्गाद् इत्य् एषा दिक् । ग्रन्थ-विस्तर-भयात् तु नातिप्रपञ्च्यते ॥२५॥</p>
<p>**चैतन्य-मत-मञ्जुषा : **ननु सत्सु भगवन्-नाम-ग्रहणादिषु कथं नाम कृच्छ्र-चान्द्रायणादिर् महा-जनैर् निरूपितः ? नेत्य् आह—प्रायेण वेदेत्य्-आदि । महाजनो व्यास-याज्ञवल्क्यादिः । स्वयम्भूर् इत्य्-आदि-द्वादश-भिन्नः । प्रायेण साकल्येन याथार्थ्येन वा वेद । कुतः ? तत्राह—देव्या मायया विशेषेण मोहितः । लिङ्गम् आह—त्रय्यां जडीकृत-मतिः, यतस् तयैव युज्यमानः, न तु योजितः ॥२५॥</p>
<p>**क्रम-सन्दर्भः : **महाजनो द्वादशेतर-मुन्य्-आदिः । स एव देव्या विमोहित-मतिर् इत्य्-आदि-लक्षणः ॥२५॥</p>
<p>**विश्वनाथः : **नन्व् एवम् अखिल-धर्म-श्रेष्ठं मुक्ति-साधनम् अतिसुगमं नाम-कीर्तनादि भगवद्-भजनं प्रायेणानुपदिशन्तः किम् इति विद्वांसः कर्म-योगम् एवोपदिशन्ति, कुर्वते च ? तत्राह—प्रायेणेति । महाजनो जैमिन्य्-आदिर् इदं न वेद ।</p>
<p>ननु शास्त्रकृत् कथं न वेद ? तत्राह—देव्या परमैश्वर्या । अविदुषो मोहने खलु न किम् अप्य् ऐश्वर्यमतो विद्वांसम् अधिकं मोहयेद् इति भावः । अत एव मधु मधुरं यथा स्यात् तथा पुष्पितायाम् अर्थवाद-पुष्पाणि सञ्जातानि यस्यास् तस्यां त्रय्यां जडीकृता अत्यभिनिवेशाद् विवेक-रहितीकृत्य मतिर् यस्य सः । अत एव वैतानिके द्रव्यानुष्ठान-मन्त्रादि-विस्तारवति कर्मणि महति दर्शपौर्णमासादि-योगे च बव्हायासवति लौकिक-प्रतिष्ठादि-हेतोर् युज्यमानो युक्तोऽल्पायासे नाम-कीर्तनादौ न रज्यतीत्य् अर्थः ॥२५॥</p>
<blockquote>
<p>—ओ)०(ओ—</p></blockquote>
<p><strong>॥ ६.३.२६ ॥</strong></p>
<p><strong>एवं विमृश्य सुधियो भगवत्य् अनन्ते</strong></p>
<p><strong>सर्वात्मना विदधते खलु भाव-योगम् ।</strong></p>
<p><strong>ते मे न दण्डम् अर्हन्त्य् अथ यद्य् अमीषां</strong></p>
<p><strong>स्यात् पातकं तद् अपि हन्त्य् उरुगाय-वादः ॥</strong></p>
<p>**श्रीधरः : **भाव-योगं भक्ति-योगम् । अमीषां पातकं न स्याद् एव । यदि स्यात् उरुगायस्य वादः कीर्तनम् ॥२६॥</p>
<p>**क्रम-सन्दर्भः : **एवं पूर्वोक्त-भगवद्-भक्ति-महिम-प्रकारम् । सर्वात्मनेति । नित्य-नैमित्तिक-परित्याग उक्तः । तथा दण्डं नार्हन्ति । तत्र यदि दैवान् निषिद्धाचरणेन पातकं स्यात्, तद् अपि यथा कथञ्चित् तत्-कीर्तन-मात्रं हन्तीत्य् अर्थः ॥२६॥</p>
<p>**विश्वनाथः : **</p>
<blockquote>
<p>अथापि ते देव पदाम्बुज-द्वय-<br>
प्रसाद-लेशानुगृहीत एव हि ।<br>
जानाति तत्त्वं भगवन् महिम्नो<br>
न चान्य एकोऽपि चिरं विचिन्वन् ॥ [भा।पु। १०.१४.२९]</p></blockquote>
<p>इति ब्रह्मोक्तेः शास्त्रज्ञा अपि भगवत्-तत्त्वानभिज्ञाः स्युः । अनधीत-शास्त्रा अपि भगवद्-अनुगृहीताः शुद्ध-बुद्धयः सन्तो विवेकिनो भगवन्तं भजन्त्य् एवेत्य् आह—एवम् इति । सर्वात्मना सर्वेणैव मनसा, न तु नित्य-नैमित्तिक-कर्माद्य्-अनुष्ठानार्थं मनसः कम् अप्य् अंशं परित्यज्येत्य् अर्थः । दण्डं नित्य-कर्माकरण-प्रत्यवाय-जनितम् । यदि दैवात् पातकं निषिद्धाचरण-लक्षणं स्यात् । वादं कीर्तनम् ॥२६॥</p>
<p>—ओ)०(ओ—</p>
<p><strong>॥ ६.३.२७ ॥</strong></p>
<p><strong>ते देव-सिद्ध-परिगीत-पवित्र-गाथा</strong></p>
<p><strong>ये साधवः समदृशो भगवत्-प्रपन्नाः ।</strong></p>
<p><strong>तान् नोपसीदत हरेर् गदयाभिगुप्तान्</strong></p>
<p><strong>नैषां वयं न च वयः प्रभवाम दण्डे ॥</strong></p>
<p>**श्रीधरः : **तद् एवं धर्म-तत्त्वं निर्णीय भृत्यान् अनुशास्ति—त इति । <strong>ये भगवन्तं प्रपन्नास् ते देवैः सिद्धैश् च परिगीत-पवित्र-गाथा</strong> वर्णित-पवित्र-कथाः, अतस् <strong>तान् नोपसीदत</strong> तत् समीपम् अपि न गच्छत । <strong>वयः</strong> कालोऽपि न प्रभवति ॥२७॥</p>
<p>**सनातनः **(ह।भ।वि। १०.२१८) : एवं सर्व-शास्त्र-साराखिल-वेद-फल-रूप-श्री-भागवते प्रतिस्कन्धम् एव भगवद्-भक्तानां माहात्म्यं विभातीति स्कन्ध-क्रमेण लिखित्वा इदानीं पूर्ववत् साक्षात् माहात्म्याभावेऽपि केषांचिद् वचनानां तात्पर्येण विशेषतो माहात्म्य एव पर्यवसानात् तानि पृथग् लिखति—ते देवेत्य् आदिना, नमो नम [ह।भ।वि। ११.२४८] इत्य् अन्त्येन । <strong>ये भगवन्तं प्रपन्ना</strong> यथा कथञ्चिद् अप्य् आश्रिताः । अत एव <strong>साधवः सुशीलाः समदृशश् च</strong> । <strong>ते देवैः सिद्धैश् च</strong> श्री-सनकादिभिः <strong>परिगीत-पवित्र-गाथाः</strong> अनुवर्णित-पवित्र-कथाः । अतस् <strong>तान् नोपसीदत</strong> तत्-समीपम् अपि नोपगच्छत तत्-प्रतिवेशिनोऽपि परित्यजतेत्य् अर्थः । किं च, <strong>गदया</strong> कौमोदक्या <strong>अभितो गुप्तान्</strong> । ततस् तत्-समीप-गताः सन्तस् तया हनिष्यध्वे इति भावः ।</p>
<p>तेषां कथञ्चित् पापे जातेऽपि न कोऽपि किञ्चित् कर्तुं शक्नुयात्, भगवत्-प्रपन्नत्वेनैव सर्व-पाप-क्षयापत्तेर् इत्य् आह—नैषाम् इति । <strong>वयम्</strong> इति निज-भृत्याद्य्-अपेक्षया बहुत्वम् । <strong>वयः</strong> कालोऽपि स-नियन्ता न प्रभवति ॥२७॥</p>
<p>**क्रम-सन्दर्भः : **तेषाम् एव माहात्म्यानुवाद-पूर्वकं शिक्षयति—ते देवेति । नोपसीदतेति। तन्-निकटे पातक्य् अपि चेद् भवति, तदापीति भावः ॥२७॥</p>
<p>**विश्वनाथः : **तस्माद् एतावद्-दिन-पर्यन्तं यत् कृतं, तत् कृतम् एव । भाग्येनैव रक्षिता अभूत् । अतः परं तु यद् उपदिशामि, तत् शृणुतेत्य् आह—त इति । <strong>गाथाः</strong> कथाः, <strong>समदृशः</strong> स्वस्य परस्य च सुख-दुःखादिकं समं पश्यन्तः, <strong>गदयाभिगुप्तान्</strong> इति सकृद् अद्यतनो युष्माकम् अपराधो विष्णु-दूतैः क्षान्तः इत्य् अहं मन्ये । यदि पुनर् अपि भक्तानां समीपं यास्यथ, तदा हरेर् एव गदया तेषां हस्त-स्थितया चूर्णीभविष्यथ इति भावः । यूयं खलु वराकाः, ते तावत् <strong>वयं</strong> मत्-सहिता ब्रह्माद्या अपि, <strong>वयः</strong> कालो ब्रह्मादेर् नियन्तापि ॥२७॥</p>
<blockquote>
<p>—ओ)०(ओ—</p></blockquote>
<p><strong>॥ ६.३.२८ ॥</strong></p>
<p><strong>तान् आनयध्वम् असतो विमुखान् मुकुन्द-</strong></p>
<p><strong>पादारविन्द-मकरन्द-रसाद् अजस्रम् ।</strong></p>
<p><strong>निष्किञ्चनैः परमहंस-कुलैर् असङ्गैर्</strong></p>
<p><strong>जुष्टाद् गृहे निरय-वर्त्मनि बद्ध-तृष्णान् ॥</strong></p>
<p>**श्रीधरः : **के तर्हि दण्डार्थम् आनेयाह् ? इत्य् अत्राह—तान् इति द्वाभ्याम् । <strong>असतो</strong> दुष्टान् । तान् एवाह—<strong>मुकुन्द-पादारविन्दयोर्</strong> यो <strong>मकरन्द</strong>-रूपो <strong>रसस्</strong> तस्माद् <strong>विमुखान्</strong> । कथं-भूतात् ? <strong>निष्किञ्चनैर् अजस्रं जुष्टात्</strong> । तेषां ज्ञापकम् आह— <strong>ये त्यक्त-लोक</strong> स्व-धर्म-शून्ये <strong>गृहेबद्धा तृष्णा</strong> यैस् तान् ॥२८॥</p>
<p>**सनातनः **(ह।भ।वि। १०.३०८) : असतो दुष्टान् तान् एवाह—<strong>मुकुन्द-पादारविन्दयोर् मकरन्द</strong>-रूपो <strong>रसो</strong> भक्ति-लक्षणस् तस्माद् <strong>विमुखान्</strong> । कथं-भूतान् ? रसज्ञैर् भक्ति-सुखाभिज्ञैः रस-विवेकिभिर् वा परमहंस-कुलैः, अत एव <strong>निष्किञ्चनैर्</strong> अभिमान-शून्यैर् निरपेक्षैर् वा, <strong>अजस्रंजुष्टान्</strong> सेवितान् । यद् वा, अजस्रं विमुखान् इति सम्बन्धः । तादृशे महा-रसे सकृत् क्षणम् अपि येऽभिमुखा न भवन्ति, तान् इत्य् अर्थः । असतां ज्ञापकम् आह—<strong>निरय-वर्त्मनि</strong> स्व-धर्म-शून्ये गृहे अनिवेदित-भोगादौ वा बद्धास् तृष्णा यैस् तान् दण्डार्थम् इहानयध्वम् । एवं तेषां निष्ठा चोक्ता ॥२८॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p>**विश्वनाथः : **तर्हि कीदृशान् आनेष्यामः? तत्राह—तान् असतः असाधून् । असाधूनां लक्षणम् आह—<strong>मुकुन्द-पादारविन्दयोर्मकरन्द-रसात्</strong> तत्-प्राप्ति-साधनात् भक्ति-योगाद् <strong>विमुखान्</strong>, तादृश-भक्ति-योगम् अकुर्वाणान् इत्य् अर्थः । ननु तेषां वैमुख्याद् एव स खलु मकरन्द-रसो न लिप्सनीय इत्य् अतो मकरन्द-रसं विशिनष्टि—<strong>निष्किञ्चनैः</strong> केवल-भक्तिमद्भिः परमहंस-कुलैश् च प्रधानीभूत-भक्तिमद्भिर् <strong>जुष्टात्</strong> सेवितात् । अत एव <strong>निरय-वर्त्मनि</strong> नरक-प्रापके <strong>गृहे बद्ध-तृष्णान्</strong> ॥२८॥</p>
<blockquote>
<p>—ओ)०(ओ—</p></blockquote>
<p><strong>॥ ६.३.२९ ॥</strong></p>
<p><strong>जिह्वा न वक्ति भगवद्-गुण-नामधेयं</strong></p>
<p><strong>चेतश् च न स्मरति तच्-चरणारविन्दम् ।</strong></p>
<p><strong>कृष्णाय नो नमति यच्-छिर एकदापि</strong></p>
<p><strong>तान् आनयध्वम् असतोऽकृत-विष्णु-कृत्यान् ॥</strong></p>
<p>**श्रीधरः : **किं च, जिह्वेत्य्-आदि । यद् येषां जिह्वेत्य्-आद्य् अन्वयः । **न कृतं विष्णु-कृत्यं **भगवद्-व्रतं यैः ॥२९॥</p>
<p>**सनातनः **(ह।भ।वि। १०.३०९) : किं च, यत् येषां जिह्वेत्य्-आद्य् अन्वयः । <strong>न कृतं विष्णु-कृत्यं</strong> भगवद्-व्रतम् एकादश्य्-उपवास-कार्त्तिक-नियमादि यैस् तांश् च एकदापीत्य् अस्य पूर्व-वाक्य-द्वये सम्बन्धः । अपि-शब्दस्यापि सर्वत्रानुषङ्गः । ततश् चायम् अर्थः—<strong>जिह्वापिगुण</strong>-कृत-<strong>नामधेयं</strong> दीन-वत्सल इत्य्-आदिकम् अपि न वक्तीति यथा कथञ्चिद् एव नामोच्चरणम्, तच् च निजार्तादि-हेतुनापि, न त्व् अर्थानुसन्धान-पूर्वकं श्रद्धया श्री-कृष्णस्य नाम सम्यग्-उच्चारणं करोतीत्य् अर्थः । एवं चेतोऽपि तच्-चरणारविन्दम् अपीति यथा कथञ्चिन् मनो-मात्रेणैवाङ्गस्य स्पर्शनम्, न तु सर्वाङ्गस्य । श्रीमच्-चरणारविन्दयोर् वा सम्यक् ध्यानम् । तथा शिरोऽपि कृष्णायापीति । शिरोभिर् नमन-मात्रेण वन्दनम् । तच् च कृष्णोद्देशेन यं कञ्चिद् अप्य् आलक्ष्येति, न तु सर्वाङ्गैः साक्षात् श्री-मूर्त्य्-आदिकं वेति । एवं कथञ्चिद् अपि श्री-कृष्ण-भक्ति-सम्बन्ध-हीना ये तान् एवानयध्वम् इति । अत एव जिह्वादि-शब्द-प्रयोगः, अन्यथा जिह्वादीनाम् एव वचनादि-व्यापारात् पुनस् तत्-तच्-छब्द-प्रयोगस्य वैयर्थ्यापत्तेर् इति दिक् ॥२९॥</p>
<p>**क्रम-सन्दर्भः : **अस्तु तावत् तेषां वार्ता यतो जिह्वा न वक्तीति । यद् यस्य जिह्वापि श्री-भगवतो गुणं च नाम-धेयं च वा एकदा जन्म-मध्ये यदा कदापि न वक्ति, जिह्वाया अभावे चेतश् च तच्-चरणारविन्दम् एकदापि न स्मरति, चेतसो विक्षिप्तत्वे शिरश् च कृष्णाय कृष्णं लक्ष्यीकृत्य नो नमति ।</p>
<blockquote>
<p>शाठ्येनापि नमस्कारं कुर्वतः शार्ङ्गधन्वने ।<br>
शत-जन्मार्जितं पापं तत्-क्षणाद् एव नश्यति ॥</p></blockquote>
<p>इति स्कान्दोक्त-महिमानं नमस्कारं न करोति तान् आनयध्वम् । तत्र हेतुः—असतः । असत्त्वे हेतुः—अकृत-विष्णु-कृत्यान् । यथा च स्कान्दे रेवा-खण्डे श्री-ब्रह्मोक्तौ—</p>
<blockquote>
<p>स कर्ता सर्व-धर्माणां भक्तो यस् तव केशव ।<br>
स कर्ता सर्व-पापानां यो न भक्तस् तवाच्युत ॥<br>
पापं भवति धर्मोऽपि तवाभक्तैः कृतो हरे ।<br>
निःशेष-धर्म-कर्ता वाप्य् अभक्तो नरके हरे ।<br>
सदा तिष्ठति भक्तस् ते ब्रह्महापि विमुच्यते ॥</p></blockquote>
<p>श्री-पाद्मे—</p>
<blockquote>
<p>मन्-निमित्तं कृतं पापम् अपि क्षेमाय कल्पते ।<br>
माम् अनादृत्य धर्मोऽपि पापं स्यान् मत्-प्रभावतः ॥</p></blockquote>
<p>युक्तश् च तत् । श्रवणं कीर्तनं चास्य [भा।पु। ७.११.१०] इत्य्-आदिना । मुख-बाहूरु-पादेभ्यः [भा।पु। ११.५.२] इत्य्-आदिना । सर्वेषां मद्-उपासनं [भा।पु। ११.१८.४३] इत्य्-आदिना, सर्व-विधि-निषेधाः स्युः [पाद्मे बृहत्-सहस्रनाम-स्तोत्रे] इत्य्-आदिना च परम-नित्यत्वादि-प्रतिपादनात् । एषां कीर्तनादीनां त्रयाणाम् अपि सुकराणाम् अभावे परेषां सुतराम् एवाभावो भवेद् इति सामान्येनैव विष्णु-कृत्य-रहितत्वम् उक्तम् । जिह्वादीनां करण-भूतानाम् अपि कर्तृत्वेन निर्देशः पुरुषान् इच्छयापि यथा कथञ्चित् कीर्तनादिकम् आदत्ते । चरणारविन्दम् इति विशेषाङ्ग-निर्देशः श्री-यमस्य भक्ति-ख्यापक एव, न तु तन्-मात्र-स्मरण-नियामकः । अत्राभक्तानाम् आनयनेन भक्तानाम् अनानयनम् एव विधीयते, आनयनस्योत्सर्ग-सिद्धत्वात् । वैवस्वतं संयमनं प्रजानाम् इति श्रुतेः ॥२९॥ [भक्ति-सन्दर्भ १४८]</p>
<p>**विश्वनाथः : **किं च, मुकुन्दस्य सकृद् अपि कीर्तन-स्मरण्डिकं तत्-प्राप्ति-साधनं भवतीति तद्वन्तोऽपि सच्-छब्देनाभिधीयन्त इत्य् अतस् तद्-भियाएवानेतव्याः ? इत्य् अह—जिह्वेति । जिह्वाया अभावे चेतश् चेत्य् आदि । चेतसो विक्षिप्तत्वे कृष्णायेत्य् आदि । एकदापीति सर्वत्रान्वेति । तान् कैवल्येन प्राधान्येन वा अकृत-विष्णु-कृत्यान् विष्णोः किम् अपि कृत्यम् अकृतवन्तः । अत एव असतः अवैष्णवान् । अत्र जन्म-मध्ये वर्ष-मध्ये दिन-मध्ये वेति यथा स्व-मतं व्याचक्षते ॥२९॥</p>
<blockquote>
<p>—ओ)०(ओ—</p></blockquote>
<p><strong>॥ ६.३.३० ॥</strong></p>
<p><strong>तत् क्षम्यतां स भगवान् पुरुषः पुराणो</strong></p>
<p><strong>नारायणः स्व-पुरुषैर् यद् असत् कृतं नः ।</strong></p>
<p><strong>स्वानाम् अहो न विदुषां रचिताञ्जलीनां</strong></p>
<p><strong>क्षान्तिर् गरीयसि नमः पुरुषाय भूम्ने ॥</strong></p>
<p>**श्रीधरः : **भगवन्तं क्षमापयति—तद् इति । अयं भावः—नः स्व-पुरुषैर् अस्मदीयत्वेन स्थितैः स्वीयैर् एव पुरुषैर् यद् यस्माद् असद् अन्याय्यं कृतं तत् तस्मात् स्वयम् एव क्षम्यतां सहताम् । स्वानां स्वीयानां भक्तानां नोऽस्माकं न विदुषाम् अज्ञानाम् । अहो गरीयसि तस्मिन् क्षान्तिर् युक्तैव । मह इति पाठे स्वीयानां माहात्म्यम् अविदुषां नः क्षमां करोत्व् इत्य् अर्थः ॥३०॥</p>
<p>**क्रम-सन्दर्भः : **स्व-पुरुषैर् द्वार-भूतैर् यन् नोऽस्माभिर् असत्-कृतम् ॥३०॥</p>
<p>**विश्वनाथः : **भृत्यापराधे स्वामिनो दण्डः इति न्यायेन स्वस्यापराधित्वं भावयन् स-विनयं प्रणमति—तत् तस्मात् क्षम्यतु, नः स्व-पुरुषैः सुष्ःतु अपुरुषैः कुपुरुषैर् इत्य् अर्थः । असत् अन्याय्यं कृतं, न कीदृशानां स्वानां तत् किङ्कराणाम् । अहो इत्य् आश्चर्ये । तद् अपि न विदुषाम् अतोऽज्ञत्वाद् एव रचिताञ्जलीनाम् ।</p>
<p>ननु दण्डयितुम् असमर्था एव क्षमन्ते ? तत्राह—क्षान्तिर् गरीयसि महा-महत्तमे तद् अपि क्षमैव युक्ता । स्वानां महः इति पाठे विष्णु-दूतानां यन् महो माहात्म्यं तद् अजानताम् ॥३०॥</p>
<blockquote>
<p>—ओ)०(ओ—</p></blockquote>
<p><strong>॥ ६.३.३१ ॥</strong></p>
<p><strong>तस्मात् सङ्कीर्तनं विष्णोर् जगन्-मङ्गलम् अंहसाम् ।</strong><br>
महताम् अपि कौरव्य विद्ध्य् ऐकान्तिक-निष्कृतम् ॥**</p>
<p>**श्रीधरः : **तस्माद् इत्य्-आदिः शुकोक्तिः । जगतोऽपि मङ्गल-रूपम् ॥३१॥</p>
<p>**क्रम-सन्दर्भः : **तस्माद् इत्य्-आदि श्री-शुकोक्तिः तस्मात् सङ्कीर्तनं तु जगतां सापराध-निरपराधानां सर्वेषाम् एव महताम् अंहसाम् अपराध-पर्यन्तानाम् ॥३१॥</p>
<p>**विश्वनाथः : **विष्णु-दूतानां यमस्य च वाक्य-प्रमाण्येन यदि यत् किञ्चित् कीर्तनेनैव सर्व-पाप-क्षयस् तदा किम् उत सम्यक् कीर्तनेनेत्य् आह—तस्माद् इति श्री-शुकोक्तिः ॥३१॥</p>
<blockquote>
<p>—ओ)०(ओ—</p></blockquote>
<p><strong>॥ ६.३.३२ ॥</strong></p>
<p><strong>शृण्वतां गृणतां वीर्याण्य् उद्दामानि हरेर् मुहुः ।</strong><br>
यथा सुजातया भक्त्या शुद्ध्येन् नात्मा व्रतादिभिः ॥**</p>
<p>**श्रीधरः : **एकान्तिकत्वम् एवाह—शृण्वताम् इति । व्रतादिभिस् तथा न शुध्येत् ॥३२॥</p>
<p>**क्रम-सन्दर्भः : **सुष्ठु जातया रति-रूपया भक्त्या तु यथा मुक्ति-पर्यन्तस्य किम् उत पाप-मात्रस्य वासना-क्षय-प्रकारेणात्मा मनः शुद्ध्येत्, तथा व्रतादिभिर् नेत्य् अर्थः ॥३२॥</p>
<p>**विश्वनाथः : **श्रवण-कीर्तनाद्य्-अभ्यासवतां भक्तानां सापराधानाम् अपि भक्तिर् एव पूर्णा स्यात् । यद् उक्तं—</p>
<blockquote>
<p>नामापराध-युक्तानां नामान्य् एव हरन्त्य् अघम् ।<br>
अविश्रान्त-प्रयुक्तानि तान्य् एवार्थ-कराणि च ॥ इति ।</p></blockquote>
<p>तस्यां सतां तु जीवात्मैव शुद्ध्येत् । किं पुनर् मन इत्य् अह—शृण्वताम् इति । आत्मा जीवः । अविद्या-मालिन्यात् यथा शुद्ध्यति, न तथा व्रतादिभिः कर्मि-कृतैः प्रायश्चित्तैः पाप-क्षये सत्य् अपि पाप-बीजस्याक्षयान् मनः किञ्चिन्-मात्रम् एवापाततः शुद्ध्यतीत्य् अर्थः । तेन भो राजन् प्रायश्चित्तम् अथोऽपार्थं मन्ये कुञ्जर-शौचवत्[भा।पु। ६.१.१०] इति यत् त्वयाक्षिप्तं, तत् सत्यम् एव । मूल-पाप-क्षयो भक्तानां भक्त्यैव तेषाम् एव नरक-गमनाभावो भगवत्-प्राप्तिश् च कर्मिणां तु पाप-पुण्य-वशान् नरक-स्वर्ग-यातायातं पुनः पुनर् इत्य् उपाख्यानेन सिद्धान्तः प्रतिपादित इति द्योतितम् ॥३२॥</p>
<blockquote>
<p>—ओ)०(ओ—</p></blockquote>
<p><strong>॥ ६.३.३३ ॥</strong></p>
<p><strong>कृष्णाङ्घ्रि-पद्म-मधु-लिण् न पुनर् विसृष्ट-</strong></p>
<p><strong>माया-गुणेषु रमते वृजिनावहेषु ।</strong></p>
<p><strong>अन्यस् तु काम-हत आत्म-रजः प्रमार्ष्टुम्</strong></p>
<p><strong>ईहेत कर्म यत एव रजः पुनः स्यात् ॥</strong></p>
<p>**श्रीधरः : **एतद् उपपादयति । कृष्णाङ्घ्रि-पद्मयोर् मधु लेढि आस्वादयतीति तथा । मधु-लिहताऽति-तुच्छत्वेन विसृष्टा ये माया-गुणा विषयाः, तेषु पुनर् न रमते । अन्यस् तु तन् मध्व्-आस्वाद-रहितोऽत एव कामाभिभूतः सन् आत्मनो रजः पापं प्रमार्ष्टुम् अपि कर्मैव प्रायश्चित्त-रूपम् ईहेत । यतः कर्मणः पुनर् अपि रजः पापं स्याद् एव कुञ्जर-शौचवत् । सत्त्व-शोधकत्वाभावात् ॥३३॥</p>
<p>**क्रम-सन्दर्भः : **तद् एव व्यनक्ति—कृष्णाङ्घ्रीति । अन्यो भक्ति-मात्र-हीनः ॥३३॥</p>
<p>**विश्वनाथः : **तद् एवं सापराधा निरपराधा वा भक्ता भक्तिम् एव कुर्वीरन्, न तु प्रायश्चित्तम् । भक्ताव् अविश्वस्ताः स्मार्तास् त्व् अर्थवादादि-कुतर्क-कर्कश-मतयस् तु प्रायश्चित्तम् एव, न तु नाम-कीर्तनम् इत्य् अतः प्रायश्चित्त-शास्त्रम् अपि सार्थकम् इत्य् आह—कृष्णाङ्घ्रि-पद्मयोर् मधु-लिड् भ्रमरः, स यथा गो-मनुष्यादि-भक्ष्येषु घासौपनादिषु क्षुधा म्रियमाणोऽपि न विषज्जते । तथैव भक्तः पूर्व-दशायां दुर्विषय-रतोऽपि भक्तत्वे सति विसृष्टा ये माया-गुणास् तेषु न रमते । रम्-धातु-प्रयोगात् । यद्यपि कनिष्ठ-भक्तस् तान् सेवते, तद् अपि, जुषमाणश् च तान् कामान् दुःखोदर्कंश् च गर्हयेत् [भा।पु। ११.२०.२८] इत्य्-उक्त-रीत्या तेषु नैव रमते । अन्यः स्मार्तस् तु आत्मनो रजः पापं प्रमार्ष्टुं कर्म ईहेतैव । प्रायश्चित्तं कुर्वीतैव, यत एव रजः पापं कीर्तनर-शौचवत् पुनः स्याद् एव नामापराधवत्त्वाद् इति भावः ॥३३॥</p>
<blockquote>
<p>—ओ)०(ओ—</p></blockquote>
<p><strong>॥ ६.३.३४ ॥</strong></p>
<p><strong>इत्थं स्व-भर्तृ-गदितं भगवन्-महित्वं</strong></p>
<p><strong>संस्मृत्य विस्मित-धियो यम-किङ्करास् ते ।</strong></p>
<p><strong>नैवाच्युताश्रय-जनं प्रतिशङ्कमाना</strong></p>
<p><strong>द्रष्टुं च बिभ्यति ततः प्रभृति स्म राजन् ॥</strong></p>
<p>**श्रीधरः : **नैव विस्मित-धियो बभूवुः किन्तुं सत्यम् उक्तम् इत्य् एव मेनिरे । ततः-प्रभृति शङ्कमाना अस्मान् एवैष हन्याद् इति शङ्कां वहन्तस् तं द्रष्टुम् अपि बिभ्यति स्म । पाठान्तरे तु विस्मित-धियो जाताः । ते च ततः-प्रभृति बिभ्यति स्मेत्य् अर्थः ॥३४॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p>**विश्वनाथः : **अच्युताश्रय-जनं प्रति नैव गच्छन्तीति शेषः । तेनाच्युतेति-पाठे ते विस्मित-धियो बभूवुः, पुनस् ते च बिभ्यतीति ॥३४॥</p>
<blockquote>
<p>—ओ)०(ओ—</p></blockquote>
<p><strong>॥ ६.३.३५ ॥</strong></p>
<p><strong>इतिहासम् इमं गुह्यं भगवान् कुम्भ-सम्भवः ।</strong><br>
कथयाम् आस मलय आसीनो हरिम् अर्चयन् ॥**</p>
<p>**श्रीधरः : **कुम्भ-संभवोऽगस्त्यो मलये पर्वते आसीनोऽव्यग्रो हरिम् अर्चयन् पुनः पुनर् विश्वासार्थं हरेः पादौ स्पृशन्न् इत्य् अर्थः ॥३५॥</p>
<p>**क्रम-सन्दर्भः : **कुम्भ-सम्भवोऽगस्त्योऽपीत्य् अर्थः संहिताध्ययने श्री-द्वैपायनाच् छ्रुतत्वात् ॥३५॥</p>
<p>**विश्वनाथः : **कुम्भ-सम्भवोऽगस्त्यो मलय-पर्वते आसीनोऽव्यग्रो हरिम् अर्चयन् पुनः पुनर् विश्वासार्थं हरेः पादौ स्पृशन्न् इत्य् अर्थः इति श्री-स्वामि-चरणाः ॥३५॥</p>
<blockquote>
<p>—ओ)०(ओ—</p></blockquote>
<p>इति सारार्थ-दर्शिन्यां हर्षिण्यां भक्त-चेतसाम् ।</p>
<p>षष्ठ-स्कन्धे तृतीयोऽयं सङ्गतः सङ्गतः सताम् ॥*॥</p>
<blockquote>
<p>—ओ)०(ओ—<br>
इति श्रीमद्-भागवते महा-पुराणे ब्रह्म-सूत्र-भाष्ये पारमहंस्यं संहितायां वैयासिक्यां षष्ठ-स्कन्धे अजामिलोपाख्याने<br>
तृतीयोऽध्यायः</p></blockquote>
<p>॥३॥</p>
<p><strong>(६.४)</strong></p>
<div class="footnotes" role="doc-endnotes">
<hr>
<ol>
<li id="fn:1">
<p><em>स्मृत्य्-आदिषु</em> (भक्तिस् म्स्स् : ख,ग,च)&#160;<a href="#fnref:1" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:2">
<p>थे पोर्तिओन् बेत्wएएन् स्क़ुअरे ब्रच्केत्स् इस् नोत् फ़ोउन्द् इन् अल्ल् म्स्स् ओफ़् <em>भक्ति-सन्दर्भ</em> (ख,ग,च)।&#160;<a href="#fnref:2" class="footnote-backref" role="doc-backlink">&#x21a9;&#xfe0e;</a></p>
</li>
</ol>
</div>

  </div>
</article>


        

        



    <aside class="card border noPrint" id="section-tree-item-bhAgavatam_gauDIya-prastutiH_06_03_ajAmilopAkhyAne_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/purANam_vaiShNavam/bhAgavatam/gauDIya-prastutiH/06/03_ajAmilopAkhyAne/">०३ अजामिलोपाख्याने </a>
            <a data-toggle="collapse" href="#section-tree-item-body-bhAgavatam_gauDIya-prastutiH_06_03_ajAmilopAkhyAne_md" role="button" aria-expanded="false" aria-controls="section-tree-item-body-bhAgavatam_gauDIya-prastutiH_06_03_ajAmilopAkhyAne_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-bhAgavatam_gauDIya-prastutiH_06_03_ajAmilopAkhyAne_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: ०३ अजामिलोपाख्याने</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/purANam_vaiShNavam/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/purANam_vaiShNavam/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/purANam_vaiShNavam/actions/workflows/build.yml"><img src="https://github.com/vishvAsa/purANam_vaiShNavam/actions/workflows/build.yml/badge.svg"> Built </a> on 2025 Aug 25 05:46:07 UTC. (<a href="http://google.com/search?q=05%3a46%3a07%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
