<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>पुराणे विश्वासटिप्पन्यः  | १७ चित्रकेतूपाख्याने</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/purANam_vaiShNavam/bhAgavatam/gauDIya-prastutiH/06/17_chitraketUpAkhyAne/" rel="alternate" type="application/rss+xml" title="पुराणे विश्वासटिप्पन्यः" />
    <link href="/purANam_vaiShNavam/bhAgavatam/gauDIya-prastutiH/06/17_chitraketUpAkhyAne/" rel="feed" type="application/rss+xml" title="पुराणे विश्वासटिप्पन्यः" />

    <meta property="og:url" content="https://vishvAsa.github.io/purANam_vaiShNavam/bhAgavatam/gauDIya-prastutiH/06/17_chitraketUpAkhyAne/">
  <meta property="og:site_name" content="पुराणे विश्वासटिप्पन्यः">
  <meta property="og:title" content="१७ चित्रकेतूपाख्याने">
  <meta property="og:description" content="॥ ६.१७.१ ॥
श्री-शुक उवाच—
यतश् चान्तर्हितोऽनन्तस् तस्यै कृत्वा दिशे नमः ।
विद्याधरश् चित्रकेतुश् चचार गगने चरः ॥**
**श्रीधरः : **
ततः सप्तदशेऽमोघमहार्धि प्राप्य खे चरन् ।
विहस्य गिरिशं शापाद् उमाया वृत्रतां गतः ॥
यतो यस्याम् । तस्यै दिशे नमः नमनं कृत्वा ॥१॥
क्रम-सन्दर्भः : न व्याख्यातम्।
**विश्वनाथः : **
चित्रकेतुः सप्तदशे विद्याधर-पतिर् भवन् ।
विहस्य शङ्करं देव्याः शापतो वृत्रताम् अगात् ॥
यतो यस्याम् दिशि ॥१॥
—ओ)०(ओ—
॥ ६.१७.२ ॥
स लक्षं वर्ष-लक्षाणाम् अव्याहत-बलेन्द्रियः ।
स्तूयमानो महा-योगी मुनिभिः सिद्ध-चारणैः ॥**">
  <meta property="og:locale" content="en_us">
  <meta property="og:type" content="article">
    <meta property="article:section" content="bhagavatam">

  <meta itemprop="name" content="१७ चित्रकेतूपाख्याने">
  <meta itemprop="description" content="॥ ६.१७.१ ॥
श्री-शुक उवाच—
यतश् चान्तर्हितोऽनन्तस् तस्यै कृत्वा दिशे नमः ।
विद्याधरश् चित्रकेतुश् चचार गगने चरः ॥**
**श्रीधरः : **
ततः सप्तदशेऽमोघमहार्धि प्राप्य खे चरन् ।
विहस्य गिरिशं शापाद् उमाया वृत्रतां गतः ॥
यतो यस्याम् । तस्यै दिशे नमः नमनं कृत्वा ॥१॥
क्रम-सन्दर्भः : न व्याख्यातम्।
**विश्वनाथः : **
चित्रकेतुः सप्तदशे विद्याधर-पतिर् भवन् ।
विहस्य शङ्करं देव्याः शापतो वृत्रताम् अगात् ॥
यतो यस्याम् दिशि ॥१॥
—ओ)०(ओ—
॥ ६.१७.२ ॥
स लक्षं वर्ष-लक्षाणाम् अव्याहत-बलेन्द्रियः ।
स्तूयमानो महा-योगी मुनिभिः सिद्ध-चारणैः ॥**">
  <meta itemprop="wordCount" content="3191">
  <meta name="twitter:card" content="summary">
  <meta name="twitter:title" content="१७ चित्रकेतूपाख्याने">
  <meta name="twitter:description" content="॥ ६.१७.१ ॥
श्री-शुक उवाच—
यतश् चान्तर्हितोऽनन्तस् तस्यै कृत्वा दिशे नमः ।
विद्याधरश् चित्रकेतुश् चचार गगने चरः ॥**
**श्रीधरः : **
ततः सप्तदशेऽमोघमहार्धि प्राप्य खे चरन् ।
विहस्य गिरिशं शापाद् उमाया वृत्रतां गतः ॥
यतो यस्याम् । तस्यै दिशे नमः नमनं कृत्वा ॥१॥
क्रम-सन्दर्भः : न व्याख्यातम्।
**विश्वनाथः : **
चित्रकेतुः सप्तदशे विद्याधर-पतिर् भवन् ।
विहस्य शङ्करं देव्याः शापतो वृत्रताम् अगात् ॥
यतो यस्याम् दिशि ॥१॥
—ओ)०(ओ—
॥ ६.१७.२ ॥
स लक्षं वर्ष-लक्षाणाम् अव्याहत-बलेन्द्रियः ।
स्तूयमानो महा-योगी मुनिभिः सिद्ध-चारणैः ॥**">
<script type="text/javascript">
    
    let baseURL = "https:\/\/vishvAsa.github.io\/purANam_vaiShNavam\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/purANam_vaiShNavam\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/purANam_vaiShNavam\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/purANam_vaiShNavam\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/purANam_vaiShNavam\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvya\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/purANam_vaiShNavam\/bhAgavatam\/gauDIya-prastutiH\/06\/17_chitraketUpAkhyAne\/".replace(basePath, "/");
  pageVars.pageParams = {};
  pageVars.pageSource = "bhAgavatam\/gauDIya-prastutiH\/06\/17_chitraketUpAkhyAne.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/purANam_vaiShNavam/webpack_dist/uiLib-bundle.js"></script>







    <link rel="stylesheet" href="/purANam_vaiShNavam/webpack_dist/uiLib.css">
<link rel="stylesheet" href="/purANam_vaiShNavam/css/uiLibPrint.css" media="print" >
<link rel="stylesheet" href="/purANam_vaiShNavam/css/fonts.css" >
<link rel="stylesheet" href="/purANam_vaiShNavam/css/@fortawesome/fontawesome-free/css/solid.min.css">

<link rel="stylesheet" href="/purANam_vaiShNavam/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/purANam_vaiShNavam/bhAgavatam/gauDIya-prastutiH/06/17_chitraketUpAkhyAne/" />
<link rel="alternate" hreflang="sa-Deva" href="https://vishvAsa.github.io/purANam_vaiShNavam/bhAgavatam/gauDIya-prastutiH/06/17_chitraketUpAkhyAne/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/purANam_vaiShNavam/bhAgavatam/gauDIya-prastutiH/06/17_chitraketUpAkhyAne/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/purANam_vaiShNavam/bhAgavatam/gauDIya-prastutiH/06/17_chitraketUpAkhyAne/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/purANam_vaiShNavam/bhAgavatam/gauDIya-prastutiH/06/17_chitraketUpAkhyAne/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/purANam_vaiShNavam/bhAgavatam/gauDIya-prastutiH/06/17_chitraketUpAkhyAne/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/purANam_vaiShNavam/bhAgavatam/gauDIya-prastutiH/06/17_chitraketUpAkhyAne/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/purANam_vaiShNavam/bhAgavatam/gauDIya-prastutiH/06/17_chitraketUpAkhyAne/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/purANam_vaiShNavam/bhAgavatam/gauDIya-prastutiH/06/17_chitraketUpAkhyAne/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/purANam_vaiShNavam/bhAgavatam/gauDIya-prastutiH/06/17_chitraketUpAkhyAne/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/purANam_vaiShNavam/bhAgavatam/gauDIya-prastutiH/06/17_chitraketUpAkhyAne/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/purANam_vaiShNavam/bhAgavatam/gauDIya-prastutiH/06/17_chitraketUpAkhyAne/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/purANam_vaiShNavam/bhAgavatam/gauDIya-prastutiH/06/17_chitraketUpAkhyAne/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/purANam_vaiShNavam/bhAgavatam/gauDIya-prastutiH/06/17_chitraketUpAkhyAne/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/purANam_vaiShNavam/bhAgavatam/gauDIya-prastutiH/06/17_chitraketUpAkhyAne/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/purANam_vaiShNavam/bhAgavatam/gauDIya-prastutiH/06/17_chitraketUpAkhyAne/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/purANam_vaiShNavam/bhAgavatam/gauDIya-prastutiH/06/17_chitraketUpAkhyAne/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/purANam_vaiShNavam/bhAgavatam/gauDIya-prastutiH/06/17_chitraketUpAkhyAne/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/purANam_vaiShNavam/bhAgavatam/gauDIya-prastutiH/06/17_chitraketUpAkhyAne/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/purANam_vaiShNavam/bhAgavatam/gauDIya-prastutiH/06/17_chitraketUpAkhyAne/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/purANam_vaiShNavam/bhAgavatam/gauDIya-prastutiH/06/17_chitraketUpAkhyAne/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/purANam_vaiShNavam/bhAgavatam/gauDIya-prastutiH/06/17_chitraketUpAkhyAne/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/purANam_vaiShNavam/bhAgavatam/gauDIya-prastutiH/06/17_chitraketUpAkhyAne/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/purANam_vaiShNavam/bhAgavatam/gauDIya-prastutiH/06/17_chitraketUpAkhyAne/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/purANam_vaiShNavam/bhAgavatam/gauDIya-prastutiH/06/17_chitraketUpAkhyAne/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/purANam_vaiShNavam/bhAgavatam/gauDIya-prastutiH/06/17_chitraketUpAkhyAne/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/purANam_vaiShNavam/bhAgavatam/gauDIya-prastutiH/06/17_chitraketUpAkhyAne/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/purANam_vaiShNavam/bhAgavatam/gauDIya-prastutiH/06/17_chitraketUpAkhyAne/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/purANam_vaiShNavam/bhAgavatam/gauDIya-prastutiH/06/17_chitraketUpAkhyAne/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/purANam_vaiShNavam/bhAgavatam/gauDIya-prastutiH/06/17_chitraketUpAkhyAne/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/purANam_vaiShNavam/bhAgavatam/gauDIya-prastutiH/06/17_chitraketUpAkhyAne/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/purANam_vaiShNavam/bhAgavatam/gauDIya-prastutiH/06/17_chitraketUpAkhyAne/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/purANam_vaiShNavam/bhAgavatam/gauDIya-prastutiH/06/17_chitraketUpAkhyAne/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/purANam_vaiShNavam/bhAgavatam/gauDIya-prastutiH/06/17_chitraketUpAkhyAne/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/purANam_vaiShNavam/bhAgavatam/gauDIya-prastutiH/06/17_chitraketUpAkhyAne/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/purANam_vaiShNavam/bhAgavatam/gauDIya-prastutiH/06/17_chitraketUpAkhyAne/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/purANam_vaiShNavam/bhAgavatam/gauDIya-prastutiH/06/17_chitraketUpAkhyAne/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/purANam_vaiShNavam/bhAgavatam/gauDIya-prastutiH/06/17_chitraketUpAkhyAne/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/purANam_vaiShNavam/bhAgavatam/gauDIya-prastutiH/06/17_chitraketUpAkhyAne/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/purANam_vaiShNavam/bhAgavatam/gauDIya-prastutiH/06/17_chitraketUpAkhyAne/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/purANam_vaiShNavam/bhAgavatam/gauDIya-prastutiH/06/17_chitraketUpAkhyAne/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/purANam_vaiShNavam/bhAgavatam/gauDIya-prastutiH/06/17_chitraketUpAkhyAne/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/purANam_vaiShNavam/bhAgavatam/gauDIya-prastutiH/06/17_chitraketUpAkhyAne/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/purANam_vaiShNavam/bhAgavatam/gauDIya-prastutiH/06/17_chitraketUpAkhyAne/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/purANam_vaiShNavam/bhAgavatam/gauDIya-prastutiH/06/17_chitraketUpAkhyAne/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">पुराणे विश्वासटिप्पन्यः <br/> १७ चित्रकेतूपाख्याने</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/purANam_vaiShNavam/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="१७ चित्रकेतूपाख्याने">१७ चित्रकेतूपाख्याने</h1>
    
    <a id="editLink" class="btn btn-primary noPrint"  href="https://github.com/vishvAsa/purANam_vaiShNavam/edit/content/bhAgavatam/gauDIya-prastutiH/06/17_chitraketUpAkhyAne.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <p><strong>॥ ६.१७.१ ॥</strong></p>
<p><strong>श्री-शुक उवाच—</strong></p>
<p><strong>यतश् चान्तर्हितोऽनन्तस् तस्यै कृत्वा दिशे नमः ।</strong><br>
विद्याधरश् चित्रकेतुश् चचार गगने चरः ॥**</p>
<p>**श्रीधरः : **</p>
<p>ततः सप्तदशेऽमोघमहार्धि प्राप्य खे चरन् ।</p>
<p>विहस्य गिरिशं शापाद् उमाया वृत्रतां गतः ॥</p>
<p>यतो यस्याम् । तस्यै दिशे नमः नमनं कृत्वा ॥१॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p>**विश्वनाथः : **</p>
<p>चित्रकेतुः सप्तदशे विद्याधर-पतिर् भवन् ।</p>
<p>विहस्य शङ्करं देव्याः शापतो वृत्रताम् अगात् ॥</p>
<p>यतो यस्याम् दिशि ॥१॥</p>
<blockquote>
<p>—ओ)०(ओ—</p></blockquote>
<p><strong>॥ ६.१७.२ ॥</strong></p>
<p><strong>स लक्षं वर्ष-लक्षाणाम् अव्याहत-बलेन्द्रियः ।</strong><br>
स्तूयमानो महा-योगी मुनिभिः सिद्ध-चारणैः ॥**</p>
<p><strong>कुलाचलेन्द्र-द्रोणीषु नाना-सङ्कल्प-सिद्धिषु ।</strong><br>
रेमे विद्याधर-स्त्रीभिर् गापयन् हरिम् ईश्वरम् ॥**</p>
<p><strong>श्रीधरः : स</strong> चित्रकेतुर् <strong>विद्याधर-स्त्रीभिर् हरिं गापयन् रेम</strong> इति द्वयोर् अन्वयः । <strong>अव्याहतं बलमिन्द्रिय</strong>-पाटवं च यस्य ॥२॥ <strong>नाना</strong>-विधाः <strong>सङ्कल्पेनैवसिद्धयो</strong> यासु तासु ॥३॥</p>
<p>**क्रम-सन्दर्भः : **स लक्षम् इति युग्मकम् ।_।_२॥</p>
<p>**विश्वनाथः : **नाना-सङ्कल्प-सिद्धिष्व् अपि सङ्कल्पान् विहाय हरिं गापयन्न् एव रेमे हरेर् गुण-चरणारविन्द-कीर्तनयोर् एव रतोऽभूद् इत्य् अर्थः ॥२-३॥</p>
<blockquote>
<p>—ओ)०(ओ—</p></blockquote>
<p><strong>॥ ६.१७.४ ॥</strong></p>
<p><strong>एकदा स विमानेन विष्णु-दत्तेन भास्वता ।</strong><br>
गिरिशं ददृशे गच्छन् परीतं सिद्ध-चारणैः ॥**</p>
<p>**श्रीधरः : **</p>
<p>अकस्माद् अद्भुतैश्वर्य-गर्वात् प्राचीन-कर्मतः ।</p>
<p>आसुरीं योनिम् आपन्नो भवान् ईशापतः स तु ॥</p>
<p>तद् आह—एकदेत्य्-आदिना ॥४॥</p>
<p>**क्रम-सन्दर्भः : **तत्रापि प्राचीन-महद्-अपराधान्तरस्य दुष्फलत्वम् आह—एकदेति ॥४॥</p>
<p>**विश्वनाथः : **</p>
<p>भक्तिं भूतिं हरिर् दत्त्वा स्व-विच्छेदानुभूतये ।</p>
<p>देव्याः शापेन वृत्रत्वं नीत्वा तं स्वान्तिकेऽनयत् ॥</p>
<p>अस्वीकृतां स्व-देहार्धीकृताम् ॥४॥</p>
<blockquote>
<p>—ओ)०(ओ—</p></blockquote>
<p><strong>॥ ६.१७.५ ॥</strong></p>
<p><strong>आलिङ्ग्याङ्कीकृतां देवीं बाहुना मुनि-संसदि ।</strong><br>
उवाच देव्याः शृण्वन्त्या जहासोच्चैस् तद्-अन्तिके ॥**</p>
<p>**श्रीधरः : **अङ्की-कृताम् उत्सङ्गेनैकी-कृत्य देवीं बाहुनालिङ्ग्य स्थितम् । उवाच जहास च । तस्यान्तिके स्थितः सन् ॥५॥</p>
<p><strong>क्रम-सन्दर्भः, विश्वनाथः : <em>न व्याख्यातम्।</em></strong></p>
<blockquote>
<p>—ओ)०(ओ—</p></blockquote>
<p><strong>॥ ६.१७.६ ॥</strong></p>
<p><strong>चित्रकेतुर् उवाच—</strong></p>
<p><strong>एष लोक-गुरुः साक्षाद् धर्मं वक्ता शरीरिणाम् ।</strong><br>
आस्ते मुख्यः सभायां वै मिथुनी-भूय भार्यया ॥**</p>
<p>**श्रीधरः : **धर्मं वक्ता वदति । शरीरिणां मध्ये मुख्यश् च भार्यया मिथुनीभूय चास्ते॥६॥</p>
<p><strong>क्रम-सन्दर्भः, विश्वनाथः : <em>न व्याख्यातम्।</em></strong></p>
<blockquote>
<p>—ओ)०(ओ—</p></blockquote>
<p><strong>॥ ६.१७.७ ॥</strong></p>
<p><strong>जटा-धरस् तीव्र-तपा ब्रह्मवादि-सभा-पतिः ।</strong><br>
अङ्कीकृत्य स्त्रियं चास्ते गत-ह्रीः प्राकृतो यथा ॥**</p>
<p><strong>श्रीधरः, क्रम-सन्दर्भः : <em>न व्याख्यातम्।</em></strong></p>
<p>**विश्वनाथः : **प्राकृतो यथेति, न तु प्राकृतः साक्षाद् ईश्वरत्वाद् इति दक्षवन् नायं शिव-निन्दकोऽपराधी ज्ञेय इति भावः ॥७॥</p>
<blockquote>
<p>—ओ)०(ओ—</p></blockquote>
<p><strong>॥ ६.१७.८ ॥</strong></p>
<p><strong>प्रायशः प्राकृताश् चापि स्त्रियं रहसि बिभ्रति ।</strong><br>
अयं महा-व्रत-धरो बिभर्ति सदसि स्त्रियम् ॥**</p>
<p><strong>श्रीधरः, क्रम-सन्दर्भः : <em>न व्याख्यातम्।</em></strong></p>
<p>**विश्वनाथः : **महा-व्रत-धरो नैष्ठिक-ब्रह्मचारी योगीन्द्रः प्रियं बिभर्तीत्य् अचिन्त्यम् ऐश्वर्यम् इति भावः ॥८॥</p>
<blockquote>
<p>—ओ)०(ओ—</p></blockquote>
<p><strong>॥ ६.१७.९ ॥</strong></p>
<p><strong>श्री-शुक उवाच—</strong></p>
<p><strong>भगवान् अपि तच् छ्रुत्वा प्रहस्यागाध-धीर् नृप ।</strong><br>
तूष्णीं बभूव सदसि सभ्याश् च तद्-अनुव्रताः ॥**</p>
<p>**श्रीधरः : **अगाधा गम्भीरा धीर् यस्य सः ॥९॥</p>
<p>**क्रम-सन्दर्भः : **अगाधे अनवगाह-महिम्नि भगवति धीर् बुद्धिर् यस्य सः । अतः शरीरादावनावेशात् तूष्णीं बभूवेति । तद्-अनुव्रता इति । अतस् तद्-अभिप्रायानुसारेणैव ते च तद्-अनुगाश् च तुष्णींबभूवुर् इत्य् अर्थः ॥९॥</p>
<p>**विश्वनाथः : **प्रहस्येति । माम् अपि सद्-आचारे स्थापयितुम् इच्छतीति भावः । सहसैव चित्रकेतोर् अभिप्राय-ज्ञानाद् अगाधा सर्वैर् दुष्प्रवेशा धीर् यस्य सः । चित्रकेतोर् अभिप्रायश् चायम्—अयं खल्व् ईश्वर एव नास्य दुराचारत्वेऽपि क्षतिः । यः खल्व् अनभिज्ञःइमं निन्दिष्यति तस्यापराधात् सर्व-नाशो भविष्यति, यथा दक्षस्येत्य् अत इमम् अद्यारभ्यापि यदि सदाचारे स्थापयितुम् अहं शक्नुयाम्, तदा लोकानां भद्रं स्यात् । तथा विष्णुः परमेश्वरो भद्र एव सुचरितत्वात् । रुद्रस् त्व् अभद्रो दुराचारत्वाद् इत्य् अप्रतिष्ठाप्यस्य न भवेद् इति । तद् अस्मै हितैषिणे कठोर-भाषिणेऽपि हरि-भक्ताय नाहं कुप्यामीति भगवतः शम्भोर् अभिप्रायानुसारिणः सभ्याश् च तूष्णीं बभूवुर् एव न तु चुक्रुधुः । श्री-शिव-निन्दनस्य तद्-अभिप्रेतत्वे ते सभ्या सद्य एव कर्णौ पिधाय ततो निरयास्यन्न् इति ज्ञेयम् । यद् उक्तं—भगवन्-निन्दनं श्रुत्वा तत्-परस्य जनस्य वा इत्य्-आदि ॥९॥</p>
<blockquote>
<p>—ओ)०(ओ—</p></blockquote>
<p><strong>॥ ६.१७.१० ॥</strong></p>
<p><strong>इत्य् अतद्-वीर्य-विदुषि ब्रुवाणे बह्व्-अशोभनम् ।</strong><br>
रुषाह देवी धृष्टाय निर्जितात्माभिमानिने ॥**</p>
<p>**श्रीधरः : **न तस्य वीर्यं प्रभावं विद्वान् अतद्-वीर्य-विद्वांस् तस्मिन् । निर्जितात्माभिमानिने जितेन्द्रियोऽहम् इत्य् अभिमानवते इति रुषा क्रोधेनाह ॥१०॥</p>
<p>**क्रम-सन्दर्भः : **देवी तु न क्षन्तुं शक्तवतीत्य् आह—इत्य् अतद्-वीर्येति । वीर्य-मात्रं तादृश-लौकिक-चारित्र्याच् चादितं यन् महा-भागवतत्वं तद् अप्य् अविदुषीत्य् अर्थः । तथैवोक्तं—अगाध-धीः इति ॥१०॥</p>
<p>**विश्वनाथः : **न तस्य वीर्यं प्रभावं वेत्तीति तस्मिन् न हि स्वतन्त्र ईश्वरः कस्यचिद् अपि शिक्षयाकिम् अपि करोतीति भावः । अशोभनं ब्रुवाणे इति जगदीश्वरे नीति शिक्षणानौचित्यात् धृष्टाय निःशङ्क-भाषित्वाद् अतिप्रगल्भाय निःशेषेण जितो मया प्रेम-वशीकृतः आत्मा परमात्मा सङ्कर्षणोऽपीत्य् अभिमानवते । रुषेति तु महादेव-सभ्ययोर् अभिप्रायस्याज्ञानाद् एव रुड् इयम् इति न व्याख्येया । किन्तु बहु-ब्रुवाण इति हितम् अप्य् एतद् अस्मद् अनुपादित्सितम् अयं नैक-द्वान् वारान् नापि त्रि-चतुरान्, किन्तु बहून् एव वारान् ब्रूते इति क्रोधे कारणं ज्ञेयम् ॥१०॥</p>
<blockquote>
<p>—ओ)०(ओ—</p></blockquote>
<p><strong>॥ ६.१७.११ ॥</strong></p>
<p><strong>श्री-पार्वत्य् उवाच—</strong></p>
<p><strong>अयं किम् अधुना लोके शास्ता दण्ड-धरः प्रभुः ।</strong><br>
अस्मद्-विधानां दुष्टानां निर्लज्जानां च विप्रकृत् ॥**</p>
<p>**श्रीधरः : **विरुद्धं प्रकर्षेण करोतीति विप्रकृत् ॥११॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p>**विश्वनाथः : **विशेषेण प्रकर्षं करोतीति विप्रकृत् शासनेन हितकृद् इत्य् अर्थः ॥११॥</p>
<blockquote>
<p>—ओ)०(ओ—</p></blockquote>
<p><strong>॥ ६.१७.१२ ॥</strong></p>
<p><strong>न वेद धर्मं किल पद्मयोनिर्</strong></p>
<p><strong>न ब्रह्म-पुत्रा भृगु-नारदाद्याः ।</strong></p>
<p><strong>न वै कुमारः कपिलो मनुश् च</strong></p>
<p><strong>ये नो निषेधन्त्य् अति-वर्तिनं हरम् ॥</strong></p>
<p>**श्रीधरः : **अति-वर्तिनं शास्त्रम् अतिक्रम्य वर्तन-शीलम् । ये नो निषेधन्ति न निवारयन्ति ॥१२॥</p>
<p><strong>क्रम-सन्दर्भः, विश्वनाथः : <em>न व्याख्यातम्।</em></strong></p>
<blockquote>
<p>—ओ)०(ओ—</p></blockquote>
<p><strong>॥ ६.१७.१३ ॥</strong></p>
<p><strong>एषाम् अनुध्येय-पदाब्ज-युग्मं</strong></p>
<p><strong>जगद्-गुरुं मङ्गल-मङ्गलं स्वयम् ।</strong></p>
<p><strong>यः क्षत्र-बन्धुः परिभूय सूरीन्</strong></p>
<p><strong>प्रशास्ति धृष्टस् तद् अयं हि दण्ड्यः ॥</strong></p>
<p>**श्रीधरः : **एषां ब्रह्मादीनाम् अनुध्येयं पदाब्ज-युग्मं यस्य तम् । मङ्गल-मङ्गलं परम-धर्म-मूर्तिम् । सूरीन् परिभूयाज्ञान् कृत्वा जगद्-गुरुं यः प्रशास्ति । तत् तस्मात् ॥१३॥</p>
<p>**क्रम-सन्दर्भः : **एषामित्यस्य टीकायाम् अवज्ञां कृत्वेति पाठे तेषाम् इति शेषः । अज्ञान् कृत्वेति अज्ञान् मत्वेत्यर्थः ।_।_१३॥</p>
<p>**विश्वनाथः : **परिभूय मुहुर् अपि कठोरोक्त्या तिरस्कृत्य सूरीन् एतत् सभासदोऽप्य् अनभिज्ञान् ज्ञात्वा परिभूय जगद्-गुरुं प्रशास्ति ॥१३॥</p>
<blockquote>
<p>—ओ)०(ओ—</p></blockquote>
<p><strong>॥ ६.१७.१४ ॥</strong></p>
<p><strong>नायम् अर्हति वैकुण्ठ- पाद-मूलोपसर्पणम् ।</strong><br>
सम्भावित-मतिः स्तब्धः साधुभिः पर्युपासितम् ॥**</p>
<p>**श्रीधरः : **ननु हरि-भक्तोऽयं दण्डार्ह इति चेत् तत्राह—नायं साधुभिः परिसेवितं वैकुण्ठस्य पाद-मूलोपसर्पणम् अर्हति । यतः संभाविता अहम् अधिक इति कृता मतिर् येन । अत एव स्तब्धोऽनम्रः ॥१४॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p>**विश्वनाथः : **सम्भाविता अहं महा-भक्त इत्य् अभिमानवती मतिर् यस्य सः ॥१४॥</p>
<blockquote>
<p>—ओ)०(ओ—</p></blockquote>
<p><strong>॥ ६.१७.१५ ॥</strong></p>
<p><strong>अतः पापीयसीं योनिम् आसुरीं याहि दुर्मते ।</strong><br>
यथेह भूयो महतां न कर्ता पुत्र किल्बिषम् ॥**</p>
<p>**श्रीधरः : **तद् एवं स्वयं दण्ड्यत्वं निश्चित्य तं प्राह—अत इति । हे <strong>पुत्र</strong> ! <strong>यथा भूयो महतां किल्बिषम्</strong> अपराधं <strong>न कर्ता</strong> न करिष्यसि, तथा <strong>याहि</strong> इत्य् अर्थः ॥१५॥</p>
<p>**क्रम-सन्दर्भः : **ततश् च तं भीतं मत्वा स-कृपमाह—यथेति । एतदपराध-बीजेन पुनस्तु पूर्ववन्महद्-अपराधो न जनयिष्यत इत्य् अर्थः ॥१५॥</p>
<p>**विश्वनाथः : **अभिशापान्तरम् एव, “अहो किं निरपराधो हरि-भक्तः शप्तः” इति पश्चात्तापवती प्राह—हे पुत्रेति । माता यथा दुर्नयं पुत्रं स्व-हस्तेन प्रहरति प्रकृत्यैव पुनः स्निह्यति, तथैव त्वाम् अहम् अदण्डयम् इति भावः । अत एव मातृ-समुचितम् एवाह—भूय इति । बाल्य-क्रीडा-चापल्येन पर-गृह-विप्रिय-कारिणं शिशुं प्रहृत्य माता यथा ब्रूते—&ldquo;हे अदान्त ! पुनर् एवं न करिष्यसि&rdquo; इति तद्वद् एवेत्य् अर्थः । अत एव भवान्याः सोऽभिशापश् चित्रकेतुं नापचकार, प्रत्युत वृत्र-जन्मनि प्रेमा वृद्धिम् एव प्राप । सत्यां प्रेम-सम्पत्तौ भक्तानां पार्षद-तनुत्व-दैत्य-तनुत्वयोर् अविशेष-मननात् ॥१५॥</p>
<blockquote>
<p>—ओ)०(ओ—</p></blockquote>
<p><strong>॥ ६.१७.१६ ॥</strong></p>
<p><strong>श्री-शुक उवाच—</strong></p>
<p><strong>एवं शप्तश् चित्रकेतुर् विमानाद् अवरुह्य सः ।</strong><br>
प्रसादयाम् आस सतीं मूर्ध्ना नम्रेण भारत ॥**</p>
<p><em>न कतमेनापि व्याख्यातम्।</em></p>
<blockquote>
<p>—ओ)०(ओ—</p></blockquote>
<p><strong>॥ ६.१७.१७ ॥</strong></p>
<p><strong>चित्रकेतुर् उवाच—</strong></p>
<p><strong>प्रतिगृह्णामि ते शापम् आत्मनोऽञ्जलिनाम्बिके ।</strong><br>
देवैर् मर्त्याय यत् प्रोक्तं पूर्व-दिष्टं हि तस्य तत् ॥**</p>
<p>**श्रीधरः : **पूर्व-दिष्टं प्राचीन-कर्म-प्राप्तम् एव ॥१७॥</p>
<p>**क्रम-सन्दर्भः : **पूर्व-दिष्टं हीति पूर्वादिष्टेनैव हि ममैषा बुद्धिर्जातेति । ननु, केवल-गुण-हेतुत्वे चेतनं कर्तारं विना बन्ध-मोक्षादिकं जीवानां न स्यात् ? तत्राह—एक इति ।_।_१७॥</p>
<p>**विश्वनाथः : **प्रतिगृह्णामीति ममानेन शापेन कापि क्षतिर् न भविष्यति महादेवे त्वय्य् अप्य् अकृतापराधत्वाद् इति भावः । निरागस्काय मह्यं शप्तवत्यास् तवापि नात्र कोऽपि दोष इत्य् आह—देवैर् इति । पूर्व-दिष्टं प्राचीन-कर्म-प्राप्तम् इति, भक्तस्य तस्य स्वस्मिंस् तथा भावना दैन्येन समुचितैव, वस्तुतस् तु जात-प्रेम्णस् तस्य कुतः कर्म-गन्धोऽपि प्रेम-पूर्व-दशायाम् एव, क्षीयन्ते चास्य कर्माणि मयि दृष्टेऽखिलात्मनि [भा।पु। ११.२०.३०] इत्य्-आदिना सर्व-कर्म-क्षयोक्तेः । हरेर् भक्त-वश्यत्व-प्रसिद्धिर् भक्तानां कर्माधीनत्वे सति न सिद्ध्येत्, न हि स्वयं कर्माधीनो भगवन्तम् अधीनमायं वशीकुर्याद् इति । ततश् च तस्य शापानुग्रह-स्वर्गापवर्ग-नरकादि-सम-दर्शित्व-महा-बल-ख्यापनार्थं विद्याधराधिपत्य-कुपथ्य-दूरीकरणार्थं स्व-विरहोष्मणा प्रेम-क्षुद्-विवर्धनार्थं स्वीय-वैकुण्ठागत-स्व-चरण-साक्षात्-सेवा-महा-माधुर्य-भोग-प्रदानार्थं च स्वेनैवान्तः-प्रेरितया देव्याभिशापः श्री-सङ्कर्षण-देवेनैव भगवता स्नेहवता पित्रेव कारित इति तत्त्वं तत्-तत्-फल-दर्शनाद् अवगतम् ॥१७॥</p>
<blockquote>
<p>—ओ)०(ओ—</p></blockquote>
<p><strong>॥ ६.१७.१८ ॥</strong></p>
<p><strong>संसार-चक्र एतस्मिन् जन्तुर् अज्ञान-मोहितः ।</strong><br>
भ्राम्यन् सुखं च दुःखं च भुङ्क्ते सर्वत्र सर्वदा ॥**</p>
<p>**श्रीधरः : **अयं च संसार-चक्र-स्वभाव एव न चित्रम् इत्य् आह—संसार-चक्र इति ॥१८॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p>**विश्वनाथः : **अयं च संसार-चक्रः स्वभाव एव न चित्रम् इत्य् आह—संसारेति ॥१८॥</p>
<blockquote>
<p>—ओ)०(ओ—</p></blockquote>
<p><strong>॥ ६.१७.१९ ॥</strong></p>
<p><strong>नैवात्मा न परश् चापि कर्ता स्यात् सुख-दुःखयोः ।</strong><br>
कर्तारं मन्यतेऽप्राज्ञ आत्मानं परम् एव च ॥**</p>
<p>**मध्वः : **यत् तद् भगवता कॢप्तं तद् एव नियतं भवेत् ॥१९॥</p>
<p>**श्रीधरः : **अत एवात्र मम च तव च न कोऽपि दोष इत्य् आह—नैवेति ॥१९॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p>**विश्वनाथः : **अप्राज्ञोऽविवेकी ॥१९॥</p>
<blockquote>
<p>—ओ)०(ओ—</p></blockquote>
<p><strong>॥ ६.१७.२० ॥</strong></p>
<p><strong>गुण-प्रवाह एतस्मिन् कः शापः को न्व् अनुग्रहः ।</strong><br>
कः स्वर्गो नरकः को वा किं सुखं दुःखम् एव वा ॥**</p>
<p>**श्रीधरः : **एवं तावत् सुख-दुःखादिकम् अङ्गी-कृत्योक्तम् । इदानीं तद् अपि वस्तुतो नास्तीत्य् आह—गुणानां माया-मयानां प्रवाहे संसारे ॥२०॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p>**विश्वनाथः : **एवं तावत् सुख-दुःखादिकम् अङ्गी-कृत्योक्तम् । इदानीं तु लवणाकरे पतितः सर्वो लवण-रस इव संसारे सर्व एव पदार्थः संसार इति सुख-दुःखादि-भेदावगमो नोपपद्यते इत्य् आह—गुण-प्रवाह इति । न ह्य् अतल-स्पर्श-प्रवाह-मध्ये पतितस्य यावत् तटान् अवाप्तिः, तावत् किम् अपि वस्तुतः सुखायेत्य् अतः शापानुग्रहादिकं सर्वम् अपि दुःखम् एवेति भावः ॥२०॥</p>
<blockquote>
<p>—ओ)०(ओ—</p></blockquote>
<p><strong>॥ ६.१७.२१ ॥</strong></p>
<p><strong>एकः सृजति भूतानि भगवान् आत्म-मायया ।</strong><br>
एषां बन्धं च मोक्षं च सुखं दुःखं च निष्कलः ॥**</p>
<p>**श्रीधरः : **ननु माया-गुणानां चेद् अयं प्रवाहस् तर्हि तेषां जडत्वाद् बन्ध-मोक्षाद्य्-अनुभवो न स्यात् तत्राह—एकः परमेश्वरो मायया निमित्त-भूतया भूतानि प्राणिनः सृजति । एषां बन्धादिकं च सृजति । निष्कलः स्वयं बन्धादि-शून्यः ॥२१॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p>**विश्वनाथः : **ननु तर्ह्य् अत्र गुण-प्रवाहे को वा पातयिता को वास्माद् उद्धर्तेति चेद् भगवान् एवेत्य् आह—एक इति । आत्म-मायया रजसा सृजति, सत्त्वेन पालयति, तमसा संहरति । एषां बन्धं चाविद्यया मोक्षं च सत्त्वेन सुखं तमसा दुःखं च । निष्कलः कला माया, तद्-रहितः ॥२१॥</p>
<blockquote>
<p>—ओ)०(ओ—</p></blockquote>
<p><strong>॥ ६.१७.२२ ॥</strong></p>
<p><strong>न तस्य कश्चिद् दयितः प्रतीपो</strong></p>
<p><strong>न ज्ञाति-बन्धुर् न परो न च स्वः ।</strong></p>
<p><strong>समस्य सर्वत्र निरञ्जनस्य</strong></p>
<p><strong>सुखे न रागः कुत एव रोषः ॥</strong></p>
<p>**मध्वः : **सेवायोग्यातिरेकेण स्व-नामै न दास्यति ।</p>
<blockquote>
<p>अपराधातिरेकेण नान्यस्यातः समो हरिः ॥ इति माहात्म्ये ॥२२॥</p></blockquote>
<p>**श्रीधरः : **नन्व् एवं-भूत-विषम-सृष्टौ तस्य किं कारणम्, प्रियादि-वैषम्याभावाद् इत्य् आशङ्क्य यद्य् अपि प्रियादयो न सन्ति तथापि तत् तत् कर्म-वशात् सर्वं घटत इत्य् आह—न तस्येति द्वाभ्याम् । प्रतीपोऽप्रियः । न ज्ञातिर् बन्धुश् चेत्य् अर्थः । तत्र हेतुः—सर्वत्र समस्य । तत् कुतः ? निरञ्जनस्य निःसङ्गस्य । अत एव तन्-निमित्ते सुखे रागो नास्ति, रागानुबन्धी रोषः कुतः स्यात् ? ॥२२॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p>**विश्वनाथः : **ननु तस्य कश्चित् प्रियोऽप्रियश् च जीवोऽवश्यं वर्तत एव, यतः किम् अपि बध्नाति, कम् अपि मोचयति, कम् अपि सुखयतीत्य् आह—नेति । न ज्ञातिर् बन्धुः, तत्र हेतुः—सर्वत्र समस्य । समत्वे हेतुः—निरञ्जनस्य अञ्जनं माया, तद्-रहितस्य । अत एव सुखे विषय-सुखे राग आसक्तिर् नास्ति, विषय-सुख-प्रातिकूल्ये रोषो द्वेषः कुतः स्यात् ? तद् उक्तम्—</p>
<blockquote>
<p>इन्द्रियस्येन्द्रियस्यार्थे राग-द्वेषौ व्यवस्थितौ ।<br>
तयोर् न वशम् आगच्छेत् तौ ह्य् अस्य परिपन्थिनौ ॥ [गीता ३.३४] इति ।</p></blockquote>
<p>तत एव राग-द्वेष-मूलकौ दयित-प्रतीपौ तस्य न स्त इति भावः ॥२२॥</p>
<blockquote>
<p>—ओ)०(ओ—</p></blockquote>
<p><strong>॥ ६.१७.२३ ॥</strong></p>
<p><strong>तथापि तच्-छक्ति-विसर्ग एषां</strong></p>
<p><strong>सुखाय दुःखाय हिताहिताय ।</strong></p>
<p><strong>बन्धाय मोक्षाय च मृत्यु-जन्मनोः</strong></p>
<p><strong>शरीरिणां संसृतयेऽवकल्पते ॥</strong></p>
<p>**श्रीधरः : **यद्य् अप्य् एव तत्रापि तस्य शक्त्या मायया यो विसर्गः पुण्य-पापादि-लक्षणं कर्म एषां शरीरिणां सुखाद्य्-अर्थम् अवकल्पते समर्थो भवति । यथोक्तं गीतासु—भूत-भावोद्भव-करो विसर्गः कर्म-संज्ञितः [गीता ८.३] इति ।</p>
<p><strong>क्रम-सन्दर्भः : <em>न व्याख्यातम्।</em></strong></p>
<p>**विश्वनाथः : **एवं तस्य साम्यं चेत्, तर्हि कथं कम् अपि स सुखयति कम् अपि दुःखयति ? इत्य् अत्राह—तथापीति । यद्यपि स सर्वत्र समः, तद् अपि तस्य शक्त्या मायया यो विसर्गः अनादि-पुण्य-पापादि-लक्षण-कर्म-परम्परा, स एव सुखाद्य्-अर्थम् अवकल्पते । अयम् अर्थः—यद्यपि मायायास् तच्-छक्तित्वात् स एव सुख-दुःखादिकं सृजतीति तस्य वैषम्यम् एव, तद् अपि मायायाः स्वरूप-शक्तित्वाभावात् स न सुख-दुःखादि सृजतीति वस्तुतस् तस्य साम्यम् एव यथा मायिक-विश्वस्य भगवद्-रूपत्वेऽपि न भगवत्-स्वरूप-भूतत्वम् इति यथा सूर्य-सम्बन्धिन आतपस्य घूक-कुमुदादीनां दुःखदत्वेन चक्रवाक-कमलादीनां सुखदत्वेन वैषम्येऽपि सूर्यस्य तेषु वैषम्यं कोऽपि न वर्णयति, तद्वद् इति भावः ॥२३॥</p>
<blockquote>
<p>—ओ)०(ओ—</p></blockquote>
<p><strong>॥ ६.१७.२४ ॥</strong></p>
<p><strong>अथ प्रसादये न त्वां शाप-मोक्षाय भामिनि ।</strong><br>
यन् मन्यसे ह्य् असाधूक्तं मम तत् क्षम्यतां सति ॥**</p>
<p>**श्रीधरः : **अथ तस्माद् भामिनि हे कोपने, त्वां केवलं प्रसादयामि न तु शाप-मोक्षाय । तर्हि किं प्रसादनेनात आह—ममोक्तम् उक्तिं साध्व् अप्य् असाधुवन् मन्यसे, तत् त्वया क्षम्यताम् ॥२४॥</p>
<p>**क्रम-सन्दर्भः : **यद्यपि मन्यसे अनुगृह्णासि, तत् तदा मम असाधूक्तं क्षम्यताम् ।_।_२४॥</p>
<p>**विश्वनाथः : **अथ अत एव त्वां केवलं प्रसादयामि, न तु शाप-मोक्षाय । हे भामिनि ! अविचारेण कोपने ! ननु तर्हि किं प्रसादनेन ? तत्राह—मयोक्तं साध्व् अपि यद् असाधु मन्यसे, तद् असाध्व् एवास्तु, त्वया क्षम्यताम् । मम तु शापे शापान्ते वा दुःख-सुखयोर् अभावस् ततः प्रसन्नापि शापान्तं मा कार्षीर् इति भावः ॥२४॥</p>
<blockquote>
<p>—ओ)०(ओ—</p></blockquote>
<p><strong>॥ ६.१७.२५ ॥</strong></p>
<p><strong>श्री-शुक उवाच—</strong></p>
<p><strong>इति प्रसाद्य गिरिशौ चित्रकेतुर् अरिन्दम ।</strong><br>
जगाम स्व-विमानेन पश्यतोः स्मयतोस् तयोः ॥**</p>
<p>**श्रीधरः : **गिरिशौ भवानी-शङ्करौ प्रसाद्य । स्मयतोर् विस्मयं कुर्वतोः सतोः ॥२५॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p>**विश्वनाथः : **स्मयतोर् विस्मयवतोः सतोः ॥२५॥</p>
<blockquote>
<p>—ओ)०(ओ—</p></blockquote>
<p><strong>॥ ६.१७.२६ ॥</strong></p>
<p><strong>ततस् तु भगवान् रुद्रो रुद्राणीम् इदम् अब्रवीत् ।</strong><br>
देवर्षि-दैत्य-सिद्धानां पार्षदानां च शृण्वताम् ॥**</p>
<p><em>न कतमेनापि व्याख्यातम्।</em></p>
<blockquote>
<p>—ओ)०(ओ—</p></blockquote>
<p><strong>॥ ६.१७.२७ ॥</strong></p>
<p><strong>श्री-रुद्र उवाच—</strong></p>
<p><strong>दृष्टवत्य् असि सुश्रोणि हरेर् अद्भुत-कर्मणः ।</strong><br>
माहात्म्यं भृत्य-भृत्यानां निःस्पृहाणां महात्मनाम् ॥**</p>
<p><strong>श्रीधरः : <em>न व्याख्यातम्।</em></strong></p>
<p>**क्रम-सन्दर्भः : **दृष्टवत्यसि भवच्-छापेऽपि भयाभावेन तर्कितवत्यसि किम् ।_।_२७॥</p>
<p>**विश्वनाथः : **हे सुश्रोणि ! इति त्वं सौन्दर्य-गुणैर् एवाधिक्य-माहात्म्यासि, न तु भक्ति-ज्ञान-वैराग्यादिभिर् इति परिहासो ध्वनितः । अद्भुत-कर्मण इति हरेर् इदम् अद्भुतं कर्म मया दृष्टं यत् त्वया शापं दाप꣡ तवापकर्ष एव तेन कृतः, स्व-भक्तस्य प्रेम-सम्पद्भिर् ईषद् अपि न्यूनताम् अप्राटस्यागणित-देवी-शापत्व-रूप-प्रभाव-ख्यापनया परमोत्कर्ष एव कृतः । महात्मनाम् इति तया कोप-भरितयापि दत्तोऽभिशापस् तस्मै यदि खल्व् ईषद् अपि दुःखं दातुम् अपारयिष्यत्, तदापि ते शापः सफलोऽभविष्यत् । हन्त हन्त व्यर्थ एवायम् अभूद् इत्य् अतो महात्मसु प्रेमि-भक्तेषु त्वयाद्यारभ्य नैवं व्यवहर्तव्यम् इति शिक्षा ध्वनिता ॥२७॥</p>
<blockquote>
<p>—ओ)०(ओ—</p></blockquote>
<p><strong>॥ ६.१७.२८ ॥</strong></p>
<p><strong>नारायण-पराः सर्वे न कुतश्चन बिभ्यति ।</strong><br>
स्वर्गापवर्ग-नरकेष्व् अपि तुल्यार्थ-दर्शिनः ॥**</p>
<p>**श्रीधरः : **स्वर्गादाव् एव तुल्योऽर्थः प्रयोजनम् इति द्रष्टुं शीलं येषां ते तथा ॥२८॥</p>
<p>**सनातनः **(हभगवत्-सन्दर्भ।वि। १०.१९०) : कुतश्चन कस्माच्चिद् अपि देवादेः शापादेर् वा सकाशान् न भयं प्राप्नुवन्ति । यतः स्वर्गादिष्व् अपि तुल्योऽर्थः प्रयोजनम् इति द्रष्टुं शीलं येषां ते । तथा न चान्यत् किम् अपि वाञ्छन्त्य् अपीति भावः ॥२८॥</p>
<p>**क्रम-सन्दर्भः : **श्री-नारायणं विनान्यत्र हानोपादान-दृष्टि-राहित्यापवर्ग इव स्वर्ग इव नरके ऽपि तुल्यम् एकम् एवार्थं नारायण-रूप-पुरुषार्थं द्रष्टुम् अनुभवितुं शीलं येषां ते तुल्य-शब्दस्यैक-वाचित्वम्, रषाभ्यां नोणः समान-पदेइतिवत् ।_।_२८॥</p>
<p>**विश्वनाथः : **नन्व् एवं माहात्म्यवत्त्वे भक्तानां को हेतुस् तत्र नारायणैक-निष्ठत्वम् एव नान्य इत्य् आह—नारायणेति । न केवलम् एते चित्रकेतु-प्रभृतय एव, अपि तु सर्व एव । स्वर्गेति त्रयाणाम् एव भक्ति-सुख-राहित्येनारोचकत्वाविशेषाद् इति भावः ॥२८॥</p>
<blockquote>
<p>—ओ)०(ओ—</p></blockquote>
<p><strong>॥ ६.१७.२९ ॥</strong></p>
<p><strong>देहिनां देह-संयोगाद् द्वन्द्वानीश्वर-लीलया ।</strong><br>
सुखं दुःखं मृतिर् जन्म शापोऽनुग्रह एव च ॥**</p>
<p>**मध्वः : **अतोऽन्येषां वरः शापो गुण-दोष-प्रकर्तृता ।</p>
<blockquote>
<p>स्वतः प्राप्ताभेद-कृतिर् वासना-रूपिणो यथा ॥<br>
विद्यमानस्य मनसि पुनः स्वप्नेषु दर्शनम् ।<br>
भगवद्-वशता यस्मात् सर्वेषां ज्ञेयम् एव तत् ॥ इति प्रकाश-संहितायाम् ॥२९-३०॥</p></blockquote>
<p>**श्रीधरः : **तत्र तद् उक्तम् एव हेतुम् आह द्वाभ्याम् । देहिनां सुखं दुःखम् इत्य्-आदि-द्वन्द्वानीश्वरस्य लीलया मायया भवन्ति । तेषु च गुण-दोष-विकल्पश् चेत्य् अन्वयः ॥२९॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p>**विश्वनाथः : **नारायण-निष्ठत्वाभावे त्व् एवं भवेद् इत्य् आह—देहिनाम् इति । ईश्वर-लीलयेति तद्-ईक्षण-लीला-लब्ध-वलया माययेत्य् अर्थः ॥२९॥</p>
<blockquote>
<p>—ओ)०(ओ—</p></blockquote>
<p><strong>॥ ६.१७.३० ॥</strong></p>
<p><strong>अविवेक-कृतः पुंसो ह्य् अर्थ-भेद इवात्मनि ।</strong><br>
गुण-दोष-विकल्पश् च भिद् एव स्रजिवत् कृतः ॥**</p>
<p>**श्रीधरः : **इष्टान् इष्ट-भेद इव यः स्फुरति स आत्मन्य् अर्थ-भेदः सुखादि-भेदः पुंसः स्वप्ने यथा अविवेक-कृतो भवति । स्रजि-वत् सर्प-मालादिभिर् यथा तथैव कृत इत्य् अर्थः । स्रग्-वद् इति वक्तव्ये स्रजि-वद् इत्य् आर्षम् । पाठान्तरे तु सुगमम् ॥३०॥</p>
<p>**क्रम-सन्दर्भः : **अविवेकेत्यस्य टीकायां ते तु चेत्यध्याहृतम् इष्टानिष्टेति । गुण-दोष-विकल्पस्य व्याख्येयं भिदा यथेत्यत्र भिदा चेति ज्ञेयम् ।च-कारान्वयात्तत्-कृत इति पाठान्तरम् ।_।_३०॥</p>
<p>**विश्वनाथः : **तस्मान् मायिकम् अवास्तवं वस्तु सुख-दुःखादिकम् अस्थिरत्वाद् अवस्त्व् इव जानीयाद् इत्य् आह—अविवेकेति । पुंसः स्वप्ने आत्मनि अर्थ-भेदः क्षीर-भोजन-पुत्र-मरणादि इव जागरेऽपि गुण-दोष-विकल्पः सुख-दुःखादि-भेद-कृतो ज्ञेयः । तत्र दृष्टान्तः—स्रजि मालायां भित् रज्जुर् इयम् इति सर्पोऽयम् इति भेद एव, वत् यथेत्य् अर्थः । इव वद् वेति सादृश्य इत्य् अभिधानात् । स्रजि तद् इति पाठे स्रजि मालायां तत्त्वतो हेतोर् भिदा भेद इव । प्रथमे पाठे भित् क्विब्-अन्तः द्वितीये भिदा टावन्तः ॥३०॥</p>
<blockquote>
<p>—ओ)०(ओ—</p></blockquote>
<p><strong>॥ ६.१७.३१ ॥</strong></p>
<p><strong>वासुदेवे भगवति भक्तिम् उद्वहतां नृणाम् ।</strong><br>
ज्ञान-वैराग्य-वीर्याणां न हि कश्चिद् व्यपाश्रयः ॥**</p>
<p>**श्रीधरः : **अतो भागवतानां निस्पृहत्वम् उचितम् एवेत्य् आह—वासुदेव इति । ज्ञान-वैराग्ययोर् वीर्यं बलं येषां तेषाम् । व्यपाश्रयो विशिष्ट-बुद्ध्या आश्रयणीयोऽर्थो नास्ति ॥३१॥</p>
<p>**सनातनः **(हभगवत्-सन्दर्भ।वि। ११.५८१) : तद् एव सर्व-नैरपेक्ष्येण द्रढयति—वासुदेव इति द्वाभ्याम् । ज्ञान-वैराग्ययोर् वीर्यं बलं येषाम् । तयोर् अपि वीर्यं येभ्य इति वा । व्यपाश्रयो विशिष्ट-बुद्ध्या आश्रयणीयोऽर्थो नास्ति ॥३१॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p>**विश्वनाथः : **तद् एवं ज्ञानिनां द्वन्द्वेषु ज्ञानाभ्यासेनाप्य् अवस्तु-बुद्धिर् दुष्करा । भक्तानां तु ज्ञान-वैराग्ययोर् भक्त्य्-अनुभाव-रूपत्वात् विनापि ज्ञानाभ्यासेन तेष्व् अनुसन्धानम् अपि न भवतीत्य् आह—वासुदेव इति ।इह संसारे कश्चिद् अप्य् अर्थो विशेषस्याकर्षस्य चाश्रयो नास्ति । भक्त्य्-अनुसन्धानाद् एव मायिक-वस्तूनाम् उत्कर्षापकर्षानुसन्धानं नैव जायते इति भक्तानां तत् तम् अवधारयेति भावः ॥३१॥</p>
<blockquote>
<p>—ओ)०(ओ—</p></blockquote>
<p><strong>॥ ६.१७.३२ ॥</strong></p>
<p><strong>नाहं विरिञ्चो न कुमार-नारदौ</strong></p>
<p><strong>न ब्रह्म-पुत्रा मुनयः सुरेशाः ।</strong></p>
<p><strong>विदाम यस्येहितम् अंशकांशका</strong></p>
<p><strong>न तत्-स्वरूपं पृथग्-ईश-मानिनः ॥</strong></p>
<p>**श्रीधरः : **अस्य च हरि-दासत्वेन तत् स्वभावत्वान् नैतच् चित्रम् इति वक्तुं हरेर् माहात्म्यम् आह—नाहम् इति द्वाभ्याम् । ईहितम् अभिप्रायं लीलां वा यदा वयं न विद्मस् तदा तस्य स्वरूपम् अंशकांशका अपि सन्तः पृथग्-ईश-मानिनो न विदुर् एव ॥३२॥</p>
<p>**क्रम-सन्दर्भः : **पृथग्-ईश-मानिनश् चेत् तर्हि वयम् अंशकांशका अपि यस्येहितं स्वरूपं च न विदाम, किन्तु भक्ताश् चेत् तर्हि सर्वेऽपि विदुर् इत्य् अर्थः ।_।_३२॥</p>
<p>**विश्वनाथः : **अस्मद्-आदीनाम् अपि तत्त्वं शृण्व् इत्य् आह—नाहम् इति । ईहितम् अभिप्रायं लीलां वा न विदाम, यतः पृथग्-ईश-मानिनः ॥३२॥</p>
<blockquote>
<p>—ओ)०(ओ—</p></blockquote>
<p><strong>॥ ६.१७.३३ ॥</strong></p>
<p><strong>न ह्य् अस्यास्ति प्रियः कश्चिन् नाप्रियः स्वः परोऽपि वा ।</strong><br>
आत्मत्वात् सर्व-भूतानां सर्व-भूत-प्रियो हरिः ॥**</p>
<p>**श्रीधरः : **अत एव हरिर् अपि सर्वेषां भूतानां प्रियः ॥३३॥</p>
<p>**क्रम-सन्दर्भः : **भक्त-माहात्म्यम् एव चित्रकेतु-दृष्टान्तेन स्पष्टयति—न ह्य् अस्येति द्वाभ्याम् । प्रियाप्रिययोः स्व-परयोश् च भेदो नास्तीत्य् अर्थः । तत्र हेतुः—आत्मत्वाद् इति, आत्मत्वेन साम्याद् अनपेक्षणीयत्वाच् चेत्य् अर्थः । आत्मत्वाद् एव हेतोः सर्व-भूतानां तु प्रियः निरुपाधिक-प्रीति-विषयः ।_।_३३॥</p>
<p>**विश्वनाथः : **हरेश् च तत्त्वं शृणु—न हीति । स तु हरिः सर्व-भूतानां प्रिय एव, तद् अपि यत् स केषाञ्चित् प्रियो न भवति, केषाञ्चिद् द्वेष्यश् च न भवति, तत्र तारतम्येन मायैव कारणम् इति तस्मान् मायायाश् च तत्त्वं ज्ञापितम् ॥३३॥</p>
<blockquote>
<p>—ओ)०(ओ—</p></blockquote>
<p><strong>॥ ६.१७.३४-३५ ॥</strong></p>
<p><strong>तस्य चायं महा-भागश् चित्रकेतुः प्रियोऽनुगः ।</strong><br>
सर्वत्र सम-दृक् शान्तो ह्य् अहं चैवाच्युत-प्रियः ॥**</p>
<p><strong>तस्मान् न विस्मयः कार्यः पुरुषेषु महात्मसु ।</strong><br>
महापुरुष-भक्तेषु शान्तेषु सम-दर्शिषु ॥**</p>
<p>**श्रीधरः : **अहं चैवाच्युतस्य प्रियः, तस्मान् ममास्मिन् द्रोहो नाभूद् इति भावः ॥३४-३५॥</p>
<p>**क्रम-सन्दर्भः : **विरुद्धम्, अत एवाग्रे वक्ष्यते—इतिहासम् इमं पुण्यं चित्रकेतोर् महात्मनः [भा।पु। ६.१७.४०] इति ।_।_३५॥</p>
<p>**विश्वनाथः : **किन्त्व् अस्य चित्रकेतोर् मम च तत्त्वं शृण्व् इत्य् आह—तस्य सर्वत्र समस्यापि ।</p>
<blockquote>
<p>समोऽहं सर्व-भूतेषु न मे द्वेष्योऽस्ति न प्रियः ।<br>
ये भजन्ति तु मां भक्त्या मयि ते तेषु चाप्य् अहम् ॥[गीता ९.२९]</p></blockquote>
<p>इति तद्-वाक्याद् एवायम् अनुगश् चित्रकेतुः प्रियः । ममापि भक्तत्वाद् अहं च प्रियः, तस्माद् आवयोः सङ्कर्षण-भक्तयोः परस्पर-सख्येनान्तः-स्नेहवत्त्वात् कठोरोक्त्य्-आदिकम् अपि सख्य-सुख-पोषकम् एव, त्वं तु वृथैव कोपिन्य् अभूः ।</p>
<p>किं च, सत्यम् अहम् ईदृशी एव, त्वं त्व् आत्मानं निष्किञ्चनम् ऐकान्तिक-भक्तत्वेन सर्वत्र दर्शयसि । अथ च रहसि विद्याधरी-सहस्रेण सह रमसे, तस्मात् त्वं कपटी, अहं त्व् आत्मानं स्त्री-लाम्पट्य-मयं दर्शयन् निष्कपट एवास्मि ।</p>
<p>किं च, त्वं भक्तिं दर्शयसि, विषय-भोगं गोपयसि । अहं तु तद्-विपरीत एव वर्ते इत्य् आवयोर् अन्तरम् एते सभ्या एव साक्षित्वेनाचक्षताम् इत्य्-आदि-नर्म-गोष्ठी-रसास्वादोऽप्य् अद्याभविष्यद् एव । यदि त्वम् अन्तरा अन्तरायं नाकरिष्य इति त्वत्-कोप-वैरस्याद् एव स नाभूद् इत्य् उपालम्भो ध्वनितः । हन्त हन्त ! क्षत्र-बन्धुष्व् अर्वाचीनेष्व् अधुनैव भक्ति-मार्गम् आरूढेषु तवेश्वरस्यानादि-महा-भक्तस्याप्य् एतादृशेष्व् अप्य् एतावान् भावो नमस् तुभ्यं तद् इति विस्मयवत्यां तस्यां सत्यम् एतावान् एव भाव इत्य् आह—तस्माद् इति ॥३४-३५॥</p>
<blockquote>
<p>—ओ)०(ओ—</p></blockquote>
<p><strong>॥ ६.१७.३६ ॥</strong></p>
<p><strong>श्री-शुक उवाच—</strong></p>
<p><strong>इति श्रुत्वा भगवतः शिवस्योमाभिभाषितम् ।</strong><br>
बभूव शान्त-धी राजन् देवी विगत-विस्मया ॥**</p>
<p><strong>श्रीधरः, क्रम-सन्दर्भः : <em>न व्याख्यातम्।</em></strong></p>
<p>**विश्वनाथः : **शान्त-धीर् इति स्वीय-पूर्व-स्वभाव-स्मृत्या लज्जया पटाञ्चलेन मुखम् आच्चाद्वयामासेति भावः ॥३६॥</p>
<blockquote>
<p>—ओ)०(ओ—</p></blockquote>
<p><strong>॥ ६.१७.३७ ॥</strong></p>
<p><strong>इति भागवतो देव्याः प्रतिशप्तुम् अलन्तमः ।</strong><br>
मूर्ध्ना स जगृहे शापम् एतावत् साधु-लक्षणम् ॥**</p>
<p>**मध्वः : **देवा एव तद् अन्येभ्यः शक्ता नास्त्य् अत्र संशयः ।</p>
<blockquote>
<p>अशक्ता अपि शक्तानां शक्ताः शापादिषु स्फुटम् ॥<br>
तथाप्य् अशक्तैर् विहिताः शापाद्य्-अशक्तिमत्सु वै ।<br>
अत्यल्पाश् चाल्प-कालाश् च न सम्यक् प्रभवन्ति च ॥<br>
यत्नेनापोहितं शक्त्या उत्तमैस् तु न संशयः ।<br>
उत्तमेषु कृताः शापाः कर्तॄणां ज्ञान-पुण्ययोः ॥<br>
निःशेषेण निहन्तारस् तद्-अनुग्रहम् अन्तरा ।<br>
सदारयोर् ब्रह्म-विष्णौ वर-शापादयोऽखिलाः ॥<br>
तद् अन्येन कृताः सर्वे निष्फला एव निश्चयात् ।<br>
न चाप्य् अवास्तवाः शापाभवन्त्य् एषां तु कुत्रचित् ॥<br>
वर-विष्णोः श्रियश् च स्युर् ब्रह्मणश् च यथा-क्रमम् ।<br>
उत्तमैर् अधमानां तु वराः शापा यथोदितम् ।<br>
सम्पूर्ण-फलदा एव नात्र कार्या विचारणा ॥ इति स्कान्दे ॥३७॥</p></blockquote>
<p>**श्रीधरः : **प्रतिशापं दातुम् अलन्-तमः समर्थ-तमोऽपि ॥३७॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p>**विश्वनाथः : **चित्रकेतुर् अर्वाचीनत्वाद् अल्प-प्रभाव इति मा मंस्था इत्य् आह—इतीति । देव्या देव्यै अलं तम अतिसमर्थोऽपि ॥३७॥</p>
<blockquote>
<p>—ओ)०(ओ—</p></blockquote>
<p><strong>॥ ६.१७.३८ ॥</strong></p>
<p><strong>जज्ञे त्वष्टुर् दक्षिणाग्नौ दानवीं योनिम् आश्रितः ।</strong><br>
वृत्र इत्य् अभिविख्यातो ज्ञान-विज्ञान-संयुतः ॥**</p>
<p><strong>श्रीधरः, क्रम-सन्दर्भः : <em>न व्याख्यातम्।</em></strong></p>
<p>**विश्वनाथः : **योनिं जातिम् ॥३८॥</p>
<blockquote>
<p>—ओ)०(ओ—</p></blockquote>
<p><strong>॥ ६.१७.३९ ॥</strong></p>
<p><strong>एतत् ते सर्वम् आख्यातं यन् मां त्वं परिपृच्छसि ।</strong><br>
वृत्रस्यासुर-जातेश् च कारणं भगवन्-मतेः ॥**</p>
<p>**श्रीधरः : **असुर-जातेर् असुर-भावेनोत्पत्तेः । भगवति मतेश् च ॥३९॥</p>
<p>**क्रम-सन्दर्भः : **असुरजातेः कारणं महदपराधः भगवन्मतेः कारणं महदनुग्रहः ।_।_३९॥</p>
<p><strong>विश्वनाथः : <em>न व्याख्यातम्।</em></strong></p>
<blockquote>
<p>—ओ)०(ओ—</p></blockquote>
<p><strong>॥ ६.१७.४०-४१ ॥</strong></p>
<p><strong>इतिहासम् इमं पुण्यं चित्रकेतोर् महात्मनः ।</strong><br>
माहात्म्यं विष्णु-भक्तानां श्रुत्वा बन्धाद् विमुच्यते ॥**</p>
<p><strong>य एतत् प्रातर् उत्थाय श्रद्धया वाग्-यतः पठेत् ।</strong><br>
इतिहासं हरिं स्मृत्वा स याति परमां गतिम् ॥**</p>
<p>**श्रीधरः : **एतद् एतम् ॥४१॥</p>
<p><strong>क्रम-सन्दर्भः, विश्वनाथः : <em>न व्याख्यातम्।</em></strong></p>
<blockquote>
<p>—ओ)०(ओ—</p></blockquote>
<p>इति सारार्थ-दर्शिन्यां हर्षिण्यां भक्त-चेतसाम् ।</p>
<p>षष्ठस्य सप्तदशोऽध्यायः सङ्गतः सङ्गतः सताम् ॥*॥</p>
<p>—ओ)०(ओ—</p>
<p>इति श्रीमद्-भागवते महा-पुराणे ब्रह्म-सूत्र-भाष्ये पारमहंस्यं संहितायां वैयासिक्यां षष्ठ-स्कन्धे</p>
<p>चित्रकेतूपाख्याने</p>
<p>सप्तदशोऽध्यायः ।</p>
<p>॥ ६.१७ ॥</p>
<p>(६.१८)</p>

  </div>
</article>


        

        



    <aside class="card border noPrint" id="section-tree-item-bhAgavatam_gauDIya-prastutiH_06_17_chitraketUpAkhyAne_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/purANam_vaiShNavam/bhAgavatam/gauDIya-prastutiH/06/17_chitraketUpAkhyAne/">१७ चित्रकेतूपाख्याने </a>
            <a data-toggle="collapse" href="#section-tree-item-body-bhAgavatam_gauDIya-prastutiH_06_17_chitraketUpAkhyAne_md" role="button" aria-expanded="false" aria-controls="section-tree-item-body-bhAgavatam_gauDIya-prastutiH_06_17_chitraketUpAkhyAne_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-bhAgavatam_gauDIya-prastutiH_06_17_chitraketUpAkhyAne_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: १७ चित्रकेतूपाख्याने</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/purANam_vaiShNavam/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/purANam_vaiShNavam/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/purANam_vaiShNavam/actions/workflows/build.yml"><img src="https://github.com/vishvAsa/purANam_vaiShNavam/actions/workflows/build.yml/badge.svg"> Built </a> on 2025 Aug 25 05:46:07 UTC. (<a href="http://google.com/search?q=05%3a46%3a07%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
