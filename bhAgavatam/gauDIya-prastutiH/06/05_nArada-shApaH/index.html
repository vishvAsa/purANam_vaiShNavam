<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>पुराणे विश्वासटिप्पन्यः  | ०५ नारद-शापः</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/purANam_vaiShNavam/bhAgavatam/gauDIya-prastutiH/06/05_nArada-shApaH/" rel="alternate" type="application/rss+xml" title="पुराणे विश्वासटिप्पन्यः" />
    <link href="/purANam_vaiShNavam/bhAgavatam/gauDIya-prastutiH/06/05_nArada-shApaH/" rel="feed" type="application/rss+xml" title="पुराणे विश्वासटिप्पन्यः" />

    <meta property="og:url" content="https://vishvAsa.github.io/purANam_vaiShNavam/bhAgavatam/gauDIya-prastutiH/06/05_nArada-shApaH/">
  <meta property="og:site_name" content="पुराणे विश्वासटिप्पन्यः">
  <meta property="og:title" content="०५ नारद-शापः">
  <meta property="og:description" content="॥ ६.५.१ ॥
श्री-शुक उवाच—
तस्यां स पाञ्चजन्यां वै विष्णु-मायोपबृंहितः ।
हर्यश्व-संज्ञान् अयुतं पुत्रान् अजनयद् विभुः ॥**
**श्रीधरः : **
पञ्चमे नारदेनाथ वाचः-कूटैस् तु नाशितान् ।
सुतान् आकर्ण्य दक्षोऽमुं शशापेति निरूप्यते ॥१॥
**क्रम-सन्दर्भः : **उवाच चेति चतुष्कम् । पञ्च गुणिताः पञ्च आश्रयि-रूपा यत्र तद्-गृहम् आश्रय-रूपम् अद्भुतम् ॥१॥
**विश्वनाथः : **
वाचः-कूटेन हर्यश्वान् नयांश् चाकृत वैष्णवान् ।
पञ्चमे नारदः शप्तः स दक्षेनेति वर्ण्यते ॥१॥
—ओ)०(ओ—
॥ ६.५.२ ॥
अपृथग्-धर्म-शीलास् ते सर्वे दाक्षायणा नृप ।
पित्रा प्रोक्ताः प्रजा-सर्गे प्रतीचीं प्रययुर् दिशम् ॥**">
  <meta property="og:locale" content="en_us">
  <meta property="og:type" content="article">
    <meta property="article:section" content="bhagavatam">

  <meta itemprop="name" content="०५ नारद-शापः">
  <meta itemprop="description" content="॥ ६.५.१ ॥
श्री-शुक उवाच—
तस्यां स पाञ्चजन्यां वै विष्णु-मायोपबृंहितः ।
हर्यश्व-संज्ञान् अयुतं पुत्रान् अजनयद् विभुः ॥**
**श्रीधरः : **
पञ्चमे नारदेनाथ वाचः-कूटैस् तु नाशितान् ।
सुतान् आकर्ण्य दक्षोऽमुं शशापेति निरूप्यते ॥१॥
**क्रम-सन्दर्भः : **उवाच चेति चतुष्कम् । पञ्च गुणिताः पञ्च आश्रयि-रूपा यत्र तद्-गृहम् आश्रय-रूपम् अद्भुतम् ॥१॥
**विश्वनाथः : **
वाचः-कूटेन हर्यश्वान् नयांश् चाकृत वैष्णवान् ।
पञ्चमे नारदः शप्तः स दक्षेनेति वर्ण्यते ॥१॥
—ओ)०(ओ—
॥ ६.५.२ ॥
अपृथग्-धर्म-शीलास् ते सर्वे दाक्षायणा नृप ।
पित्रा प्रोक्ताः प्रजा-सर्गे प्रतीचीं प्रययुर् दिशम् ॥**">
  <meta itemprop="wordCount" content="3600">
  <meta name="twitter:card" content="summary">
  <meta name="twitter:title" content="०५ नारद-शापः">
  <meta name="twitter:description" content="॥ ६.५.१ ॥
श्री-शुक उवाच—
तस्यां स पाञ्चजन्यां वै विष्णु-मायोपबृंहितः ।
हर्यश्व-संज्ञान् अयुतं पुत्रान् अजनयद् विभुः ॥**
**श्रीधरः : **
पञ्चमे नारदेनाथ वाचः-कूटैस् तु नाशितान् ।
सुतान् आकर्ण्य दक्षोऽमुं शशापेति निरूप्यते ॥१॥
**क्रम-सन्दर्भः : **उवाच चेति चतुष्कम् । पञ्च गुणिताः पञ्च आश्रयि-रूपा यत्र तद्-गृहम् आश्रय-रूपम् अद्भुतम् ॥१॥
**विश्वनाथः : **
वाचः-कूटेन हर्यश्वान् नयांश् चाकृत वैष्णवान् ।
पञ्चमे नारदः शप्तः स दक्षेनेति वर्ण्यते ॥१॥
—ओ)०(ओ—
॥ ६.५.२ ॥
अपृथग्-धर्म-शीलास् ते सर्वे दाक्षायणा नृप ।
पित्रा प्रोक्ताः प्रजा-सर्गे प्रतीचीं प्रययुर् दिशम् ॥**">
<script type="text/javascript">
    
    let baseURL = "https:\/\/vishvAsa.github.io\/purANam_vaiShNavam\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/purANam_vaiShNavam\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/purANam_vaiShNavam\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/purANam_vaiShNavam\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/purANam_vaiShNavam\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvya\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/purANam_vaiShNavam\/bhAgavatam\/gauDIya-prastutiH\/06\/05_nArada-shApaH\/".replace(basePath, "/");
  pageVars.pageParams = {};
  pageVars.pageSource = "bhAgavatam\/gauDIya-prastutiH\/06\/05_nArada-shApaH.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/purANam_vaiShNavam/webpack_dist/uiLib-bundle.js"></script>







    <link rel="stylesheet" href="/purANam_vaiShNavam/webpack_dist/uiLib.css">
<link rel="stylesheet" href="/purANam_vaiShNavam/css/uiLibPrint.css" media="print" >
<link rel="stylesheet" href="/purANam_vaiShNavam/css/fonts.css" >
<link rel="stylesheet" href="/purANam_vaiShNavam/css/@fortawesome/fontawesome-free/css/solid.min.css">

<link rel="stylesheet" href="/purANam_vaiShNavam/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/purANam_vaiShNavam/bhAgavatam/gauDIya-prastutiH/06/05_nArada-shApaH/" />
<link rel="alternate" hreflang="sa-Deva" href="https://vishvAsa.github.io/purANam_vaiShNavam/bhAgavatam/gauDIya-prastutiH/06/05_nArada-shApaH/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/purANam_vaiShNavam/bhAgavatam/gauDIya-prastutiH/06/05_nArada-shApaH/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/purANam_vaiShNavam/bhAgavatam/gauDIya-prastutiH/06/05_nArada-shApaH/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/purANam_vaiShNavam/bhAgavatam/gauDIya-prastutiH/06/05_nArada-shApaH/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/purANam_vaiShNavam/bhAgavatam/gauDIya-prastutiH/06/05_nArada-shApaH/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/purANam_vaiShNavam/bhAgavatam/gauDIya-prastutiH/06/05_nArada-shApaH/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/purANam_vaiShNavam/bhAgavatam/gauDIya-prastutiH/06/05_nArada-shApaH/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/purANam_vaiShNavam/bhAgavatam/gauDIya-prastutiH/06/05_nArada-shApaH/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/purANam_vaiShNavam/bhAgavatam/gauDIya-prastutiH/06/05_nArada-shApaH/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/purANam_vaiShNavam/bhAgavatam/gauDIya-prastutiH/06/05_nArada-shApaH/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/purANam_vaiShNavam/bhAgavatam/gauDIya-prastutiH/06/05_nArada-shApaH/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/purANam_vaiShNavam/bhAgavatam/gauDIya-prastutiH/06/05_nArada-shApaH/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/purANam_vaiShNavam/bhAgavatam/gauDIya-prastutiH/06/05_nArada-shApaH/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/purANam_vaiShNavam/bhAgavatam/gauDIya-prastutiH/06/05_nArada-shApaH/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/purANam_vaiShNavam/bhAgavatam/gauDIya-prastutiH/06/05_nArada-shApaH/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/purANam_vaiShNavam/bhAgavatam/gauDIya-prastutiH/06/05_nArada-shApaH/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/purANam_vaiShNavam/bhAgavatam/gauDIya-prastutiH/06/05_nArada-shApaH/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/purANam_vaiShNavam/bhAgavatam/gauDIya-prastutiH/06/05_nArada-shApaH/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/purANam_vaiShNavam/bhAgavatam/gauDIya-prastutiH/06/05_nArada-shApaH/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/purANam_vaiShNavam/bhAgavatam/gauDIya-prastutiH/06/05_nArada-shApaH/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/purANam_vaiShNavam/bhAgavatam/gauDIya-prastutiH/06/05_nArada-shApaH/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/purANam_vaiShNavam/bhAgavatam/gauDIya-prastutiH/06/05_nArada-shApaH/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/purANam_vaiShNavam/bhAgavatam/gauDIya-prastutiH/06/05_nArada-shApaH/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/purANam_vaiShNavam/bhAgavatam/gauDIya-prastutiH/06/05_nArada-shApaH/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/purANam_vaiShNavam/bhAgavatam/gauDIya-prastutiH/06/05_nArada-shApaH/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/purANam_vaiShNavam/bhAgavatam/gauDIya-prastutiH/06/05_nArada-shApaH/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/purANam_vaiShNavam/bhAgavatam/gauDIya-prastutiH/06/05_nArada-shApaH/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/purANam_vaiShNavam/bhAgavatam/gauDIya-prastutiH/06/05_nArada-shApaH/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/purANam_vaiShNavam/bhAgavatam/gauDIya-prastutiH/06/05_nArada-shApaH/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/purANam_vaiShNavam/bhAgavatam/gauDIya-prastutiH/06/05_nArada-shApaH/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/purANam_vaiShNavam/bhAgavatam/gauDIya-prastutiH/06/05_nArada-shApaH/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/purANam_vaiShNavam/bhAgavatam/gauDIya-prastutiH/06/05_nArada-shApaH/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/purANam_vaiShNavam/bhAgavatam/gauDIya-prastutiH/06/05_nArada-shApaH/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/purANam_vaiShNavam/bhAgavatam/gauDIya-prastutiH/06/05_nArada-shApaH/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/purANam_vaiShNavam/bhAgavatam/gauDIya-prastutiH/06/05_nArada-shApaH/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/purANam_vaiShNavam/bhAgavatam/gauDIya-prastutiH/06/05_nArada-shApaH/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/purANam_vaiShNavam/bhAgavatam/gauDIya-prastutiH/06/05_nArada-shApaH/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/purANam_vaiShNavam/bhAgavatam/gauDIya-prastutiH/06/05_nArada-shApaH/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/purANam_vaiShNavam/bhAgavatam/gauDIya-prastutiH/06/05_nArada-shApaH/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/purANam_vaiShNavam/bhAgavatam/gauDIya-prastutiH/06/05_nArada-shApaH/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/purANam_vaiShNavam/bhAgavatam/gauDIya-prastutiH/06/05_nArada-shApaH/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/purANam_vaiShNavam/bhAgavatam/gauDIya-prastutiH/06/05_nArada-shApaH/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/purANam_vaiShNavam/bhAgavatam/gauDIya-prastutiH/06/05_nArada-shApaH/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/purANam_vaiShNavam/bhAgavatam/gauDIya-prastutiH/06/05_nArada-shApaH/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">पुराणे विश्वासटिप्पन्यः <br/> ०५ नारद-शापः</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/purANam_vaiShNavam/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="०५ नारद-शापः">०५ नारद-शापः</h1>
    
    <a id="editLink" class="btn btn-primary noPrint"  href="https://github.com/vishvAsa/purANam_vaiShNavam/edit/content/bhAgavatam/gauDIya-prastutiH/06/05_nArada-shApaH.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <p><strong>॥ ६.५.१ ॥</strong></p>
<p><strong>श्री-शुक उवाच—</strong></p>
<p><strong>तस्यां स पाञ्चजन्यां वै विष्णु-मायोपबृंहितः ।</strong><br>
हर्यश्व-संज्ञान् अयुतं पुत्रान् अजनयद् विभुः ॥**</p>
<p>**श्रीधरः : **</p>
<p>पञ्चमे नारदेनाथ वाचः-कूटैस् तु नाशितान् ।</p>
<p>सुतान् आकर्ण्य दक्षोऽमुं शशापेति निरूप्यते ॥१॥</p>
<p>**क्रम-सन्दर्भः : **उवाच चेति चतुष्कम् । पञ्च गुणिताः पञ्च आश्रयि-रूपा यत्र तद्-गृहम् आश्रय-रूपम् अद्भुतम् ॥१॥</p>
<p>**विश्वनाथः : **</p>
<p>वाचः-कूटेन हर्यश्वान् नयांश् चाकृत वैष्णवान् ।</p>
<p>पञ्चमे नारदः शप्तः स दक्षेनेति वर्ण्यते ॥१॥</p>
<p>—ओ)०(ओ—</p>
<p><strong>॥ ६.५.२ ॥</strong></p>
<p><strong>अपृथग्-धर्म-शीलास् ते सर्वे दाक्षायणा नृप ।</strong><br>
पित्रा प्रोक्ताः प्रजा-सर्गे प्रतीचीं प्रययुर् दिशम् ॥**</p>
<p>**श्रीधरः : **अपृथग् धर्म-शीला एकाचार-स्वभावाः ॥२॥</p>
<p><strong>क्रम-सन्दर्भः, विश्वनाथः : <em>न व्याख्यातम्।</em></strong></p>
<p>—ओ)०(ओ—</p>
<p><strong>॥ ६.५.३ ॥</strong></p>
<p><strong>तत्र नारायण-सरस् तीर्थं सिन्धु-समुद्रयोः ।</strong><br>
सङ्गमो यत्र सुमहन् मुनि-सिद्ध-निषेवितम् ॥**</p>
<p>**श्रीधरः : **तत्र प्रतीच्यां दिशि सिन्धोर् नद्याः समुद्रस्य च यत्र सङ्गमस् तत्र-स्थं नारायण-सरो नाम तीर्थं प्रययुर् इत्य् अन्वयः । सु-महद् अति-विस्तीर्णम् ॥३॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p>**विश्वनाथः : **तत्र दिशि नारायण-सरस्-तीर्थं महद् वर्तते, यत्र सिन्धोर् नद्याः समुद्रस्य च सङ्गमः ॥३॥</p>
<p>—ओ)०(ओ—</p>
<p><strong>॥ ६.५.४ ॥</strong></p>
<p><strong>तद्-उपस्पर्शनाद् एव विनिर्धूत-मलाशयाः ।</strong><br>
धर्मे पारमहंस्ये च प्रोत्पन्न-मतयोऽप्य् उत ॥**</p>
<p>**श्रीधरः : **विनिर्धूतो मलो रागादिर् यस्मात् स आशयो येषाम् ॥४॥</p>
<p><strong>क्रम-सन्दर्भः, विश्वनाथः : <em>न व्याख्यातम्।</em></strong></p>
<p>—ओ)०(ओ—</p>
<p><strong>॥ ६.५.५ ॥</strong></p>
<p><strong>तेपिरे तप एवोग्रं पित्रादेशेन यन्त्रिताः ।</strong><br>
प्रजा-विवृद्धये यत्तान् देवर्षिस् तान् ददर्श ह ॥**</p>
<p>**श्रीधरः : **तान् शुद्ध-सत्त्वान् अपि पित्रादेश-जाड्येन प्रजा-विवृद्धये यत्तान् उद्युक्तान् ददर्श ॥५॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p>**विश्वनाथः : **यत्तान् उद्यतान् ॥५॥</p>
<p>—ओ)०(ओ—</p>
<p><strong>॥ ६.५.६ ॥</strong></p>
<p><strong>उवाच चाथ हर्यश्वाः कथं स्रक्ष्यथ वै प्रजाः ।</strong><br>
अदृष्ट्वान्तं भुवो यूयं बालिशा बत पालकाः**<sup id="fnref:1"><a href="#fn:1" class="footnote-ref" role="doc-noteref">1</a></sup>** ॥**</p>
<p>**श्रीधरः : **अहो कष्टं मोक्ष-मार्गाधिकारिणः सन्त एते प्रवृत्ति-निष्ठैः कर्मभिर् नश्येरन्न् इति कृपया तान् निगूढार्थैर् वाक्यैर् उपदिशति स्म । तद् आह—उवाचेति चतुर्भिः । पालकाः सन्तोऽपि बालिशा अज्ञा यूयं कथं प्रजाः स्रक्ष्यथ ? बतेति खेदे । बालका इति पाठे बालिशत्वे हेतुः ॥६॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p>**विश्वनाथः : **</p>
<p>शुद्धान्तःकरणा एते मोक्ष-धर्माधिकारिणः ।</p>
<p>अनुरोधात् पितुः कस्माद् अत्र मज्जन्ति कर्मणि ॥</p>
<p>तद् इमान् मोचये तत्त्वम् उपदिश्यैव गूढ-वाक् ।</p>
<p>इति कारुणिको वाचः कूटांस् तान् आह नारदः ॥</p>
<p>हे हर्यश्वाः ! भूवोऽन्तम् अदृष्ट्वा प्रजाः कथं स्रक्ष्यथ ? व्याख्यात्व् एषां स्वयम् एवाग्रे करिष्यत इति न व्याख्यायते । तस्मात् यूयं बालिशा मूर्खा एव, यतो बालकाः । पालका इति पाठे प्रजानां पालका अपि यूयं बालिशाः एव । बतेति विस्मये ॥६॥</p>
<p>—ओ)०(ओ—</p>
<p><strong>॥ ६.५.७ ॥</strong></p>
<p><strong>तथैक-पुरुषं राष्ट्रं बिलं चादृष्ट-निर्गमम् ।</strong><br>
बहु-रूपां स्त्रियं चापि पुमांसं पुंश्चली-पतिम् ॥**</p>
<p>**श्रीधरः : **एक एव पुरुषो यस्मिंस् तद् राष्ट्रम् अदृष्ट्वेत्य् अनुषङ्गः । बिलं चेत्य्-आदि-द्वितीयान्तानाम् अविज्ञाय कथं सर्गं करिष्यथेति तृतीयेनान्वयः ॥७॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p>**विश्वनाथः : **एक एव पुरुषो यत्र तद् राष्ट्रम् इत्य्-आदि द्वितीयान्तानाम् अविज्ञाय कथं सर्गं करिष्यथेति तृतीयेनान्वयः ॥७॥</p>
<p>—ओ)०(ओ—</p>
<p><strong>॥ ६.५.८ ॥</strong></p>
<p><strong>नदीम् उभयतो वाहां पञ्च-पञ्चाद्भुतं गृहम् ।</strong><br>
क्वचिद् धंसं चित्र-कथं क्षौर-पव्यं स्वयं भ्रमि ॥**</p>
<p>**श्रीधरः : **पञ्च-पञ्चानां पञ्च-विंशतेर् अद्भूतं गृहम् । क्षौर-पव्यं क्षुरैः पविभिर् वज्रैश् च निर्मितम् इवाति-तीक्ष्णं दृढं चेत्य् अर्थः । स्वयं स्वतन्त्रम् । भ्रमिं भ्रमण-स्वभावम् ॥८॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p>**विश्वनाथः : **उभयतो बाह्यम् उभय-दिक् प्रवाहतीं पञ्च-पञ्चानां पञ्च-विंशति-तत्त्वानाम् अद्भुतं गृहं विष्णुं परम-साद्गुण्य-प्रदत्वात् भक्तानां तानि तत्रैव स्थातुम् अर्हन्तीति भावः । क्षुरैः पविभिर् वज्रैश् च निर्मितम् अतितीक्ष्णं किम् अपि वस्तु ॥८॥</p>
<p>—ओ)०(ओ—</p>
<p><strong>॥ ६.५.९ ॥</strong></p>
<p><strong>कथं स्व-पितुर् आदेशम् अविद्वांसो विपश्चितः ।</strong><br>
अनुरूपम् अविज्ञाय अहो सर्गं करिष्यथ ॥**</p>
<p>**श्रीधरः : **विपश्चितः सर्व-ज्ञस्य स्व-पितुर् आदेशम् आत्मनोऽनुरूपम् अविद्वांसोऽजानन्तः पूर्वोक्तं चैक-पुरुषं राष्ट्रम् इत्य्-आद्य्-अविज्ञायाहो कथं सर्गं करिष्यथेत्य् अन्वयः ॥९॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p>**विश्वनाथः : **विपश्चितः सर्वज्ञस्य ॥९॥</p>
<p>—ओ)०(ओ—</p>
<p><strong>॥ ६.५.१० ॥</strong></p>
<p><strong>श्री-शुक उवाच—</strong></p>
<p><strong>तन् निशम्याथ हर्यश्वा औत्पत्तिक-मनीषया ।</strong><br>
वाचः-कूटं तु देवर्षेः स्वयं विममृशुर् धिया ॥**</p>
<p>**श्रीधरः : **वाचः-कूटं परोक्ष-वादेनार्थान्तरम् इव प्रतीयमानं वचनम् । औत्पत्तिकी सहजा मनिषा विचार-शक्तिर् यस्याः, तया धिया स्वयम् एव विममृशुर् विचारितवन्तः ॥१०॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p>**विश्वनाथः : **वाचः-कूटं परोक्ष-वादेनार्थान्तरम् इव प्रतीयमानं वचनम् ॥१०॥</p>
<p>—ओ)०(ओ—</p>
<p><strong>॥ ६.५.११ ॥</strong></p>
<p><strong>भूः क्षेत्रं जीव-संज्ञं यद् अनादि निज-बन्धनम् ।</strong><br>
अदृष्ट्वा तस्य निर्वाणं किम् असत्-कर्मभिर् भवेत् ॥**</p>
<p>**श्रीधरः : **नारदोक्त-दश-वाक्यानां तैर् विमृश्य निर्णीतानर्थान् आह दशभिः । अदृष्ट्वाऽन्तं भुवः [भा।पु। ६.५.६] इत्य् अत्र भू-शब्दार्थम् आह—भूर् इति क्षेत्रम् । तच् चात्र जीव-संज्ञं लिङ्ग-शरीरम् । यन् निज-बन्धनम् आत्मनो बन्ध-कारणम् । अन्त-शब्दार्थम् आह—निर्वाणं नाशम् । असद्भिर् मोक्षानुपयोगिभिः कर्मभिः किं भवेत् ? न किम् अपि॥११॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p>**विश्वनाथः : **नारदोक्तानि दश-वाक्यानि सुख-बोधार्थं स्वयम् एव व्याचष्टे दशभिः । तत्र अदृष्ट्वाऽन्तं भुवः [भा।पु। ६.५.६] इति व्याचष्टे—भूर् इति क्षेत्रम् । तच् चात्र जीव-संज्ञं लिङ्ग-शरीरम् । अनादि आदि-शून्यं निजस्य जीवात्मनो -बन्धनं यतस् तत् तस्य निर्वाणम् । अन्तं ज्ञानेन नाशम् इत्य् अर्थः । असत्-कर्मभिर् अवान्तरैः कर्म-मार्गैस् तेन कर्म-निर्वाणार्थम् एव प्रत्युत यतध्वम् इति भावः ॥११॥</p>
<p>—ओ)०(ओ—</p>
<p><strong>॥ ६.५.१२ ॥</strong></p>
<p><strong>एक एवेश्वरस् तुर्यो भगवान् स्वाश्रयः परः ।</strong><br>
तम् अदृष्ट्वाभवं पुंसः किम् असत्-कर्मभिर् भवेत् ॥**</p>
<p>**श्रीधरः : **एक-पुरुषं [भा।पु। ६.५.७] इत्य् अस्यार्थम् आह—एक एवेति । तुर्यः सर्व-साक्षी । स्वाश्रयः स्वाधारः । अभवं नित्य-मुक्तम् । असद्भिर् ईश्वरासमर्पितैः कर्मभिः ॥१२॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p>**विश्वनाथः : **तथा, एक-पुरुषं राष्ट्रं[भा।पु। ६.५.७]इत्य् एतद् व्याचष्टे—एक इति । तुर्यः विश्व-तैजस-प्राज्ञेभ्यो भिन्नश् चतुर्थः । राष्टं जगद् इति ज्ञेयम् । अभवत् न विद्यते भवः संसारो भक्तानां यतन्तं “अदृष्ट्वा भजनैर् अप्रत्यक्षीकृता तेन तम् एव भजतेति भावः ॥१२॥</p>
<p>—ओ)०(ओ—</p>
<p><strong>॥ ६.५.१३ ॥</strong></p>
<p><strong>पुमान् नैवैति यद् गत्वा बिल-स्वर्गं गतो यथा ।</strong><br>
प्रत्यग्-धामाविद इह किम् असत्-कर्मभिर् भवेत् ॥**</p>
<p>**श्रीधरः : **बिलं चादृष्ट-निर्गमं [भा।पु। ६.५.७] इत्य् अस्यार्थम् आह—पुमान् यद् गत्वा प्राप्य बिल-स्वर्गं पातालं गत इव नैवैति नावर्तते तत् प्रत्यग् धाम ज्योती-रूपं ब्रह्म । अविदोऽविदुषः असद्भिर् नश्वर-स्वर्गादि-साधनैः कर्मभिः ॥१३॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p>**विश्वनाथः : **बिलं चादृष्ट-निर्गमं [भा।पु। ६.५.७] इति व्याचष्टे—पुमान् इति । यत् प्रत्यग्-धाम प्रतीचो भगवतो धाम वैकुण्ठं गत्वा प्राप्य न पुनर् एति न पुनर् आवर्तते । बिल-स्वर्गं पातालं गतो यथा तत्रैवासज्य तिष्ठतीत्य् अर्थः । अविदः अविदुषो जनस्य तेन वैकुण्ठ-प्राप्तये यतध्वम् इति भावः ॥१३॥</p>
<p>—ओ)०(ओ—</p>
<p><strong>॥ ६.५.१४ ॥</strong></p>
<p><strong>नाना-रूपात्मनो बुद्धिः स्वैरिणीव गुणान्विता ।</strong><br>
तन्-निष्ठाम् अगतस्येह किम् असत्-कर्मभिर् भवेत् ॥**</p>
<p>**श्रीधरः : **बहु-रूपां स्त्रियं [भा।पु। ६.५.७] इत्य् अस्यार्थम् आह—नाना-रूपेति । स्वैरिणीव पुंश्चलीव विमोहकै रज-आदि-गुणैर् अन्विता । तन् निष्ठां तस्या अवसानं विवेकम् अगतस्याप्राप्तस्य । असद्भिर् अशान्तैः ॥१४॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p>**विश्वनाथः : **बहु-रूपां स्त्रियं [भा।पु। ६.५.७] इत्य् एतद् व्याचष्टे—नानेति । स्वैरिणीव कुविषयोन्मुखी गुणाः सौन्दर्य-वैदग्ध्यादयः । पाण्डित्यादयश् च तैर् अन्विता । तस्या निष्ठां भद्राभद्र-प्रवृत्तिम् अगतस्य अजानतः अविचारयत इत्य् अर्थः । अतो विवेकेन बुद्धिं कृष्णोन्मुखीं कुरुतेति भावः ॥१४॥</p>
<p>—ओ)०(ओ—</p>
<p><strong>॥ ६.५.१५ ॥</strong></p>
<p><strong>तत्-सङ्ग-भ्रंशितैश्वर्यं संसरन्तं कुभार्यवत् ।</strong><br>
तद्-गतीर् अबुधस्येह किम् असत्-कर्मभिर् भवेत् ॥**</p>
<p>**श्रीधरः : **पुमांसं पुंश्चली-पतिं [भा।पु। ६.५.७] इत्य् अस्यार्थम् आह । तस्याः सङ्गेन भ्रंशितम् ऐश्वर्यं स्वातन्त्र्यं यस्य । कुत्सिता भार्या यस्य तद्वत् । तस्या गतीः सुख-दुःख-लक्षणाः । संसरन्तं गच्छन्तं जीवम् अबुधस्याजानतः । असद्भिर् बुद्ध्य्-अविवेक-प्राप्तैः ॥१५॥</p>
<p>**क्रम-सन्दर्भः : **तस्याः पुंश्चली-रूपाया मायायाः सङ्गेन भ्रंशितम् ऐश्वर्यं किञ्चित् स्वीय-ज्ञानादि-सामर्थ्यं यस्य तम् । तस्या गतीः संसरन्तं गच्छन्तं जीवम् स्व-स्वरूपम् अबुधस्याजानत इत्य् अर्थः<sup id="fnref:2"><a href="#fn:2" class="footnote-ref" role="doc-noteref">2</a></sup> । तत्-सङ्ग-भ्रंशितैश्वर्यम् इति । जीवस्य स्व-ज्ञानादि-रूपं स्वरूप-सामर्थ्यं किञ्चिद् दर्शितम् इति ज्ञेयम् ॥१५॥<sup id="fnref:3"><a href="#fn:3" class="footnote-ref" role="doc-noteref">3</a></sup></p>
<p>**विश्वनाथः : **पुमांसं पुंश्चली-पतिं [भा।पु। ६.५.७] इति व्याचष्टे—तद् इति । कुत्सित-भार्यं गृहस्थम् इव संसरन्तं जीवम् अबुधस्य अजानतः—षष्ठ्य्-अभाव आर्षः । तस्य गतीः स्वर्ग-नरकाद्या अप्य् अजानतः तेनात्मानम् आत्मनैवोद्धरथेति भावः ॥१५॥</p>
<p>—ओ)०(ओ—</p>
<p><strong>॥ ६.५.१६ ॥</strong></p>
<p><strong>सृष्ट्य्-अप्यय-करीं मायां वेला-कूलान्त-वेगिताम्</strong><sup id="fnref:4"><a href="#fn:4" class="footnote-ref" role="doc-noteref">4</a></sup>** ।**</p>
<p><strong>मत्तस्य ताम् अविज्ञस्य किम् असत्-कर्मभिर् भवेत् ॥</strong></p>
<p>**श्रीधरः : **नदीम् उभयतो वाहां [भा।पु। ६.५.८] इत्य् अस्यार्थम् आह । सृष्ट्य्-अप्ययौ करोतीत्य् उभयतः प्रवाहो दर्शितः । वेला कूलं प्रवाह-पतितानां निर्गम-स्थानं तपो-विद्यादि तस्यान्ते समीपे वेगितां निर्गम-प्रतिबन्धाय क्रोधाहङ्कारादिभिः कृत-वेगाम् । मत्तस्य तद् वेगेन विवशस्य । अत एव तां तथाभूताम् अविज्ञस्याविचारयतः । असद्भिर् मायिकैः । यद् वा, वेला-कूलं समुद्रस्य व्यवहार-स्थानं तस्य समीपे समुद्र-वृद्धि-ह्रासाभ्यां यथोभयतोऽन्तर्-बहिः कृत-वेगा नदी भवत्य् एवं समुद्र-तुल्यस्यात्मनो व्यवहार-स्थाने व्यवहार-स्थाने देहे जन्म-मरणादिभिः कृत-वेगाम् इत्य् अर्थः । वेगिनीम् इति पाठे वेगवतीम् ॥१६॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p>**विश्वनाथः : **नदीम् उभयतो वाहां [भा।पु। ६.५.८] इति व्याचष्टे—सृष्टाप्ययौ करोतीति तां सृष्टि-काले पूर्व-पूर्वतस् तत्त्वानि निःसरन्ति अप्यय-काले उत्तरोत्तरतः पूर्वं पूर्वं प्रविशन्तीत्य् उभयतः प्रवाहो दर्शितः । वेला-कुलस्यान्तं समीपं, वेला स्यात् तीर-नीरयोः इत्य् अभिधानात् । संसार-प्रवाह-पतितानां निर्गम-स्थानं तपो-विद्यादि, तत्रैव वेगिनीं निर्गम-प्रतिबन्धाय तपो-विद्यादिमत् सुदृष्टैः क्रोधाहङ्कारादिभिः कृत-वेगां, वेगिताम् इति च पाठः । मत्तस्य तत्-तद्-वेगेन विवशस्य, अत एव तां तथा-भूताम् अविज्ञस्य अविचारयतः तेन लौकिक-प्रतिष्ठादिकम् अपि परित्यज्य पारं व्रजथेति भावः ॥१६॥</p>
<p>—ओ)०(ओ—</p>
<p><strong>॥ ६.५.१७ ॥</strong></p>
<p><strong>पञ्च-विंशति-तत्त्वानां पुरुषोऽद्भुत-दर्पणः ।</strong><br>
अध्यात्मम् अबुधस्येह किम् असत्-कर्मभिर् भवेत् ॥**</p>
<p>**श्रीधरः : **पञ्च-पञ्च[भा।पु। ६.५.८] इत्य् अस्यार्थम् आह । पञ्च-विंशति-तत्त्वानां पुरुषोऽन्तर्यामी । अद्भुत-दर्पणम् आश्चर्य-रूप आश्रयः । अध्यात्मं कार्य-कारण-सङ्घाताधिष्ठातारम् । तम् अबुधस्य । असद्भिर् मिथ्यास्वातन्त्र्य-कृतैः ॥१७॥</p>
<p>**क्रम-सन्दर्भः : **लोहानाम् इव पञ्चविंशति-तत्त्वानां सङ्घात-रूपः पुरुषोऽद्भुतो दर्पणः, आत्मनः आभास आश्रयो मुखादेर् इव । ऐश्वरं भगवल्-लीलात्मकम् । चित्र-कथम् इत्य् उक्तत्वात् । विविक्तानि पदानि सर्वेऽप्य् अर्था यस्मात् ॥१७॥</p>
<p>**विश्वनाथः : **पञ्च-पञ्चाद्भुत-गृहं [भा।पु। ६.५.८] इत्य् एतद् व्याचष्टे—पञ्चेति । पुरुषो विष्णुर् अद्भुत-दर्पण इति भक्ता हि स्व-चिन्तादीनि पञ्च-विंशति-तत्त्वानि विष्णोर् एवार्पयन्ति तानि च विष्णु-गतानि भूत्वा निर्मलान्य् अप्राकृतानि नित्यानि प्रतिबिम्बितां परित्यज्य विष्णु-रूप-दर्पण-धर्माण्य् एव भवन्तीति विष्णु-रूप-दर्पणस्याद्भुतत्वम् । अन्य-दर्पण-गतं मुखादिकं तु यथा-स्थित-रूपं यत् तत् प्रतिबिम्बम् एव भवेन् न तु दर्पण-गत-नैर्मल्य-ग्राहीत्य् अर्थः । तं पुरुषं विष्णुम् अध्यात्मम् आत्मन्य् एव वर्तमानम् अबुधस्य सेव्यत्वेनाजानतः । तस्माद् देहात्मानौ हरये समर्पयथेति भावः ॥१७॥</p>
<p>—ओ)०(ओ—</p>
<p><strong>॥ ६.५.१८ ॥</strong></p>
<p><strong>ऐश्वरं शास्त्रम् उत्सृज्य बन्ध-मोक्षानुदर्शनम् ।</strong><br>
विविक्त-पदम् अज्ञाय किम् असत्-कर्मभिर् भवेत् ॥**</p>
<p>**श्रीधरः : **क्वचिद् धंसं [भा।पु। ६.५.८] इत्य् अस्यार्थम् आह । ऐश्वरम् ईश्वर-प्रतिपादकम् । विविक्तं पदं चिज्-जड-रूपं वस्तु येनेति हंस-पद-व्याख्यानम् । बन्ध-मोक्षाव् अनुदर्शयतीति तथा । अनेन चित्राः कथा यस्येति व्याख्यातम् । तद् उत्सृज्यान् अभ्यस्य अज्ञायाविदुषः । असद्भिर् बहिर्-मुखैः ॥१८॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p>**विश्वनाथः : **क्वचिद् धंसं चित्र-कथं [भा।पु। ६.५.८] इति व्याचष्टे—ऐश्वरम् ईश्वर-प्रतिपादकम् । बन्ध-मोक्षौ विचित्राभिः कथाभिर् अनुदर्शयतीति चित्र-कथम् इति व्याख्यातम् । क्षीर-नीरम् इव विविक्तम् आत्मात्म-वस्तु येनेति हंस-पदं व्याख्यातम् । विविक्तानि विचार-युक्तान्य् एव पदानि सुप्-तिङ्-अन्तानि यत्रेति तत्रैवान्तिक्यम् उचितम् अतो मोक्षार्थम् ईश्वरं भजतेति भावः ॥१८॥</p>
<p>—ओ)०(ओ—</p>
<p><strong>॥ ६.५.१९ ॥</strong></p>
<p><strong>काल-चक्रं भ्रमि तीक्ष्णं सर्वं निष्कर्षयज् जगत् ।</strong><br>
स्वतन्त्रम् अबुधस्येह किम् असत्-कर्मभिर् भवेत् ॥**</p>
<p>**श्रीधरः : **क्षौर-पव्यं [भा।पु। ६.५.८] इत्य् अस्यार्थम् आह—काल-चक्रम् इति । भ्रमिर् भ्रमणात्मकम् । तीक्ष्णम् इति निष्कर्षयद् इति च क्षौरपव्य-पदं व्याख्यातम् । तद् अबुधस्यात एव फलस्य नित्य-बुद्ध्या काम्य-कर्मानुष्ठाने वैगुण्य-बाहुल्याद् असद्भिः ॥१९॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p>**विश्वनाथः : **क्षौर-पव्यं स्वयं भ्रमि[भा।पु। ६.५.८] इति व्याचष्टे—काल-चक्रम् इति । क्षुर-पविभ्याम् इव निवृत्तम् इति भय-प्रदत्वात् क्षौर-पव्यं भ्रमणात्मकत्वाद् भ्रमिः । तीक्ष्णत्वात् तीक्ष्णं निष्कर्षयत् विनाशयत् । तेन श्वः परश्वो वा मरिष्यथ किम् इति हरिं न भजथेति भावः ॥१९॥</p>
<p>—ओ)०(ओ—</p>
<p><strong>॥ ६.५.२० ॥</strong></p>
<p><strong>शास्त्रस्य पितुर् आदेशं यो न वेद निवर्तकम्</strong></p>
<p><strong>कथं तद्-अनुरूपाय गुण-विस्रम्भ्य् उपक्रमेत् ॥</strong></p>
<p>**श्रीधरः : **स्व-पितुर् आदेशं [भा।पु। ६.५.९] इत्य् अस्यार्थम् आह । शास्त्रस्य स्व-पितुर् द्वितीय-जन्म-हेतोः । तद्-अनुरूपाय निवृत्त्य्-अनुरूपाय । निवर्तकम् आदेशं यो न वेद स कथं गुण-विश्रम्भी गुण-मय-प्रवृत्ति-मार्ग-विश्वासवान् सन्न् उपक्रमेत् सृष्ट्य्-आदौ प्रवर्तेत ।</p>
<blockquote>
<p>मोक्षेश-ब्रह्म-बुद्धीनां जीव-मायान्तर्-आत्मनाम् ।<br>
शास्त्र-कालोपदेशानाम् अज्ञाने किम् उ कर्मभिः ॥ इति वाचः-कूट-सङ्ग्रह-श्लोकः ॥२०॥</p></blockquote>
<p>**क्रम-सन्दर्भः : **तद्-अनुरूपाय निवृत्त्य्-अनुरूपाय ज्ञानाय । तद्-अवेदने तत्रैव वध्येतेति भावः ॥२०॥</p>
<p>**विश्वनाथः : **कथं स्व-पितुर् आदेशम् अविद्वांसः[भा।पु। ६.५.९] इति व्याचष्टे—शास्त्रस्येति । न ह्य् आधान-कर्तैव पिता । किन्तु शास्त्रम् एव तस्य पितुर् आदेशोऽपि निवर्तक एव, न तु प्रवर्तकः । अतो यस्यादेशं निवर्तकं न वेद, तदा तद्-अनुरूपाय आदेशानुरूपं कर्तुं कथम् उपक्रमेत् । यतोऽयं गुणे प्रवृत्ति-मार्गे एव विस्रम्भी अयम् एवादेश इति विश्वासवान्, अतः शास्त्रस्य शास्त्रानुसारिणः पितुश् च निवृत्ति-धर्मे या आज्ञा सेवा वास्तवी, ताम् एव पालयेद् इति ध्वनिः । अतः शास्त्र-तात्पर्य-प्रतिकूलम् आदेष्टुर् दक्षस्य पितृत्वाभावात् तद्-आज्ञाया अपालने वो नास्ति प्रत्यवाय इत्य् अनुध्वनिः । तस्मान् मत्त एव विष्णोर् मन्त्रं गृहीत्वा क्वचिद् एकान्त उपविश्य तं विष्णुम् एव भजतेति सर्वानुध्वनिः ॥२०॥</p>
<p>—ओ)०(ओ—</p>
<p><strong>॥ ६.५.२१ ॥</strong></p>
<p><strong>इति व्यवसिता राजन् हर्यश्वा एक-चेतसः ।</strong><br>
प्रययुस् तं परिक्रम्य पन्थानम् अनिवर्तनम् ॥**</p>
<p>**श्रीधरः : **इति व्यवसिता एवं निश्चितवन्तः । एक-चेतस ऐकमत्य-युक्ताः । तं नारदं प्रदक्षिणी-कृत्यापुनर्-आवृत्ति-मार्गं प्रययुः ॥२१॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p>**विश्वनाथः : **इति विशेषेण अवसितं निश्चितं यैस् ते, एक-चेतसः ऐक्यमत्यवन्तः, परिक्रम्येति गुरु-करण-चरणामृत-ग्रहण-दण्डवत्-प्रणमनादयोऽप्य् उपलक्ष्यन्ते ॥२१॥</p>
<p>—ओ)०(ओ—</p>
<p><strong>॥ ६.५.२२ ॥</strong></p>
<p><strong>स्वर-ब्रह्मणि निर्भात- हृषीकेश-पदाम्बुजे ।</strong><br>
अखण्डं चित्तम् आवेश्य लोकान् अनुचरन् मुनिः ॥**</p>
<p>**श्रीधरः : **निर्भातः साक्षात् कृतो यो हृषीकेशस् तस्य पदाम्बुजे । अनुचरत् अन्वचरद् इत्य् अर्थः ॥२२॥</p>
<p>**क्रम-सन्दर्भः : **नारदस्य च चेष्टेयं सर्वं तद् उन्मुखी-करणेच्छा-मयेन श्री-भगद्-अनुरागेणैवेत्य् आह—स्वर-ब्रह्मणीति । उत्तम-स्वर-जाति-स्वभावोऽयम् । यः सामान्यतः स्व-स्वोत्कण्ठा-विषयं स्मारयति विशेषतो भक्तानां भगवन्तम् इत्य् अनुभवः ॥२२॥</p>
<p>**विश्वनाथः : **हन्त हन्त एतावन्तो जीवा नरकाद् उद्धृतास् तत्-प्रभोर् यश उपरीणयामीति नारदस्यानन्द-समुद्रे निमज्जनम् आह—स्वराः षड्जादय एव ब्रह्म, तत्र निर्भातस्य लीला-गानेन साक्षात्-कृतस्य हृषीकेशस्य सर्वेन्द्रियाकर्षकस्य कृष्णस्य चरण-कमले ॥२२॥</p>
<p>—ओ)०(ओ—</p>
<p><strong>॥ ६.५.२३ ॥</strong></p>
<p><strong>नाशं निशम्य पुत्राणां नारदाच् छील-शालिनाम् ।</strong><br>
अन्वतप्यत कः शोचन् सुप्रजस्त्वं शुचां पदम् ॥**</p>
<p>**श्रीधरः : **नाशम् अदर्शनं स्व-धर्म-भ्रंशं वा । शीलेन शालन्ते शोभन्त इति तथा तेषाम् । को दक्षः ? सुप्रजस्त्वं सत्-पुत्रवत्त्वम् । शुचां शोकानां स्थानम् ॥२३॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p>**विश्वनाथः : **नाशं वैष्णवत्वम् एव गृहस्थानां मते नाशस्तम् । को दक्षः ? अन्वतप्यत । हन्त हन्त तादृशा मे पुत्रा नारदेन भ्रंशिता इति विषसाद । सुप्रजस्त्वं सत्-पुत्रवत्त्वम् । शुचां पदं शोकानां स्थानं शोक-दुःखादृष्टवन्त एव लोकाः सुप्रजसो भवन्तीति विललाप ॥२३॥</p>
<p>—ओ)०(ओ—</p>
<p><strong>॥ ६.५.२४ ॥</strong></p>
<p><strong>स भूयः पाञ्चजन्यायाम् अजेन परिसान्त्वितः ।</strong><br>
पुत्रान् अजनयद् दक्षः सवलाश्वान् सहस्रिणः ॥**</p>
<p>**श्रीधरः : **अजेन ब्रह्मणा । सहस्रशः सहस्र-सङ्ख्यान् ॥२४॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p>**विश्वनाथः : **सवलाश्वान् सवलाश्व-संज्ञान् सहस्रिणः सहस्र-साङ्ख्यातान् ॥२४॥</p>
<p>—ओ)०(ओ—</p>
<p><strong>॥ ६.५.२५ ॥</strong></p>
<p><strong>ते च पित्रा समादिष्टाः प्रजा-सर्गे धृत-व्रताः ।</strong><br>
नारायण-सरो जग्मुर् यत्र सिद्धाः स्व-पूर्वजाः ॥**</p>
<p>**श्रीधरः : **परमं ब्रह्म प्रणवं वक्ष्यमाण-मन्त्रं वा ॥२५॥</p>
<p><strong>क्रम-सन्दर्भः, विश्वनाथः : <em>न व्याख्यातम्।</em></strong></p>
<p>—ओ)०(ओ—</p>
<p><strong>॥ ६.५.२६ ॥</strong></p>
<p><strong>तद्-उपस्पर्शनाद् एव विनिर्धूत-मलाशयाः ।</strong><br>
जपन्तो ब्रह्म परमं तेपुस् तत्र महत् तपः ॥**</p>
<p><strong>श्रीधरः, क्रम-सन्दर्भः : <em>न व्याख्यातम्।</em></strong></p>
<p>**विश्वनाथः : **ब्रह्म परमं वक्ष्यमाणं मन्त्रम् ॥२६॥</p>
<p>—ओ)०(ओ—</p>
<p><strong>॥ ६.५.२७ ॥</strong></p>
<p><strong>अब्-भक्षाः कतिचिन् मासान् कतिचिद् वायु-भोजनाः ।</strong><br>
आराधयन् मन्त्रम् इमम् अभ्यस्यन्त इडस्पतिम् ॥**</p>
<p>**श्रीधरः : **इडस्पतिं वाचां मन्त्राणां पतिं विष्णुम् आराधयामासुः ॥२७॥</p>
<p><strong>क्रम-सन्दर्भः, विश्वनाथः : <em>न व्याख्यातम्।</em></strong></p>
<p>—ओ)०(ओ—</p>
<p><strong>॥ ६.५.२८ ॥</strong></p>
<p><strong>ॐ नमो नारायणाय पुरुषाय महात्मने ।</strong><br>
विशुद्ध-सत्त्व-धिष्ण्याय महा-हंसाय धीमहि ॥**</p>
<p>**श्रीधरः : **विशुद्ध-सत्त्वाश्रयाय परम-हंसाय नमो धीमहि ॥२८॥</p>
<p><strong>क्रम-सन्दर्भः, विश्वनाथः : <em>न व्याख्यातम्।</em></strong></p>
<p>—ओ)०(ओ—</p>
<p><strong>॥ ६.५.२९ ॥</strong></p>
<p><strong>इति तान् अपि राजेन्द्र प्रजा-सर्ग-धियो मुनिः</strong></p>
<p><strong>उपेत्य नारदः प्राह वाचः-कूटानि पूर्ववत् ॥</strong></p>
<p>**श्रीधरः : **प्रति-सर्गे धीर् येषां तान् । वाचः-कूटानि अदृष्ट्वाऽन्तं भुवः[भा।पु। ६.५.६] इत्य्-आदीनि पूर्वोक्तानि प्राह ॥२९॥</p>
<p><strong>क्रम-सन्दर्भः, विश्वनाथः : <em>न व्याख्यातम्।</em></strong></p>
<p>—ओ)०(ओ—</p>
<p><strong>॥ ६.५.३० ॥</strong></p>
<p><strong>दाक्षायणाः संशृणुत गदतो निगमं मम</strong></p>
<p><strong>अन्विच्छतानुपदवीं भ्रातॄणां भ्रातृ-वत्सलाः ॥</strong></p>
<p>**श्रीधरः : **हे दाक्षायणाः, संशृणुतेत्य्-आदि-पुनर्-अन्यद् अपि प्राह । निगमम् उपदेशम् । अन्विच्छतावलोकयत ॥३०॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p>**विश्वनाथः : **निगमम् उपदेशम् ॥३०॥</p>
<p>—ओ)०(ओ—</p>
<p><strong>॥ ६.५.३१ ॥</strong></p>
<p><strong>भ्रातॄणां प्रायणं भ्राता योऽनुतिष्ठति धर्मवित् ।</strong><br>
स पुण्य-बन्धुः पुरुषो मरुद्भिः सह मोदते ॥**</p>
<p>**श्रीधरः : **प्रायणं प्रकृष्टं गमनम् । पुण्यम् एव बन्धुर् यस्य मरुद्भिर् भ्रातृ-वत्सलैर् देवैः ॥३१॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p>**विश्वनाथः : **प्रायणं प्रव्रज्यं मरुद्भिर् भ्रातृ-वत्सलैर् देवैः । अयं दृष्टान्त एवोक्तः—यूयं तु वैकुण्ठ-गामिभिर् अग्रजैः सह मोदिष्यध्वे इति भावः ॥३१॥</p>
<p>—ओ)०(ओ—</p>
<p><strong>॥ ६.५.३२ ॥</strong></p>
<p><strong>एतावद् उक्त्वा प्रययौ नारदोऽमोघ-दर्शनः ।</strong><br>
तेऽपि चान्वगमन् मार्गं भ्रातॄणाम् एव मारिष ॥**</p>
<p>**श्रीधरः : **अमोघं दर्शनं यस्य । हे मारिष आर्य ॥३२॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p>**विश्वनाथः : **मारिष हे आर्य ॥३२॥</p>
<p>—ओ)०(ओ—</p>
<p><strong>॥ ६.५.३३ ॥</strong></p>
<p><strong>सध्रीचीनं प्रतीचीनं परस्यानुपथं गताः ।</strong><br>
नाद्यापि ते निवर्तन्ते पश्चिमा यामिनीर् इव ॥**</p>
<p>**श्रीधरः : **सध्रीचीनं समीचीनम् । प्रतीचीनं प्रत्यग्-वृत्ति-लभ्यम् । अनुपथम् अनुगुण-पन्थानम् । पश्चिमा यामिनीर् गता रात्रय इव ॥३३॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p>**विश्वनाथः : **सध्रीचीनं समीचीनम् । प्रतीचीनं प्रत्यग्-वृत्ति-लभ्यं परस्य परमेश्वरस्य अनुकूलं भक्ति-मार्गं पश्चिमा यामिनीर् गता रात्रय इव ॥३३॥</p>
<p>—ओ)०(ओ—</p>
<p><strong>॥ ६.५.३४ ॥</strong></p>
<p><strong>एतस्मिन् काल उत्पातान् बहून् पश्यन् प्रजापतिः ।</strong><br>
पूर्ववन् नारद-कृतं पुत्र-नाशम् उपाशृणोत् ॥**</p>
<p><em>न कतमेनापि व्याख्यातम्।</em></p>
<p>—ओ)०(ओ—</p>
<p><strong>॥ ६.५.३५ ॥</strong></p>
<p><strong>चुक्रोध नारदायासौ पुत्र-शोक-विमूर्च्छितः ।</strong><br>
देवर्षिम् उपलभ्याह रोषाद् विस्फुरिताधरः ॥**</p>
<p>**श्रीधरः : **पुत्राणां पारमहंस्य-निष्ठाम् उपश्रुत्य दक्षोऽपि प्रायशो विरक्तः स्याद् इति तद्-अनुग्रहार्थं देवर्षिस् तत्-पार्श्वं गतः । तदा तम् उपलभ्य दक्ष आह ॥३५॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p>**विश्वनाथः : **देवर्षिम् उपलभ्येति स्वायम्भुवस्य मनोर् वंशाः प्रियव्रतोत्तानपाद-ध्रुवादयः सर्वे मद्-द्वारैव भगवता आत्म-सात्कृताः, महा-कर्म-जडः प्राचीनबर्हिर् अप्य् उद्धृतः । तस्य पुत्रा दश प्रचेतसः पौत्रा दश-सहस्राणि हर्यश्वाः सहस्रं सवलाश्वाश् चोत्तीर्णाः ।कथम् ? एकस् तन्-मध्य-वर्ती दक्ष एव गृहान्ध-कूपे खेलतीति तम् अप्य् उद्दिधीर्षामीति विमृश्य साम्प्रतं च पुत्राणां पारमहंस्य-निष्ठां श्रुत्वा स्वयम् एव शोचन् दक्षः प्रायो गृहे निर्विण्ण एव वर्तते । तत् तम् अनुगृहीतुम् अयम् एव समयः साधुः । यद्यपि साम्प्रतम् अपि स मां नान्विष्यति, तद् अप्य् अहम् एव तस्य गृहं यामीति विचार्य तत्रागतवन्तं नारदम् उपलभ्याह ॥३५॥</p>
<p>—ओ)०(ओ—</p>
<p><strong>॥ ६.५.३६ ॥</strong></p>
<p><strong>श्री-दक्ष उवाच—</strong></p>
<p><strong>अहो असाधो साधूनां साधु-लिङ्गेन नस् त्वया ।</strong><br>
असाध्व् अकार्य् अर्भकाणां भिक्षोर् मार्गः प्रदर्शितः ॥**</p>
<p>**श्रीधरः : **साधोर् इव लिङ्गं वेषो यस्य तेन त्वया नोऽस्मदीयानाम् अर्भकाणाम् असाध्व्-अकारि कृतम् । तद् एवाह—साधूनां स्व-धर्मे प्रवृत्तानां भिक्षोर् यो मार्गः स प्रदर्शितः ॥३६॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p>**विश्वनाथः : **साधोर् इव लिङ्गं वेशो यस्य तेन त्वया महा-दाम्भिकेनेत्य् अर्थः । साधूनाम् अस्माकम् इति गौरवेण बहु-वचनम् । मम साधोस् तव वैरं स्वप्नेऽप्य् अकुर्वतस् त्वया असाधु अभद्रम् अकारीत्य् एतावता कालेन तव महद्-अपराधो जात इति भावः।</p>
<p>ननु किम् असाध्व् अकारि ? इति तत्राह—अर्भकाणां मद्-बालकानां गार्हस्थ्य-सुख-भोगम् असहमानेन मत्सरेण त्वया भिक्षोर् भिक्षुक-लोकस्य । अर्भकाणाम् इत्य् अर्भकत्वाद् एव ते सरलास् तव कपटिनोऽप्य् उपदेशं जगृहुर् इति भावः । अत्र, न विद्यते साधुर् यतः,हे तथा-भूत, साधु-लिङ्गेन साधूनि लिङ्गानि चिह्नान्य् अपि यस्य तेन न विद्यते साधुर् यतस् तथा-भूतं यथा स्यात् तथा दर्शितः, इति सरस्वत्य्-अभिप्रेतोप्य् अर्थो ज्ञेयः । एवम् अग्रिमेषु शोकेष्व् अपि । किं च, विस्तर-भयाय विवृतः ॥३६॥</p>
<p>—ओ)०(ओ—</p>
<p><strong>॥ ६.५.३७ ॥</strong></p>
<p><strong>ऋणैस् त्रिभिर् अमुक्तानाम् अमीमांसित-कर्मणाम् ।</strong><br>
विघातः श्रेयसः पाप लोकयोर् उभयोः कृतः ॥**</p>
<p>**श्रीधरः : **ननु सन्न्यासिनो मार्गः साधुर् एव, मोक्ष-हेतुत्वात् । सत्यम्, ऋण-त्रयापाकरणं विना तु महान् अनर्थ एवेत्य् आह—ऋणैर् इति । जायमानो वै ब्राह्मणस् त्रिभिर् ऋणवाञ् जायते ब्रह्मचर्येण ऋषिभ्यो यज्ञेन देवेभ्यः प्रजया पितृभ्यः एष वा अनृणो यः पुत्री यज्वा ब्रह्मचारी-वासीति श्रुतेः । ऋणैर् अमुक्तानाम् । न मीमांसितानि विचारितानि कर्माणि यैः । तेषां तावद् ऋण-विमोको नास्ति । तद्-उत्तर-काल-भावित्वाच् च पुत्रोत्पादन-यज्ञानुष्ठानयोर् अभावेन पितृ-देवर्षि-कृणाद् विमुक्तिश् च नास्ति । अतो हे पाप ! विषय-भोग-त्यागाद् इह लोके श्रेयसो विघातः कृतः । मोक्षानधिकारित्वाच् च पर-लोकेऽपि श्रेयसो विघातः कृत इत्य् अर्थः । तथा च मनुः,</p>
<blockquote>
<p>ऋणानि त्रीण्य् अपाकृत्य मनो मोक्षे निवेशयेत् ।<br>
अनपाकृत्य मोक्षं तु सेवमानो व्रजत्य् अधः ॥[मनु। ६.३५] इति ॥३७॥</p></blockquote>
<p><strong>क्रम-सन्दर्भः : <em>न व्याख्यातम्।</em></strong></p>
<p>**विश्वनाथः : **ननु भिक्षा-मार्ग एव संसार-तारण-क्षमो, न तु गृहस्थानां युष्माकम् इति चेत्, तत्राह—ऋणैर् इति । जायमानो वै ब्राह्मणस् त्रिभिर् ऋणवाञ् जायते । ब्रह्मचर्येण ऋषिभ्यः, यज्ञेन देवेभ्यः, प्रजया पितृभ्यः । एष वा अनृणो यः पुत्री यज्ञकृत् ब्रह्मचारी वापि इत्य्-आदि-श्रुतेः । ऋणैर् अमुक्तानां न मीमांसितानि न विचारितानि कर्माणि यैः, तेषां तावद् ऋषि-ऋण-विमोक्षो नास्ति । तद्-उत्तर-काल-भावित्वाच् च पुत्रोत्पादन-यज्ञानुष्ठानयोर् अभावेन पितृ-देव-र्ण-विमुक्तिश् च नास्ति । अतो हे पाप ! विश्वस्त-घातिन् ! विषय-भोग-त्याजनाद् इह लोके श्रेयसो विघातः । मोक्षानधिकारेऽपि वैराग्य-प्रवर्तनात् पर-लोकेऽपि श्रेयसो विघातः कृत इत्य् अर्थः । तथा च मनुः,</p>
<blockquote>
<p>ऋणानि त्रीण्य् अपाकृत्य मनो मोक्षे निवेशयेत् ।<br>
अनपाकृत्य मोक्षं तु सेवमानो व्रजत्य् अधः ॥[मनु। ६.३५] इति ॥३७॥</p></blockquote>
<p>—ओ)०(ओ—</p>
<p><strong>॥ ६.५.३८ ॥</strong></p>
<p><strong>एवं त्वं निरनुक्रोशो बालानां मति-भिद् धरेः ।</strong><br>
पार्षद-मध्ये चरसि यशो-हा निरपत्रपः ॥**</p>
<p>**श्रीधरः : **बालानां मतिं पुत्रादि-विषयां भिनत्तीति तथा । एवं निरनुक्रोशो निर्घृणः । हरेर् यशो-नाशकः सन् तत् पार्षदानां मध्ये कथं चरसि ? ॥३८॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p>**विश्वनाथः : **त्वां दुष्टं किं ब्रवीमि ? त्वया सेवकेन भगवतोऽपि दुर्यशोऽजनिष्टेत्य् आह—एवम् इति । निरनुक्रोशो निर्दयः । मतिं शास्त्र-विहित-कर्म-निष्ठां बुद्धिं भिनत्तीति सः । हरेर् यशोहा त्वम् अभूस् तेन हराव् अपि तवापराधः । पार्षद-मध्ये इति वैष्णवेष्व् अपीत्य् एवम् अस्मद्-विधेषु महत्सु भगवति भागवतेषु च तवापराधो जातो दुर्वार एव—विश्वस्त-घातीत्य्-आदीनां दुष्कृतानां तु वार्ता दूरे एवेति भावः ॥३८॥</p>
<p>—ओ)०(ओ—</p>
<p><strong>॥ ६.५.३९ ॥</strong></p>
<p><strong>ननु भागवता नित्यं भूतानुग्रह-कातराः ।</strong><br>
ऋते त्वां सौहृद-घ्नं वै वैरङ्-करम् अवैरिणाम् ॥**</p>
<p>**श्रीधरः : **निर्लज्जत्वम् एवाह—नन्व् इति । ननु त्व् आमृते भागवताः सर्वे भूतानुग्रह-पर-वशास्त्वं तु भूत-विप्रियं कुर्वन् कथं न लज्जसे ? इति भावः ॥३९॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p>**विश्वनाथः : **किं च, मत्-सम्मुखम् आयातस् त्वं कीदृशं मुखं दर्शयितुम् अतो धिक् त्वां निर्लज्जम् इत्य् आह—नन्व् इति । ऋते त्वाम् इति त्वं तु भूत-मात्र-द्रोहीति भावः । सौहृदघ्नम् इति सौहृद-कारिणम् अप्य् अस्माकम् इति भावः । वैरङ्करम् इत्य् अस्माकं प्रकटम् एव वैरं कृत्वापि पुनः केन मुखेन प्रत्यक्षीभवसीति सत्यं निरपत्रप एवासि । कति पुनर् अहं त्वां लज्जयामीति भावः ॥३९॥</p>
<p>—ओ)०(ओ—</p>
<p><strong>॥ ६.५.४० ॥</strong></p>
<p><strong>नेत्थं पुंसां विरागः स्यात् त्वया केवलिना मृषा ।</strong><br>
मन्यसे यद्य् उपशमं स्नेह-पाश-निकृन्तनम् ॥**</p>
<p>**श्रीधरः : **ननु वैराग्याद् उपशम् उपशमाच् च भूत-स्नेह-पाश-च्छेदनं भवति, न च विरक्तस्य ऋण-त्रयापाकरणम् आवश्यकम्, यद् अहर् एव विरजेत्, तद् अहर् एव प्रव्रजेत्, यदि वेतरथा ब्रह्मचर्याद् एव प्रव्रजेत् इत्य्-आदि-श्रुतेः । अतो वैराग्योपदेशेन तेषां मयानुग्रह एव कृत इति चेत् तत्राह—नेति । यद्य् अपि त्वम् एवं मन्यसे, तथापि मृषा केवलिना ज्ञानं विनाऽवधूत-वेषेण त्वयेत्थं मति-चालने कृतेऽपि पुंसां विरागो वैव स्यात् । न च विरागं विनोपशमः, न च तेन विना स्नेह-पाश-निकृन्तनम् इत्य् अर्थः ॥४०॥</p>
<p>**क्रम-सन्दर्भः : **श्री-नारदे दक्षापराधोऽयं प्राचीन-शिवापराध-दुःसंस्कारेण ॥४०॥</p>
<p>**विश्वनाथः : **ननु मत्-प्रवर्तिताद् वैराग्याद् एव तेषाम् उपशमस् तस्माच् च स्नेह-पाश-निकृन्तनं वृत्तम् एव । अद्यापि तव पितुर् अपि पार्श्वानागमनाद् एवानुमितं तत् कथं तेषां मोक्षेऽनधिकारः, न च विरक्तस्य ऋण-त्रयाप्य् अकरणम् एवावश्यकम्—यद् अहर् एव विरज्येत्, तद् अहर् एवप्रव्रजेत्, यदि वेतरथा ब्रह्मचर्याद् एव प्रव्रजेत् इत्य्-आदि-श्रुतेः । अतो वैराग्योपदेशेन तेषां मयानुग्रहः कृत एवेति चेत् ? नेति । सत्यं, महा-पुरुषाणां कृपया विरागः स्याद् एव, त्वया तु मृषा केवलिना ज्ञान-शून्यावधूतेन अनन्य-वैष्णवं-मन्येन वा इत्थं मति-चालने कृतेऽपि सप्ताष्ट-वासरान् विरागो भवन्न् अपि नीतितो वास्तवो विरागः स्यात् । यद्यपि त्वम् उपशमं मन्यसे, तद् अपि नैव स्यात्, तव महा-पुरुषत्वाभावाद् इति भावः ॥४०॥</p>
<p>—ओ)०(ओ—</p>
<p><strong>॥ ६.५.४१ ॥</strong></p>
<p><strong>नानुभूय न जानाति पुमान् विषय-तीक्ष्णताम् ।</strong><br>
निर्विद्यते स्वयं तस्मान् न तथा भिन्न-धीः परैः ॥**</p>
<p>**श्रीधरः : **इत्थं विरागो न स्याद् इत्य् अत्र हेतुम् आह—नानुभूय अननुभूय विषयाणां तीक्ष्णतां दुःख-हेतुत्वं न जानाति । तस्माद् विषयानुभवेन तीक्ष्णत्व-ज्ञानात् ॥४१॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p>**विश्वनाथः : **तस्मात् त्वम् अनभिज्ञो राज-मार्गं मत्तः शृण्व् इत्य् आह—नेति । विषयाणां तीक्ष्णतां दुःख-प्रदत्वम् अननुभूय न जानाति । अतस् तस्माद् विषय-भोगोत्थाद् एव तदीय-तीक्ष्णत्व-ज्ञानात् स्वयम् एव निर्विद्येत यथा, न तथा परैस् त्वादृशैर् भिन्न-धीः विदीर्ण-मतिः ॥४१॥</p>
<p>—ओ)०(ओ—</p>
<p><strong>॥ ६.५.४२ ॥</strong></p>
<p><strong>यन् नस् त्वं कर्म-सन्धानां साधूनां गृहमेधिनाम् ।</strong><br>
कृतवान् असि दुर्मर्षं विप्रियं तव मर्षितम् ॥**</p>
<p>**श्रीधरः : **अतस् त्वयास्माकम् अप्रियम् एव कृतं तथापि वयं न कुर्म इत्य् आह—यद् इति । कर्म-सन्धानां कर्म-मर्यादानाम् । कर्तुम् अन्धानाम् इति पाठे विप्रियं कर्तुम् अजानताम् इत्य् अर्थः । दुःसहं यत् त्वं कृतवान् असि तन् मर्षितं सोढम् ॥४२॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p>**विश्वनाथः : **एवं त्वया यथा मम निर्हेतुकं वैरं कृतं, तस्य प्रतिफलम् अहम् अपि तच् चतुर्गुणितं स्वयम् एव दातुं शक्नोम्य् एव, तथापि न ददामीति पश्य गृहस्थानाम् अप्य् अस्माकं तितिक्षाम् इत्य् आह—यद् इति । कर्ते कर्म-मार्गे एव सन्धा मर्यादा येषां तेषां, कर्तुम् अन्धानाम् इति पाठे परेषां विप्रियं कर्तुम् अज्ञानताम् इत्य् अर्थः । दुर्मर्षं दुःसहम् अपराधं तव ज्ञान-भक्ति-मर्यादा-भ्रष्टस्य परं विप्रियं कर्तुं चक्षुष्मतः असाधोः परमहंसाश्रमिणः मर्षितं क्षान्तम् ॥४२॥</p>
<p>—ओ)०(ओ—</p>
<p><strong>॥ ६.५.४३ ॥</strong></p>
<p><strong>तन्तु-कृन्तन यन् नस् त्वम् अभद्रम् अचरः पुनः</strong></p>
<p><strong>तस्माल् लोकेषु ते मूढ न भवेद् भ्रमतः पदम् ॥</strong></p>
<p>**श्रीधरः : **तथापि तवाभद्रं भविष्यत्य् एवेत्य् आह । तन्तु-कृन्तन सन्तान-च्छेदक । यद्यस्माद् अभद्रं पुत्राणां स्थान-भ्रंशम् अचरस् तत् तस्मात् तव लोकेषु भ्रमतः पदं स्थानं न भवेद् इति मृदु-च्छलेन शापः ॥४३॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p>**विश्वनाथः : **तथापि तवाभद्रं तु भविष्यत्य् एवेत्य् आह—हे तन्तु-कृतेन, सन्तान-च्छेदक, अभद्रं मत्-पुत्राणां स्थान-भ्रंशम् अचरः अकरोः, पदं स्थानम् ॥४३॥</p>
<p>—ओ)०(ओ—</p>
<p><strong>॥ ६.५.४४ ॥</strong></p>
<p><strong>श्री-शुक उवाच—</strong></p>
<p><strong>प्रतिजग्राह तद् बाढं नारदः साधु-सम्मतः</strong></p>
<p><strong>एतावान् साधु-वादो हि तितिक्षेतेश्वरः स्वयम् ॥</strong></p>
<p>**श्रीधरः : **बाढं तथेति स्वी-कृतवान् । ईश्वरोऽपि प्रतिशप्तुं समर्थोऽपि । तितिक्षेत सहेतेति यद् एतावान् एव ॥४४॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p>**विश्वनाथः : **प्रतिजग्राह बाढं तथेति स्वीचकार । साधूनां सम्मतः इति साधव एवम् एव सहन्त इत्य् अर्थः । प्रसिद्धस्य साधु-वाद-शब्दस्याप्य् एषैव निरुक्तिर् इत्य् आह—एतावान् इति । ईश्वरः प्रतिशप्तुं समर्थोऽपि ।</p>
<p>ननु दक्षम् अनुगृहीतुम् आगतो नारदो दक्षेण बहुशस् तिरस्कृतः । तत्र तांस् तिरस्कारान् श्रुत्वा नारदेन तत्-समीपात् कथं नापसृतम् ? उच्यते—नारदस्यायम् अभिप्रायः । क्रोध-वशोऽयं बहुशस् तिरस्कारान् अपि करोतु, शापं च ददातु । ततश् च क्रोधस्यैतत् फलोदयाद् इत्य् उक्तेर् यदा क्रोधः शाम्येत्, मां च प्रति तिरस्कारादिकम् अकुर्वाणं सर्वम् एव सहमानम् आलोक्य, हन्त हन्त भगवद्-भक्तोऽयं तिरस्कृतः शप्तश् चेति वैकुण्ठागतानां सनकादीनाम् इवानुतापश् च यदा भविष्यति तदा भक्ति-बीज-वपन-योग्य-क्षेत्रीभूतेऽस्मिन् शुद्ध-भक्ति-बीजम् उप्त्वा यामीति बुद्ध्या तावत्-क्षण-पर्यन्तम् अपि स्थितम् । दक्षस्य तु तत् तद् दृष्ट्वा अहो चन्द्रार्ध-मौलेर् अपराध-विशेष-प्राबल्यम् इति स्मृत्वा ततोऽपसृतम् ॥४४॥</p>
<p>—ओ)०(ओ—</p>
<p>इति सारार्थ-दर्शिन्यां हर्षिण्यां भक्त-चेतसाम् ।</p>
<p>षष्ठस्य पञ्चमोऽध्यायः सङ्गतः सङ्गतः सताम् ॥*॥</p>
<blockquote>
<p>—ओ)०(ओ—<br>
इति श्रीमद्-भागवते महा-पुराणे ब्रह्म-सूत्र-भाष्ये पारमहंस्यं संहितायां वैयासिक्यां षष्ठ-स्कन्धे<br>
नारद-शापो नाम<br>
पञ्चमोऽध्यायः ।</p></blockquote>
<p>॥ ६.५ ॥</p>
<blockquote>
<p>(६.६)</p></blockquote>
<div class="footnotes" role="doc-endnotes">
<hr>
<ol>
<li id="fn:1">
<p>बालकाः इति पाठान्तरं विश्वनाथ-गृहीतं।&#160;<a href="#fnref:1" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:2">
<p>इत्य् उत्तरेणान्वयः इति परमात्म-सन्दर्भ-पाठः।&#160;<a href="#fnref:2" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:3">
<p>तत्-सङ्ग-भ्रंशितैश्वर्यम् इति । जीवस्य स्व-ज्ञानादि-रूपं दर्शितम् ॥१५॥ इति पाठान्तरम्।&#160;<a href="#fnref:3" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:4">
<p>वेगिनीम् इति पाठान्तरं विश्वनाथाभिमतं।&#160;<a href="#fnref:4" class="footnote-backref" role="doc-backlink">&#x21a9;&#xfe0e;</a></p>
</li>
</ol>
</div>

  </div>
</article>


        

        



    <aside class="card border noPrint" id="section-tree-item-bhAgavatam_gauDIya-prastutiH_06_05_nArada-shApaH_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/purANam_vaiShNavam/bhAgavatam/gauDIya-prastutiH/06/05_nArada-shApaH/">०५ नारद-शापः </a>
            <a data-toggle="collapse" href="#section-tree-item-body-bhAgavatam_gauDIya-prastutiH_06_05_nArada-shApaH_md" role="button" aria-expanded="false" aria-controls="section-tree-item-body-bhAgavatam_gauDIya-prastutiH_06_05_nArada-shApaH_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-bhAgavatam_gauDIya-prastutiH_06_05_nArada-shApaH_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: ०५ नारद-शापः</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/purANam_vaiShNavam/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/purANam_vaiShNavam/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/purANam_vaiShNavam/actions/workflows/build.yml"><img src="https://github.com/vishvAsa/purANam_vaiShNavam/actions/workflows/build.yml/badge.svg"> Built </a> on 2025 Aug 25 05:46:07 UTC. (<a href="http://google.com/search?q=05%3a46%3a07%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
