<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>पुराणे विश्वासटिप्पन्यः  | १६ चित्रकेतूपाख्याने</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/purANam_vaiShNavam/bhAgavatam/gauDIya-prastutiH/06/16_chitraketUpAkhyAne/" rel="alternate" type="application/rss+xml" title="पुराणे विश्वासटिप्पन्यः" />
    <link href="/purANam_vaiShNavam/bhAgavatam/gauDIya-prastutiH/06/16_chitraketUpAkhyAne/" rel="feed" type="application/rss+xml" title="पुराणे विश्वासटिप्पन्यः" />

    <meta property="og:url" content="https://vishvAsa.github.io/purANam_vaiShNavam/bhAgavatam/gauDIya-prastutiH/06/16_chitraketUpAkhyAne/">
  <meta property="og:site_name" content="पुराणे विश्वासटिप्पन्यः">
  <meta property="og:title" content="१६ चित्रकेतूपाख्याने">
  <meta property="og:description" content="॥ ६.१६.१ ॥
श्री-बादरायणिर् उवाच—
अथ देव-ऋषी राजन् सम्परेतं नृपात्मजम् ।
दर्शयित्वेति होवाच ज्ञातीनाम् अनुशोचताम् ॥**
**श्रीधरः : **
षोडशे तत् सुतोक्त्यैव विशोकी-कृत्य तं नृपम् ।
आदिदेश महा-विद्यां नारदः शेष-तोषणीम् ॥
क्रम-सन्दर्भः : संपरेतम् अतिवाहिक-देहं प्राप्तं दर्शयित्वा योग-बलेनाविर्भाव्य ॥१॥
**विश्वनाथः : **
षोडशे मृत-पुत्रोक्त्या प्रबुद्धो नारदान् मनुम् ।
प्राप्य संस्तूय शेषं तन्-मुखाज् ज्ञानं नृपोऽध्यागात् ॥
ज्ञातीनाम् इति द्वितीयार्थे षष्ठी ॥१॥
—ओ)०(ओ—
॥ ६.१६.२ ॥
श्री-नारद उवाच—
जीवात्मन् पश्य भद्रं ते मातरं पितरं च ते ।
सुहृदो बान्धवास् तप्ताः शुचा त्वत्-कृतया भृशम् ॥**">
  <meta property="og:locale" content="en_us">
  <meta property="og:type" content="article">
    <meta property="article:section" content="bhagavatam">

  <meta itemprop="name" content="१६ चित्रकेतूपाख्याने">
  <meta itemprop="description" content="॥ ६.१६.१ ॥
श्री-बादरायणिर् उवाच—
अथ देव-ऋषी राजन् सम्परेतं नृपात्मजम् ।
दर्शयित्वेति होवाच ज्ञातीनाम् अनुशोचताम् ॥**
**श्रीधरः : **
षोडशे तत् सुतोक्त्यैव विशोकी-कृत्य तं नृपम् ।
आदिदेश महा-विद्यां नारदः शेष-तोषणीम् ॥
क्रम-सन्दर्भः : संपरेतम् अतिवाहिक-देहं प्राप्तं दर्शयित्वा योग-बलेनाविर्भाव्य ॥१॥
**विश्वनाथः : **
षोडशे मृत-पुत्रोक्त्या प्रबुद्धो नारदान् मनुम् ।
प्राप्य संस्तूय शेषं तन्-मुखाज् ज्ञानं नृपोऽध्यागात् ॥
ज्ञातीनाम् इति द्वितीयार्थे षष्ठी ॥१॥
—ओ)०(ओ—
॥ ६.१६.२ ॥
श्री-नारद उवाच—
जीवात्मन् पश्य भद्रं ते मातरं पितरं च ते ।
सुहृदो बान्धवास् तप्ताः शुचा त्वत्-कृतया भृशम् ॥**">
  <meta itemprop="wordCount" content="6502">
  <meta name="twitter:card" content="summary">
  <meta name="twitter:title" content="१६ चित्रकेतूपाख्याने">
  <meta name="twitter:description" content="॥ ६.१६.१ ॥
श्री-बादरायणिर् उवाच—
अथ देव-ऋषी राजन् सम्परेतं नृपात्मजम् ।
दर्शयित्वेति होवाच ज्ञातीनाम् अनुशोचताम् ॥**
**श्रीधरः : **
षोडशे तत् सुतोक्त्यैव विशोकी-कृत्य तं नृपम् ।
आदिदेश महा-विद्यां नारदः शेष-तोषणीम् ॥
क्रम-सन्दर्भः : संपरेतम् अतिवाहिक-देहं प्राप्तं दर्शयित्वा योग-बलेनाविर्भाव्य ॥१॥
**विश्वनाथः : **
षोडशे मृत-पुत्रोक्त्या प्रबुद्धो नारदान् मनुम् ।
प्राप्य संस्तूय शेषं तन्-मुखाज् ज्ञानं नृपोऽध्यागात् ॥
ज्ञातीनाम् इति द्वितीयार्थे षष्ठी ॥१॥
—ओ)०(ओ—
॥ ६.१६.२ ॥
श्री-नारद उवाच—
जीवात्मन् पश्य भद्रं ते मातरं पितरं च ते ।
सुहृदो बान्धवास् तप्ताः शुचा त्वत्-कृतया भृशम् ॥**">
<script type="text/javascript">
    
    let baseURL = "https:\/\/vishvAsa.github.io\/purANam_vaiShNavam\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/purANam_vaiShNavam\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/purANam_vaiShNavam\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/purANam_vaiShNavam\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/purANam_vaiShNavam\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvya\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/purANam_vaiShNavam\/bhAgavatam\/gauDIya-prastutiH\/06\/16_chitraketUpAkhyAne\/".replace(basePath, "/");
  pageVars.pageParams = {};
  pageVars.pageSource = "bhAgavatam\/gauDIya-prastutiH\/06\/16_chitraketUpAkhyAne.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/purANam_vaiShNavam/webpack_dist/uiLib-bundle.js"></script>







    <link rel="stylesheet" href="/purANam_vaiShNavam/webpack_dist/uiLib.css">
<link rel="stylesheet" href="/purANam_vaiShNavam/css/uiLibPrint.css" media="print" >
<link rel="stylesheet" href="/purANam_vaiShNavam/css/fonts.css" >
<link rel="stylesheet" href="/purANam_vaiShNavam/css/@fortawesome/fontawesome-free/css/solid.min.css">

<link rel="stylesheet" href="/purANam_vaiShNavam/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/purANam_vaiShNavam/bhAgavatam/gauDIya-prastutiH/06/16_chitraketUpAkhyAne/" />
<link rel="alternate" hreflang="sa-Deva" href="https://vishvAsa.github.io/purANam_vaiShNavam/bhAgavatam/gauDIya-prastutiH/06/16_chitraketUpAkhyAne/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/purANam_vaiShNavam/bhAgavatam/gauDIya-prastutiH/06/16_chitraketUpAkhyAne/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/purANam_vaiShNavam/bhAgavatam/gauDIya-prastutiH/06/16_chitraketUpAkhyAne/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/purANam_vaiShNavam/bhAgavatam/gauDIya-prastutiH/06/16_chitraketUpAkhyAne/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/purANam_vaiShNavam/bhAgavatam/gauDIya-prastutiH/06/16_chitraketUpAkhyAne/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/purANam_vaiShNavam/bhAgavatam/gauDIya-prastutiH/06/16_chitraketUpAkhyAne/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/purANam_vaiShNavam/bhAgavatam/gauDIya-prastutiH/06/16_chitraketUpAkhyAne/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/purANam_vaiShNavam/bhAgavatam/gauDIya-prastutiH/06/16_chitraketUpAkhyAne/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/purANam_vaiShNavam/bhAgavatam/gauDIya-prastutiH/06/16_chitraketUpAkhyAne/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/purANam_vaiShNavam/bhAgavatam/gauDIya-prastutiH/06/16_chitraketUpAkhyAne/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/purANam_vaiShNavam/bhAgavatam/gauDIya-prastutiH/06/16_chitraketUpAkhyAne/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/purANam_vaiShNavam/bhAgavatam/gauDIya-prastutiH/06/16_chitraketUpAkhyAne/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/purANam_vaiShNavam/bhAgavatam/gauDIya-prastutiH/06/16_chitraketUpAkhyAne/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/purANam_vaiShNavam/bhAgavatam/gauDIya-prastutiH/06/16_chitraketUpAkhyAne/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/purANam_vaiShNavam/bhAgavatam/gauDIya-prastutiH/06/16_chitraketUpAkhyAne/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/purANam_vaiShNavam/bhAgavatam/gauDIya-prastutiH/06/16_chitraketUpAkhyAne/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/purANam_vaiShNavam/bhAgavatam/gauDIya-prastutiH/06/16_chitraketUpAkhyAne/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/purANam_vaiShNavam/bhAgavatam/gauDIya-prastutiH/06/16_chitraketUpAkhyAne/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/purANam_vaiShNavam/bhAgavatam/gauDIya-prastutiH/06/16_chitraketUpAkhyAne/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/purANam_vaiShNavam/bhAgavatam/gauDIya-prastutiH/06/16_chitraketUpAkhyAne/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/purANam_vaiShNavam/bhAgavatam/gauDIya-prastutiH/06/16_chitraketUpAkhyAne/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/purANam_vaiShNavam/bhAgavatam/gauDIya-prastutiH/06/16_chitraketUpAkhyAne/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/purANam_vaiShNavam/bhAgavatam/gauDIya-prastutiH/06/16_chitraketUpAkhyAne/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/purANam_vaiShNavam/bhAgavatam/gauDIya-prastutiH/06/16_chitraketUpAkhyAne/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/purANam_vaiShNavam/bhAgavatam/gauDIya-prastutiH/06/16_chitraketUpAkhyAne/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/purANam_vaiShNavam/bhAgavatam/gauDIya-prastutiH/06/16_chitraketUpAkhyAne/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/purANam_vaiShNavam/bhAgavatam/gauDIya-prastutiH/06/16_chitraketUpAkhyAne/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/purANam_vaiShNavam/bhAgavatam/gauDIya-prastutiH/06/16_chitraketUpAkhyAne/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/purANam_vaiShNavam/bhAgavatam/gauDIya-prastutiH/06/16_chitraketUpAkhyAne/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/purANam_vaiShNavam/bhAgavatam/gauDIya-prastutiH/06/16_chitraketUpAkhyAne/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/purANam_vaiShNavam/bhAgavatam/gauDIya-prastutiH/06/16_chitraketUpAkhyAne/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/purANam_vaiShNavam/bhAgavatam/gauDIya-prastutiH/06/16_chitraketUpAkhyAne/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/purANam_vaiShNavam/bhAgavatam/gauDIya-prastutiH/06/16_chitraketUpAkhyAne/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/purANam_vaiShNavam/bhAgavatam/gauDIya-prastutiH/06/16_chitraketUpAkhyAne/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/purANam_vaiShNavam/bhAgavatam/gauDIya-prastutiH/06/16_chitraketUpAkhyAne/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/purANam_vaiShNavam/bhAgavatam/gauDIya-prastutiH/06/16_chitraketUpAkhyAne/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/purANam_vaiShNavam/bhAgavatam/gauDIya-prastutiH/06/16_chitraketUpAkhyAne/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/purANam_vaiShNavam/bhAgavatam/gauDIya-prastutiH/06/16_chitraketUpAkhyAne/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/purANam_vaiShNavam/bhAgavatam/gauDIya-prastutiH/06/16_chitraketUpAkhyAne/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/purANam_vaiShNavam/bhAgavatam/gauDIya-prastutiH/06/16_chitraketUpAkhyAne/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/purANam_vaiShNavam/bhAgavatam/gauDIya-prastutiH/06/16_chitraketUpAkhyAne/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/purANam_vaiShNavam/bhAgavatam/gauDIya-prastutiH/06/16_chitraketUpAkhyAne/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/purANam_vaiShNavam/bhAgavatam/gauDIya-prastutiH/06/16_chitraketUpAkhyAne/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/purANam_vaiShNavam/bhAgavatam/gauDIya-prastutiH/06/16_chitraketUpAkhyAne/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">पुराणे विश्वासटिप्पन्यः <br/> १६ चित्रकेतूपाख्याने</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/purANam_vaiShNavam/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="१६ चित्रकेतूपाख्याने">१६ चित्रकेतूपाख्याने</h1>
    
    <a id="editLink" class="btn btn-primary noPrint"  href="https://github.com/vishvAsa/purANam_vaiShNavam/edit/content/bhAgavatam/gauDIya-prastutiH/06/16_chitraketUpAkhyAne.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <p><strong>॥ ६.१६.१ ॥</strong></p>
<p><strong>श्री-बादरायणिर् उवाच—</strong></p>
<p><strong>अथ देव-ऋषी राजन् सम्परेतं नृपात्मजम् ।</strong><br>
दर्शयित्वेति होवाच ज्ञातीनाम् अनुशोचताम् ॥**</p>
<p>**श्रीधरः : **</p>
<p>षोडशे तत् सुतोक्त्यैव विशोकी-कृत्य तं नृपम् ।</p>
<p>आदिदेश महा-विद्यां नारदः शेष-तोषणीम् ॥</p>
<p><strong>क्रम-सन्दर्भः : संपरेतम्</strong> अतिवाहिक-देहं प्राप्तं <strong>दर्शयित्वा</strong> योग-बलेनाविर्भाव्य ॥१॥</p>
<p>**विश्वनाथः : **</p>
<p>षोडशे मृत-पुत्रोक्त्या प्रबुद्धो नारदान् मनुम् ।</p>
<p>प्राप्य संस्तूय शेषं तन्-मुखाज् ज्ञानं नृपोऽध्यागात् ॥</p>
<p>ज्ञातीनाम् इति द्वितीयार्थे षष्ठी ॥१॥</p>
<p>—ओ)०(ओ—</p>
<p><strong>॥ ६.१६.२ ॥</strong></p>
<p><strong>श्री-नारद उवाच—</strong></p>
<p><strong>जीवात्मन् पश्य भद्रं ते मातरं पितरं च ते ।</strong><br>
सुहृदो बान्धवास् तप्ताः शुचा त्वत्-कृतया भृशम् ॥**</p>
<p>**श्रीधरः : **आदौ तावत् तत्-पुत्र-मुखेनैव पितृ-पुत्रादि-संबन्धो मिथ्येति दर्शयितुं योग-बलेन तम् एव ज्ञातीनां दर्शयित्वा <strong>जीवात्मन्न्</strong> इत्य्-आद्य् उवाच ॥१॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p>**विश्वनाथः : **तद् अपि शोक-मोहयोः शेषं दुर्वारम् अविलक्ष्य मृत-पुत्र-मुखेनैव तं प्रबोधयितुम् आह—जीवेति । <strong>शुचा</strong> शोकेन ॥२॥</p>
<p>—ओ)०(ओ—</p>
<p><strong>॥ ६.१६.३ ॥</strong></p>
<p><strong>कलेवरं स्वम् आविश्य शेषम् आयुः सुहृद्-वृतः ।</strong><br>
भुङ्क्ष्व भोगान् पितृ-प्रत्तान् अधितिष्ठ नृपासनम् ॥**</p>
<p><strong>श्रीधरः : शेषम्</strong> अवशिष्टम् <strong>आयुर्</strong> अस्ति । अपमृत्युना मृतत्वाद् इत्य् अर्थः । तद् एव कलेवरं प्रविश्योत्थितो जीव उवाच । यद् वा, अन्तराले प्रेत-शरीरे स्थित्वेति ज्ञेयम् ॥३॥</p>
<p>**क्रम-सन्दर्भः : **टीकायाम् अपमृत्युनेति तत्-कारणकोचित-पाप-विशेषो भवति यत एव पूर्णम् आयुर् ह्रासयतीति । <strong>कलेवरं स्वम् आविश्येति</strong> विरोधात् पक्षान्तरम् आह—यद् वेति ॥३॥</p>
<p><strong>विश्वनाथः : शेषम्</strong> अवशिष्टम् <strong>आयुर्</strong> व्याप्येत्य् अमृत्युना मरणं राजानम् ऊहयति । वस्तुतस् तु तस्य नास्त्य् एवायुर् मायिकत्वात् । <strong>पितृ-प्रत्तान्</strong> पित्रा दत्तान् ॥३॥</p>
<p>—ओ)०(ओ—</p>
<p><strong>॥ ६.१६.४ ॥</strong></p>
<p><strong>जीव उवाच—</strong></p>
<p><strong>कस्मिन् जन्मन्य् अमी मह्यं पितरो मातरोऽभवन् ।</strong><br>
कर्मभिर् भ्राम्यमाणस्य देव-तिर्यङ्-नृ-योनिषु ॥**</p>
<p><strong>श्रीधरः, क्रम-सन्दर्भः : <em>न व्याख्यातम्।</em></strong></p>
<p>**विश्वनाथः : **जीव उवाचेति । तद् एव कलेवरं प्रविष्टो ऋषिर् जीवन्न् इव जीव इत्य् अर्थः । <strong>मह्यं</strong> मम ॥४॥</p>
<p>—ओ)०(ओ—</p>
<p><strong>॥ ६.१६.५ ॥</strong></p>
<p><strong>बन्धु-ज्ञात्य्-अरि-मध्यस्थ- मित्रोदासीन-विद्विषः ।</strong><br>
सर्व एव हि सर्वेषां भवन्ति क्रमशो मिथः ॥**</p>
<p>**श्रीधरः : **मयि मृते पुत्र-दृष्ट्या शोकश् चेच् छत्रु-दृष्ट्या हर्षः किं न क्रियत इत्य् आशयेन संबन्धस्यानियतत्वम् आह—<strong>बन्धवो</strong> विवाहादिभिः संबन्धिनः, <strong>ज्ञातयः</strong> स-पिण्डाः, <strong>अरयो</strong> घातकाः, <strong>मित्राणि</strong> रक्षकाः, <strong>मध्य-स्था</strong> उभय-व्यतिरिक्ताः साधारणाः, <strong>विद्विषो</strong> द्रव्यादि-निमित्तेन द्वेषिणः, <strong>उदासीनास्</strong> तद्-व्यतिरिक्ता इति भेदः ॥५॥</p>
<p><strong>क्रम-सन्दर्भः : मध्य-स्थास्</strong> तस्मिन् तादृशे च मिलन्तः । <strong>उदासीना</strong> तयोर् अपि न मिलन्तः । टीकायाम् अथवा एवं सम्बन्ध इत्य् अत्र श्लोक-द्वयस्येति शेषः ॥५॥</p>
<p>**विश्वनाथः : **मयि मृते पुत्र-दृष्ट्या शोकश् चेत् क्रियते, शत्रु-दृष्ट्या हर्षः किं न क्रियते ? इत्य् आशयेन सम्बन्धस्यानियतत्वम् आह—<strong>बन्धवो</strong> विवाहादिभिः संबन्धिनः, <strong>ज्ञातयः</strong> स-पिण्डाः, <strong>अरयो</strong> घातकाः, <strong>मित्राणि</strong> रक्षकाः, <strong>मध्य-स्था</strong> उभय-व्यतिरिक्ताः साधारणाः, <strong>विद्विषो</strong> द्रव्यादि-निमित्तेन द्वेषिणः, <strong>उदासीनास्</strong> तद्-व्यतिरिक्ता इति भेदः ॥५॥</p>
<p>—ओ)०(ओ—</p>
<p><strong>॥ ६.१६.६ ॥</strong></p>
<p><strong>यथा वस्तूनि पण्यानि हेमादीनि ततस् ततः ।</strong><br>
पर्यटन्ति नरेष्व् एवं जीवो योनिषु कर्तृषु ॥**</p>
<p>**श्रीधरः : **कर्मभिर् भ्राम्यमाणत्वे दृष्टान्तः, <strong>यथा पण्यानि</strong> क्रय-विक्रयाद्य्-अर्हाणि कर्तृषु व्यवहर्तृषु <strong>परिभ्रमन्ति</strong> । एवं जीवोऽपि योनिषु जनकेषु ॥६॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p>**विश्वनाथः : **ननु यदि शत्रुर् अपि पुत्रः स्यात्, तर्हि तत्रात्मीयत्वेन स्नेहः कथं स्यात् ? तत्र दृष्टान्तेन समादधाति—यथेति । <strong>पण्यानि</strong> क्रय-विक्रयाद्य्-अर्हाणि <strong>हेमादीनि</strong> हेम-मुद्रिकादीनि, यैव हेम-मुद्रा शत्रु-गृह-स्थिता स्व-वध-प्रयोजिका, सैव दैवाद् आत्म-गृहम् आगता प्रेमास्पदी-भूता भोग-प्रयोजिका च भवति । एवम् एव <strong>जीव-योनिषु</strong> मनुष्य-गो-गर्दभादिषु ये <strong>कर्तार</strong> उत्पादकाः पितरो मातरश् च, तेषु प्रविशति ॥६॥</p>
<p>—ओ)०(ओ—</p>
<p><strong>॥ ६.१६.७ ॥</strong></p>
<p><strong>नित्यस्यार्थस्य सम्बन्धो ह्य् अनित्यो दृश्यते नृषु ।</strong><br>
यावद् यस्य हि सम्बन्धो ममत्वं तावद् एव हि ॥**</p>
<p>**श्रीधरः : **एकस्मिन्न् अपि जन्मनि सम्बन्धस्यानियतत्वं स-दृष्टान्तम् आह द्वाभ्याम् । <strong>नित्यस्य</strong> जीवतोऽप्य् <strong>अर्थस्य</strong> पश्व्-आदेः । <strong>अनित्यो</strong>ऽनियतः । विक्रयादिना संबन्ध-निवृत्तेः ॥७॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p>**विश्वनाथः : **मम जीवस्य चित्रकेतु-पुत्रत्वम् एतावन्तं कालम् आसीत्, तावद् असौ स्नेहम् अकरोद् एव । अतः परम् अन्य-पुत्रत्वं प्राप्स्यामि, स एव स्नेहं करिष्यतीत्य् अर्थान्तर-न्यासेनाह—नित्यस्यथार्थस्य स्वर्ण-मुद्राया एकस्या अपि क्रय-विक्रयादि-व्यवहारेणैकस्मिन्न् अपि दिने अन्य-जन-हस्त-गताया <strong>ममेयं</strong> नान्यस्येति <strong>सम्बन्धो</strong> ह्य् <strong>अनित्यः</strong>, तत्र च यावद् इति स्पष्टम् ॥७॥</p>
<p>—ओ)०(ओ—</p>
<p><strong>॥ ६.१६.८ ॥</strong></p>
<p><strong>एवं योनि-गतो जीवः स नित्यो निरहङ्कृतः ।</strong><br>
यावद् यत्रोपलभ्येत तावत् स्वत्वं हि तस्य तत् ॥**</p>
<p>**श्रीधरः : **एवं योनि-गतः संबन्धिनि <strong>यावद् उपलभ्येत</strong> कर्म-वशेन वर्तेत, <strong>तावद्</strong> एव <strong>तस्य</strong> पित्रादेस् <strong>तत्</strong> तस्मिन् <strong>स्वत्वं</strong>, न तु विक्रयाद् उत्तर-कालम् अपि । अथवैवं संबन्धः, यद् उक्तं कलेवरं समाविश्येति तत्र तस्मिन् कलेवरे ममेदानीं स्वत्वं निवृत्तम् इति स-दृष्टान्तम् आह—<strong>नित्यस्य</strong> चित-कालावस्थायिनः सुवर्णादेः । <strong>योनि-गतो</strong> देहं प्रविष्टः । <strong>यत्र</strong> देहे । तस्य जीवस्य तत् तस्मिन् देहे <strong>स्वत्वम्</strong>, न तु मरणोत्तर-कालम् अपीत्य् अर्थः । शेषं समानम् ॥८॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p>**विश्वनाथः : **वस्तुतो निरहङ्कृत एव यत्र पित्रादौ तस्य पित्रादेः । यद् वा, <strong>निरहङ्कृत</strong> एव <strong>जीवो</strong> <strong>यावद्</strong> <strong>यत्र</strong> देहे <strong>उपलभ्येत</strong>, <strong>तावद्</strong> एव <strong>तस्य</strong> तस्मिन् जीवस्य देहे <strong>स्वत्वं</strong> नान्यदा । अतोऽस्मिन् देहे सम्प्रति मम स्वत्वाभावात् कथम् अत्राहङ्कारं करोमीति, तस्मात् कलेवरं समाविश्येति तत् प्रार्थितं न घटत एवेति भावः ॥८॥</p>
<p>—ओ)०(ओ—</p>
<p><strong>॥ ६.१६.९ ॥</strong></p>
<p><strong>एष नित्योऽव्ययः सूक्ष्म एष सर्वाश्रयः स्व-दृक् ।</strong><br>
आत्म-माया-गुणैर् विश्वम् आत्मानं सृजते प्रभुः ॥**</p>
<p>**मध्वः : **एष नित्योऽव्ययः । अनित्य-सम्बन्ध-युताः पित्र्-आद्यानित्य-युग् हरिः इति च । आत्मानं च अवतार-रूपेण सृजते ॥९॥</p>
<p>**श्रीधरः : **जीवस्य नित्यत्वं साधयति—<strong>एष नित्यः</strong> । तत्र हेतुः—<strong>अव्ययो</strong>ऽपक्षय-शून्यः । तत् कुतः ? <strong>सूक्ष्मो</strong> जन्मादि-शून्यः । तच् च कुतः ? <strong>सर्वाश्रयो</strong> जन्मादिमतो देहादेर् आश्रयो, न तु देहादि-रूपः । यतः <strong>स्व-दृक्</strong> स्व-प्रकाशः । सर्वाश्रयत्वम् उपपादयति—<strong>आत्मनो मायाया गुणैर् आत्मानम्</strong> एव <strong>विश्वं</strong> विश्वात्मकं <strong>सृजति</strong> । तद् आत्मानं स्वयम् अकुरुत [तै।उ। २.७.१] इति श्रुतेः । उपादान-कारणत्वात् सर्वाश्रय इत्य् अर्थः । जीवस्य वस्तुतो ब्रह्मत्वाद् ब्रह्मण एव चिच् छक्ति-विशिष्टस्येश्वरत्वेन स्रष्टृत्वाज् जीवः सृजतीति वाचो-युक्तः । यद् वा, स्व-कर्म-द्वारा सृष्टि-निमित्तत्वेन स्रष्टृत्वं भोग्यस्य च सर्वस्य भोक्त्र्-आश्रयत्वात् सर्वाश्रयत्वं चोक्तम् इति द्रष्टव्यम् ॥९॥</p>
<p>**क्रम-सन्दर्भः : **तद् एवं जीवस्य पारतन्त्र्यम् उक्त्वा तत्-सिद्ध्य्-अर्थं परम् अपि दर्शयति—एष इति त्रिभिः । एष प्रत्यक्ष एव श्रुति-युक्ति-सिद्धः परमेश्वरः पुनरुक्तिर् निर्धारणार्था । <strong>सूक्ष्मो</strong> दुर्ज्ञेयः ॥९॥</p>
<p>**विश्वनाथः : **एवं जीवस्य पारतन्त्र्याद् अनैश्वर्याच् च ततोऽन्यः कश्चित् स्वतन्त्र ईश्वरोऽस्तीति प्रतीयते । स एष कीदृशः ? इत्य् अपेक्षायाम् आह—एष इति । <strong>जीवस्य मायया</strong> आवरणाद् अपरोक्षस्यापि परोक्षायमाणत्वात् तच्-छब्द-वाच्यत्वम् उक्तम् । ईश्वरस्य मायया अनावरणात् प्रयोक्तुर् अङ्गिरसोऽपि जीवन्मुक्तत्वेनाविद्यावरण-राहित्याद् अपरोक्षत्वेनैतच्-छब्द-वाच्यत्वम् उच्यते—एष इति । तत्र <strong>नित्यत्वम् अव्ययत्वं सूक्ष्मत्वम्</strong> इति साधारण-धर्म-त्रयम् ईश्वरस्य पारतन्त्र्यम् अनैश्वर्यम् इति त्व् असाधारण-धर्म-द्वयं जीवस्य पूर्वम् एव व्यञ्जितम् । ईश्वरस्याप्य् असाधारणान् सर्वाश्रयत्वादीन् धर्मान् वक्तुं पुनर् अप्य् एतच्-छब्दम् उपन्यस्येति एष इति । आत्म-शक्ति-मयत्वाद् आत्मानम् ॥९॥</p>
<p>—ओ)०(ओ—</p>
<p><strong>॥ ६.१६.१० ॥</strong></p>
<p><strong>न ह्य् अस्यास्ति प्रियः कश्चिन् नाप्रियः स्वः परोऽपि वा ।</strong><br>
एकः सर्व-धियां द्रष्टा कर्तॄणां गुण-दोषयोः ॥**</p>
<p>**श्रीधरः : **यद् उक्तं सुहृद्-वृत इति सुहृदो बान्धवास् तप्ता इति च तत्राप्य् आह—न ह्य् अस्येति । तत्र हेतुः—<strong>एकः</strong> सुहृद्-आदि-सङ्ग-रहितः । तत् कुतः ? <strong>गुण-दोषयोर्</strong> हिताहितयोः <strong>कर्तॄणां</strong> मित्रादीनां याः <strong>सर्वा धियो</strong> विचित्रा बुद्धयस् तासां <strong>द्रष्टा</strong> साक्षी ॥१०॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p>**विश्वनाथः : **जीवस्य बन्धु-जात्य्-अरि-मध्यस्थादयो अज्ञान-निबन्धनाः, न त्व् ईश्वरस्येत्य् आह—न ह्य् अस्येति । यत् तु भक्तोऽतिप्रियः स्वश् च भक्त-द्वेषी अप्रियः, परः शत्रुश् च इति तच् च—</p>
<blockquote>
<p>समोऽहं सर्व-भूतेषु न मे द्वेष्योऽस्ति न प्रियः ।<br>
ये भजन्ति तु मां भक्त्या मयि ते तेषु चाप्य् अहम् ॥[गीता ९.२९] इति,<br>
तान् अहं द्विषतः क्रूरान् संसारेषु नराधमान् ।[गीता १४.१९]</p></blockquote>
<p>इति गीतोक्तेर् भक्त-वत्सलस्य तस्य भूषणम् एव, न तु दूषणम् । किं च, जीवा बहव एव ईश्वरस् त्व् एक एव । <strong>गुण-दोषयोर्</strong> हिताहितयोः <strong>कर्तॄणां</strong> मित्रादीनां याः <strong>सर्व-धियः</strong> विचित्रा बुद्धयस् तासां <strong>द्रष्टा</strong> साक्षी ॥१०॥</p>
<p>—ओ)०(ओ—</p>
<p><strong>॥ ६.१६.११ ॥</strong></p>
<p><strong>नादत्त आत्मा हि गुणं न दोषं न क्रिया-फलम् ।</strong><br>
उदासीनवद् आसीनः परावर-दृग् ईश्वरः ॥**</p>
<p>**मध्वः : **भोक्तासद्गुण-भोक्तृत्वान् न भोक्ता तद्-वृद्धितः ।</p>
<blockquote>
<p>अचिन्त्य-शक्तितस् तच् च युज्यते परमेशितुम् ॥ इति च ॥११॥</p></blockquote>
<p>**श्रीधरः : **यथोक्तं &ldquo;भुङ्क्ष्व भोगान्&rdquo; [६.१६.३] इत्य्-आदि तत्राप्य् आह—नादत्त इति । <strong>गुणं</strong> सुखम् । <strong>दोषं</strong> दुःखम् । <strong>क्रिया-फलं</strong> च राज्यादिकम् । उदासीनत्वे हेतुः—<strong>परावर-दृक्</strong> कारणस्य कार्यस्य च साक्षी, न तु भोक्ता । यत <strong>ईश्वरो</strong> देहादि-पारतन्त्र्य-शून्यः । अत एवं-भूतस्य मम च युष्माकं च संबन्धाभावाच् छोकं मा कुरुतेति वाक्यार्थः ॥११॥</p>
<p><strong>क्रम-सन्दर्भः : आत्मा</strong> परमात्मा ॥११॥</p>
<p>**विश्वनाथः : **जीवो हि मित्रामित्रयोर् गुण-दोषौ गृह्णाति, यतः क्रिया-फलं सुखं दुःखं च भुङ्क्ते, ईश्वरस् तु नैवेत्य् आह—नादत्त इति । अत एव <strong>उदासीनवत्</strong> सर्वान्तर्यामित्वेनासीनः <strong>परावरे</strong> भद्राभद्रे साक्षित्वेन पश्यतीति सः । उदासीन इवेत्य् अरि-मित्रादि-प्रतियोग्य्-उदासीनस् तु नैवेत्य् अर्थः । अत ईश्वर-माया-निबन्धानाम् एषां चित्रकेत्व्-आदीनां महद्-अनुग्रह-मूलाम् ईश्वर-प्रपत्तिं विना शोक-मोहादि-मयोऽयं संसारो दुस्तर एवेति किं बहु-वक्तव्यम् ? इति प्रकरणार्थः ॥११॥</p>
<p>—ओ)०(ओ—</p>
<p><strong>॥ ६.१६.१२-१३ ॥</strong></p>
<p><strong>श्री-बादरायणिर् उवाच—</strong></p>
<p><strong>इत्य् उदीर्य गतो जीवो ज्ञातयस् तस्य ते तदा ।</strong><br>
विस्मिता मुमुचुः शोकं छित्त्वात्म-स्नेह-शृङ्खलाम् ॥**</p>
<p><strong>निर्हृत्य ज्ञातयो ज्ञातेर् देहं कृत्वोचिताः क्रियाः ।</strong><br>
तत्यजुर् दुस्त्यजं स्नेहं शोक-मोह-भयार्तिदम् ॥**</p>
<p><em>न कतमेनापि व्याख्यातम्।</em></p>
<p>—ओ)०(ओ—</p>
<p><strong>॥ ६.१६.१४ ॥</strong></p>
<p><strong>बाल-घ्न्यो व्रीडितास् तत्र बाल-हत्या-हत-प्रभाः ।</strong></p>
<p><strong>बाल-हत्या-व्रतं चेरुर् ब्राह्मणैर् यन् निरूपितम् ।</strong><br>
यमुनायां महाराज स्मरन्त्यो द्विज-भाषितम् ॥**</p>
<p>**श्रीधरः : **द्विज-भाषितम् अङ्गिरसा प्रोक्तं पुत्रादीनां दुःख-हेतुत्वं <strong>स्मरन्त्यः</strong> । पुत्र-कामना-शून्या निर्मत्सराः सत्य इति भावः ॥१४॥</p>
<p>**क्रम-सन्दर्भः : **बालघ्न्य इति सार्धकम् ॥१४॥</p>
<p><strong>विश्वनाथः : बाल-हत्या</strong>-हत-प्रभा इति । हत-प्रभत्वेनैव लक्षणेन बालघ्न्य एता एवेति । यदा सर्वे विदित-तत्त्वास् तदा व्रीडितास् ताः &ldquo;सत्यं वयम् एव पामर्यो बालम् अहन्म&rdquo; इति वचसा निष्कपटीभूयाङ्गिरः-प्रभृति-ब्राह्मणोपदिष्टं प्रायश्चित्तम् आचेरुः ॥१४॥</p>
<p>—ओ)०(ओ—</p>
<p><strong>॥ ६.१६.१५ ॥</strong></p>
<p><strong>स इत्थं प्रतिबुद्धात्मा चित्रकेतुर् द्विजोक्तिभिः ।</strong><br>
गृहान्ध-कूपान् निष्क्रान्तः सरः-पङ्काद् इव द्विपः ॥**</p>
<p>**श्रीधरः : **निविड-पङ्क-तुल्यं गृहं विहाय निष्क्रमणम् अतिधीरस्य तस्यैव योग्यं नान्यस्येति स-दृष्टान्तम् आह—स इत्थम् इति । <strong>सरसः पङ्काद् द्विपो</strong> गज <strong>इव</strong> ॥१५॥</p>
<p><strong>क्रम-सन्दर्भः, विश्वनाथः : <em>न व्याख्यातम्।</em></strong></p>
<p>—ओ)०(ओ—</p>
<p><strong>॥ ६.१६.१६ ॥</strong></p>
<p><strong>कालिन्द्यां विधिवत् स्नात्वा कृत-पुण्य-जल-क्रियः ।</strong><br>
मौनेन संयत-प्राणो ब्रह्म-पुत्राव् अवन्दत ॥**</p>
<p>**श्रीधरः : **कृतः पुण्य-जल-क्रियाः पितृ-तर्पणाद्या येन । संयत-प्राणो नियतेन्द्रियः ॥१६॥</p>
<p><strong>क्रम-सन्दर्भः, विश्वनाथः : <em>न व्याख्यातम्।</em></strong></p>
<p>—ओ)०(ओ—</p>
<p><strong>॥ ६.१६.१७ ॥</strong></p>
<p><strong>अथ तस्मै प्रपन्नाय भक्ताय प्रयतात्मने ।</strong><br>
भगवान् नारदः प्रीतो विद्याम् एताम् उवाच ह ॥**</p>
<p><strong>श्रीधरः, क्रम-सन्दर्भः : <em>न व्याख्यातम्।</em></strong></p>
<p>**विश्वनाथः : **एताम् ॐ नमस् तुभ्यम् [१८] इत्य्-आदि, परम-परमेष्ठिन् नमस् ते [२५] इत्य् अन्ताम् ॥१७॥</p>
<p>—ओ)०(ओ—</p>
<p><strong>॥ ६.१६.१८ ॥</strong></p>
<p><strong>ॐ नमस् तुभ्यं भगवते वासुदेवाय धीमहि ।</strong><br>
प्रद्युम्नायानिरुद्धाय नमः सङ्कर्षणाय च ॥**</p>
<p>**श्रीधरः : **नमो धीमहि ध्यायेम । मनसा नमस्याम इत्य् अर्थः ॥१८॥</p>
<p>**क्रम-सन्दर्भः : **तत्र श्री-भगवत्त्वेन नमस्यति—<strong>भगवत</strong> इति । तद्-व्यूहत्वेन वासुदेवायेति सङ्कर्षणस्यान्ते पाठः स्वोपास्यत्वेन तत्रैव विश्रान्तेः ॥१८॥</p>
<p><strong>विश्वनाथः : तुभ्यं नमः</strong>, <strong>तुभ्यं धीमहि</strong>, त्वां प्रसादयितुम् ध्यायेमः । परमात्मत्वेन जीव-वैलक्षण्यम् आह नवभिर् विशेषणैः । विज्ञानं चिच्-छक्तिर् एव मात्रा परिच्छेदो यस्य तस्मै जीवस् त्व् अविद्या-परिच्छद इत्य् अर्थः । मात्रा कर्ण-विभूषायां वित्ते माने परिच्छद इति मेदिनी ॥१८॥</p>
<p>—ओ)०(ओ—</p>
<p><strong>॥ ६.१६.१९ ॥</strong></p>
<p><strong>नमो विज्ञान-मात्राय परमानन्द-मूर्तये ।</strong><br>
आत्मारामाय शान्ताय निवृत्त-द्वैत-दृष्टये ॥**</p>
<p>**श्रीधरः : **निवृत्ता द्वैत-दृष्टिर् यस्मात् ॥१९॥</p>
<p>**क्रम-सन्दर्भः : **ब्रह्मत्वेन नमस्यति—विज्ञान-मात्रायेति । अत्र <strong>मूर्तिः</strong> स्वरूपं <strong>निवृत्त-द्वैत-दृष्टय</strong> इति यस्मिन् दृष्टे अन्यत्र दृष्टिर् न भवतीत्य् अर्थः ॥१९॥</p>
<p><strong>विश्वनाथः : परमानन्द-<strong>मयी</strong> मूर्तिर्</strong> यस्य, जीवस् तु पाञ्चभौतिक-मूर्तिः । <strong>आत्मानन्द</strong> एव <strong>रममाणाय</strong>, जीवस् तु विषयानन्दे रमते । <strong>निवृत्ता द्वैते</strong> मायिक-प्रपञ्चे <strong>दृष्टिर्</strong> आसक्ति-मयी यस्य, जीवस् तु मायिक-प्रपञ्चे आसज्जते ॥१९॥</p>
<p>—ओ)०(ओ—</p>
<p><strong>॥ ६.१६.२० ॥</strong></p>
<p><strong>आत्मानन्दानुभूत्यैव न्यस्त-शक्त्य्-ऊर्मये नमः ।</strong><br>
हृषीकेशाय महते नमस् तेऽनन्त-मूर्तये ॥**</p>
<p><strong>श्रीधरः : न्यस्ता</strong> निरस्ताः <strong>शक्त्य्-ऊर्मयो</strong> माया-निमित्ता राग-द्वेषादयो येन ॥२०॥</p>
<p>**क्रम-सन्दर्भः : **तच् चानिवृत्त-द्वैत-वादतो विशिष्य दर्शयति—आत्मानन्देति । <strong>स्वरूपानन्दस्यानुभवेनान्यस्ताः</strong> नानुसंहिताः शक्त्य्-अन्तर-परम्परा येन तस्मै अनुभवस्य स्वरूपाभिन्नत्वेऽपि तृतीयार्थाधिक्यात् स्वरूप-शक्तिर् एव सिद्ध्यति । परमात्मत्वेन नमस्यति—<strong>हृषीकेशायेति</strong>, विश्व-कारणत्वेन, <strong>महत</strong> इति, विश्वत्वेन <strong>अनन्त-मूर्तय</strong> इति ॥२०॥</p>
<p><strong>विश्वनाथः : न्यस्ता</strong> नितराम् अस्ताः <strong>शक्त्य्-ऊर्मयो</strong> माया-निमित्ता राग-द्वेषादयो यत्र, जीवस् तु प्राप्त-राग-द्वेषादि-तरङ्गः । <strong>हृषीकेशाय</strong> सर्वेन्द्रिय-नियन्त्रे, जीवस् तु इन्द्रिय-नियम्यः । <strong>महते</strong>, जीवस् तु क्षुद्रः । <strong>अनन्ता</strong> अविनाश्या <strong>मूर्तयो</strong> यस्य, जीवस् तु विनाश्य-शरीरः ॥२०॥</p>
<p>—ओ)०(ओ—</p>
<p><strong>॥ ६.१६.२१ ॥</strong></p>
<p><strong>वचस्य् उपरतेऽप्राप्य य एको मनसा सह ।</strong><br>
अनाम-रूपश् चिन्-मात्रः सोऽव्यान् नः सद्-असत्-परः ॥**</p>
<p>**मध्वः : **बाह्य-मनसा सह वचस्य् उपरते चिन्मात्र-मनसा सह प्राप्यः ॥२१॥</p>
<p><strong>श्रीधरः : मनसा सह</strong> <strong>वचस्य् अप्राप्योपरते</strong> सति <strong>य एक</strong> एव प्रकाशते । वचसीति सर्वेन्द्रियोपलक्षणम् । <strong>सोऽस्मान् अव्यात्</strong> । <strong>सद्-असत्-परः</strong> कार्य-कारणयोः कारणम् ॥२१॥</p>
<p>**क्रम-सन्दर्भः : **पुनर् भगवन्तं ब्रह्म-स्वरूपत्वेन विशेषतः स्तौति—वचसीति द्वाभ्याम् ॥२१॥</p>
<p>**विश्वनाथः : **निर्विशेष-ब्रह्मत्वेन प्रणमति—वचसीति ॥२१॥</p>
<p>—ओ)०(ओ—</p>
<p><strong>॥ ६.१६.२२ ॥</strong></p>
<p><strong>यस्मिन्न् इदं यतश् चेदं तिष्ठत्य् अप्येति जायते ।</strong><br>
मृण्मयेष्व् इव मृज्-जातिस् तस्मै ते ब्रह्मणे नमः ॥**</p>
<p>**मध्वः : **मृण्मयेष्व् इव मृज्-जातिः ।</p>
<blockquote>
<p>पृथिवी-पर्वताश् चैव मृण्मयाः समुदीरिताः ।<br>
तेषु मृज्-जातयः सर्वे जायन्ते स्थावरादयः ॥ इति च ॥२२॥</p></blockquote>
<p>**श्रीधरः : **तद् एवाह—यस्मिन्न् इति । यस्मिन्न् इदं कार्य-कारणं <strong>तिष्ठत्य् अप्येति</strong> च, यतश् च <strong>जायते</strong>, <strong>मृण्-मयेषु</strong> घटादिषु <strong>मृज्-जातिर्</strong> मृण्-मात्रम् इव सर्वानुस्यूतं यत्, <strong>तस्मै</strong> ॥२२॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p>**विश्वनाथः : **जगत्-कारणत्वेन प्रणमति—<strong>यस्मिन्न् इदं जगत् तिष्ठति</strong>, <strong>यतो जायते,</strong> यस्मिन्न् अप्य् <strong>एति</strong> लीयते । <strong>मृण्-मयेषु</strong> घटादिषु <strong>मृज्-जातिः,</strong> यथा कारणम् इत्य् अर्थः ॥२२॥</p>
<p>—ओ)०(ओ—</p>
<p><strong>॥ ६.१६.२३ ॥</strong></p>
<p><strong>यन् न स्पृशन्ति न विदुर् मनो-बुद्धीन्द्रियासवः ।</strong><br>
अन्तर् बहिश् च विततं व्योमवत् तन् नतोऽस्म्य् अहम् ॥**</p>
<p>**श्रीधरः : **ननु सर्वानुस्यूतं चेन् मृज्-जाति-वत् प्रतीयेत, कथं मनो-वचसोर् अप्राप्तिः ?  तत्राह । <strong>यद्</strong> ब्रह्म <strong>व्योमवद् विततम्</strong> अप्य् <strong>असवः</strong> प्राणाः क्रिया-शक्त्या <strong>न स्पृषन्ति</strong>, <strong>मन-आदीनि</strong> च ज्ञान-शक्त्या <strong>न विदुः</strong> । <strong>तद् <strong>ब्रह्म</strong> नतोऽस्मि</strong> ॥२३॥</p>
<p>**क्रम-सन्दर्भः : **परमात्मत्वेन स्तौति—यन् नेति द्वाभ्याम् ॥२३॥</p>
<p>**विश्वनाथः : **इन्द्रियाद्य्-अगम्यत्वेन प्रणमति—यद् इति । क्रिया-शक्त्या <strong>न स्पृशन्ति,</strong> ज्ञान-शक्त्या <strong>न विदुः</strong> । तस्य विदूर-वर्तित्वाद् इति चेत् तत्राह—<strong>अन्तर्</strong> देहादीनाम् अन्तर् अपि <strong>बहिर्</strong> अपि च ॥२३॥</p>
<p>—ओ)०(ओ—</p>
<p><strong>॥ ६.१६.२४ ॥</strong></p>
<p><strong>देहेन्द्रिय-प्राण-मनो-धियोऽमी</strong></p>
<p><strong>यद्-अंश-विद्धाः प्रचरन्ति कर्मसु ।</strong></p>
<p><strong>नैवान्यदा लौहम् इवाप्रतप्तं</strong></p>
<p><strong>स्थानेषु तद् द्रष्ट्र्-अपदेशम् एति ॥</strong></p>
<p>**श्रीधरः : **तेषां तद्-अज्ञाने हेतुम् आह—<strong>देहेन्द्रियादयोऽमी</strong> <strong>यद्-अंश-विद्धा</strong> यच्-चैतन्यांशेनाविष्टाः सन्तः <strong>कर्मसु</strong> स्व-स्व-विषयेषु <strong>प्रचरन्ति</strong> जाग्रत्-स्वप्नयोः । <strong>अन्यदा</strong> सुषुप्ति-मूर्च्छादौ नैव प्रचरन्ति, यथा <strong>अप्रतप्तं लोहं</strong> न दहति । अतो यथा लौहम् अग्नि-शक्त्यैव दाहकं सद्, अग्निं विना न दहति, एवं ब्रह्म-गत-ज्ञान-क्रिया-शक्तिभ्यां प्रवर्तमाना देहादयस् तन् न स्पृशन्ति न विदुश् चेति भावः ।</p>
<p>जीवस् तर्हि द्रष्टृत्वाज् जानातु ? नेत्य् आह—<strong>स्थानेषु</strong> जाग्रद्-आदिषु <strong>द्रष्ट्र्-अपदेशं</strong> द्रष्टृ-संज्ञां तद् एव <strong>एति</strong> प्राप्नोति, नान्यो जीवो नामास्ति, नान्योऽतोऽस्ति द्रष्टा [बृ।आ।उ। ३.७.२३] इत्य्-आदि-श्रुतेः । यद् वा, <strong>द्रष्ट्र्-अपदेशं</strong> द्रष्टृ-संज्ञं जीवम् अपि तद् एवैति जानाति, न तु जीवस् तज् जानातीत्य् अर्थः । तद् उक्तं हंस-गुह्य-स्तोत्रे देहोऽसवोऽक्षा<sup id="fnref:1"><a href="#fn:1" class="footnote-ref" role="doc-noteref">1</a></sup> [भा।पु। ६.४.२५] इत्य्-आदि ॥२४॥</p>
<p>**क्रम-सन्दर्भः : **देहेन्द्रिय इति । अत्राद्वैत-शारीरकेऽपि साङ्ख्यम् आक्षिप्योक्तं, यथा, अथ पुनः साक्षि-निमित्तम् ईक्षितृत्वं प्रधानस्य कल्प्येत यथाग्नि-निमित्तम् अयः-पिण्डादेर् दग्धृत्वं, तथा सति यन्-निमित्तम् ईक्षिततृत्वं प्रधानस्य, तद् एव सर्वज्ञं मुख्यं जगतः कारणम् [शङ्कर-भाष्य, १.१.५] इति ।</p>
<p>श्रुतिश् चात्र—तम् एव भान्तम् अनुभाति [कठ।उ। २.२.१५], को ह्य् एवान्यात् कः प्राण्यात् यद् एष आकाश आनन्दो न स्यात् [तै।उ। २.७], चक्षुषश् चक्षुर् उत श्रोत्रस्य श्रोत्रम् [बृ।आ।उ। ४.४.१८] इत्य्-आद्याटीकोत्थापित-श्रुतौ<sup id="fnref:2"><a href="#fn:2" class="footnote-ref" role="doc-noteref">2</a></sup> च, जीवो नामतो नान्यः स्वयं-सिद्धो नास्ति, परन्तु तद्-आत्मक एवेत्य् अर्थः । तथातोऽन्यो द्रष्टा नास्ति, सर्व-द्रष्टुस् तस्यापरो द्रष्टा नास्तीत्य् अर्थः इति व्याख्येयम्॥२४॥ [भगवत्-सन्दर्भ १५]</p>
<p><strong>देहेन्द्रिय-प्राण-मनो-धियोऽमी</strong></p>
<p><strong>यद्-अंश-विद्धाः प्रचरन्ति कर्मसु ।</strong></p>
<p><strong>नैवान्यदा लौहम् इवाप्रतप्तं</strong></p>
<p><strong>स्थानेषु तद् द्रष्ट्र्-अपदेशम् एति ॥</strong></p>
<p>**विश्वनाथः : **तेषां तद्-अज्ञाने हेतुम् आह—देहेन्द्रियेति । <strong>यद्-अंश-विद्धाः</strong> यच् चैतन्यांशेनाविष्टाः सन्तः <strong>कर्मसु</strong> स्व-स्व-विषयेषु **चरन्ति **जाग्रत्-स्वप्नयोः, <strong>अन्यदा</strong> सुषुप्तिः मूर्च्छादौ <strong>नैव</strong> प्रचरन्ति । यद् वा, **अप्रतप्तं लौहं **न दहति । अतो यथा लौहम् अग्नि-शक्त्यैव दाहकं सद् अग्निं न दहति, एवम् एव ब्रह्म-शक्त्यैव स्व-स्व-विषयेषु प्रवर्तमाना देहादयो ब्रह्म न स्पृशन्ति, नापि जानन्तीति भावः ।</p>
<p>जीवस् तर्हि द्रष्टृत्वाज् जानातु ? तत्राह—<strong>स्थानेषु</strong> जाग्रद्-आदिषु <strong>द्रष्ट्र्-अपदेशं</strong> द्रष्टृ-संज्ञं जीवम् अपि कर्म-भूतं तद् ब्रह्मैव कर्तृ <strong>एति</strong> जीवस्य द्रष्टृत्व-सिद्ध्य्-अर्थं, स्वीय-किञ्चिच्-चैतन्य-प्रापणेन स्वयम् एव तं प्राप्नोतीत्य् अर्थः । मम आदाय इव जीवा अपि जडा इति च केऽप्य् आचक्षते । यद् वा, तद् ब्रह्मैव तम् एति जानाति, न तु जीवो ब्रह्म जानातीत्य् अर्थः । यद् उक्तं हंस-गुह्य-स्तवे—देहोऽसवोऽक्षा [भा।पु। ६.४.२५] इत्य्-आदि ॥२४॥</p>
<p>—ओ)०(ओ—</p>
<p><strong>॥ ६.१६.२५ ॥</strong></p>
<p><strong>ॐ नमो भगवते महा-पुरुषाय महानुभावाय महा-विभूति-पतये सकल-सात्वत-परिवृढ-निकर-कर-कमल-कुड्मलोपलालित-चरणारविन्द-युगल परम-परमेष्ठिन् नमस् ते।</strong></p>
<p><strong>श्रीधरः : सकला</strong> ये <strong>सात्वत-परिवृढाः,</strong> तेषां <strong>निकरः</strong> समूहः, तस्य <strong>कर-कमलानां कुड्मलैर्</strong> मुकुलैर् <strong>उपलालितं चरणारविन्द-युगलं</strong> यस्य, तस्य संबोधनम् । <strong>परम्</strong> उत्कृष्ट । <strong>परमेष्ठिन्</strong> सर्वेश्वर ॥२५॥</p>
<p>**क्रम-सन्दर्भः : **साक्षाद्-भगवत्त्वेन स्तौति—ॐ नम इति । तद् एवं सङ्कर्षणोपासनापि द्वारम् एव । तस्य सात्वत-शास्त्र-विग्रहत्वेन [६.१६.३३] वक्ष्यमाणत्वात् <strong>परमं</strong> फलं तु श्री-भगवान् इत्य् अभिप्रेतम् ॥२५॥</p>
<p>**विश्वनाथः : **महा-मन्त्रस्य ज्ञान-प्रकाशकत्वम् उक्त्वा भक्ति-रस-परिपूर्णत्वम् आह—ॐ इति । <strong>सकल-सात्वत-परिवृढाः</strong> सर्व-भक्त-श्रेष्ठाः, तेषां <strong>निकरस्य</strong> <strong>कर-कमलानां कुट्मलेन उपलालितं</strong> लघु लघु संवाहन-वैदग्ध्या प्रीणितं <strong>चरणारविन्द-युगलं</strong> यस्य, हे तथाभूतेति माम् अपि स्व-पाद-संवाहन-सेवायां स्थापयेत्य् अभिलाषो ध्वनितः ।</p>
<p>ननु त्वाम् अतिनिकृष्टं तस्याम् अत्युत्कृष्ट-सेवायां कथं नियुञ्जे ? इत्य् अत आह—हे <strong>परम परमेष्ठिन्</strong>, परम परमेश्वर कर्तुम् अन्यथा-कर्तुं च समर्थः ॥२५॥</p>
<p>—ओ)०(ओ—</p>
<p><strong>॥ ६.१६.२६ ॥</strong></p>
<p><strong>श्री-शुक उवाच—</strong></p>
<p><strong>भक्तायैतां प्रपन्नाय विद्याम् आदिश्य नारदः ।</strong><br>
ययाव् अङ्गिरसा साकं धाम स्वायम्भुवं प्रभो ॥**</p>
<p><strong>श्रीधरः : <strong>पूर्वे स-नारदोऽङ्गिरा आजगामेत्य् अङ्गिराः प्राधान्येनोक्तः । चित्रकेतोः पुत्र-प्रदत्वेन तस्य पृथग्-उक्तत्वात् । इह तु <strong>नारदो</strong>ऽ</strong>ङ्गिरसा साकं ययाव्</strong> इति नारदस्य प्राधान्य-निर्देशः । तद्-उपदेशेन तस्य वैराग्योत्पत्तेः । <strong>प्रभो</strong> ! हे समर्थ ! ॥२६॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p>**विश्वनाथः : **एताम् इत्य् अनेक-वाक्य-गर्भाम् एकाम् एव विद्यां महतीम् । अत्र चित्रकेतवे पुत्र-प्रदत्वेनाङ्गिरसः प्राधान्यं, मन्त्र-प्रदत्वेन तु नारदस्य । अत एव पूर्वम् अङ्गिराः स-नारद आजगामेत्य् उक्तं, सम्प्रति <strong>ययाव् अङ्गिरसा</strong> <strong>नारद</strong> इत्य् उच्यते । हे <strong>प्रभो</strong> ! एतद्-आद्य्-अभिप्राय-ज्ञाने परम-समर्थ ! ॥२६॥</p>
<p>—ओ)०(ओ—</p>
<p><strong>॥ ६.१६.२७ ॥</strong></p>
<p><strong>चित्रकेतुस् तु तां विद्यां यथा नारद-भाषिताम् ।</strong><br>
धारयाम् आस सप्ताहम् अब्-भक्षः सुसमाहितः ॥**</p>
<p>**श्रीधरः : **यथा यथावद् धारयाम् आस ॥२७॥</p>
<p><strong>क्रम-सन्दर्भः, विश्वनाथः : <em>न व्याख्यातम्।</em></strong></p>
<p>—ओ)०(ओ—</p>
<p><strong>॥ ६.१६.२८ ॥</strong></p>
<p><strong>ततः स सप्त-रात्रान्ते विद्यया धार्यमाणया ।</strong><br>
विद्याधराधिपत्यं च लेभेऽप्रतिहतं नृप ॥**</p>
<p><strong>श्रीधरः : विद्याधराधिपत्यं</strong> चावान्तर-फलं <strong>लेभे</strong> । <strong>अप्रतिहतम्</strong> अस्खलितम् ॥२८॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p>**विश्वनाथः : **प्रथमम् अवान्तर-फलम् आह—<strong>विद्याधराधिपत्यम्</strong> इति ॥२८॥</p>
<p>—ओ)०(ओ—</p>
<p><strong>॥ ६.१६.२९ ॥</strong></p>
<p><strong>ततः कतिपयाहोभिर् विद्ययेद्ध-मनो-गतिः ।</strong><br>
जगाम देव-देवस्य शेषस्य चरणान्तिकम् ॥**</p>
<p>**मध्वः : **अन्यान्तर्यामिनं विष्णुम् उपास्यान्य-समीपगः ।</p>
<blockquote>
<p>भवेद् योग्यतया तस्य पदं वा प्राप्नुयान् नरः ॥ इति नारदीये ।</p></blockquote>
<p>अनेन प्रकारेण मुहुस् तत्-सकाशम् अभ्यगात् ।</p>
<blockquote>
<p>शेषान्तर्यामिनं विष्णुं चित्रकेतुर् उपास्यतु ।<br>
शेषाविष्ट-हरेश् चापि वरान् प्राप्यपतद् गतिम् ॥ इति तन्त्र-मालायाम् ॥२९॥</p></blockquote>
<p><strong>श्रीधरः : कतिपयैर् अहोभिः</strong> । <strong>विद्ययेद्धेन</strong> दीप्तेन <strong>मनसा गतिर्</strong> यस्य ॥२९॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p>**विश्वनाथः : **मुख्यं फलम् आह—जगामेति ॥२९॥</p>
<p>—ओ)०(ओ—</p>
<p><strong>॥ ६.१६.३० ॥</strong></p>
<p><strong>मृणाल-गौरं शिति-वाससं स्फुरत्-</strong></p>
<p><strong>किरीट-केयूर-कटित्र-कङ्कणम् ।</strong></p>
<p><strong>प्रसन्न-वक्त्रारुण-लोचनं वृतं</strong></p>
<p><strong>ददर्श सिद्धेश्वर-मण्डलैः प्रभुम् ॥</strong></p>
<p><strong>श्रीधरः : मृणालवद् गौरम्</strong> । <strong>शिति-वाससं</strong> नीलाम्बरम् । <strong>स्फुरन्ति किरीटादीनि</strong> यस्य । <strong>कटित्रं</strong> कटि-सूत्रम् । <strong>प्रसन्नानि</strong> <strong>वक्त्राणि</strong> यस्य । <strong>अरुणानि लोचनानि</strong> यस्य तं च तं च ॥३०॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p><strong>विश्वनाथः : सिति-वाससं</strong> नीलाम्बरं, <strong>कटित्रं</strong> कटि-सूत्रम् ॥३०॥</p>
<p>—ओ)०(ओ—</p>
<p><strong>॥ ६.१६.३१ ॥</strong></p>
<p><strong>तद्-दर्शन-ध्वस्त-समस्त-किल्बिषः</strong></p>
<p><strong>स्वस्थामलान्तःकरणोऽभ्ययान् मुनिः ।</strong></p>
<p><strong>प्रवृद्ध-भक्त्या प्रणयाश्रु-लोचनः</strong></p>
<p><strong>प्रहृष्ट-रोमानमद् आदि-पुरुषम् ॥</strong></p>
<p>**श्रीधरः : **दृष्ट्वा च तम् <strong>आदि-पूरुषम् अभ्ययाच्</strong> छरणं गतः । <strong>अनमन्</strong> ननाम । कथं-भूतः ? तस्य <strong>दर्शनेन ध्वस्तं समस्तं किल्बिषं</strong> यस्य । <strong>स्वच्छम् अमलं चान्तः-करणं</strong> यस्य । <strong>प्रणयेनाश्रु</strong>-मुक्ते <strong>लोचने</strong> यस्य । <strong>प्रहृष्टानि रोमाणि</strong> यस्य सः ॥३१॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p>**विश्वनाथः : **तद्-दर्शनेति । किल्बिष-मात्रं भगवत्-प्राप्त्य्-असंभावना-मयं दुःखं ज्ञेयम् । दृष्ट्वा च अभ्ययात् अभिमुखम् अगच्छत् । अभ्येत्य चानमत् ॥३१॥</p>
<p>—ओ)०(ओ—</p>
<p><strong>॥ ६.१६.३२ ॥</strong></p>
<p><strong>स उत्तमश्लोक-पदाब्ज-विष्टरं</strong></p>
<p><strong>प्रेमाश्रु-लेशैर् उपमेहयन् मुहुः ।</strong></p>
<p><strong>प्रेमोपरुद्धाखिल-वर्ण-निर्गमो</strong></p>
<p><strong>नैवाशकत् तं प्रसमीडितुं चिरम् ॥</strong></p>
<p>**श्रीधरः : **तं <strong>प्रसमीडितुं</strong> स्तोतुं <strong>चिरं</strong> <strong>नैवाशकन्</strong> न शशाक । तत्र हेतुः—<strong>उत्तम-श्लोकस्य पादाब्जयोर् विष्टरम्</strong> आसनम् <strong>उपमेहयन्न्</strong> अभिषिञ्चन् । <strong>प्रेम्णोपरुद्धोऽखिलानां वर्णानां</strong> <strong>निर्गम</strong> उच्चारणं यस्य सः ॥३२॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p>**विश्वनाथः : **नत्वा तुष्टावेत्य् आह—स इति । <strong>विष्टरं</strong> मानसं, <strong>उपमेहयन्</strong> अभिषिञ्चन् ॥३२॥</p>
<p>—ओ)०(ओ—</p>
<p><strong>॥ ६.१६.३३ ॥</strong></p>
<p><strong>ततः समाधाय मनो मनीषया</strong></p>
<p><strong>बभाष एतत् प्रतिलब्ध-वाग् असौ ।</strong></p>
<p><strong>नियम्य सर्वेन्द्रिय-बाह्य-वर्तनं</strong></p>
<p><strong>जगद्-गुरुं सात्वत-शास्त्र-विग्रहम् ॥</strong></p>
<p><strong>श्रीधरः : मनीषया</strong> बुद्ध्या <strong>मनः समाधायैतद्</strong> वक्ष्यमाणं <strong>बभाषे</strong> । <strong>प्रतिलब्धा वाक्</strong> येन । <strong>सात्वत-शास्त्रोक्तो विग्रहो</strong> यस्य तम् ॥३३॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p><strong>विश्वनाथः : प्रतिलब्ध-वाक्</strong> तत्-कृपयैवेत्य् अर्थः । <strong>सात्वत-शास्त्रोक्तो विग्रहो</strong> देहो यस्येत्य् अनेन ज्ञान-शास्त्रोक्तस्य माया-मय-विग्रहत्वस्य प्रामाण्यं वारितम् ॥३३॥</p>
<p>—ओ)०(ओ—</p>
<p><strong>॥ ६.१६.३४ ॥</strong></p>
<p><strong>चित्रकेतुर् उवाच—</strong></p>
<p><strong>अजित जितः सम-मतिभिः</strong></p>
<p><strong>साधुभिर् भवान् जितात्मभिर् भवता ।</strong></p>
<p><strong>विजितास् तेऽपि च भजताम्</strong></p>
<p><strong>अकामात्मनां य आत्मदोऽतिकरुणः ॥</strong></p>
<p>**श्रीधरः : **</p>
<p>अन्योन्य-प्रेमजानन्द-निभृतान् स्वामि-सेवकान् ।</p>
<p>अभिनन्दन् मुदा स्तौति दशभिः पञ्चभिर् विभुम् ॥</p>
<p>हे <strong>अजित</strong> ! अन्यैर् अजितोऽपि भवान् साधुभिर् भक्तैर् <strong>जितः</strong> स्वाधीन एव कृतः । यतो <strong>भवान्</strong> <strong>अतिकरुणः</strong> । तेऽपि च निष्कामा अपि <strong>भवता विजिताः</strong> । यो भवान् <strong>अकामात्मनाम् आत्मानम्</strong> एव <strong>ददाति</strong>॥३४॥</p>
<p>**क्रम-सन्दर्भः : **हरि-भक्ति-सुधोदये च प्रह्लादं प्रति श्री-मुख-वाक्यम्—</p>
<blockquote>
<p>स-भयं सम्भ्रमं वत्स मद्-गौरव-कृतं त्यज ।<br>
नैष प्रियो मे भक्तेषु स्वाधीन-प्रणयी भव ॥<br>
अपि मे पूर्ण-कामस्य नवं नवम् इदं प्रियम् ।<br>
निःशङ्क-प्रणयाद् भक्तो यन् मां पश्यति भाषते ॥<br>
सदा मुक्तोऽपि बद्धोऽस्मि भक्तेषु स्नेह-रज्जुभिः ।<br>
अजितोऽपि जितोऽहं तैर् अवश्योऽपि वशीकृतः ॥<br>
त्यक्त-बन्धु-जन-स्नेहो मयि यः कुरुते रतिम् ।<br>
एकस् तस्यास्मि स च मे न चान्योऽस्त्य् आवयोः सुहृत् ॥ [ह।भ।सु। १४.२७-३०] इति ।</p></blockquote>
<p>तस्मात् साधु व्याख्यातं भगवत्-प्रतीति-रूपा वृत्तिर् मायादिमयी न भवति । किं तर्हि स्वरूप-शक्त्य्-आनन्द-रूपा यदानन्द-पराधीनः श्री-भगवान् अपीति । यथा च श्रीमती गोपालोत्तर-तापनी श्रुतिः—विज्ञान-घन आनन्द-घनः सच्-चिद्-आनन्दैक-रसे भक्ति-योगे तिष्ठति [गो।ता।उ। २.७९] इति ॥३४॥ [प्रीति-सन्दर्भः ६६]</p>
<p>**विश्वनाथः : **परस्पर-वशी-भाव-लभ्यानन्द-रसाम्बुधौ, मज्जेतां भगवद्-भक्तौ भक्त्यैवेत्य् आह संस्तुवन्—हे <strong>अजित</strong> ! ज्ञानि-योगि-प्रभृतिभिस् त्वम् अजित एव, <strong>साधुभिर्</strong> भक्तैस् तु <strong>भवान् जितः</strong> अधीनीकृतः <strong>सम-मतिभिः</strong> स्वकीय-सुख-दुःख-सम-बुद्धिभिर् <strong>जितात्मभिर्</strong> जित-मनस्कत्वेन मनो-धर्मस्य कामस्यापि जितत्वात् निष्कामैः तेषां तद्-उपासने निष्कामत्वम् एव त्वज्-जये कारणम् इति भावः ।</p>
<p><strong>ते साधवोऽपि भवता विजिताः</strong>, यतो <strong>भजताम् अकामात्मनां</strong> भजद्भ्यो निष्कामेभ्यः यो <strong>भवान् आत्मदः</strong> आत्मानम् एव ददाति । यदि यूयं मां परिचर्य किम् अप्य् अपवर्गादिकम् अपि मत्तो नैव वृणुध्वे, तर्हि यथेष्टं रात्रिन्दिनं माम् एव परिचरथ माम् ऋणीकुरुथेत्य् आत्मानं तेभ्यो ददद् एव बलाद् आत्मनः सौन्दर्य-सौस्वर्य-सौरभ्यादीनि तन्-नयन-चरणारविन्दादीन्द्रिय-भोगार्थम् अर्पयतीत्य् अर्थः । तेन तद्-विजये भवतोऽप्य् आत्मदत्वम् एव कारणम् इति भावः ।</p>
<p>अत्र साधुभिर् इति ज्ञानिभिर् अपीति न व्याख्येयम् । उत्तरार्धे <strong>भजताम् अकामात्मनाम्</strong> इति विशेषण-द्वयस्य तद्-व्यवर्तकत्वात्, ज्ञानिनां भजनं तु मोक्ष-सिद्ध्य्-अर्थं साधन-दशायाम् एव । अत्र तु भजताम् इति वर्तमान-निर्देशः । निष्कामत्वं त्व् आत्यन्तिक-दुःख-निवृत्ति-कामत्वात् तेषां नास्त्य् एव ॥३४॥</p>
<p>—ओ)०(ओ—</p>
<p><strong>॥ ६.१६.३५ ॥</strong></p>
<p><strong>तव विभवः खलु भगवन्</strong></p>
<p><strong>जगद्-उदय-स्थिति-लयादीनि ।</strong></p>
<p><strong>विश्व-सृजस् तेऽंशांशास् तत्र</strong></p>
<p><strong>मृषा स्पर्धन्ति पृथग् अभिमत्या ॥</strong></p>
<p>**श्रीधरः : **ननु भक्तैर् एव जित इति कथम् ? स्पर्धमानैर् अपि सृष्ट्य्-आदि-कर्तृभिर् अन्यैर् ईश्वरैर् जय-सम्भवात् तत्राह—तवेति । <strong>जगत उदयादीनि</strong> <strong>तवैव विभवो</strong> विभवनं महिमा लीलेति यावत् । <strong>आदि</strong>-शब्देन प्रवेश-नियमनादीनि । <strong>विश्व-सृजस्</strong> तु ब्रह्मादयो नेश्वराः किन्तु <strong>ते तवांशो</strong> यः पुरुषस् <strong>तस्यांशाः</strong> । <strong>तत्र</strong> एवं-स्थितेऽपि &ldquo;पृथक् <strong>पृथग्</strong> ईश्वरा वयम्&rdquo; इत्य् <strong>अभिमानेन</strong> वृथैव <strong>स्पर्धन्ते</strong> ॥३५॥</p>
<p><strong>क्रम-सन्दर्भः : विश्व-सृजः</strong> ब्रह्म-रुद्रेन्द्राद्याः <strong>अंशांशाः</strong> अत्यल्पांशा इत्य् अर्थः ॥३५॥</p>
<p>**विश्वनाथः : **एवं प्रभु-भक्तयोः परस्पर-वशीभावम् आख्याय प्रभोः प्रभावम् आह—तवेति त्रिभिः । <strong>विभवो</strong> महिमा । ननु ब्रह्मादयो **जगद्-उदयादि-**हेतवो दृश्यन्ते । तत्राह—विश्वेति । ननु ब्रह्म-रुद्रादि-भक्ताः स्व-स्व-सेव्यानाम् एव जगद्-ईश्वरत्वं प्रतिपादयन्तो मिथः स्पर्धन्ते इत्य् अत आह—तत्र मृषेति । <strong>पृथग्-अभिमत्या</strong> वयं हैरण्यगर्भाः शैवाः सौरा इत्य्-आद्य्-अभिमानवन्तः ॥३५॥</p>
<p>—ओ)०(ओ—</p>
<p><strong>॥ ६.१६.३६ ॥</strong></p>
<p><strong>परमाणु-परम-महतोस्</strong></p>
<p><strong>त्वम् आद्य्-अन्तान्तर-वर्ती त्रय-विधुरः ।</strong></p>
<p><strong>आदाव् अन्तेऽपि च सत्त्वानां</strong></p>
<p><strong>यद् ध्रुवं तद् एवान्तरालेऽपि ॥</strong></p>
<p>**श्रीधरः : **त्वम् एव सृष्ट्य्-आदि-कर्तेत्य् एतद् उपपादयति—परमाणुः सूक्ष्म-मूल-कारणम् । परम-महद् अन्तिमं कार्यम् । तयोस् त्वम् एवाद्य्-अन्तान्तर-वर्ती । आदाव् अन्ते चान्तरे मध्ये च वर्तितुं शीलं यस्य सः । अत एव त्रय-विधुर आद्य्-अन्त-मध्य-शून्यो ध्रुवः । ते च त्वया सृज्यन्ते न तु ध्रुवाः । कुत इत्य् अत आह—सत्त्वानां सत्त्वेन प्रतीतानां कार्याणाम् आदाव् अन्तेऽपि यद् ध्रुवम् अनपाय्य्-अन्तरालेऽपि च तद् एव ध्रुवं सुवर्णादिवत् ॥३६॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p>**विश्वनाथः : **त्वम् एव सृष्ट्य्-आदि-कर्ता वास्तव-वस्तु-रूप इत्य् उपपादयति—परमाणुः सूक्ष्मं मूल-कारणम् परम-महद् अन्तिमं कार्यम् । तयोस् त्वम् एवाद्य्-अन्तान्तर-वर्ती । आदाव् अन्ते अन्तरे मध्ये च वर्तितुं शीलं यस्य सः । अत एव त्रय-विधुर आद्य्-अन्त-मध्य-शून्यो नित्यं, यतः सत्त्वानां कार्य-वस्तूनाम् आदौ अन्ते च यत् ध्रुवं कारणत्वेन स्थिरं तद् एव अन्तरालेऽपि सुवर्णादिवत् । अतस् त्वम् एव सर्व-कारणं वास्तवं वस्तु अन्यत् सर्वं कार्य-जातम् अवास्तवं वस्त्व् इत्य् अर्थः ॥३६॥</p>
<p>—ओ)०(ओ—</p>
<p><strong>॥ ६.१६.३७ ॥</strong></p>
<p><strong>क्षित्य्-आदिभिर् एष किलावृतः</strong></p>
<p><strong>सप्तभिर् दश-गुणोत्तरैर् अण्ड-कोशः ।</strong></p>
<p><strong>यत्र पतत्य् अणु-कल्पः</strong></p>
<p><strong>सहाण्ड-कोटि-कोटिभिस् तद् अनन्तः ॥</strong></p>
<p>**श्रीधरः : **एवं ध्रुवत्वेन कालतः परिच्छेदो नास्तीत्य् उक्तं देशतोऽप्य् अपरिच्छेदम् आह—क्षित्य्-आदिभिर् इति । पूर्वस्मात् पूर्वस्माद् दश-गुणम् उत्तरोत्तरैर् अधिकैर् आवृतः । यत्र त्वय्य् अणु-कल्पोऽणुतुल्यः पतति परिभ्रमति तत् तस्माद् अनन्तस् त्वम् ॥३७॥</p>
<p>**क्रम-सन्दर्भः : **दश-गुणा उत्तरोत्तरा येषां तैरित्य् अर्थः ॥३७॥</p>
<p>**विश्वनाथः : **एवं कालतः परिच्छेदाभावम् उक्त्वा देशतोऽप्य् अपरिच्छेदम् आह—क्षित्य्-आदिभिः क्षिति-जल-तेज-आकाशाहङ्कार-महत्-तत्त्व-प्रकृतिभिः पूर्वस्मात् पूर्वस्माद् दश-गुणाधिकैर् आवृतः । यत्र त्वय्य् अणु-कल्पः पतति परिभ्रमति तत् तस्माद् अनन्तस् त्वम् ॥३७॥</p>
<p>—ओ)०(ओ—</p>
<p><strong>॥ ६.१६.३८ ॥</strong></p>
<p>**विषय-तृषो नर-पशवो **</p>
<p><strong>य उपासते विभूतीर् न परं त्वाम् ।</strong></p>
<p><strong>तेषाम् आशिष ईश</strong></p>
<p><strong>तद् अनु विनश्यन्ति यथा राज-कुलम् ॥</strong></p>
<p>**श्रीधरः : **यस्माद् एवं परमेश्वरस् त्वम् एवाऽन्ये देवास् तव विभूतयोऽतस् त्वा विहाय विषय-कामनयान्योपासका अति-मन्दा इत्य्-आह—विषयेषु तृट् तृष्णा येषां ते नराकाराः पशवः । कुतः, ये विभूतीर् इन्द्राद्या उपासते न तु परं त्वाम् । ततः किम् ?तत्राह—तेषाम् इति । तद् अनु उपास्य-नाशानन्तरम् । यथा राज-कुलम् अनु राज-कुल-नाशान् अन्तरं तत् सेवकानाम् आशिषो नश्यन्ति तद्वत् । अयं च परमोऽवधिर् मध्येऽपि नश्यन्त्य् एव ॥३८॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p>**विश्वनाथः : **एवं प्रभोः सर्वोत्कर्षम् आख्याय भक्तस्यापि तम् अभक्त-निन्दया प्रथमं व्यतिरेकेणाह—विषयेति । विभूतीर् इन्द्राद्याः, न तु त्वाम् । उपास्य-नाशानन्तरम् । यथा राज-कुल-नाशानन्तरं तत्-सेवकानाम् आशिषो नश्यन्ति ॥३८॥</p>
<p>—ओ)०(ओ—</p>
<p><strong>॥ ६.१६.३९ ॥</strong></p>
<p>**काम-धियस् त्वयि रचिता **</p>
<p><strong>न परम रोहन्ति यथा करम्भ-बीजानि ।</strong></p>
<p>**ज्ञानात्मन्य् अगुणमये **</p>
<p><strong>गुण-गणतोऽस्य द्वन्द्व-जालानि ॥</strong></p>
<p>**श्रीधरः : **विषय-कामेनापि कृता त्वत् सेवा मोक्ष-फलैवेत्य् आह—काम-धियो विषय-कामना अपि हे परम, त्वयि रचिताः कृताश् चेन् न रोहन्ति देहान्तरोत्पत्तये न भवन्ति । करम्भ-बीजानि भर्जित-बीजानि यथा । यतोऽस्य जीवस्य गुण-गणाद् एव द्वन्द्व-समूहा भवन्ति । अतः कामेनापि निर्गुणस्य तव भजनाच् छनैर् नैर्गुण्यं भवतीत्य् अर्थः ॥३९॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p>**विश्वनाथः : **भक्तस्योत्कर्षं कैमुतिक-न्यायेनान्वयेनाह—कामा राज्याद्यास् तद्-अर्थ-धियो मतयस् त्वयि रचिताः कृताश् चेत्, न रोहन्ति देहान्तरोत्पत्तये न भवन्ति, यथा करम्भ-बीजानि भृष्ट-यव-बीजानि, तथैव । यद्यपि काम-धियोऽन्यत्र रोहन्त्यो दृष्टाः भृष्ट-बीज-तुल्या न भवन्ति, तद् अपि विषय-साद्गुण्याद् भवन्तीत्य् आह—ज्ञानात्मनि चिन्मये अगुण-मये गुण-मयात् पदार्थाद् भिन्ने । अतो रस-कूप-पतितं वस्तु यथा रस एव भवेद् एवं त्वयि प्रविष्टाः काम-धियोऽपि चिन्-मय्यो भवतीति कथं तासां संसार-हेतुत्वं स्याद् इत्य् अर्थः । यतो गुण-गणत एव द्वन्द्व-जालानि संसार-कारणानि भवन्ति ॥३९॥</p>
<p>—ओ)०(ओ—</p>
<p><strong>॥ ६.१६.४० ॥</strong></p>
<p><strong>जितम् अजित तदा भवता</strong></p>
<p><strong>यदाह भागवतं धर्मम् अनवद्यम् ।</strong></p>
<p><strong>निष्किञ्चना ये मुनय</strong></p>
<p><strong>आत्मारामा यम् उपासतेऽपवर्गाय ॥</strong></p>
<p>**श्रीधरः : **फल-कामनयापि त्वद्-आराधनं यदा मोक्ष-हेतुस् तदा किं वक्तव्यं भगवद्-धर्म-माहात्म्यम् ? इति वक्तुं तत्-संप्रदाय-प्रवर्तकत्वेन च भगवन्तं स्तौति—जितम् इति । <strong>यदा भवान् भागवतं धर्मम् आह</strong>, <strong>तदा</strong> हे <strong>भगवन् ! त्वया जितं</strong> सर्वोत्कर्षेण स्थितम् । तत्र हेतुः—<strong>ये निष्किञ्चनाः</strong> सनत्कुमारादयो <strong>मुनयः</strong>, <strong>ते</strong> यं भवन्तम् **अपवर्गाय **सेवन्ते तेन भवता जितम् । यं धर्मम् इति वा ॥४०॥</p>
<p>**क्रम-सन्दर्भः : **जितम् इति निजोत्कर्ष आविष्कृतः । भगवन्न् इति पाठः स्वामि-सम्मतः भवतेति तु प्रायः सर्वत्र ॥४०॥</p>
<p><strong>भक्ति-सन्दर्भः</strong> (१२०): अशेषोपदेष्टुर् अपि तद्-उपदेशेनैव भगवतः परम उत्कर्ष उच्यते । यथा—जितम् अजित इति । <strong>जितम्</strong> इत्य् अत्र <strong>भवता</strong> इति ज्ञेयम् । <strong>आह</strong> इत्य् अत्र भवान्  इति ॥</p>
<p>**विश्वनाथः : **यद्य् एवं स्व-महिम्ना स-कामाया अपि भक्तेः श्रैष्ठ्यं, तदा किम् उत निष्कामायाः ? किं च, भक्तेर् निष्कामत्वं च त्वत्-प्रवर्तितम्, अतो निष्काम-भक्तेर् यत् तव जयः पूर्व-प्रतिपादितस् तत्रापि परम-कृपालुः स्व-भक्त-वशीभावेप्सुस् त्वम् एव कारणम् इत्य् अतो वस्तुतस् तवैव विशेषतो जय इत्य् आह—जितम् इति ।</p>
<p>हे अजित ! <strong>भागवतं धर्मम् अनवद्यं</strong> निष्कामं <strong>यदैव भवान् आह</strong>, **तदैव जितं **भवतैव भक्ता ऋणीकृताः । येनैव निष्काम-भक्ति-योगेन भक्तैर् भवान् जीयते, तस्य त्वयैवोक्तत्वात् तद्-गुणं, त्वम् एव स्व-भक्ताधीनत्वाभिलाष-साधकं कृपा-विशेषम् आस्वादयन्तः प्रत्युत एव भक्ताः स्वयम् एव ऋणीभूय स्थिता भवन्तीति भावः ।</p>
<p><strong>ये निष्किञ्चनाः</strong> प्रथमत एव शुद्धाः, तथा तत्-सङ्गतस् त्यक्त-स्व-निष्ठा <strong>मुनयस्</strong> तापसा <strong>आत्मारामा</strong> जीवन्-मुक्ताश् च केचन <strong>यम्</strong> एव धर्मम् <strong>उपासते</strong> । यद् वा, निष्किञ्चना इत्य् अस्यैव विशेषण-द्वयम् । मुनयस् त्वन्-मनन-शीला आत्मारामास् त्वय्य् एव रममाणा इत्य् अर्थः ।</p>
<p><strong>अपवर्गाय</strong> अपकृष्टा वर्गाश् चत्वारोऽपि यतस् तस्मै प्रेम्णे अपवर्गश् च भवति । योऽसाव् [भा।पु। ५.१९.२०] इत्य्-आदि-पञ्चम-स्कन्धीय-गद्योक्त-लक्षणाय भक्ति-योगायेति वा ॥४०॥</p>
<p>—ओ)०(ओ—</p>
<p><strong>॥ ६.१६.४१ ॥</strong></p>
<p><strong>विषम-मतिर् न यत्र नृणां</strong></p>
<p><strong>त्वम् अहम् इति मम तवेति च यद् अन्यत्र ।</strong></p>
<p><strong>विषम-धिया रचितो यः</strong></p>
<p><strong>स ह्य् अविशुद्धः क्षयिष्णुर् अधर्म-बहुलः ॥</strong></p>
<p>**श्रीधरः : **अनवद्यताम् एवाह—<strong>विषम-मतिर्</strong> <strong>यत्र</strong> यस्मिन् भागवते धर्मे <strong>नास्ति</strong> । <strong>यद् अन्यत्र</strong> यथान्यस्मिन् काम्ये धर्मे । ननु सोऽपि वेदोक्तत्वाद् अनवद्य एव ? तत्राह—<strong>विषम-धिया</strong> शत्रु-मरणादि-कामनया **रचितो **विहितो यः स ह्य् <strong>अविशुद्धः,</strong> राग-द्वेषादिमत्त्वात्, <strong>क्षयिष्णुश्</strong> च नश्वर-फलत्वात्, <strong>अधर्म-बहुलश्</strong> च हिंसादि-बाहुल्यात् । तद् उक्तं शबर-स्वामिभिः—उभयम् इह चोदनायां लक्ष्यतेऽर्थोऽनर्थश् च इत्य्-आदि ॥४१॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p>**विश्वनाथः : **यत्र भागवते धर्मे त्वम् अहम् इति मम तव इत्य् अहन्तास्पद-ममतास्पदयोर् <strong>विषम-मतिर्</strong> उत्तर-श्लोकार्थ-दृष्ट्या द्वेष-निबन्धन-वैषम्यवती मम तव त्वम् अहं शत्रुर् इति मतिर् <strong>नास्ति</strong> यत्, <strong>या अन्यत्र</strong> काम्य-धर्मे इत्य् अर्थः । काम्य-धर्मम् एव निन्दति—<strong>विषम-धिया</strong> शत्रु-मरणादि-कामनया <strong>रचितो</strong> <strong>यः</strong> <strong>स ह्य् अविशुद्धः</strong> राग-द्वेषादि-मयत्वात्, <strong>क्षयिष्णुश्</strong> च नश्वर-फलत्वात्, <strong>अधर्म-बहुलश्</strong> च हिंसादि-बाहुल्यात् । तद् उक्तम् शवर-स्वामिना—उभयम् इह चोदनायां लक्ष्यतेऽर्थोऽनर्थश् च इत्य्-आदि ॥४१॥</p>
<p>—ओ)०(ओ—</p>
<p><strong>॥ ६.१६.४२ ॥</strong></p>
<p><strong>कः क्षेमो निज-परयोः</strong></p>
<p><strong>कियान् वार्थः स्व-पर-द्रुहाधर्मेण ।</strong></p>
<p><strong>स्व-द्रोहात् तव कोपः</strong></p>
<p><strong>पर-सम्पीडया च तथाधर्मः ॥</strong></p>
<p>**श्रीधरः : **एतत् प्रपञ्चयति—<strong>कः क्षेमः</strong> किं कुशलम् ? न किञ्चित् । निज-परयोः <strong>स्वस्य परस्य च</strong> स्व-पर-द्रुहा, स्वस्मै परस्मै च द्रुह्यतीति स्व-पर-ध्रुक्, तेन । यतः स्व-द्रोहाद् अत्यन्त-काय-क्लेशात् तव कोपः पीडा सम्भवति । तद् उक्तं गीतासु—</p>
<blockquote>
<p>कर्शयन्तः शरीरस्थं भूत-ग्रामम् अचेतसः ।<br>
मां चैवान्तः-शरीर-स्थं तान् विद्ध्य् आसुर-निश्चयान् ॥ [गीता १७.५] इति ।</p></blockquote>
<p>तथा <strong>पर-सम्पीडयाअधर्मः</strong> । <strong>च</strong>-शब्दात् तव कोपश् च । अतस् त्वया रागान्धम् अपि कथञ्चिद् वेद-मार्गे प्रवर्तयितुं काम्य-धर्मोऽभिहितोन तत्त्व-दृष्ट्या ॥४२॥</p>
<p>**क्रम-सन्दर्भः : **निज-संसार-हेतुत्वात् स्व-द्रुहा पुमान् भवाब्धिं न तरेत्, स आत्म-हेतिवत्पश्व्-आद्य्-उपालम्भात् पर-द्रुहाच्चेत्यर्थः । कोपः औदास्य-मयः क्रोधः । <strong>अधर्मो</strong>ऽशुद्धो धर्मः ॥४२॥</p>
<p>**विश्वनाथः : **उक्तम् अर्थं स्पष्टयति—<strong>कः क्षेमः</strong> किं कुशलम् ? निज-परयोर् निजस्याहन्तास्पदस्यात्मनः परस्य ममतास्पदस्य पुत्र-कलत्रादेर् न किञ्चिद् इत्य् अर्थः ।स्वस्मै परस्मै च द्रुह्यतीति <strong>स्व-पर-ध्रुक्</strong>, तेन । यतः स्व-द्रोहात् पर-हिंसार्थकात्यन्त-स्व-काय-क्लेश-कर-तपो-व्रतादेः । <strong>अधर्मः</strong> पापं त्वत्-कोपश् च ॥४२॥</p>
<p>—ओ)०(ओ—</p>
<p><strong>॥ ६.१६.४३ ॥</strong></p>
<p><strong>न व्यभिचरति तवेक्षा</strong></p>
<p><strong>यया ह्य् अभिहितो भागवतो धर्मः ।</strong></p>
<p><strong>स्थिर-चर-सत्त्व-कदम्बेष्व्</strong></p>
<p><strong>अपृथग्-धियो यम् उपासते त्व् आर्याः ॥</strong></p>
<p>**श्रीधरः : **भागवत-धर्मेण तु न द्रोह इत्य् आह—नेति । न व्यभिचरति न परमार्थं जहाति । तव ईक्षा दृष्टिः । अव्यभिचारे हेतुः—स्थिरेति । स्थावर-जङ्गम-प्रानि-समूहेषु सम-बुद्धयो भागवता यं धर्मं सेवन्ते ॥४३॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p>**विश्वनाथः : **ननु क्षयिष्णुत्वादि-दोष-बाहुल्येऽपि काम्य-धर्मे फल-दर्शनात् प्रवर्तते, निर्दोषेऽपि निष्काम-धर्मे फादर्शनात् प्रवृत्तौसंशेरते जनास् तत्राह—नेति । तवेक्षा मद्-भक्त्या जीवः कृतार्थीभवतीति परामर्शो न व्यभिचरतीति काम्य-धर्मे कदाचित् फलस्यापि व्यभिचारः स्यान् न तु त्वदीयेक्षायाः । अत एव आर्या इत्य् अनार्यास् तु संशेरतां नामेति भावः । अपृथग्-धियः स्वस्य परस्य च सुख-दुःखेषु पृथग्-बुद्धि-रहिता आर्या इति आर्याख्यं च्छन्दश् चेदम् इति दर्शितम् ॥४३॥</p>
<p>—ओ)०(ओ—</p>
<p><strong>॥ ६.१६.४४ ॥</strong></p>
<p><strong>न हि भगवन्न् अघटितम् इदं</strong></p>
<p><strong>त्वद्-दर्शनान् नृणाम् अखिल-पाप-क्षयः ।</strong></p>
<p><strong>यन्-नाम सकृच् छ्रवणात्</strong></p>
<p><strong>पुक्कशोऽपि विमुच्यते संसारात्</strong><sup id="fnref:3"><a href="#fn:3" class="footnote-ref" role="doc-noteref">3</a></sup>** ॥**</p>
<p>**श्रीधरः : **एवम्-भूतस्य भागवत-धर्म-प्रवर्तकस्य तव दर्शनात् सर्व-पाप-क्षयो भवतीति किं चित्रम् इत्य् आह—नहीति ॥४४॥</p>
<p>**सनातनः **(ह।भ।वि। ११.४८६) : <strong>साक्षात्</strong><sup id="fnref:4"><a href="#fn:4" class="footnote-ref" role="doc-noteref">4</a></sup> स्वयम् एव विमुक्तो भवति, इत्य् अनन्य-साधनतोक्ता । यद् वा, साक्षाद् इति वर्तमान-तच्-छरीर एवेत्य् अर्थः । एतच् च प्रारब्ध-विनाशित्वे पूर्वं लिखितार्थम् एव ॥४४॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p><strong>भक्ति-सन्दर्भः (२४८)</strong> : तादृशस्यापि <strong>सकृच्-छ्रवणेऽपि</strong> मुक्ति-फल-प्राप्तेः, उत्तमस्य तच्-छ्रवणे तु परम-भक्तिर् एव फलम् इत्य् अभिप्रेतम् ॥४४॥</p>
<p>**विश्वनाथः : **निष्काम-धर्मस्य मयैव साक्षात् फलं लब्धम् इत्य् आह—न हीति । <strong>नृणाम्</strong> इति ममैवेति भावः । पाप-क्षयस्य का वार्ता, मोक्षोऽपि भवतीत्य् आह—<strong>यन्-नाम</strong> एकस्यैव, किम् उत बहूनाम् ? <strong>सकृद्</strong> एव, किं पुनर् असकृत् ? <strong>श्रवणाद्</strong> एव, किम् उत कीर्तनादेः ? <strong>पुक्कशोऽपि</strong>, किम् उतान्यः ? <strong>संसाराद्</strong> एव, किम् उत पापाद् इति साधनारम्भ एव फल-दर्शनम् इति ॥४४॥</p>
<p>—ओ)०(ओ—</p>
<p><strong>॥ ६.१६.४५ ॥</strong></p>
<p><strong>अथ भगवन् वयम् अधुना</strong></p>
<p><strong>त्वद्-अवलोक-परिमृष्टाशय-मलाः ।</strong></p>
<p><strong>सुर-ऋषिणा यत् कथितं</strong></p>
<p><strong>तावकेन कथम् अन्यथा भवति ॥</strong></p>
<p>**श्रीधरः : **अतोऽहं कृतार्थोऽस्मीत्य् आह—अथेति । अथ अतो हेतोफ् तवावलोकनेन परिमृष्टा निरस्ता आशये चित्ते मला येषां ते । त्वद्-दर्शनं च मम नारदोपदेशेन जातम् इत्य् आह—सुर-ऋषिणेति ॥४५॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p>**विश्वनाथः : **अतोऽहं कृतार्थोऽस्मीत्य् आह—अथेति ॥४५॥</p>
<p>—ओ)०(ओ—</p>
<p><strong>॥ ६.१६.४६ ॥</strong></p>
<p><strong>विदितम् अनन्त समस्तं</strong></p>
<p><strong>तव जगद्-आत्मनो जनैर् इहाचरितम् ।</strong></p>
<p><strong>विज्ञाप्यं परम-गुरोः</strong></p>
<p><strong>कियद् इव सवितुर् इव खद्योतैः ॥</strong></p>
<p>**श्रीधरः : **यथा चाहं पूर्वम् अतिमूढ आसं, यथा च नारदेनानुगृहीतोऽस्मि तत्-सर्वान्तर्यामिनस् तव मया किं प्रकाशनीयम् इत्य् आह—विदितम् इति । विशेषेण ज्ञाप्यं प्रकाशनीयं कियद् इव न किम् अपीत्य् अर्थः । सवितुर् यथा स्व-द्योतैः प्रकाशनीयं नास्ति तद्वत् ॥४६॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p>**विश्वनाथः : **विषयान्धोऽप्य् अहं स्व-भक्तं प्रेष्य संसार-कूपाद् उद्धृत्य स्व-चरणान्तिकम् आनीत इत्य्-आदि किं विज्ञापयामीत्य् आह—विदितम् इति । सवितुः स्वतरीव त्वयि खद्योतैर् इवास्माभिः किं प्रकाशनीयम् ॥४६॥</p>
<p>—ओ)०(ओ—</p>
<p><strong>॥ ६.१६.४७ ॥</strong></p>
<p><strong>नमस् तुभ्यं भगवते</strong></p>
<p><strong>सकल-जगत्-स्थिति-लयोदयेशाय ।</strong></p>
<p><strong>दुरवसितात्म-गतये</strong></p>
<p><strong>कुयोगिनां भिदा परमहंसाय ॥</strong></p>
<p>**श्रीधरः : **उक्त-लक्षणं भगवन्तं प्रणमति—नम इति द्वाभ्याम् । सकलस्य जगतः स्थित्य्-आदीनाम् ईशाय समर्थाय । दुरवसिताऽविज्ञाता आत्म-गतिर् निज-तत्त्वं यस्य तस्मै । केषाम्? कुयोगिनाम् । केन ? भिदा भेद-दृष्ट्या ॥४७॥</p>
<p>**क्रम-सन्दर्भः : **नम इति । भिदा नानोपास्य-भेद-दृष्ट्या कुयोगिनां दुरवसितेति । यद् वा, भिदा भेद-मय्या भक्त्या । परमहंसायेति परेणान्वयः । तया शुद्ध-रूपत्वेन हृत्-कमल-विहारिण इत्य् अर्थः ॥४७॥</p>
<p>**विश्वनाथः : **भिदा भेद-दृष्ट्या हेतुना ये कुयोगिनस् तेषां परमहंस-स्वरूपेणोद्धारकायेत्य् अर्थः ॥४७॥</p>
<p>—ओ)०(ओ—</p>
<p><strong>॥ ६.१६.४८ ॥</strong></p>
<p><strong>यं वै श्वसन्तम् अनु विश्व-सृजः श्वसन्ति</strong></p>
<p><strong>यं चेकितानम् अनु चित्तय उच्चकन्ति ।</strong></p>
<p><strong>भू-मण्डलं सर्षपायति यस्य मूर्ध्नि</strong></p>
<p><strong>तस्मै नमो भगवतेऽस्तु सहस्र-मूर्ध्ने ॥</strong></p>
<p>**श्रीधरः : श्रीधरः : **श्वसन्ति चेष्टन्ते । चेकितानं पश्यन्तम् अनु चित्तयो ज्ञानेन्द्रियाणि उच्चकन्ति स्वारूढं पश्यन्ति ॥४८॥</p>
<p>**क्रम-सन्दर्भः : **उच्च-कन्ति स्वरूपं पश्यन्ति यस्य एव ज्ञान-शक्त्य्-अंशेनैव स्व-स्व-ज्ञानं लभन्त इत्य् अर्थः । “कनीदिप्ति-कान्ति-गतिषु” इत्यस्य यङ्-लुग्-अन्तस्य रूपमिदम् ॥४८॥</p>
<p>**विश्वनाथः : **श्वसन्तं चेष्टमानं विश्व-सृजः कर्मेन्द्रियाणि श्वसन्ति चेष्टन्ते, यं चेकितानं पश्यन्तं चित्तयः ज्ञानेन्द्रियाणि उच्चकन्ति स्व-स्व-विषयं पश्यन्ति ॥४८॥</p>
<p>—ओ)०(ओ—</p>
<p><strong>॥ ६.१६.४९ ॥</strong></p>
<p><strong>श्री-शुक उवाच—</strong></p>
<p><strong>संस्तुतो भगवान् एवम् अनन्तस् तम् अभाषत ।</strong><br>
विद्याधर-पतिं प्रीतश् चित्रकेतुं कुरूद्वह ॥**</p>
<p><em>न कतमेनापि व्याख्यातम्।</em></p>
<p>—ओ)०(ओ—</p>
<p><strong>॥ ६.१६.५० ॥</strong></p>
<p><strong>श्री-भगवान् उवाच—</strong></p>
<p><strong>यन् नारदाङ्गिरोभ्यां ते व्याहृतं मेऽनुशासनम् ।</strong><br>
संसिद्धोऽसि तया राजन् विद्यया दर्शनाच् च मे ॥**</p>
<p>**श्रीधरः : **मेऽनुशासनं मद्-विषय उपदेशः । तेन तया च विद्ययाऽस्माच् च दर्शनात् संसिद्धोऽसि ॥५०॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p>**विश्वनाथः : **मेऽनुशासनं श्रवण-कीर्तनादि-भजनं तेन तया, विद्यया नारदोपदिष्ट-महा-मन्त्रेण च तत्-साध्यान् मम दर्शनाच् च ॥५०॥</p>
<p>—ओ)०(ओ—</p>
<p><strong>॥ ६.१६.५१ ॥</strong></p>
<p><strong>अहं वै सर्व-भूतानि भूतात्मा भूत-भावनः ।</strong><br>
शब्द-ब्रह्म परं ब्रह्म ममोभे शाश्वती तनू ॥**</p>
<p>**मध्वः : **हरिस् तु सर्व-भूतानि तद्-अन्तर्याम्य्-अपेक्षया ।</p>
<blockquote>
<p>तिङ्-पदान्य् अपि सर्वाणि सुप्-पदानि तथैव च ।<br>
तस्मिन्न् एव प्रवर्तेत मुख्या वृत्त्या विशेषतः ॥ इति च ॥५१॥</p></blockquote>
<p>**श्रीधरः : **तद् बोध-दार्ढ्याय स्वयम् अप्य् उपदिशति, अहम् इत्य्-आदिना । सर्व-भूतान्य् अहम् एव भूतानाम् आत्मा भोक्ताप्य् अहम् एव । भोक्तृ-भोग्यात्मकं विश्वं मद्-व्यतिरिक्तं नास्तीत्य् अर्थः । यतोऽहं भूत-भावनः भूतानां प्रकाशकः कारणं च ।</p>
<p>ननु शब्द-ब्रह्म प्रकाशकं, परं ब्रह्म कारणं च प्रकाशकं च ? सत्यम्, ते उभे ममैव रूपे इत्य् आह—शब्द-ब्रह्मेति । शाश्वती शाश्वत्यौ ॥५१॥</p>
<p>**क्रम-सन्दर्भः : **अहम् इति । अत्र शब्द-ब्रह्मणः साहचर्यात् पर-ब्रह्मणोऽप्यंशत्वम् आयाति॥५१॥</p>
<p>**विश्वनाथः : **किं च, भक्ति-तत्त्वं त्वया ज्ञातम् एव, तत्र अजित जितः [भा।पु। ६.१६.३५] इत्य्-आदि-स्तुतिर् एव प्रमाणम् । जिज्ञासा-नैरपेक्ष्यार्थं ज्ञान-तत्त्वम् अहम् एवोपदिशामि, शृण्व् इत्य् आह—अहं वै इति । अत्रेदं विवेचनीयम् । वस्तु तावत् द्विविधं—वास्तवम् अवास्तवं च । ब्रह्म परमात्मा भगवान् स-परिकर इत्य् एतत् त्रितयम् एव वास्तवं वस्तु, मायिक-प्रपञ्च-जातम् इदम् अवास्तवं वस्तु । अवस्तु च द्विविधं—कार्यम् अकार्यं च । कार्यं स्वप्नेन्द्र-जालादि-गतम् । अकार्यं खपुष्प-शशशृङ्गादि । एषां मध्ये, वेद्यं वास्तवम् अत्र वस्तु [भा।पु। १.१.२] इति प्रथमोक्तेर् वास्तव-वस्तुन एवोपादेयत्वं वक्तुं, प्रथमम् अवास्तवं वस्त्व् आह—<strong>सर्व-भूतानि</strong> भोक्तृ-भोग्यात्मकानि जगन्ति अहम् एव, मदीय-जीव-शक्ति-माया-शक्ति-मयत्वाद् इति भावः । अत्र जीवानाम् अवास्तव-वस्तुत्वम् अविद्यावृतत्वाद् एवोक्तम् ।</p>
<p>वास्तवं वस्त्व् आह—<strong>भूतानां</strong> समष्टि-व्यष्टीनाम् <strong>आत्मा</strong> अन्तर्यामीति द्वितीयः । तृतीयश् च पुरुषोऽहम् । तथा <strong>भूतानि</strong> तानि भावयतीत्य् उत्पादयतीति प्रथमः पुरुषश् चाहम् । तथा भूतानि दास्य-सख्यादि-भाववन्ति करोतीति <strong>भूत-भावनः,</strong> कृष्णो रामश् च सम्प्रति त्वया दृश्यश् चाहम् ।</p>
<p>किं च, निश्वास-रूपं यत् <strong>शब्द-ब्रह्म</strong> वेदः, तथा मन्-निर्विशेषाकारत्वेन ज्ञानिषु प्रतिपद्यमानं यत् <strong>परं ब्रह्म</strong>, <strong>ते उभे</strong> ममैव <strong>तनु</strong>-रूपे । वेदस्य शब्द-रूपत्वाद् आकाश-गुणत्वेनानित्य-शङ्कायास् तथा पर-ब्रह्मणश् चानिर्देश्यत्वेनावस्तुत्व-शङ्काया वारणायाह—<strong>शाश्वती</strong> शाश्वत्यौ नित्य-सत्ये एव ॥५१॥</p>
<p>—ओ)०(ओ—</p>
<p><strong>॥ ६.१६.५२ ॥</strong></p>
<p><strong>लोके विततम् आत्मानं लोकं चात्मनि सन्ततम् ।</strong><br>
उभयं च मया व्याप्तं मयि चैवोभयं कृतम् ॥**</p>
<p>**मध्वः : **लोकं चात्मनि सन्ततं वासना-रूपेण ॥५२॥</p>
<p>**श्रीधरः : **अतस् तम् एवं पश्येत्य् आह—लोके भोग्य-प्रपञ्चे भोक्तृत्वेन विततम् अनुगतम् आत्मानं, लोकं चात्मनि भोग्यत्वेन सन्ततं व्याप्तम् । तद् उभयं च मया कारणात्मना व्याप्तम् । मयि चैवोभयं कृतं प्रकल्पितं स्मरेद् इति तृतीयेनान्वयः । पश्येद् इत्य् अध्याहारो वा ॥५२॥</p>
<p>**क्रम-सन्दर्भः : **तथैवानुभावयति—लोक इति । आत्मानं परं ब्रह्म स्वरूपंविततम् आश्रयत्वेन वर्तमानम्, आत्मनि तस्मिन् सन्ततम् आश्रितं पश्य मया भगवद्-रूपेण पर-ब्रह्मणोऽपि मदीय-निर्विशेषाविर्भाव-रूपत्वात् । अत एवोभयं च मयि कृतं मज्-ज्ञान-निमित्तम् एव निरूपितम् इत्य् अर्थः ॥५२॥</p>
<p>**विश्वनाथः : **ननु त्वम् एव चेत् सर्वं भवसि, तर्हि किं सर्व-भूतान्य् एवोपास्यत्वेन ध्येयानि भक्तानाम् उतान्तर्याम्य्-आदि-रूपाणि ? इति तत्राह—लोके भोग्य-प्रपञ्चे भोक्तृत्वेन विततम् अनुगतम् आत्मानं,जीवं तथा लोकं चात्मनि भोग्यत्वेन सन्ततं स-विस्तारम् उपस्थितम् । तद् उभयं मया कारणात्मना व्याप्तम् । मयि चाधिष्ठान-कारणे उभयं कृतं कार्य-रूपं स्मरेद् इति तृतीयेनान्वयः । तेन सर्व-भूतानि मच्-छक्ति-कार्याण्य् अनित्यान्य् अस्वरूप-भूतानि नोपास्यत्वेन ध्येयानीति भावः ॥५२॥</p>
<p>—ओ)०(ओ—</p>
<p><strong>॥ ६.१६.५३-५४ ॥</strong></p>
<p><strong>यथा सुषुप्तः पुरुषो विश्वं पश्यति चात्मनि ।</strong><br>
आत्मानम् एक-देश-स्थं मन्यते स्वप्न उत्थितः ॥**</p>
<p><strong>एवं जागरणादीनि जीव-स्थानानि चात्मनः ।</strong><br>
माया-मात्राणि विज्ञाय तद्-द्रष्टारं परं स्मरेत् ॥**</p>
<p>**मध्वः : **माया-मात्राणि प्रकृति-निर्मितानि ॥५४॥</p>
<p>**श्रीधरः : **ननु जाग्रद्-आद्य्-अवस्था-भेदेन भोक्तृ-भोग्यात्मकं विश्वं स्फुटं प्रतीयमानं कथं कल्पितं स्यात् ? इत्य् आशङ्क्य स्वप्न-गत-जाग्रद्-आदि-दृष्टान्तेन संभावयन्न् आह—यथेति द्वाभ्याम् । यथा स्वप्ने सुप्तो विश्वं गिरि-वनादि-रूपं देशान्तर-स्थम् आत्मन्य् एव पश्यति । स्वप्न-मध्ये सुषुप्तिं स्वप्नं च पश्यतीत्य् अर्थः । तथा स्वप्न एवोत्थितः सन्नात्मणम् एक-देश-स्थं शयन-देशे स्थितं मन्यते, जाग्रद्-अवस्थाम् अनुभवति ॥५३॥ एवं प्रसिद्धान्य् अपि जागरादीनि जीव-स्थानानि जीवोपाधेर् बुद्धेर् अवस्था-भूतान्य् आत्मनो माया-मात्राणीत्य् एवं विज्ञाय, तेषां द्रष्टारम् अत एव परं तद्-अवस्था-रहितम् आत्मानं स्मरेत् ॥५४॥</p>
<p>**क्रम-सन्दर्भः : **ननु, यावद्विश्वस्मादनासक्तो न स्यात्, तावत् कथं स्यात् ? इत्येवम् आशङ्क्य शुद्ध-जीवस्य स्वरूप-ज्ञान-पूर्वकं तज्-ज्ञानम् उपदिशति—यथेति युग्मकेन । अयम् अर्थः—यथा स्वप्न-मध्य एव सुषुप्तः कश्चित् पुरुषः पुनः स्वप्नं पश्यन् भ्रम-विशेषेण विश्वं गिरि-वनादिकम् आत्मनि पश्यति, स्वस्मिन्नेवारोपयति, पुनस्तस्मिन्नेव स्वप्ने उत्थितो लब्ध-जागर इव सन् आत्मानम् एक-देश-स्थं तत्र शयनैक-देशं पश्यन् तद्-गिरि-वनादिकं भिन्नम् एव पश्यति, तानि जागरादीनि यथा आत्मनः परमात्मनो मम माया-मात्राणि सन्ति, जीव-स्थानानि विज्ञाय विज्ञातस्य पुरुषस्य शुद्ध-जीवस्यापि द्रष्टारं माम् एव परं स्मरेदिति ॥५३॥</p>
<p>**विश्वनाथः : **प्रत्युत तान्य् अवास्तव-वस्तूनि खल्व् अवस्तूनीव त्यक्त्वा ममान्तर्याम्य्-आदि-रूपम् एवोपासीतेत्य् आह—यथेति द्वाभ्याम् । स्वप्ने स्वप्न-मध्ये एव सुषुप्तः सुष्ठु सुप्तः पुरुषः स्वप्नं पश्यन् भ्रम-विशेषेण विश्वं गिरि-वनादिकम् आत्मनि पश्यति स्वस्मिन् एवारोपयति । पुनस् तस्मिन्न् एव स्वप्ने उत्थितो लब्ध-जागरः सन्न् आत्मानम् एक-देश-स्थं तत्र शयनैक-प्रदेश-स्थं मन्यते, जाग्रद्-अवस्थाम् अनुभवन्, तद्-गिरि-वनादिकं भिन्नम् एव मन्यते इत्य् अर्थः ।</p>
<p>तद् एवम् अवस्तु-भूतः स्वाप्निको जागरो यथा तथैव प्रसिद्धो वस्तु-भूतोऽपि जागरो ज्ञेयो नश्वरत्वाद् इत्य् आह—एवम् इति । जीव-स्थानानि जीवोपाधेर् बुद्धेर् एवावस्थाश् च आत्म५ परमेश्वरस्य माया-शक्ति-कार्यत्वान् माया-मात्राणि ज्ञात्वा तेषां द्रष्टारं परं श्रेष्ठम् अन्तर्यामिणम् इति जीवात्मा व्यावृत्तः ।</p>
<p>अत्र स्वाप्निक्ये जागर-स्वप्न-सुषुप्त्य्-अवस्था अविद्यया जीवेन सृज्यत्वाद् अविद्या-मात्र्यो ह्य् अवस्तु-भूता एवं प्रसिद्धा जागराद्य्-अवस्थास् तु माया-शक्त्या भगवता सृष्टा माया-मात्र्यः खल्व् अवस्तु-भूता एव, तथापि स्वाप्निकं गिरि-वन-सर्प-व्याघ्र-हस्त्य्-अश्वादिकस् त्व् अविद्यया जीवेन सृज्यम् अवस्त्व् एवेति विवेचनीयम् ॥५३॥</p>
<p>—ओ)०(ओ—</p>
<p><strong>॥ ६.१६.५५ ॥</strong></p>
<p><strong>येन प्रसुप्तः पुरुषः स्वापं वेदात्मनस् तदा ।</strong><br>
सुखं च निर्गुणं ब्रह्म तम् आत्मानम् अवेहि माम् ॥**</p>
<p>**श्रीधरः : **ननु तेषां द्रष्टारम् इति कथम् उच्यते, स्वापे दृश्याभावेन द्रष्टृत्वाभावात् तत्राह—येनेति । प्रसुप्तः पुरुषो जीवो येन रूपेण तदा स्वाप-काले आत्मनः स्वापं निर्गुणम् अतीन्द्रियं सुखं च वेद तम् आत्मानं ब्रह्म माम् अवेहि । तदा स्वाप-सुखयोर् असंवेदने “सुखम् अहम् अस्वाप्सम्” इति स्मृतेर् असंभवात् ॥५५॥</p>
<p>**क्रम-सन्दर्भः : **तम् एव स्पष्टयति—येनेति । मायिकाहङ्कारालये जीवादि-गत-महा-चिच्-छक्त्य्-अंशेन तत्त्व-विशेषेण हेतुना स्वापः तत्र निर्गुण-सुखं च वेद, तद्ब्रह्मावेहि । आत्मानं परमात्मानं मां भगवद्-रूपं चावेहि । वदन्ति तत्तत्त्व-विद [भा।पु। १.२.११] इत्यादेः ॥५५॥</p>
<p>**विश्वनाथः : **ननु तं द्रष्टारम् अन्तर्यामिणं कथम् अहं जानामि ? इत्य् अत आह—येनेति । प्रसुप्तः पुरुषो जीवो यदा स्वापं वेद, तद् एव सुषुप्ताव् आत्म५ स्वस्य निर्गुणं निर्विशेषं सुखं च येनैव हेतुना वेद, तम् आत्मानम् अन्तर्यामिणम् अवेहि । यत्रैव गुणैर् दृढ-बद्धम् आवृत-ज्ञानानन्दम् अपि जीवं कृपया सुषुप्तौ नित्यम् एव गुणान् प्रविलाप्य निर्गुणं तदीयं सुखं तम् अनुभावयति । स एवान्तर्यामी स्पष्टम् एवावगम्यतां, न हि तं विना ह्य् अस्वतन्त्रो जीवः स्वयम् एव स्व-बन्धनं विमोच्य स्वीय-सुखं द्रष्टुं शक्नुयाद् इति भावः । तम् अन्तर्यामिणम् एव निर्विशेषत्वेन प्रतीतं ब्रह्म अवेहि । ब्रह्मैव स-विशेषं मां भगवन्तम् अवेहि । एक एवाहं ब्रह्म परमात्म भगवान् इति त्रि-रूपो भवामि, न तु मत्-स्वरूपस्य द्वित्वं त्रित्वं वा । यद् उक्तं देवैः—स्वरूप-द्वयाभावात् [भा।पु। ६.९.३६] इति ॥५५॥</p>
<p>—ओ)०(ओ—</p>
<p><strong>॥ ६.१६.५६ ॥</strong></p>
<p><strong>उभयं स्मरतः पुंसः प्रस्वाप-प्रतिबोधयोः ।</strong><br>
अन्वेति व्यतिरिच्येत तज् ज्ञानं ब्रह्म तत् परम् ॥**</p>
<p>**मध्वः : **प्रतिबोधेनेति स्वयम् अपि प्रतिबुद्धः सुप्ताव् अस्वपन् व्यतिरिच्येत ॥५६॥</p>
<p>**श्रीधरः : **ननु स्वाप-साक्षिणा दृष्टं कथं जाग्रद्-अवस्थः स्मरेत् ? न ह्य् अन्येन दृष्टम् अन्यः स्मरति तत्राह—उभयं प्रस्वापं प्रतिबोधं च स्मरतोऽनुसन्दधतः । तयोः प्रस्वाप-प्रतिबोधयोः प्रकाशकत्वेन यद् अन्वेति ताभ्यां व्यतिरिच्येत च । एकैकापायेऽप्य् अनपायात् । तज् ज्ञानं परं ब्रह्म तद् एव, न तु भिन्नम् इत्य् अर्थः । अतो बाल्ये दृष्टस्य यौवने स्मृतिवदवस्थान्तरत्वेऽपि स्वापानन्दयोः स्मरणं घटत इति भावः । तद् एवं-भूतं ब्रह्मात्मानम् अवेहीत्य् अनुषङ्गः ॥५६॥</p>
<p>**क्रम-सन्दर्भः : **अतएव जीव-ज्ञानस्यापि ब्रह्मणि तात्पर्यम् इत्य् आह—उभयम् इति । तज्-ज्ञानं शुद्ध-जीव-स्वरूपं तच्च ब्रह्मणि तत्-परम् इति ॥५६॥</p>
<p>**विश्वनाथः : **ननु स्वाप-साक्षिणा दृष्टं जाग्रद्-अवस्थः कथं “सुखम् अहम् अस्वाप्सम् इति स्मरेत् ? न ह्य् अन्येन दृष्टम् अन्यः स्मरति । तत्राह—उभयं प्रस्वापं प्रतिबोधं च स्मरतोऽनुसन्दधतः पुंसस् तयोः प्रस्वाप-प्रतिबोधयोः यद् अन्वेति, ताभ्यां व्यतिरिच्येत, एकैकापायेऽप्य् अनपायात् । तज् ज्ञानं जीव इत्य् अर्थः । अतो बाल्ये दृष्टस्य यौवने स्मृतिवदवस्थान्तरत्वेऽपि स्वापानन्दयोः स्मरणं घटत इति भावः । तत् परं ततो जीवात् परं ब्रह्म, न तु स एव ब्रह्मेत्य् अर्थः । जीवस्य तटस्थ-शक्तित्वेन तद्-रूपत्वेऽपि तस्य स्वरूप-शक्तित्वाभावात् । अतो भिन्नम् एव ब्रह्मेत्य् अर्थः ॥५६॥</p>
<p>—ओ)०(ओ—</p>
<p><strong>॥ ६.१६.५७ ॥</strong></p>
<p><strong>यद् एतद् विस्मृतं पुंसो मद्-भावं भिन्नम् आत्मनः ।</strong><br>
ततः संसार एतस्य देहाद् देहो मृतेर् मृतिः ॥**</p>
<p>**मध्वः : **सर्व-भिन्नं परमात्मानं विस्मरन् संसरेद् इह ।</p>
<blockquote>
<p>अभिन्नं संस्मरन् याति तमो नास्त्य् अत्र संशयः ॥ इति च ॥५७॥</p></blockquote>
<p>**श्रीधरः : **विपक्षे दोषम् आह—यद् यदि एतन् मद्-भावं मत्-स्वरूपं ब्रह्म विस्मृतं तद् आत्मनः सकाशाद् भिन्नं भवति । तत एतस्य पुंसः संसारो भवति । संसार-स्वरूपम् आह—देहाद् देहो जन्मानन्तरं पुनर् जन्म मृतेर् अनन्तरं मृतिश् चेति ॥५७॥</p>
<p>**क्रम-सन्दर्भः : **तद्-अज्ञाने दोषमाह—यद्यस्माद्ब्रह्म विस्मृतम् । अनाद्य्-अज्ञानेनानुसंहितम् । ततस्तस्मादेव एतस्य जीवस्य संसारः तच्चाभिप्राय-विशेषेण जीवाद्भिन्नत्वेन स्वस्माद्भिन्नत्वेन दर्शयति—आत्मनोभिन्नं, मम भावः सत्ता यत्र तदिति भयं द्वितीयाभिनिवेशतः स्यात् [भा।पु। ११.२.३७] इत्य्-आदेर्युक्तम् एव तदज्ञाने संसार इति ॥५७॥</p>
<p>**विश्वनाथः : **अतो ब्रह्म-जीवयोः स्वरूपैक्य-भावनम् एवापराधोऽनर्थ-हेतुर् इत्य् आह—यद् एतद् इति । आत्मनो जीवात् सकाशात् मद्-भावं मत्-स्वरूपं भिन्नम् एव क्लीबत्वम् आर्षम् । यद् यदि विस्मृतं स्याद् अभिन्नम् एव स्यात्, ततो हेतोर् एतस्याभिन्न-दर्शिनः पुंसः संसारः स्यात्। संसारम् एवाह—देहाद् इति । अत एव तत्त्वम् असीत्य् आदौ जीवस्य तदीय-तटस्थ-शक्तित्वेन ताद्रूप्याद् एव सूर्य-तत्-किरणयोर् इवैक्यं भावनीयम् इति भावः । तद् एवम् अवास्तव-वस्तुनो विश्वस्य तच्-छक्ति-कार्यत्वेनाभिन्नत्वात् ताद्रूप्यम् । ताद्रूप्येति तात्स्वरूप्याभावाद् भिन्नम् एव नश्वरत्व-प्रयोजकम् । शुद्ध-जीवस्य त्व् अनश्वरत्वाद् वास्तव-वस्त्व्-अन्तः-पातित्वेऽपि तटस्थ-शक्तित्वात् ताद्रूप्यम् एव, न तु तात्स्वरूप्यं, ब्रह्म-परमात्म-भगवतां तु वास्तव-वस्तुत्वं स्वरूपैक्याद्य् ऐक्यं च । भगवन्-नित्य-प्रेयसी-पार्षद-धाम्नां चिच्-छक्ति-विलासत्वात् । केषाञ्चिन् नित्य-सिद्धत्वाद् अपि वास्तव-वस्तुत्वं तात्स्वरूप्यं च । केषाञ्चिन् नित्य-मुक्त-भक्तत्वेन, केषाञ्चिल् लब्ध-भक्ति-कैवल्यत्वेन सिद्धानां दास्यादि-वासनावतां जीवानां तु नित्य-दासादि-गणान्तः-पातित्वाभावेन स्वरूप-शक्त्यानाविष्टत्वाद् एव तात्स्वरूप्यम् । लब्ध-भक्ति-प्राधान्येन सिद्धानां जीवानां शास्त्र-भक्तत्वात् दासादि-गणान्तः-पातित्वाभावेन स्वरूप-शक्त्यानाविष्टत्वात् ताद्रूप्यं वास्तव-वस्तुत्वं चेति भगवतोऽनेक-शक्तिमत्वेनाद्वैतं फलितम् इति प्रसङ्गात् वैष्णव-सिद्धान्तो दर्शितः ॥५७॥</p>
<p>—ओ)०(ओ—</p>
<p><strong>॥ ६.१६.५८ ॥</strong></p>
<p><strong>लब्ध्वेह मानुषीं योनिं ज्ञान-विज्ञान-सम्भवाम् ।</strong><br>
आत्मानं यो न बुद्ध्येत न क्वचित् क्षेमम् आप्नुयात् ॥**</p>
<p>**श्रीधरः : **योन्य्-अन्तरेऽपि भोगादि-संपादनं शक्यं ज्ञानार्थं त्व् अत्रैव यतितव्यम् इत्य् आह—लब्ध्वेति । ज्ञानं शास्त्रोक्तम्, विज्ञानम् अपरोक्षम्, तयोः संभवो यस्यां ताम् ॥५८॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p>**विश्वनाथः : **उक्त-लक्षण-ज्ञानार्थम् अवश्यम् एव यतितव्यम् इत्य् आह—लब्ध्वेति । ज्ञानं शास्त्रोत्थं, विज्ञानम् अपरोक्षं, तयोः सम्भवो यस्यां ताम्, आत्मानं जीवं परमेश्वरं च ॥५८॥</p>
<p>—ओ)०(ओ—</p>
<p><strong>॥ ६.१६.५९ ॥</strong></p>
<p><strong>स्मृत्वेहायां परिक्लेशं ततः फल-विपर्ययम् ।</strong><br>
अभयं चाप्य् अनीहायां सङ्कल्पाद् विरमेत् कविः ॥**</p>
<p>**श्रीधरः : **वैराग्यार्थम् आह—ईहायां प्रवृत्ति-मार्गे । तत ईहातः । अनीहायां निवृत्ति-मार्गे त्व् अभयं मोक्षो भवतीति च स्मृत्वा फल-सङ्कल्पाद् विरमेत् । पाठान्तरे नोभयं परिक्लेशः फल-विपर्ययश् च नास्तीत्य् एवं स्मृत्वा ॥५९॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p>**विश्वनाथः : **एतज् ज्ञानेच्छुर् ज्ञात-दृष्टादृष्ट-कर्म-फलकः कर्म-निष्ठां त्यजेद् इत्य् आह—ईहायां सकामत्वे तत ईहातः । अनीहायां निष्कामत्वे अभयं सर्वत एव भयाभावः । नोभयम् इति पाठे क्लेश-विपर्ययौ न स्याताम् इति स्मृतः ॥५९॥</p>
<p>—ओ)०(ओ—</p>
<p><strong>॥ ६.१६.६० ॥</strong></p>
<p><strong>सुखाय दुःख-मोक्षाय कुर्वाते दम्पती क्रियाः ।</strong><br>
ततोऽनिवृत्तिर् अप्राप्तिर् दुःखस्य च सुखस्य च ॥**</p>
<p>**श्रीधरः, विश्वनाथः : **एतद् विवृणोति—सुखायेति त्रिभिः । दुःखस्यानिवृत्तिः सुखस्याप्राप्तिः ॥६०॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p>—ओ)०(ओ—</p>
<p><strong>॥ ६.१६.६१ ॥</strong></p>
<p><strong>एवं विपर्ययं बुद्ध्वा नृणां विज्ञाभिमानिनाम् ।</strong><br>
आत्मनश् च गतिं सूक्ष्मां स्थान-त्रय-विलक्षणाम् ॥**</p>
<p>**श्रीधरः : **विज्ञा उद्यमे-प्रवीणा वयम् इत्य् अभिमानवताम् । स्थान-त्रय-विलक्षणां तुरीयां बुद्ध्वा ॥६१॥</p>
<p>**क्रम-सन्दर्भः : **पूर्वानुरूपम् एवोपसंहरति—एवम् इति यूग्मकेन । आत्मारामाश् च मुनयः [भा।पु। १.७.१०] इत्य्-आदेः ॥६१॥</p>
<p>**विश्वनाथः : **स्थान-त्रय-विलक्षणां तुरीयाम् ॥६१॥</p>
<p>—ओ)०(ओ—</p>
<p><strong>॥ ६.१६.६२ ॥</strong></p>
<p><strong>दृष्ट-श्रुताभिर् मात्राभिर् निर्मुक्तः स्वेन तेजसा ।</strong><br>
ज्ञान-विज्ञान-सन्तृप्तो मद्-भक्तः पुरुषो भवेत् ॥**</p>
<p><strong>श्रीधरः : दृष्ट-श्रुताभिर् मात्राभिर्</strong> ऐहिकामुष्मिकैर् विषयैः । <strong>स्वेन तेजसा</strong> विवेक-बलेन ॥६२॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p><strong>विश्वनाथः : मात्राभिर्</strong> विषयैः । <strong>स्व-तेजसा</strong> स्वीय-साधन-प्रभावेण ॥६२॥</p>
<p>—ओ)०(ओ—</p>
<p><strong>॥ ६.१६.६३ ॥</strong></p>
<p><strong>एतावान् एव मनुजैर् योग-नैपुण्य-बुद्धिभिः ।</strong><br>
स्वार्थः सर्वात्मना ज्ञेयो यत् परात्मैक-दर्शनम् ॥**</p>
<p>**श्रीधरः : **न चातः परः पुरुषार्थोऽस्तीत्य् आह—एतावान् इति । <strong>योगे नैपुण्यं</strong> यस्यां सा <strong>बुद्धिर्</strong> येषाम् । <strong>परस्यात्मन एकं दर्शनम्</strong> इति <strong>यद् एतावान् एव</strong> ॥६३॥</p>
<p>**क्रम-सन्दर्भः : **तद् एव प्रशंसति—एतावान् इति । <strong>परमात्मनो</strong> भगवत <strong>एवैकं</strong> केवलं <strong>दर्शनम्</strong> अनुभव इति यत् ॥६३॥ [प्रीति-सन्दर्भः, २]</p>
<p><strong>विश्वनाथः : परस्य</strong> श्रेष्ठस्य <strong>आत्मनः</strong> परमात्मन <strong>एव एकं दर्शनं</strong>, न तु विषयस्य ॥६३॥</p>
<p>—ओ)०(ओ—</p>
<p><strong>॥ ६.१६.६४ ॥</strong></p>
<p><strong>त्वम् एतच् छ्रद्धया राजन्न् अप्रमत्तो वचो मम ।</strong><br>
ज्ञान-विज्ञान-सम्पन्नो धारयन्न् आशु सिध्यसि ॥**</p>
<p><strong>श्रीधरः, विश्वनाथः : <em>न व्याख्यातम्।</em></strong></p>
<p>**क्रम-सन्दर्भः : **संसिद्धो ऽसीति । यत् पूर्वम् उक्तम् अधुना च सिद्ध्यसीति तद् द्वयम् अपि वर्तमान-सामीप्येनैव ज्ञेयं । तत्राप्य् अप्रमत्तः सन् मम वचो धारयन्न् इति भावि-विघ्नो हेतुर् अप्य् उद्दिष्टः ॥६४॥</p>
<p>—ओ)०(ओ—</p>
<p><strong>॥ ६.१६.६५ ॥</strong></p>
<p><strong>श्री-शुक उवाच—</strong></p>
<p><strong>आश्वास्य भगवान् इत्थं चित्रकेतुं जगद्-गुरुः ।</strong><br>
पश्यतस् तस्य विश्वात्मा ततश् चान्तर्दधे हरिः ॥**</p>
<p><em>न कतमेनापि व्याख्यातम्।</em></p>
<p>—ओ)०(ओ—</p>
<p>इति सारार्थ-दर्शिन्यां हर्षिण्यां भक्त-चेतसाम् ।</p>
<p>षष्ठस्य षोडशोऽध्यायः सङ्गतः सङ्गतः सताम् ॥*॥</p>
<p>—ओ)०(ओ—</p>
<p>इति श्रीमद्-भागवते महा-पुराणे ब्रह्म-सूत्र-भाष्ये पारमहंस्यं संहितायां वैयासिक्यां षष्ठ-स्कन्धे</p>
<p>चित्रकेतूपाख्याने</p>
<p>षोडशोऽध्यायः ।</p>
<p>॥ ६.१६ ॥</p>
<p>(६.१७)</p>
<div class="footnotes" role="doc-endnotes">
<hr>
<ol>
<li id="fn:1">
<p>देहोऽसवोऽक्षा मनवो भूत-मात्रा
नात्मानम् अन्यं च विदुः परं यत् ।
सर्वं पुमान् वेद गुणांश् च तज्-ज्ञो
न वेद सर्व-ज्ञम् अनन्तम् ईडे ॥&#160;<a href="#fnref:1" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:2">
<p>नान्योऽतोऽस्ति द्रष्टा [बृ।आ।उ। ३.७.२३]&#160;<a href="#fnref:2" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:3">
<p>साक्षात् इति हरि-भक्ति-विलास-गीतप्रेस्सयोः पाठः ।&#160;<a href="#fnref:3" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:4">
<p>हरि-भक्ति-विलास-स्थित-पाठानुसारेण ।&#160;<a href="#fnref:4" class="footnote-backref" role="doc-backlink">&#x21a9;&#xfe0e;</a></p>
</li>
</ol>
</div>

  </div>
</article>


        

        



    <aside class="card border noPrint" id="section-tree-item-bhAgavatam_gauDIya-prastutiH_06_16_chitraketUpAkhyAne_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/purANam_vaiShNavam/bhAgavatam/gauDIya-prastutiH/06/16_chitraketUpAkhyAne/">१६ चित्रकेतूपाख्याने </a>
            <a data-toggle="collapse" href="#section-tree-item-body-bhAgavatam_gauDIya-prastutiH_06_16_chitraketUpAkhyAne_md" role="button" aria-expanded="false" aria-controls="section-tree-item-body-bhAgavatam_gauDIya-prastutiH_06_16_chitraketUpAkhyAne_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-bhAgavatam_gauDIya-prastutiH_06_16_chitraketUpAkhyAne_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: १६ चित्रकेतूपाख्याने</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/purANam_vaiShNavam/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/purANam_vaiShNavam/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/purANam_vaiShNavam/actions/workflows/build.yml"><img src="https://github.com/vishvAsa/purANam_vaiShNavam/actions/workflows/build.yml/badge.svg"> Built </a> on 2025 Aug 25 05:46:07 UTC. (<a href="http://google.com/search?q=05%3a46%3a07%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
