<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>पुराणे विश्वासटिप्पन्यः  | २१ श्री-भगवद्-उद्धव-संवादे गुण-दोष-व्यवस्था-स्वरूपः</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/purANam_vaiShNavam/bhAgavatam/gauDIya-prastutiH/11/21_shrI-bhagavad-uddhava-saMvAde_guNa-doSha-vyavas/" rel="alternate" type="application/rss+xml" title="पुराणे विश्वासटिप्पन्यः" />
    <link href="/purANam_vaiShNavam/bhAgavatam/gauDIya-prastutiH/11/21_shrI-bhagavad-uddhava-saMvAde_guNa-doSha-vyavas/" rel="feed" type="application/rss+xml" title="पुराणे विश्वासटिप्पन्यः" />

    <meta property="og:url" content="https://vishvAsa.github.io/purANam_vaiShNavam/bhAgavatam/gauDIya-prastutiH/11/21_shrI-bhagavad-uddhava-saMvAde_guNa-doSha-vyavas/">
  <meta property="og:site_name" content="पुराणे विश्वासटिप्पन्यः">
  <meta property="og:title" content="२१ श्री-भगवद्-उद्धव-संवादे गुण-दोष-व्यवस्था-स्वरूपः">
  <meta property="og:description" content="॥ ११.२१.१ ॥
श्री-भगवान् उवाच—
य एतान् मत्-पथो हित्वा भक्ति-ज्ञान-क्रियात्मकान् ।
क्षुद्रान् कामांश् चलैः प्राणैर् जुषन्तः संसरन्ति हि ॥**
श्रीधर-स्वामी (भावार्थ-दीपिका) :
जयति स्व-परानन्दः परानन्द-नृ-केसरी ।
यत् कृपा-लव-लेशेन श्रीधरः सत्-कृतिः कृती ॥
ईक्षन्ताम् इच्छया सन्तः क्षमन्तां मम साहसम् ।
मया हि स्वीय-बोधाय कृतम् एतन् न सर्वतः ॥
एक-विंशे क्रिया-ज्ञान- भक्तिष्व् अनधिकारिणाम् ।
कामिनां द्रव्य-देशादि-गुण-दोषाः प्रपञ्चिताः ॥
तद् एवं गुण-दोष-व्यवस्थार्थं योग-त्रयम् उक्तम् । तत्र ज्ञान-भक्ति-सिद्धानां न किञ्चिद् गुण-दोषौ, साधकानां तु प्रथमतो निवृत्ति-कर्म-निष्ठानां यथा-शक्ति नित्य-नैमित्तिकं कर्म सत्त्व-शोधकत्वाद् गुणः । तद्-अकरणं निषिद्ध-करणं च तन्-मलीमस-करणत्वाद् दोषः । तन्-निवर्तकत्वाच् च प्रायश्चित्तं गुणः । विशुद्ध-सत्त्वानां तु ज्ञान-निष्ठानां ज्ञानाभ्यास एव सिद्धि-हेतुत्वाद् गुणः । भक्ति-निष्ठानां पुनः श्रवण-कीर्तनादि-भक्तिर् एव गुणः । तद्-विरुद्धं सर्वम् उभयेषां दोष इत्य् उक्तम् । इदानीं ये तु न सिद्धाः, नापि साधकाः, किन्तु केवलं काम्य-कर्म-प्रधणास् तेषां सकल-गुण-दोषान् प्रपञ्चयिष्यन्न् आदौ तान् अति-बहिर्-मुखान् निन्दति—य एतान् इति । मत्-पथो मद्-उक्त-मार्गान् क्षुद्रांस् तुच्छांश् चलैर् अस्थिरैः प्राणैर् देह-वायुभिर् इन्द्रियैर् वा जुषन्तः सेवमाना भवन्ति ते संसरन्ति । निखिल-गुण-दोष-भाक्त्वेन नाना-योनीः प्राप्नुवन्तीत्य् अर्थः ॥१॥">
  <meta property="og:locale" content="en_us">
  <meta property="og:type" content="article">
    <meta property="article:section" content="bhagavatam">

  <meta itemprop="name" content="२१ श्री-भगवद्-उद्धव-संवादे गुण-दोष-व्यवस्था-स्वरूपः">
  <meta itemprop="description" content="॥ ११.२१.१ ॥
श्री-भगवान् उवाच—
य एतान् मत्-पथो हित्वा भक्ति-ज्ञान-क्रियात्मकान् ।
क्षुद्रान् कामांश् चलैः प्राणैर् जुषन्तः संसरन्ति हि ॥**
श्रीधर-स्वामी (भावार्थ-दीपिका) :
जयति स्व-परानन्दः परानन्द-नृ-केसरी ।
यत् कृपा-लव-लेशेन श्रीधरः सत्-कृतिः कृती ॥
ईक्षन्ताम् इच्छया सन्तः क्षमन्तां मम साहसम् ।
मया हि स्वीय-बोधाय कृतम् एतन् न सर्वतः ॥
एक-विंशे क्रिया-ज्ञान- भक्तिष्व् अनधिकारिणाम् ।
कामिनां द्रव्य-देशादि-गुण-दोषाः प्रपञ्चिताः ॥
तद् एवं गुण-दोष-व्यवस्थार्थं योग-त्रयम् उक्तम् । तत्र ज्ञान-भक्ति-सिद्धानां न किञ्चिद् गुण-दोषौ, साधकानां तु प्रथमतो निवृत्ति-कर्म-निष्ठानां यथा-शक्ति नित्य-नैमित्तिकं कर्म सत्त्व-शोधकत्वाद् गुणः । तद्-अकरणं निषिद्ध-करणं च तन्-मलीमस-करणत्वाद् दोषः । तन्-निवर्तकत्वाच् च प्रायश्चित्तं गुणः । विशुद्ध-सत्त्वानां तु ज्ञान-निष्ठानां ज्ञानाभ्यास एव सिद्धि-हेतुत्वाद् गुणः । भक्ति-निष्ठानां पुनः श्रवण-कीर्तनादि-भक्तिर् एव गुणः । तद्-विरुद्धं सर्वम् उभयेषां दोष इत्य् उक्तम् । इदानीं ये तु न सिद्धाः, नापि साधकाः, किन्तु केवलं काम्य-कर्म-प्रधणास् तेषां सकल-गुण-दोषान् प्रपञ्चयिष्यन्न् आदौ तान् अति-बहिर्-मुखान् निन्दति—य एतान् इति । मत्-पथो मद्-उक्त-मार्गान् क्षुद्रांस् तुच्छांश् चलैर् अस्थिरैः प्राणैर् देह-वायुभिर् इन्द्रियैर् वा जुषन्तः सेवमाना भवन्ति ते संसरन्ति । निखिल-गुण-दोष-भाक्त्वेन नाना-योनीः प्राप्नुवन्तीत्य् अर्थः ॥१॥">
  <meta itemprop="wordCount" content="7742">
  <meta name="twitter:card" content="summary">
  <meta name="twitter:title" content="२१ श्री-भगवद्-उद्धव-संवादे गुण-दोष-व्यवस्था-स्वरूपः">
  <meta name="twitter:description" content="॥ ११.२१.१ ॥
श्री-भगवान् उवाच—
य एतान् मत्-पथो हित्वा भक्ति-ज्ञान-क्रियात्मकान् ।
क्षुद्रान् कामांश् चलैः प्राणैर् जुषन्तः संसरन्ति हि ॥**
श्रीधर-स्वामी (भावार्थ-दीपिका) :
जयति स्व-परानन्दः परानन्द-नृ-केसरी ।
यत् कृपा-लव-लेशेन श्रीधरः सत्-कृतिः कृती ॥
ईक्षन्ताम् इच्छया सन्तः क्षमन्तां मम साहसम् ।
मया हि स्वीय-बोधाय कृतम् एतन् न सर्वतः ॥
एक-विंशे क्रिया-ज्ञान- भक्तिष्व् अनधिकारिणाम् ।
कामिनां द्रव्य-देशादि-गुण-दोषाः प्रपञ्चिताः ॥
तद् एवं गुण-दोष-व्यवस्थार्थं योग-त्रयम् उक्तम् । तत्र ज्ञान-भक्ति-सिद्धानां न किञ्चिद् गुण-दोषौ, साधकानां तु प्रथमतो निवृत्ति-कर्म-निष्ठानां यथा-शक्ति नित्य-नैमित्तिकं कर्म सत्त्व-शोधकत्वाद् गुणः । तद्-अकरणं निषिद्ध-करणं च तन्-मलीमस-करणत्वाद् दोषः । तन्-निवर्तकत्वाच् च प्रायश्चित्तं गुणः । विशुद्ध-सत्त्वानां तु ज्ञान-निष्ठानां ज्ञानाभ्यास एव सिद्धि-हेतुत्वाद् गुणः । भक्ति-निष्ठानां पुनः श्रवण-कीर्तनादि-भक्तिर् एव गुणः । तद्-विरुद्धं सर्वम् उभयेषां दोष इत्य् उक्तम् । इदानीं ये तु न सिद्धाः, नापि साधकाः, किन्तु केवलं काम्य-कर्म-प्रधणास् तेषां सकल-गुण-दोषान् प्रपञ्चयिष्यन्न् आदौ तान् अति-बहिर्-मुखान् निन्दति—य एतान् इति । मत्-पथो मद्-उक्त-मार्गान् क्षुद्रांस् तुच्छांश् चलैर् अस्थिरैः प्राणैर् देह-वायुभिर् इन्द्रियैर् वा जुषन्तः सेवमाना भवन्ति ते संसरन्ति । निखिल-गुण-दोष-भाक्त्वेन नाना-योनीः प्राप्नुवन्तीत्य् अर्थः ॥१॥">
<script type="text/javascript">
    
    let baseURL = "https:\/\/vishvAsa.github.io\/purANam_vaiShNavam\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/purANam_vaiShNavam\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/purANam_vaiShNavam\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/purANam_vaiShNavam\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/purANam_vaiShNavam\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvya\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/purANam_vaiShNavam\/bhAgavatam\/gauDIya-prastutiH\/11\/21_shrI-bhagavad-uddhava-saMvAde_guNa-doSha-vyavas\/".replace(basePath, "/");
  pageVars.pageParams = {};
  pageVars.pageSource = "bhAgavatam\/gauDIya-prastutiH\/11\/21_shrI-bhagavad-uddhava-saMvAde_guNa-doSha-vyavas.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/purANam_vaiShNavam/webpack_dist/uiLib-bundle.js"></script>







    <link rel="stylesheet" href="/purANam_vaiShNavam/webpack_dist/uiLib.css">
<link rel="stylesheet" href="/purANam_vaiShNavam/css/uiLibPrint.css" media="print" >
<link rel="stylesheet" href="/purANam_vaiShNavam/css/fonts.css" >
<link rel="stylesheet" href="/purANam_vaiShNavam/css/@fortawesome/fontawesome-free/css/solid.min.css">

<link rel="stylesheet" href="/purANam_vaiShNavam/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/21_shrI-bhagavad-uddhava-saMvAde_guNa-doSha-vyavas/" />
<link rel="alternate" hreflang="sa-Deva" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/21_shrI-bhagavad-uddhava-saMvAde_guNa-doSha-vyavas/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/21_shrI-bhagavad-uddhava-saMvAde_guNa-doSha-vyavas/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/21_shrI-bhagavad-uddhava-saMvAde_guNa-doSha-vyavas/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/21_shrI-bhagavad-uddhava-saMvAde_guNa-doSha-vyavas/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/21_shrI-bhagavad-uddhava-saMvAde_guNa-doSha-vyavas/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/21_shrI-bhagavad-uddhava-saMvAde_guNa-doSha-vyavas/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/21_shrI-bhagavad-uddhava-saMvAde_guNa-doSha-vyavas/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/21_shrI-bhagavad-uddhava-saMvAde_guNa-doSha-vyavas/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/21_shrI-bhagavad-uddhava-saMvAde_guNa-doSha-vyavas/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/21_shrI-bhagavad-uddhava-saMvAde_guNa-doSha-vyavas/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/21_shrI-bhagavad-uddhava-saMvAde_guNa-doSha-vyavas/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/21_shrI-bhagavad-uddhava-saMvAde_guNa-doSha-vyavas/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/21_shrI-bhagavad-uddhava-saMvAde_guNa-doSha-vyavas/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/21_shrI-bhagavad-uddhava-saMvAde_guNa-doSha-vyavas/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/21_shrI-bhagavad-uddhava-saMvAde_guNa-doSha-vyavas/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/21_shrI-bhagavad-uddhava-saMvAde_guNa-doSha-vyavas/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/21_shrI-bhagavad-uddhava-saMvAde_guNa-doSha-vyavas/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/21_shrI-bhagavad-uddhava-saMvAde_guNa-doSha-vyavas/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/21_shrI-bhagavad-uddhava-saMvAde_guNa-doSha-vyavas/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/21_shrI-bhagavad-uddhava-saMvAde_guNa-doSha-vyavas/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/21_shrI-bhagavad-uddhava-saMvAde_guNa-doSha-vyavas/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/21_shrI-bhagavad-uddhava-saMvAde_guNa-doSha-vyavas/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/21_shrI-bhagavad-uddhava-saMvAde_guNa-doSha-vyavas/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/21_shrI-bhagavad-uddhava-saMvAde_guNa-doSha-vyavas/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/21_shrI-bhagavad-uddhava-saMvAde_guNa-doSha-vyavas/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/21_shrI-bhagavad-uddhava-saMvAde_guNa-doSha-vyavas/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/21_shrI-bhagavad-uddhava-saMvAde_guNa-doSha-vyavas/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/21_shrI-bhagavad-uddhava-saMvAde_guNa-doSha-vyavas/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/21_shrI-bhagavad-uddhava-saMvAde_guNa-doSha-vyavas/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/21_shrI-bhagavad-uddhava-saMvAde_guNa-doSha-vyavas/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/21_shrI-bhagavad-uddhava-saMvAde_guNa-doSha-vyavas/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/21_shrI-bhagavad-uddhava-saMvAde_guNa-doSha-vyavas/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/21_shrI-bhagavad-uddhava-saMvAde_guNa-doSha-vyavas/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/21_shrI-bhagavad-uddhava-saMvAde_guNa-doSha-vyavas/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/21_shrI-bhagavad-uddhava-saMvAde_guNa-doSha-vyavas/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/21_shrI-bhagavad-uddhava-saMvAde_guNa-doSha-vyavas/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/21_shrI-bhagavad-uddhava-saMvAde_guNa-doSha-vyavas/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/21_shrI-bhagavad-uddhava-saMvAde_guNa-doSha-vyavas/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/21_shrI-bhagavad-uddhava-saMvAde_guNa-doSha-vyavas/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/21_shrI-bhagavad-uddhava-saMvAde_guNa-doSha-vyavas/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/21_shrI-bhagavad-uddhava-saMvAde_guNa-doSha-vyavas/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/21_shrI-bhagavad-uddhava-saMvAde_guNa-doSha-vyavas/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/21_shrI-bhagavad-uddhava-saMvAde_guNa-doSha-vyavas/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/21_shrI-bhagavad-uddhava-saMvAde_guNa-doSha-vyavas/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">पुराणे विश्वासटिप्पन्यः <br/> २१ श्री-भगवद्-उद्धव-संवादे गुण-दोष-व्यवस्था-स्वरूपः</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/purANam_vaiShNavam/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="२१ श्री-भगवद्-उद्धव-संवादे गुण-दोष-व्यवस्था-स्वरूपः">२१ श्री-भगवद्-उद्धव-संवादे गुण-दोष-व्यवस्था-स्वरूपः</h1>
    
    <a id="editLink" class="btn btn-primary noPrint"  href="https://github.com/vishvAsa/purANam_vaiShNavam/edit/content/bhAgavatam/gauDIya-prastutiH/11/21_shrI-bhagavad-uddhava-saMvAde_guNa-doSha-vyavas.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <p><strong>॥ ११.२१.१ ॥</strong></p>
<p><strong>श्री-भगवान् उवाच&mdash;</strong></p>
<p><strong>य एतान् मत्-पथो हित्वा भक्ति-ज्ञान-क्रियात्मकान् ।</strong><br>
क्षुद्रान् कामांश् चलैः प्राणैर् जुषन्तः संसरन्ति हि ॥**</p>
<p><strong>श्रीधर-स्वामी (भावार्थ-दीपिका) :</strong></p>
<p>जयति स्व-परानन्दः परानन्द-नृ-केसरी ।</p>
<p>यत् कृपा-लव-लेशेन श्रीधरः सत्-कृतिः कृती ॥</p>
<p>ईक्षन्ताम् इच्छया सन्तः क्षमन्तां मम साहसम् ।</p>
<p>मया हि स्वीय-बोधाय कृतम् एतन् न सर्वतः ॥</p>
<p>एक-विंशे क्रिया-ज्ञान- भक्तिष्व् अनधिकारिणाम् ।</p>
<p>कामिनां द्रव्य-देशादि-गुण-दोषाः प्रपञ्चिताः ॥</p>
<p>तद् एवं गुण-दोष-व्यवस्थार्थं योग-त्रयम् उक्तम् । तत्र ज्ञान-भक्ति-सिद्धानां न किञ्चिद् गुण-दोषौ, साधकानां तु प्रथमतो निवृत्ति-कर्म-निष्ठानां यथा-शक्ति नित्य-नैमित्तिकं कर्म सत्त्व-शोधकत्वाद् गुणः । तद्-अकरणं निषिद्ध-करणं च तन्-मलीमस-करणत्वाद् दोषः । तन्-निवर्तकत्वाच् च प्रायश्चित्तं गुणः । विशुद्ध-सत्त्वानां तु ज्ञान-निष्ठानां ज्ञानाभ्यास एव सिद्धि-हेतुत्वाद् गुणः । भक्ति-निष्ठानां पुनः श्रवण-कीर्तनादि-भक्तिर् एव गुणः । तद्-विरुद्धं सर्वम् उभयेषां दोष इत्य् उक्तम् । इदानीं ये तु न सिद्धाः, नापि साधकाः, किन्तु केवलं काम्य-कर्म-प्रधणास् तेषां सकल-गुण-दोषान् प्रपञ्चयिष्यन्न् आदौ तान् अति-बहिर्-मुखान् निन्दति&mdash;य एतान् इति । मत्-पथो मद्-उक्त-मार्गान् क्षुद्रांस् तुच्छांश् चलैर् अस्थिरैः प्राणैर् देह-वायुभिर् इन्द्रियैर् वा जुषन्तः सेवमाना भवन्ति ते संसरन्ति । निखिल-गुण-दोष-भाक्त्वेन नाना-योनीः प्राप्नुवन्तीत्य् अर्थः ॥१॥</p>
<hr>
<p><strong>कैवल्य-दीपिका :</strong> एवम् अधिकारि-भेदं निरूप्य भक्ति-हीनान् निन्दति&mdash;<strong>य एतान्</strong> इति । <strong>मत्-पथः</strong> मत्-प्राप्त्य्-उपायान् । <strong>भक्तीति</strong> श्रद्धाया भक्तिः । <strong>ज्ञानेति</strong> ज्ञान-मिश्रायाः । <strong>ज्ञान-क्रिया</strong> इति कर्म-मिश्राया ज्ञान-क्रियेति । समस्तेन कर्म-ज्ञान-मिश्रायाः <strong>क्षुद्रास्</strong> तुच्छाः कामा विषयाः । <strong>जुषन्तः</strong> सेवमानाः । <strong>संसरन्ति</strong> संसरणं जन्म-मृत्यु-दुःखानुभवः ॥१॥ [मु।फ। ५.१९]</p>
<hr>
<p><strong>जीव-गोस्वामी (क्रम-सन्दर्भः) :</strong> च एतान् इति तैः । तत्र साधकानाम् अजात-वैराग्य-श्रद्धानां विशुद्ध-सत्त्वानां जात-वैराग्याणं, भक्ति-निष्ठानां जात-श्रद्धानाम् । न सिद्धाः, अजात-वैराग्य-श्रद्धाः, नापि साधका निष्कामा अपि नेति विवेक्तव्यम् । मूले तु क्रिया ज्ञान-भक्ति-सम्पादकत्वेन रचितान् पूर्वोक्तान् कामान् ऐहिकान् पारलोकिकान् वा ॥१॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong></p>
<p>गुण-दोष-दृशिर् भूम्ना प्रोक्ता कर्माधिकारिषु ।</p>
<p>एक-विंशे तत्-प्रपञ्चः श्रुत्य्-अर्थश् च विनिश्चितः ॥</p>
<p>स-काम-कर्मिणो निन्दति य एतान् इति । मत्-पथः समासान्ताभाव आर्षः । मत्-प्रापक-मार्गान् भक्तिः साक्षान्-मत्-प्रापिका, ज्ञानं मम निर्विशेष-रूप-प्रापकः, कार्या निष्काम-कर्म-परम्परया तत्-प्रापकम् । क्षुद्रान् स्वर्ग-राज्यादीन् ॥१॥</p>
<p>———————————————————————————————————————</p>
<p><strong>॥ ११.२१.२ ॥</strong></p>
<p><strong>स्वे स्वेऽधिकारे या निष्ठा स गुणः परिकीर्तितः ।</strong><br>
विपर्ययस् तु दोषः स्याद् उभयोर् एष निश्चयः ॥**</p>
<p><strong>श्रीधर-स्वामी (भावार्थ-दीपिका) :</strong> ननु तैर् एव कर्मभिः केचिद् गुण-दोष-भाजः केचिन् नेति कुतो वैषम्यं ? न ह्य् अग्निना केचित् तप्यन्ते केचिन् नेति सम्भवति । तत्राह&mdash;<strong>स्वे स्व</strong> इति । <strong>अधिकार</strong>-भेदेन कल्पितौ <strong>गुण-दोषौ</strong> न वस्तु-निष्ठाव् इति भावः ॥२॥</p>
<hr>
<p><strong>कैवल्य-दीपिका :</strong> भजमानेष्व् अपि स्वाधिकार-प्राप्त-भूमिका-त्यागेन भूमिकोत्तराधिष्ठाने दोषम् आह&mdash;<strong>स्वे स्व</strong> इति । <strong>उभौ</strong> गुण-दोषौ ॥२॥ [मु।फ। ५.२०]</p>
<p>[वोपदेवः] एवं सति कर्म-मिश्रा एव गृहस्थानाम् । कर्म-ज्ञान-मिश्रास् तिस्रो वनस्थानाम् । ज्ञान-मिश्रैका भिक्षूणाम् । शुद्धैका सर्वेषाम् । उत्पन्नेऽनुरागे उत्पाद्येऽनु यथा-सम्मिश्राः । अविहिताश् चतस्रो गोप्यादि-तुल्यानाम् । एवम् अष्टादश-भेदाः ॥ इति श्री-वोपदेव-कृते मुक्ताफले भक्तेर् अधिकारि-भेद-निर्णयो नाम पञ्चमोऽध्यायः ॥</p>
<p>[हेमाद्रिः] अथाधिकारि-प्रघट्टार्थं सुख-ग्रहणाय स्पष्टयति&mdash;एवम् इति । एवम् अधिकारि-निर्णये सति तत्रापि प्रकृत्यानुरूपेण सात्त्विक्य्-आदि-विभागः स्वयम् ऊह्यः । गृहस्थेष्व् अपि निष्काम-कर्मणां कर्म-ज्ञान-मिश्रैव विदेह-याज्ञवल्क्यादयो ह्य् अत्र निदर्शनम् । भिक्षवोऽत्र परमहंसाः । अन्येषां नैष्ठिक-ब्रह्मचारिणां च कर्म-ज्ञान-मिश्रैव । शुद्धेति&mdash;पूर्व-पूर्व-भक्त्य्-अभ्यास-बलात् रजस्-तमः-क्षये विशुद्धोर्जिते सत्त्वोद्बले चेतसि भगवत्य् अनुरागोदये प्रयत्नम् अन्तरेण शुद्धा भक्तिर् आविर्भवतीत्य् अभिप्रेत्याह&mdash;उत्पन्ने तु राग इत्य्-आदि । ततः परम-दूर-विप्रकृष्टा मुक्तिः । गोप्य्-आदि-तुल्यानाम् इति । भगवति प्रभूत-काम-द्वेष-भय-स्नेहासक्तानाम् अन्येषाम् इत्य् अर्थः । तद् एवं मिश्रास् त्रयोदश । शुद्धैका । अविहिताश् चतस्रः । इत्य् अभिप्रेत्य भक्त्य्-अष्टादश-भेदया इति प्राग् उक्तम् इत्य् आशयवान् उपसंहरति एवम् इत्य्-उक्त-प्रकारेण ॥२१॥</p>
<hr>
<p><strong>जीव-गोस्वामी (क्रम-सन्दर्भः) :</strong> तत्र व्यवहारिकयोर् गुण-दोषयोर् विधानार्थम् अधिकारि-मात्रस्य पूर्वानुवादेनैव गुण-दोषौ लक्षयति&mdash;स्वे स्व इति । अधिकारे कामित्व-निष्कामत्व-वैराग्य-श्रद्धाभिर् यथायोग्यतया अधिक्रियमाणे योग-विशेषे उभयोर् व्यवहारिक-पारमाथिकाधिकारिणोः, किन्तु पूर्वत्र गुणत्वं कल्पितम् उत्तरत्र तु सिद्धम् एवेति भावः। अत्र ज्ञान-कर्मणोर् भक्त्य्-अंशं विना सिद्ध्य्-अभावेन तन्-मिश्रित-विहितत्वात् । न तेन तत्र तत्र निष्ठा-च्युतिः, किन्तु सर्व-निरपेक्षतया सर्व-साधिकायां भक्ताव् एव तत्-तद्-अंश-मिश्रत्वे कृते निष्ठा-च्युतिः स्याद् इति गम्यते ।</p>
<p>तद् एवं भक्य्-अंश-सहाया कर्म-निष्ठा कर्मठे गुणस् तथा ज्ञान-निष्ठा ज्ञानिनि ततोऽपि गुणः निष्किञ्चन-भक्ति-निष्ठा तु भक्तेः सर्वोत्कृष्टो गुणः, किम् उत तत्-साध्या प्रेम-लक्षणा भक्तिर् इति पूर्ववद् एव प्राप्तम् । एवम् एतद्-विपर्ययो न्यूनेऽधिके वाधिकारे प्रवेशो दोषः । न्यूने पूर्व-हानेः अधिके परा-सिद्धेश् चेत्य् अर्थः ॥२॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> ननु मया को गुणः को दोष इति त्वं पृष्टस् त्वया च मद्-भक्तेषु गुण-दोष-दृशिर् दोषस् तद्-अभावो गुणः इति प्रत्युक्तम् । तत्राहम् इदम् आशङ्के&mdash;यदि कश्चित् त्वत्-कथादौ श्रद्धालुः शुद्ध-भक्त्य्-अधिकारी, प्रतिष्ठितैः कर्मिभिर् ज्ञानिभिर् वा युक्त्या दैवाद् वशीकृतस् तद्-अनुगत एव सन् औषध-पान-न्यायेनारोचकम् अपि कर्म करोति ज्ञानं वाभ्यस्यति, तदा तस्मिन् भक्ते किं गुण-दोष-दृशिर् दोषः किं तद्-अभाव एव गुणः ।</p>
<p>किं च, यदि कश्चिद् अप्राप्त-महत्-कृपत्वाद्-भक्ताव् अजात-सम्यक्-श्रद्धः, कर्मी, ज्ञानी वा, भक्तोत्कर्षं दृष्ट्वा तादृश-निजोत्कर्ष-कामनयैव स्वाधिकार-प्राप्तानि कृत्यानि त्यक्त्वा तद्वद् एव भगवन्तं भजन्न् आत्मानं वैष्णवत्वेन ख्यापयति, तदा तस्मिन् दम्भिनि जगद्-वञ्चके किं गुण-दृष्टिः कर्तव्या, न वेति, चेत् सत्यं, शृणु तर्हि गुण-दोषयोर् लक्षणम् इत्य् आह स्वे स्वे इति । ज्ञानिनो ज्ञान एव, कर्मिणः कर्मण्य् एवाधिकारस् तत्रैव निष्ठा निष्ठितत्वं गुणः, किन्तु तयोः स्वतः फल-दानासमर्थयोर् भक्ति-मिश्रत्वेनैवानुष्ठेयत्वम् । नैष्कर्म्यम् अप्य् अच्युत-भाव-वर्जितं [भा।पु। १.५.१२] इत्य् आदेर् अन्यथा तु वैफल्यम् एव । शुद्ध-भक्तस्य तु भक्ताव् एव निष्ठा गुणः । तस्यास् तु स्वत एव फल-दान-सामर्थ्यात् । कर्म-ज्ञानाद्य्-अमिश्रत्वेनैवानुष्ठेयत्वम् । धर्मान् सन्त्यज्य यः सर्वान् मां भजेत् [भा।पु। ११.११.३७] इति, न ज्ञानं न च वैराग्यं [भा।पु। ११.२०.३१] इत्य् आदेर् ज्ञानादि-मिश्रत्वे सति तस्याः शुद्ध-भक्तित्वापगमः स्यात् । विपर्ययः पराधिकारे निष्ठत्वम् । उभयोर् गुण-दोषयोः॥२॥</p>
<p>———————————————————————————————————————</p>
<p><strong>॥ ११.२१.३ ॥</strong></p>
<p><strong>शुद्ध्य्-अशुद्धी विधीयेते समानेष्व् अपि वस्तुषु ।</strong><br>
द्रव्यस्य विचिकित्सार्थं गुण-दोषौ शुभाशुभौ ॥**</p>
<p><strong>मध्वाचार्यः (भागवत-तात्पर्यम्) :</strong> विवेकेन पुण्याधिकं भवतीति विचिकित्सार्थं गुण-दोषौ विधीयेते ।</p>
<blockquote>
<p>पञ्च-भूतात्मकत्वेन समता सर्व-वस्तुषु । &gt;
हरि-सन्निधि-वैशेष्याद् विशेषश् च महान् सदा ॥ इति वैशेष्ये &gt; ॥३॥</p></blockquote>
<hr>
<p><strong>श्रीधर-स्वामी (भावार्थ-दीपिका) :</strong> तद् आह&mdash;शुद्ध्य्-अशुद्धी इति । विचिकित्सार्थं योग्यम् अयोग्यं वेति सन्देह-द्वारा स्वाभाविक-प्रवृत्ति-प्रतिबन्धार्थम् इत्य् अर्थः । तत्र शुद्ध्य्-अशुद्धी योग्यत्वायोग्यत्वे । गुण-दोषौ तन्-निमित्तोपादेयत्वानुपादेयत्वे । शुभाशुभौ तन्-निमित्ताव् अर्थानर्थौ ॥३॥</p>
<hr>
<p><strong>जीव-गोस्वामी (क्रम-सन्दर्भः) :</strong> अत्र व्यावहारिकेष्व् अपि स्वे स्व इत्य् अनुसारेणैव गुण-दोषौ विवृणोति&mdash;शुद्ध्य्-अशुद्धीत्य् आदिना । तत्र शुद्धीति सार्धकं टीकायां धर्मार्थम् इति प्रायिकम् एव विचिकित्सा-प्रस्थापनादि-लक्षण-व्यवहारार्थम् अपि तद्-उपयुक्त-द्रव्यादीनां तत्-तच्-छास्त्रे शुद्ध्य्-अशुद्धित्वाशुभत्वाशुभत्व-विधान-दर्शनात् । एवम् उत्तरत्रापि गुण-दोषौ व्यवहारार्थम् इति विनापि शुद्ध्य्-अशुद्धि-व्यवस्थां केवल-व्यवहार्थम् अपि गुण-दोषौ विधीयेते शुभाशुभौ धर्मार्थम् इति विनापि गुण-दोष-व्यवस्थां केवल-वृत्त्य्-अर्थम् अपि तौ विधीयेते इत्य् अर्थः । तस्माद् गुण-दोषाव् इत्य्-आदि-लक्षणे तूपलक्षणे एवेति भावः । अतः शुद्ध्य्-अशुद्ध्य्-आदि-युग्म-त्रिकेण । धर्मार्थत्वादीनां योजना न यथा-सङ्ख्यं, सर्वत्र सर्व-विधान् अदर्शनात् व्यवहारोऽत्र परमार्थ-शास्त्र-मात्रानुगतिः, न तु पूर्ववत् परमार्थेतर-पद्धतिः धर्म-यात्रयोस् तद्-इतरयोः पृथग्-उपादानात् ॥३॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> किं च, गुण-दोषयोः प्रपञ्चो महान् एव । तम् अहं विवृणोमि, शृण्व् इत्य् आह शुद्ध्य्-अशुद्धी इति द्रव्यस्य विचिकित्सा इदं योग्यम् अयोग्यं वेति सन्देहस् तन्-निवर्तनार्थं मशकार्थो धूम इतिवत् । समानेषु उत्तर-श्लोके वक्ष्यमाण्७ भूम्य्-आदिषु । अत एव शाक-मूल-फलादिष्व् अपि वास्तूक-शाकः शुद्धः कलम्बी-शाकोऽशुद्धः इत्य् एवं गुण-दोषौ शुभाशुभौ विधीयेते । तत्र धर्मार्थं शुद्ध्य्-अशुद्धी, शुद्धेन धर्मः, अशुद्धेनाधर्म इति व्यवहारार्थं गुण-दोषौ अशुद्धत्वेऽपि शिष्टानां व्यवहार-दर्शनाद् गुणः शुद्धत्वेऽपि तद्-दर्शनाद् दोषः । यात्रार्थं शुभाशुभौ असत्-प्रतिग्रह-दोषत्वेऽपि आपत्सु शरीर-निर्वाह्-मात्रोपादानं शुभम् एवाधिकोपादानस् त्व् अशुभं पापम् एव ॥३॥</p>
<p>———————————————————————————————————————</p>
<p><strong>॥ ११.२१.४ ॥</strong></p>
<p><strong>धर्मार्थं व्यवहारार्थं यात्रार्थम् इति चानघ ।</strong><br>
दर्शितोऽयं मयाचारो धर्मम् उद्वहतां धुरम् ॥**</p>
<p><strong>श्रीधर-स्वामी (भावार्थ-दीपिका) :</strong> तत्र शुद्ध्य्-अशुद्धी धर्मार्थम् । शुद्धेन धर्मः, अशुद्धेनाधर्म इति । गुण-दोषौ व्यवहारार्थम् । अशुद्धाव् अपि राजादीनां व्यवहार-दर्शनाद्य्-उपादेयं नान्यद् इति । शुभाशुभौ यात्रार्थं दोषत्वेऽप्य् आपत्सु शरीर-निर्वाह-मात्रोपादाने न पापम् अधिकोपादाने तु पापम् इति मया मन्व्-आदि-रूपेण । धर्म-रूपां धुरं भारम् । कर्म-जडानाम् इत्य् अर्थः ॥४॥</p>
<hr>
<p><strong>जीव-गोस्वामी (क्रम-सन्दर्भः) :</strong> दर्शित इत्य् अर्धकम् । धर्मम् उद्वहतां धुरम् इति । मद्-भक्तिम् उद्वहतां त्व् आचारः सुख-मय एवेत्य् अर्थः सुख-स्वरूपया भक्त्यैव प्रवृत्तत्वात् ॥४॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> एवं धर्म-रूपां धुरं भारम् उद्वहतां जनानां मया मद्-वादि-रूपेण अयम् आचारो दर्शितः ॥४॥</p>
<p>———————————————————————————————————————</p>
<p><strong>॥ ११.२१.५ ॥</strong></p>
<p><strong>भूम्य्-अम्ब्व्-अग्न्य्-अनिलाकाशा भूतानां पञ्च-धातवः ।</strong><br>
आ-ब्रह्म-स्थावरादीनां शारीरा आत्म-संयुताः ॥**</p>
<p><strong>श्रीधर-स्वामी (भावार्थ-दीपिका) :</strong> शुद्ध्य्-अशुद्धी प्रपञ्चयिष्यन् वेदोक्तत्वेन तद् अभिनिवेशो मा भूद् इति समानेष्व् अपि वस्तुष्व् इति यद् उक्तं तत् प्रपञ्चयति, भूमीति त्रिभिः । भूतानां प्राणिनाम् । धारयन्तीति धातवः कारणानि । शारीराः शरीरारम्भकाः । देहतः साम्यम् उक्तं जीवतोऽप्य् आह&mdash;आत्म-संयुता इति ॥५॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> गुण-दोष-भिदा दृष्टिर् निगमात् तेन हि स्वतः [भा।पु। ११.२०.५] इति यत् त्वयोक्तं, तत् सत्यम् एव । किन्तु निगमो लोकोपकारक एवेत्य् आह&mdash;भूमीति द्वाभ्याम् । धारयन्तीति धातवो भूम्य्-आदयः । एते आ-ब्रह्म-स्थावरादीनां शरीराः शरीरारम्भका इति देहतः साम्यम् उक्तम् आत्मतोऽप्य् आह&mdash;आत्मेति ॥५॥</p>
<p>———————————————————————————————————————</p>
<p><strong>॥ ११.२१.६ ॥</strong></p>
<p><strong>वेदेन नाम-रूपाणि विषमाणि समेष्व् अपि ।</strong><br>
धातुषूद्धव कल्प्यन्त एतेषां स्वार्थ-सिद्धये ॥**</p>
<p><strong>मध्वाचार्यः (भागवत-तात्पर्यम्) :</strong> धातुः परमेश्वरः ।</p>
<blockquote>
<p>यद् यद् धरेः सन्निहितं तत् तच् छुद्धतरं मतम् । &gt;
स्वतः शुचितमो विष्णुः सान्निध्यं च स्वभावतः ॥ इति च ।</p></blockquote>
<p>एतेषां जीवानाम् ॥६॥</p>
<hr>
<p><strong>श्रीधर-स्वामी (भावार्थ-दीपिका) :</strong> धातुषु देहेषु । नाम-रूपाणि वर्णाश्रमादीनि । कल्पनायाः प्रयोजनम् आह&mdash;एतेषां प्राणिनां स्वार्थ-सिद्धये प्रवृत्ति-नियम-द्वारा धर्मादि-पुरुषार्थ-सिद्धये ॥६॥</p>
<hr>
<p><strong>जीव-गोस्वामी (क्रम-सन्दर्भः) :</strong> समेषु सर्वेषाम् आत्म-संयुतत्वाद् गुणाधिक्याभाववत्सु भौतिकत्वाद् दोषित्वाविशेषेष्व् अपि विषमाणि नामानि ब्राह्मणादीनि रूपाणि उत्तमादित्वेन भिन्नानि निम्ब-भेदे-स्वादुवद् गुण-दोषयोः कल्प्यन्ते, केवलम् उपचर्यन्ते । किम्-अर्थं ? स्वाधिकारानुरूपायाम् एव प्रवृत्तौ जीवानां स्वार्थो धर्मादिः सिद्ध्यति, तेन प्रवृत्ति-सङ्कोचात् । क्रमेण मोक्षश् च सिद्ध्यतीत्य् एतद्-अर्थम् इत्य् अर्थः ॥६॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> न केवलं देहेष्व् एव, अपि तु देश-काल-फल-निमित्तादिष्व् अपि इत्य् आह&mdash;देश-कालादयो ये भावाः पदार्थाः, तेषां तत्-सम्बन्धिनां वस्तूनां व्रीह्य्-आदीनाम् अपि मम मया नियमार्थः सङ्कोचनार्थम् इत्य् अर्थः ॥६॥</p>
<p>———————————————————————————————————————</p>
<p><strong>॥ ११.२१.७ ॥</strong></p>
<p><strong>देश-कालादि-भावानां वस्तूनां मम सत्तम ।</strong><br>
गुण-दोषौ विधीयेते नियमार्थं हि कर्मणाम् ॥**</p>
<p><strong>श्रीधर-स्वामी (भावार्थ-दीपिका) :</strong> न केवलं देहेष्व् एव, अपि तु देश-कालादि-भावानाम् अपि । आदि-शब्देनानुपादेयानां फल-निमित्ताधिकारिणां ग्रहणम् । वस्तूनाम् उपादेयानां व्रीह्य्-आदीनाम् अपि । मम मया । नियमार्थं सङ्कोचार्थम् इत्य् अर्थः ॥७॥</p>
<hr>
<p><strong>जीव-गोस्वामी (क्रम-सन्दर्भः) :</strong> नियमार्थं व्यवस्थार्थं सङ्कोचार्थं च तद् एतच् च श्री-भगवत्-सम्बन्धं विनैव तत्-सम्बन्धे तु निर्गुणो मद्-अपाश्रयः [भा।पु। ११.२५.२६], मन्-निकेतं तु निर्गुणं [भा।पु। ११.२५.२५] इत्य्-आदि वक्ष्यमाणात् प्राकृत-गुणातीत-गुणाश्रयस्य ममेति वेदात्मकेन मयेत्य् अर्थः ॥७॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> न केवलं देहेष्व् एव, अपि तु देश-काल-निमित्तादिष्व् अपीत्य् आह&mdash;देश-कालादयो ये भावाः पदार्थार्थास् तेषां तत्-सम्बन्धिनां वस्तूनां व्रीह्य्-आदीनाम् अपि । मम मया । नियमार्थं सङ्कोचार्थम् इत्य् अर्थः ॥७॥</p>
<p>———————————————————————————————————————</p>
<p><strong>॥ ११.२१.८ ॥</strong></p>
<p><strong>अकृष्ण-सारो देशानाम् अब्रह्मण्योऽशुचिर् भवेत् ।</strong><br>
कृष्ण-सारोऽप्य् असौवीर- कीकटासंस्कृतेरिणम् ॥**</p>
<p><strong>मध्वाचार्यः (भागवत-तात्पर्यम्) :</strong></p>
<p>नदी-समुद्र-गिरय आश्रमाश् च वनानि च ।</p>
<blockquote>
<p>नगराणि च दिव्यानि शालग्रामादयस् तथा ॥ &gt;
तेषां समीपगाश् चैव देशा योजन-मात्रतः । &gt;
कर्मण्यास् तु समाख्यातास् तद् अन्ये कीकटाः स्मृताः ॥ &gt;
तद् अन्येऽपि तु ये देशाः कृष्णसारोषिताः स्वतः । &gt;
कर्मण्या एव विज्ञेया यदि नाध्युषिताः खलैः ॥ &gt;
खलिर् अध्युषिताश् चापि यदि सद्भिर् अधिष्ठिताः । &gt;
कर्मण्या इति विज्ञेया विष्णु-लिङ्गानि यत्र च ॥ इति स्कान्दे । &gt;
आस्तरः सन्निधिर् विष्णोर् बाह्य-सन्निधिर् एव च । &gt;
द्विविधः सन्निधिः प्रोक्तः कृत्रिमो बाह्य उच्यते । &gt;
स्वाभाविकस् त्व् आन्तरः स्यात् प्रतिमा जीवगो यथा ॥ इति च ॥८॥</p></blockquote>
<hr>
<p><strong>श्रीधर-स्वामी (भावार्थ-दीपिका) :</strong> एवं गुण-दोष-विषयं परिशोध्य, तयोः शुद्ध्य्-अशुद्धि-मूलत्वाच् छुद्ध्य्-अशुद्धी प्रपञ्चयति&mdash;अकृष्ण-सार इत्य् अष्टभिः । देशणां मध्ये कृष्ण-हरिण-रहितोऽशुचिः । तत्राप्य् अब्रह्मण्यो ब्राह्मण-भक्ति-शून्योऽत्यन्तम् अशुचिः । कृष्णसारोऽपि कृष्णेन मृगेण सारः श्रेष्ठो यः सोऽप्य् असौवीर-कीकटः । सुवीराः सत्-पुरुषाः, तद्वान् सौवीरः । कीकटोऽपि शुचिः । तद् उक्तम्, स वै पुण्यतमो देशः सत्-पात्रं यत्र लभ्यते इति । तद्-वर्जितो यः कीकटोऽङ्ग-बङ्ग-कलिङ्गादिः । असंस्कृतः संमार्जनादि-शून्यो म्लेच्छ-बहुलो वा । ईरिणं ऊषरम् । एकवद् भावः, तद् अशुचि । तद्-अन्यः शुचिर् इत्य् अर्थाद् उक्तं भवति ॥८॥</p>
<hr>
<p><strong>जीव-गोस्वामी (क्रम-सन्दर्भः) :</strong> अकृष्णसार इति तैः । तच् च निर्गलितार्थम् इति ज्ञेयम् । कृष्ण-मृगेण श्रेष्ठोऽपि, सुवीरैर् ब्रह्मण्यैर् हीयश् चेद् अकीकटोऽप्य् अशुचिः तद्-युक्तश् चेत् कीकटोऽपि शुचिर् इति ॥८॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> प्रथमं शुद्ध्य्-अशुद्धी प्रपञ्चयति&mdash;अकृष्ण-सार इत्य् अष्टभिः । देशणां मध्ये कृष्ण-हरिण-रहितो देशोऽशुचिः । तत्रापि न सन्ति ब्रह्मण्या ब्राह्मण-भक्तिमन्तो यत्र स तु अत्यन्तम् अशुचिः । कृष्णसारोऽपि कृष्णेन मृगेण सारः श्रेष्ठोऽपि असौवीरः कीकटश् च । असंस्कृतः मार्जनादि-शून्यो म्लेच्छादि-बहुलश् च । ईरिणं ऊषरश् च । तेषां द्वन्द्वैक्यं, तद् अशुचि । सुवीराणां सत्-पुरुषाणां निवासः सौवीरः असौवीरो यः कीकटो गया-प्रदेशः सोऽशुचिः । सौवीरः सत्-पात्र-युक्तः कीकटोऽपि शुचिर् इत्य् अर्थः ॥८॥</p>
<p>———————————————————————————————————————</p>
<p><strong>॥ ११.२१.९ ॥</strong></p>
<p><strong>कर्मण्यो गुण-वान् कालो द्रव्यतः स्वत एव वा ।</strong><br>
यतो निवर्तते कर्म स दोषोऽकर्मकः स्मृतः ॥**</p>
<p><strong>श्रीधर-स्वामी (भावार्थ-दीपिका) :</strong> कालस्य शुद्ध्य्-अशुद्धी दर्शयति&mdash;कर्मण्य इति । द्रव्यतो द्रव्य-सम्पत्त्या स्वतो वा पूर्वाह्णादिर् यः कर्मण्यः कर्मार्हः, स कालस् तस्मिन् कर्मणि गुणवान् । यतो यस्मिन् द्रव्यालाभेन वा राष्ट्र-विप्लवादिना वा कर्म निर्वतते । यश् च सूतकादौ दशाहादि-लक्षणोऽकर्मकः कर्मानर्हः स्मृतः स कालो दोषः, अशुद्ध इत्य् अर्थः ॥९॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> कालस्य शुद्ध्य्-अशुद्धी दर्शयति&mdash;कर्मण्यः कर्मार्हः कालो गुणवान् शुद्धः, स च कश्चिद् द्रव्यतो मांसादि-द्रव्य-लाभत तत्-क्षणे एव कर्मार्हः । कश्चित् स्वतोऽपि पूर्वाह्नादिः । यतश् च कालात् सूतकादि-दोषेण कर्म निवर्तत, स दोषः, अशुद्ध इत्य् अर्थः ॥९॥</p>
<p>———————————————————————————————————————</p>
<p><strong>॥ ११.२१.१० ॥</strong></p>
<p><strong>द्रव्यस्य शुद्ध्य्-अशुद्धी च द्रव्येण वचनेन च ।</strong><br>
संस्कारेणाथ कालेन महत्त्वाल्पतयाथ वा ॥**</p>
<p><strong>श्रीधर-स्वामी (भावार्थ-दीपिका) :</strong> वस्तु-शब्दोपात्तानां द्रव्याणां शुद्ध्य्-आशुद्धी दर्शयति&mdash;द्रव्यस्येति चतुर्भिः । द्रव्येण तोयादिना शुद्धिः, मूत्रादिना त्व् अशुद्धिः । वचनेन शुद्धम् अशुद्धं वेति सन्देहे, शुद्धम् इत्य् एवं-रूपेण ब्राह्मण-वचनेन शुद्धिर् विपरीतेनाशुद्धिः । संस्कारेण प्रोक्षणादिना पुष्पादेः शुद्धिर् अवघ्राणादिना त्व् अशुद्धिः । कालेन दशाहादिना नवोदकादेः शुद्धिः&mdash;</p>
<blockquote>
<p>काले मेघोदकं ग्राह्यं वर्ज्यं तु त्र्यहम् एव हि । &gt;
अकाले दश-रात्रं स्यात् ततः शुद्धिर् विधीयते ॥</p></blockquote>
<p>विपरीतेनाशुद्धिः पर्युषितान्नादेर् अशुद्धिः । अन्त्यजाद्य्-उपहतानां तडागाद्य्-उदकानां महत्त्वाल्पत्वाभ्यां शुद्ध्य्-अशुद्धी ॥१०॥</p>
<hr>
<p><strong>जीव-गोस्वामी (क्रम-सन्दर्भः) :</strong> द्रव्यस्येति युग्मकम् ॥१०॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> देश-कालादि-भावानां वस्तूनाम् इति प्रक्रान्तं तत्र वस्तु-शब्दोपात्तानां द्रव्येणा तोयादिना शुद्धिः, मूत्रादिना त्व् अशुद्धिः । वचनेनेदं शुद्धम् अशुद्धं वेति सन्देहे शुद्धम् इत्य् एवं ब्राह्मण-वचनेन शुद्धिस् तथैवाशुद्धम् इति चचनेनाशुद्धिश् च । संस्कारेण प्रोक्षणादिना पुष्पादेः शुद्धिः । अवघ्राणादिना त्व् अशुद्धिः । कालेन दशाहादिना नवोदकादेः शुद्धिर् विपरीतेनाशुद्धिः । अन्त्यजाद्य्-उपहतानां तडागाद्य्-उदकानां महत्त्वाल्पत्वाभ्यां शुद्ध्य्-अशुद्धी । पर्युषितान्नादेः शक्तान् प्रत्य् अशुद्धिः अशक्तान् प्रति शुद्धिः ॥१०॥</p>
<p>———————————————————————————————————————</p>
<p><strong>॥ ११.२१.११ ॥</strong></p>
<p><strong>शक्त्याशक्त्याथ वा बुद्ध्या समृद्ध्या च यद् आत्मने ।</strong><br>
अघं कुर्वन्ति हि यथा देशावस्थानुसारतः ॥**</p>
<p><strong>श्रीधर-स्वामी (भावार्थ-दीपिका) :</strong> शक्त्याशक्त्या सूर्योपरागादि-सूतकान् नादेः शक्तान् प्रत्य् अशुद्धिः, अशक्तान् प्रति शुद्धिः । बुद्ध्या पुत्र-जननादौ दशाहाद् वहिर् ज्ञानेन शुद्धिर् अन्तर् ज्ञानेनाशुद्धिः । समृद्ध्या जीर्ण-मल-वद् वस्त्रादेः समृद्धं प्रत्य् अशुद्धिर् दरिद्रं प्रति शुद्धिः । तत्रापि विशेषम् आह&mdash;यद् इति । एते च द्रव्य-वचनादयो द्रव्याशुद्धि-द्वारा आत्मने यद् अघं कुर्वन्ति तद् देशावस्थानुसारत एव यथा यथावत् कुर्वन्ति न सर्वतः । तथा हि, निर्भय एव देशी कुर्वन्ति, न तु चौराद्य्-आकुले । तथा रोगादि-व्यक्ति-रिक्त-युवाद्य्-अवस्थानाम् एव कुर्वन्ति, न बाल्य-रोगाद्य्-अवस्थायाम् इति । तथा च स्मृतिः&mdash;</p>
<blockquote>
<p>देशं कालं तथात्मानं द्रव्यं द्रव्य-प्रयोजनम् । &gt;
उपपत्तिम् अवस्थां च ज्ञात्वा शौचं प्रकल्पयेत् ॥ इति ॥११।</p></blockquote>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> बुद्ध्या पुत्र-जन्मादौ दशाहाद् बहिर् ज्ञानेन शुद्धिः, अन्तर् ज्ञानेनाशुद्धिः, समृद्ध्या जीर्ण-मलिन-स्युत-वस्त्रादेः समृद्धं प्रत्यशुद्धिः, दरिद्रं प्रति शुद्धिः । एते च द्रव्य-वचनादयो यद्-आत्म४ जीवस्येत्य् अर्थः । अघं कुर्वन्ति तद्-देश-वस्त्रानुसारत एव यथा यथावत् । तथा हि निर्भय एव देशे कुर्वन्ति, न तु चौराद्य्-आकुले नीरोगावस्थत्वे एव, न तु रोगावस्थते, तथा तारुण्यावस्थत्वे एव, न तु बाल्य-वार्धक्यावस्थत्वे । तथा च स्मृतिः&mdash;</p>
<blockquote>
<p>देशं कालं तथात्मानं द्रव्यं द्रव्य-प्रयोजनम् । &gt;
उपपत्तिम् अवस्थां च ज्ञात्वा शौचं प्रकल्पयेत् ॥ इति ॥११।</p></blockquote>
<p>———————————————————————————————————————</p>
<p><strong>॥ ११.२१.१२ ॥</strong></p>
<p><strong>धान्य-दार्व्-अस्थि-तन्तूनां रस-तैजस-चर्मणाम् ।</strong><br>
काल-वाय्व्-अग्नि-मृत्-तोयैः पार्थिवानां युतायुतैः ॥**</p>
<p><strong>श्रीधर-स्वामी (भावार्थ-दीपिका) :</strong> द्रव्यादिभिर् द्रव्यस्य शुद्धिर् इत्य् उक्तम् । तत्र वचनादि-शुद्धिर् एक-रूपैव, द्रव्यतस् तु शुद्धिर् बहु-रूपेति तां प्रपञ्चयति&mdash;धान्येति । दारु लौकिकं ग्रह-चमसादि च । अस्थि गज-दन्तादि । रसास् तैल-घृतादयः । तैजसाः सुवर्णादयः । तेषां पार्थिवानां च रथ्या-कर्दम-घटेष्टकादीनां यथा-यथं कालादिभिः शुद्धिः । तत्रापि कालान्त्यजाद्य्-उपघात-तारतम्येन देश-कालावस्थाद्य्-अनुसारेणैव । एतैर् अन्यैश् च युतायुतैर् मिलितैः केवलैश् च । कालस्य पुनर् ग्रहणं युतत्व-प्रदर्शनार्थम् ॥१२॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> द्रव्यस्य द्रव्येण शुद्धिर् इति यद् उक्तं तद् विवृणोति&mdash;धान्येति । अस्थि गज-दन्तादि । रसास् तैल-घृतादयः । तैजसाः सुवर्णादयः । तेषां पार्थिवानां च घटेष्टकादीनां कालादिभिर् यथा-शास्त्रं शुद्धिः । तैश् च युतायुतैर् मिलितैः केवलैश् च । यथा तैजसानां मृत्-तोयाग्निभिः । ऊर्णा-तन्तूनां केवलेन वायुना ॥१२॥</p>
<p>———————————————————————————————————————</p>
<p><strong>॥ ११.२१.१३ ॥</strong></p>
<p><strong>अमेध्य-लिप्तं यद् येन गन्ध-लेपं व्यपोहति ।</strong><br>
भजते प्रकृतिं तस्य तच् छौचं तावद् इष्यते ॥**</p>
<p><strong>श्रीधर-स्वामी (भावार्थ-दीपिका) :</strong> अस्पृश्य-स्पर्शे शुद्धिम् उक्त्वा लेप-विषयेऽप्य् आह । यत् पीठ-पात्र-वस्त्रादि <strong>येन</strong> तक्षण-क्षाराम्लोदकादिना <strong>गन्धं लेपं</strong> च <strong>व्यपोहति</strong> त्यजति, स्व-गतं च मलं त्यक्त्वा <strong>प्रकृतिं</strong> स्वम् एव रूपं <strong>भजते</strong>, <strong>तस्य तच् छौचं</strong> शोधकम् । यावता च तक्षणादिना व्यपोहति, <strong>तावत्</strong>-प्रमाणं स्वरूपत आवृत्तितो वा तत् कर्तव्यम् <strong>इष्यते</strong> ॥१३॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> यत् पीठ-वस्त्र-पात्रादि <strong>अमेध्य-लिप्तं</strong> भवेत्, तत् <strong>येन</strong> तक्षण-क्षाराम्ल-मृज्-जलादिना <strong>गन्धं लेपं</strong> च <strong>व्यपोहति</strong> त्यजति । <strong>प्रकृतिं</strong> स्वम् एव रूपं <strong>भजते</strong>, <strong>तस्य तच् छौचं तावद्</strong> इति यावता तक्षणादिना गन्ध-लेपं व्यपोहति, तावत्-प्रमाणं शौचं कर्तव्यम् इत्य् अर्थः ॥१३॥</p>
<p>———————————————————————————————————————</p>
<p><strong>॥ ११.२१.१४ ॥</strong></p>
<p><strong>स्नान-दान-तपो-ऽवस्था-वीर्य-संस्कार-कर्मभिः ।</strong><br>
मत्-स्मृत्या चात्मनः शौचं शुद्धः कर्माचरेद् द्विजः ॥**</p>
<p><strong>श्रीधर-स्वामी (भावार्थ-दीपिका) :</strong> एवं तावद् द्रव्य-शुद्धिर् उक्ता, इदानीं कर्तृ-शुद्धिम् आह&mdash;स्नानेति । अवस्था कौमारादिः । वीर्यं शक्तिः । संस्कार उपनयनादिः । कर्म सन्ध्योपासन-दीक्षादि-लक्षणम् । आत्मनः साहङ्कारस्य कर्तुर् एतैः स्नानादिभिर् यथा-यथं तत्-कार्यानुसारिणी शुद्धिः । इयं च शुद्धिर् न व्यवहारार्था, किन्तु विहित-कर्मार्थेत्य् आह&mdash;शुद्धा इति । द्विज इत्य् उपलक्षणं शुद्रादेर् अपि ॥१४॥</p>
<hr>
<p><strong>जीव-गोस्वामी (क्रम-सन्दर्भः) :</strong> मत्-स्मृत्या चेति स्वतन्त्रम् उक्तम् अपवित्रः पवित्रो वा [गरुड।पु।] इत्य् आदेः । अतोऽप्रतिकार्याशुद्धि-शोधनाय प्रोक्तेयं न व्यावहारिकी मन्तव्या । सर्वत्रास्खलित-रूपत्वात्, हरिर् हरति पापानि दुष्ट-चित्तैर् अपि स्मृतः इत्य् आदेः ॥१४॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> द्रव्य-शुद्धिम् उक्त्वा कर्तृ-शुद्धिम् आह&mdash;स्नानेति । अवस्था वार्धक्यादिः । तत्र वीर्यं शक्तिः, शक्त्य्-अनुरूप आचार इत्य् अर्थः । संस्कार उपनयनादिः । कर्म सन्ध्योपासनादिकम् । तैर् आत्मनः साहङ्कारस्य कर्तुः शौचं शुद्धिः । शुद्धेः पूर्व्जीवम् आह&mdash;शुद्धा इति । द्विज इत्य् उपलक्षणं शुद्रादिर् अपि ॥१४॥</p>
<p>———————————————————————————————————————</p>
<p><strong>॥ ११.२१.१५ ॥</strong></p>
<p><strong>मन्त्रस्य च परिज्ञानं कर्म-शुद्धिर् मद्-अर्पणम् ।</strong><br>
धर्मः सम्पद्यते षड्भिर् अधर्मस् तु विपर्ययः ॥**</p>
<p><strong>श्रीधर-स्वामी (भावार्थ-दीपिका) :</strong> मन्त्र-शुद्धिम् आह&mdash;सद्-गुरु-मुखाद् यथावत् परिज्ञानं मन्त्रस्य शुद्धिः। कर्म-शुद्धिम् आह&mdash;ईश्वरार्पणं कर्मणः शुद्धिः । धर्माद्य्-अर्थं शुद्ध्य्-अशुद्धी प्रपञ्चतः प्रदर्श्योपसंहरति&mdash;धर्म इति । देश-काल-द्रव्य-कर्तृ-मन्त्र-कर्मभिः षड्भिः शुद्धैर् धर्मः संपद्यते । एतेषां यो विपर्ययः सोऽधर्मस् तद् धेतुर् इत्य् अर्थः ॥१५॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> मन्त्र-शुद्धिम् आह&mdash;मन्त्रस्य सद्-गुरु-मुखाद् यथावत् परिज्ञानं मन्त्र-शुद्धिः। कर्म-शुद्धिम् आह&mdash;मद्-अर्पणम् इति । मह्यम् अर्पितं कर्म शुद्धं, अनर्पितम् अशुद्धं, तद्वान् सद्भिर् व्यवहार्य इति भावः शुद्धाशुद्धौ प्रदर्श्योपसंहरति&mdash;षड्भिर् इति । धर्म इति देश-काल-द्रव्य-कर्तृ-मन्त्र-कर्मभिः षड्भिः शुद्धैर् धर्मः संपद्यते । एतेषां यो विपर्ययः सोऽधर्मस् तद् धेतुर् इत्य् अर्थः ॥१५॥</p>
<p>———————————————————————————————————————</p>
<p><strong>॥ ११.२१.१६ ॥</strong></p>
<p><strong>क्वचिद् गुणोऽपि दोषः स्याद् दोषोऽपि विधिना गुणः ।</strong><br>
गुण-दोषार्थ-नियमस् तद्-भिदाम् एव बाधते ॥**</p>
<p><strong>मध्वाचार्यः (भागवत-तात्पर्यम्) :</strong> तद्-भिदाम् एव । न तिर्यग्-आदीनाम् ।</p>
<blockquote>
<p>वर्षाच् चतुर्द्रशाद् ऊर्ध्वं येन विदुः शुभाशुभम् । &gt;
तेषाम् अज्ञानजो दोषः सुमहान् कर्मजाद् अपि ॥ &gt;
तिरश्चाम् इन्द्रियासक्तेर् न दोषोऽज्ञानजो भवेत् । &gt;
गुणोऽपि नैव कश्चित् स्याद् यतोऽज्ञान-बहिष्कृताः ॥ इति च ।</p></blockquote>
<p>अतो मूर्खाणाम् अदोष इति न ॥१६॥</p>
<hr>
<p><strong>श्रीधर-स्वामी (भावार्थ-दीपिका) :</strong> अयं च गुण-दोष-विभागो न वास्तव इत्य् आह&mdash;क्वचिद् इति । आपदि प्रतिग्रहो गुणोऽप्य् अनापदि निषिद्धत्वाद् दोषः । पर-धर्मश् च परस्य गुणोऽपि स्वस्य दोषः । दोषोऽपि कुटुम्ब-त्यागादिर् विरक्तादेर् न दोषः, अपि तु विधि-बलेन गुणः । एवं योऽयं गुण-दोषयोर् एकस्मिन्न् अर्थे नियमो, गुण-दोषार्थं वा यो नियमो नियामकं शास्त्रं स तयोर् भेदम् एव बाधते ॥१६॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> अयं च गुण-दोष-विभागो न क्वापि नियत इत्य् आह&mdash;क्वचिद् इति । आपदि प्रतिग्रहो गुणोऽपि, अनापदि निषिद्धत्वाद् दोषः । दोषोऽपि कुटुम्ब-त्यागादिर् विधिना विधि-बलेन विरक्तादेर् गुणः । तस्माद् गुण-दोष-रूपौ याव् अर्थौ तयोर् नियम एव तद्-भिदां गुण-दोष-रूपं भेदं बाधते । यथा कुटुम्ब-त्यागो दोष एवेति यो नियमः, स एवाधिकारि-विशेषे दोषं बाधते । ज्ञानिनः कुटुम्ब-त्यागस्य गुणत्वात् । तथा कुटुम्ब-त्यागो गुण एवेति यो नियमः, स एव गुणं बाधते कर्मिणः, कुटुम्ब-त्यागस्य दोषत्वात् । तस्मात् गुण-दोषौ न सामान्यतो निरतौ, किन्तु स्थल-विशेषे एव नियतौ ज्ञेयाव् इत्य् अर्थः ॥१६॥</p>
<p>———————————————————————————————————————</p>
<p><strong>॥ ११.२१.१७ ॥</strong></p>
<p><strong>समान-कर्माचरणं पतितानां न पातकम् ।</strong><br>
औत्पत्तिको गुणः सङ्गो न शयानः पतत्य् अधः ॥**</p>
<p><strong>मध्वाचार्यः (भागवत-तात्पर्यम्) :</strong> समान-कर्माचरणम् आत्म-योग्य-कर्माचरणम् । परम्म् अपतितो येन पतति । प्रायश्चित्तत्वेन तत्-समान-कर्माचरणेऽपि न दोषः । तदा सुरा-पाने देह-त्यागिनः । तथा शयानः शूद्रोऽपि न पतति । लशुन-भक्षणादिभिः ब्राह्मणादि-पातकैः । औत्पत्तिको यतस् तस्य तादृश-गुण-सङ्गः । अतः स्वायोग्य एव कर्मणि पतति ।</p>
<blockquote>
<p>त्रैवर्णिकाः सञ्चरन्तो वेद-कर्म-प्रवर्तनात् । &gt;
शयानः शूद्र उद्दिष्टो वेद-कर्माप्रवर्तनात् ॥ &gt;
न तस्याभक्ष्यजो दोषः सर्व्सर्वायां प्रवर्ततः । &gt;
यथा सुवर्णस्य मलं शुक्रं ताम्रस्य दोषिताम् इयात् ॥ &gt;
मलं तु तस्यापि मलं यथैवं शूद्र-जन्मनः । &gt;
स्वधर्म-प्रतिरूपस्य चरणं दोषदं मतम् ॥ इति च समयाचारे । &gt;
शूद्रस्यापिप् हरेर् दीक्षां प्रविष्टस्य तु विप्रवत् । &gt;
अभक्ष्यादि-कृतो दोषः स हि शुड्रो हि मुख्यतः ॥ इति विष्णु-तन्त्रे &gt; ॥१७॥</p></blockquote>
<hr>
<p><strong>श्रीधर-स्वामी (भावार्थ-दीपिका) :</strong> दोषस्य क्वचिद् दोषत्वाभावे गुणत्वे चोदाहरणं दर्शयति । समानस्य तस्यैव कर्मणः सुरा-पानादेर् आचरणम् अपतितानां पतन-हेतुर् अपि जात्या कर्मणा वा पतितानां पुनः पातकम् अधिकार-भ्रंशकं न भवति, पूर्वम् एव पतितत्वात् । अतोऽत्र दोषस्यापि दोषता नास्तीत्य् अर्थः । तथा सङ्गोऽपि यो यतेर् दोषः, स गृहस्थस्यौत्पत्तिकः पूर्व-स्वीकृतो न दोषः, अपि तु गुणः । ऋतौ भार्याम् उपेयात् इत्य्-आदि-विधानात् । उभयत्र दृष्टान्तः&mdash;पूर्वम् एवाधः शयानो यथा न पततीति ॥१७॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> गुण-दोषयोर् अनियमं पूर्व्परम्यति । समानस्य तस्यैव कर्मणः सुरा-पानादेर् आचरणम् अपतितानां पतन-हेतुर् अपि जात्या कर्मणा वा पतितानां पुनः पातकम् अधिकार-भ्रंशकं न भवति, पूर्वम् एव पतितत्वात् । यथा सङ्गोऽपि यो यतेर् दोषः, स गृहस्थस्यौत्पत्तिकत्वे सति ऋतौ भार्या-सङ्गो गुणः, तद्-असङ्गस्य तस्मिन्न् अधिकारिणि दोष-श्रवणात् । उभयत्र दृष्टान्तः&mdash;पूर्वम् एवाधः शयानो यथा न पततीति ॥१७॥</p>
<p>———————————————————————————————————————</p>
<p><strong>॥ ११.२१.१८ ॥</strong></p>
<p><strong>यतो यतो निवर्तेत विमुच्येत ततस् ततः ।</strong><br>
एष धर्मो नृणां क्षेमः शोक-मोह-भयापहः ॥**</p>
<p><strong>मध्वाचार्यः (भागवत-तात्पर्यम्) :</strong> सर्वतोऽप्य् अभिमान-विमोकेन परमात्म-समर्पणम् एव दोष-हानिदम् इत्य् आह । यतो यत इत्य्-आदिना । मयि सर्वाणि कर्माणि संन्यस्याध्यात्म-चेतसा [गीता ३.३०] इत्य् आदेश् च ॥१८॥</p>
<hr>
<p><strong>श्रीधर-स्वामी (भावार्थ-दीपिका) :</strong> अतो गुण-दोष-नियम-विधीनां प्रवृत्ति-सङ्कोच-द्वारा निवृत्ताव् एव तात्पर्यम् इत्य् अभिप्रेत्याह&mdash;यतो यत इति ॥१८॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> किं च, गुण-दोष-विधीनां प्रवृत्ति-सङ्कोच-द्वारा निवृत्ताव् एव तात्पर्यम् अभिप्रेत्याह&mdash;यतो यत इति ॥१८॥</p>
<p>———————————————————————————————————————</p>
<p><strong>॥ ११.२१.१९ ॥</strong></p>
<p><strong>विषयेषु गुणाध्यासात् पुंसः सङ्गस् ततो भवेत् ।</strong><br>
सङ्गात् तत्र भवेत् कामः कामाद् एव कलिर् नृणाम् ॥**</p>
<p><strong>श्रीधर-स्वामी (भावार्थ-दीपिका) :</strong> यथा-श्रुत-प्रवृत्ति-परतां वेदस्य निराकर्तुं प्रवृत्ति-मार्गस्यानर्थ-हेतुतां दर्शयति&mdash;विषयेष्व् इति चतुर्भिः । सङ्ग आसक्तिः । तत्र तेषु विषयेषु । येन प्रतिहन्यते कामस् तेन सह कामाद् एव कलिः कलहो विवादः ॥१९॥</p>
<hr>
<p><strong>जीव-गोस्वामी (क्रम-सन्दर्भः) :</strong> विषयेष्व् इति चतुर्भिः ॥१९॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> यथा-श्रुत-प्रवृत्ति-परतां वेदस्य निराकर्तुं प्रवृत्ति-मार्गस्यानर्थ-हेतुत्वं दर्शयति&mdash;विषयेष्व् इति चतुर्भिः । सङ्ग आसक्तिः । कामाद् एव कलिः काम-प्रतिघातकेन लोकेन सह कलहः ॥१९॥</p>
<p>———————————————————————————————————————</p>
<p><strong>॥ ११.२१.२० ॥</strong></p>
<p><strong>कलेर् दुर्विषहः क्रोधस् तमस् तम् अनुवर्तते ।</strong><br>
तमसा ग्रस्यते पुंसश् चेतना व्यापिनी द्रुतम् ॥**</p>
<p><strong>श्रीधर-स्वामी (भावार्थ-दीपिका) :</strong> दुर्विषहस् तीव्रः । तमः संमोहः । तं क्रोधम् । चेतना कार्याकार्य-स्मृतिः । द्रुतं शीघ्रम् ॥२०॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> तं क्रोधम् अनु तमः मोहः, ततस् तमसा मोहेन चेतना कार्याकार्य-स्मृतिः ॥२०॥</p>
<p>———————————————————————————————————————</p>
<p><strong>॥ ११.२१.२१ ॥</strong></p>
<p><strong>तया विरहितः साधो जन्तुः शून्याय कल्पते ।</strong><br>
ततोऽस्य स्वार्थ-विभ्रंशो मूर्च्छितस्य मृतस्य च ॥**</p>
<p><strong>श्रीधर-स्वामी (भावार्थ-दीपिका) :</strong> शून्याय कल्पते । असत्-तुल्यो भवतीत्य् अर्थः । स्वार्थ-विभ्रंशः पुरुषार्थ-हानिः । मूर्च्छतस्य मृत-तुल्यस्य ॥२१॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> मूर्च्छतस्य मूर्च्छित-तुल्यस्य मृतस्य मृत-तुल्यस्य ॥२१॥</p>
<p>———————————————————————————————————————</p>
<p><strong>॥ ११.२१.२२ ॥</strong></p>
<p><strong>विषयाभिनिवेशेन नात्मानं वेद नापरम् ।</strong><br>
वृक्ष-जीविकया जीवन् व्यर्थं भस्त्रेव यः श्वसन् ॥**</p>
<p><strong>मध्वाचार्यः (भागवत-तात्पर्यम्) :</strong></p>
<p>दोषिणो गुणवत्त्वेन श्रूयन्ते विषयाः सदा ।</p>
<blockquote>
<p>असतां सङ्गतस् तेषु दोषाः श्रोतुं सुदुर्लभाः ॥ &gt;
अतो नित्य-गुण-ध्यानात् तद्-गुणे प्रीतिमान् भवेत् । &gt;
अतस् तत्र भवेत् कामः कामिनः कलिर् आविशेत् ॥ &gt;
अधर्माज्ञान-रूपेण कलिनाविष्ट-देहिनः । &gt;
सत्सु क्रोधो दुर्विषहस् ततस् तमसि पात्यते ॥ &gt;
अन्धे तमसि मग्नस्य चेतनेन्द्रिय-सङ्गता । &gt;
सुखानुभव-शक्तिर् या सा विनश्यति सर्वदा ॥ &gt;
तदा शयून-भावेन शून्य इत्य् उच्यते नरः । &gt;
सर्वात्मना तु सम्भ्रंशस् तस्य दृश्सर्व-विवर्धनः ॥ &gt;
अमूर्च्छितस्य च भवेन् मृत्य्-अनन्तरम् एव च । &gt;
दृश्सर्वाख्य-विषयावेशान् नात्मानं परम् एव च ॥ &gt;
यथावद् वेत्ति पतितस् तमस्य् अन्धे कदाचन । &gt;
वृक्षवद् वृश्च्यते नित्यं निष्प्रयोजन-जीवनः । &gt;
नित्य-दृश्सर्व-परीतायुर् दृतिवत् प्रश्वसित्य् अपि ॥ इति &gt; तन्त्र-भागवते ।</p></blockquote>
<p>स्वार्थस्य सुखस्य भ्रंशो विपरीतम् अतिशयेन जनयतीति स्वार्थ-विभ्रंशः ॥१९-२२॥</p>
<hr>
<p><strong>श्रीधर-स्वामी (भावार्थ-दीपिका) :</strong> तत् तुल्यत्वं प्रपञ्चयति&mdash;विषयेति । व्यर्थः वृक्ष-जीविकयैव यो जीवन् वर्तते, स मूर्च्छित-तुल्यः । अत एव यो भस्त्रेव श्वसन् वर्तते, स मृत-तुल्यः । अतः स्वार्थ-नाश इत्य् अर्थः ॥२२॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> यो वृक्ष इव जीविकया विषय-जन-ग्रहण-मात्र-जीवनोआयेन जीवन् भवति, स मूर्च्छित-तुल्यः । भस्त्रेव श्वसन् भवति, स मृत-तुल्यः ॥२२॥</p>
<p>———————————————————————————————————————</p>
<p><strong>॥ ११.२१.२३ ॥</strong></p>
<p><strong>फल-श्रुतिर् इयं नॄणां न श्रेयो रोचनं परम् ।</strong><br>
श्रेयो-विवक्षया प्रोक्तं यथा भैषज्य-रोचनम् ॥**</p>
<p><strong>मध्वाचार्यः (भागवत-तात्पर्यम्) :</strong></p>
<p>तस्मात् स्वर्गादि-विषयेष्व् अपि नेच्छते ।</p>
<blockquote>
<p>फल-श्रुतिर् एवेयं न काम-कुसुम-श्रुतिः । &gt;
स्वर्गादि-कामना-युक्तस् त्व् ऐहिकेष्व् अपि सज्जते । &gt;
तत्रापि देव-कामेभ्यो विशेषं चाभिवाञ्छति ॥ &gt;
ततस् तम् अपि पातः स्याद् अतो वेदः कथं हितान् । &gt;
कामत्वेनाभिचक्षीत सर्वं जानन् स्वयं स वा ॥ इति च ।</p></blockquote>
<p>नः श्रेयो रोचनम् अस्मत्-सकाशाच् छ्रेयो मोक्षाख्यं तद् एव रोचयति फल-श्रुतिः । कुसुमस्यानित्यतादि दोष-ज्ञानान् मोक्षयादोषत्व-ज्ञानाच् च । ईषद् उत्तमस्य श्रोतुर् विवक्षया॥२३॥</p>
<hr>
<p><strong>श्रीधर-स्वामी (भावार्थ-दीपिका) :</strong> ननु प्रवृत्तस्य स्वर्गादि-फल-श्रवणात् कुतः स्वर्थ-विभ्रंशः ? तत्राह&mdash;फल-श्रुतिर् इति । इयं फल-श्रुतिर् न श्रेयः, परम-पुरुषार्थ-परा न भवतीत्य् अर्थः । किन्तु बहिर्मुखानां नॄणां मोक्ष-विवक्षयाऽवान्तर-फलैः कर्मसु रुच्य्-उत्पादन-मात्रम् । यथा भैषज्ये औषधे रोचनं रुच्य्-उत्पादनम् । तथा हि,</p>
<blockquote>
<p>पिबति निम्बं प्रदास्यामि खलु ते खण्ड-लड्डुकान् । &gt;
पित्रैवम् उक्तः पिबति न फलं तावद् एव तु ॥ इति ।</p></blockquote>
<p>तथा मातृ-वाक्यं च, शिखा ते वर्धते वत्स गुडूचीं श्रद्धया पिब इति । न फलं तावद् एव तु, किन्त्व् आरोग्यम् ॥२३॥</p>
<hr>
<p><strong>जीव-गोस्वामी (क्रम-सन्दर्भः) :</strong> ऐहिक-विषयेच्छून् निन्दित्वा पारलौकिक-तद्-इच्छून् अपि निन्दति&mdash;फल-श्रुतिर् इत्य्-आदिना । यथा भैषज्य-रोचनम् इति तद् अप्य् अर्थं विनान्य-ज्ञानेनेति भावः ॥२३॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> ननु प्रवृत्तस्य स्वर्गादि-फल-श्रवणात् कुतः स्वार्थ-विभ्रंशस् तत्राह&mdash;फल-श्रुतिर् इयं न श्रेयः । दुःख-हानिः सुखावाप्तिः श्रेयस् तन् नेह चेष्यते [भा।पु। ४.२५.४] इति नारदोक्तेः । कर्म-फलस्य श्रेयस् त्व् अखण्डनात् तर्हि अप्सरोभिर् विहरामेत्य् आदिकं यत् श्रूयते, तत् किं ? अत आह&mdash;रोचनं परं केवलं बहिर्मुख-लोकानां मोक्ष-विवक्षया अवान्तर-फलैः कर्मसु रुच्य्-उत्पादन-मात्रं, यथा भैषज्य औषधे रुच्य्-उत्पादनम् । तथा हि&mdash;</p>
<blockquote>
<p>पिबति निम्बं प्रदास्यामि खलु ते खण्ड-लड्डुकान् । &gt;
पित्रैवम् उक्तः पिबति न फलं तावद् एव हि ॥ इति ॥२३॥</p></blockquote>
<p>———————————————————————————————————————</p>
<p><strong>॥ ११.२१.२४ ॥</strong></p>
<p><strong>उत्पत्त्यैव हि कामेषु प्राणेषु स्व-जनेषु च ।</strong><br>
आसक्त-मनसो मर्त्या आत्मनोऽनर्थ-हेतुषु ॥**</p>
<p><strong>श्रीधर-स्वामी (भावार्थ-दीपिका) :</strong> ननु कर्म-काण्डे मोक्षस्य नामापि न श्रूयते, कुत एवं व्याख्यायते ? यथा-श्रुतस्याघटनाद् इत्य् आह&mdash;उत्पत्त्येति द्वाभ्याम् । उत्पत्त्या स्वभावत एव कामेषु पश्व्-आदिषु प्राणेष्व् आयुर्-इन्द्रिय-बल-वीर्यादिषु । स्व-जनेषु पुत्रादिषु । अनर्थ-हेतुषु परिपाकतो दुःख-हेतुषु ॥२४॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> ननु कर्म-काण्डे मोक्षस्य नामापि न श्रूयते, तत् कुत एवं व्याख्यायते ? यन् मोक्ष-तात्पर्यकं कर्मेति ? तत्र यथा-श्रुतस्याघटनाद् एवमे एवेत्य् आह&mdash;उत्पत्त्यैवेति द्वाभ्याम् । उत्पत्त्या स्वभावत एव कामेषु विषय-भोगेषु, प्राणेष्व् आयुर्-इन्द्रिय-बल-वीर्यादिषु, स्व-जनेषु पुत्रादिषु, अनर्थ-हेतुषु परिपाकतो दुःख-हेतुषु ॥२४॥</p>
<p>———————————————————————————————————————</p>
<p><strong>॥ ११.२१.२५ ॥</strong></p>
<p><strong>नतान् अविदुषः स्वार्थं भ्राम्यतो वृजिनाध्वनि ।</strong><br>
कथं युञ्ज्यात् पुनस् तेषु तांस् तमो विशतो बुधः ॥**</p>
<p><strong>मध्वाचार्यः (भागवत-तात्पर्यम्) :</strong> बुधो वेदः कथं युञ्ज्यात् ? अन्तरालागतोऽपि स्वर्ग एवंविधः किम् उ साक्षात्-फल-रूपो मोक्ष इति रोचकः ? अनेक ब्रह्म-काल-प्राप्यत्वान् मोक्षस्य तावन्तं कालं तप एव कर्तुं न शक्यत इति । मन्दाधिकारिणां स्वर्गादिष्व् अप्य् अभिरुचिर् भवति ।</p>
<p>अन्तरालेऽप्य् एवं-विधं स्वर्गाधिकं सुखं भवति । तस्मात् विहितं कर्म कर्तव्यम् इति रोचयति । उत्तमानां तु यस्मात् एतादृशम् अप्य् अनित्यत्वादि-दोषवत् स्वर्गादिकं&mdash;तस्मान् मोक्ष-फल एव वेद इति दर्शयति । न हि सर्व-प्रमाणोत्तमो वेदोऽल्प-फले पर्यवसितः ।</p>
<blockquote>
<p>मन्दाधिकारिणां नित्यं तपसैव प्रतीक्षितुम् । &gt;
मोक्षो न शक्यतेऽधैर्यात् ततः स्वर्गादिकं वदेत् ॥ &gt;
स्वर्गादिष्व् अल्प-फललतां ज्ञापयित्वाविमोक्षदम् । &gt;
एवं वक्तुं तूत्तमानां नित्यो वेदं प्रवर्तते ॥ &gt;
इक्षु-दण्डं ददानीति यथा भैषज्य-रोचनम् । &gt;
एवं मन्देष्व् उत्तमेषु मोक्ष-माहात्म्यम् उच्यते । &gt;
न ह्य् अल्प-फल-भाग् वेदो वासुदेवैक-संश्रयः ॥ इति विचारे । &gt;
अयोग्य-भार्या-पुत्रादि-कामितानर्थ-साधिनी । &gt;
योग्य-कामाद् धरेः प्रीतिर् अतो ब्रह्मादयोऽमलाः । &gt;
भार्या-पुत्रादि-संयुक्ता वासुदेवम् उपासते ॥ इति च ॥२४-२५॥</p></blockquote>
<hr>
<p><strong>श्रीधर-स्वामी (भावार्थ-दीपिका) :</strong> अतस् तान् स्वार्थं परम-सुखम् अविदुषः । अतो नतान् प्रह्वी-भूतान् । वेदो यद् बोधयिष्यति तद् एव श्रेय इति विश्वसितान् इत्य् अर्थः । तान् एवं-भूतान् वृजिनाध्वनि काम-वर्त्मनि देवादि-योनिषु भ्राम्यतः । ततः पुनस् तमो वृक्षादि-योनिं विशतः । पशु-काम इत्य् आयुर् इन्द्रियादि-काम इति च पुत्रादि-काम इति च पुत्रादि-काम इति च । कथं पुनस् तेष्व् एव कामेषु स्वयं बुद्धो वेदो युञ्ज्यात् प्रवर्तयेत् ? तथा सति अनाप्तः स्याद् इति भावः ॥२५॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> अतोऽविदुषः स्वार्थं परम्-सुखम् अजानतः, तत एव नतान् नतान् नम्रीभूतान् । वेदो यद् बोधयिष्यति, तद् एव श्रेय इति विश्वसितान् इत्य् अर्थः । वृजिनाध्वनि काम-वर्त्मनि देवादि-योनिषु भ्राम्यतः । पुनर् अपि तमो विशतः, वृक्षादि-योनिम् अपि प्राप्नुततस् तान् एव जनान्, पुनस् तेष्व् एव कामेषु स्वयं बुधो वेदः कथं युञ्ज्यात् प्रवर्तयेत् ? तथा सति अनाप्तः स्याद् इति भावः ॥२५॥</p>
<p>———————————————————————————————————————</p>
<p><strong>॥ ११.२१.२६ ॥</strong></p>
<p><strong>एवं व्यवसितं केचिद् अविज्ञाय कुबुद्धयः ।</strong><br>
फल-श्रुतिं कुसुमितां न वेद-ज्ञा वदन्ति हि ॥**</p>
<p><strong>मध्वाचार्यः (भागवत-तात्पर्यम्) :</strong> एवं वेदस्य व्यवसितम् । फल-श्रुतिं कुसुमिताम् । फलं मोक्षः, तद्-विषयां श्रुतिं स्वर्गादि-कुसुम-विषयां वदन्ति ।</p>
<blockquote>
<p>नित्यानन्द-हरेर् भक्ति-ज्ञानाद्याः स्वर्ग-शब्दिताः । &gt;
पुत्र-भार्याप्त-वित्ताद्यं सर्वं मोक्ष-गतं फलम् ॥ &gt;
उद्दिश्य स्वर्ग-कामस्य यजनं श्रुति-चोदितम् । &gt;
तद् अविज्ञाय पुष्पाख्यम् अनित्यं स्वर्गम् इच्छवः ॥ &gt;
यजन्ति मन्द-मतयो वेद-वाद-परायणाः । &gt;
इति च स्रीभिर् वा यानैर् वेत्य् आदि च ॥ &gt;
मोक्षाख्यं फलम् एवात्र स्वर्गादि-वचनं तु यत् । &gt;
पुष्प-स्वर्गादिवत् तस्य वचनं मन्द-रोचनम् ॥ इति च । &gt;
असुराणाम् अयं स्वर्ग-शब्दः पुष्पात्मकं वदेत् । &gt;
देवानां हरि-सम्प्राप्तिं वेद विष्णु-परो यतः ॥ इति च ॥२६॥</p></blockquote>
<hr>
<p><strong>श्रीधर-स्वामी (भावार्थ-दीपिका) :</strong> कथं तर्हि कर्म-मीमांसकाः फल-परतां वदन्ति ? तत्राह&mdash;एवम् इति । व्यवसितं वेदस्याभिप्रायम् । कुसुमिताम् अवान्तर-फल-प्ररोचनया रमणीयां परम-फल-श्रुतिं वदन्ति । कुतस् ते कु-बुद्धयः ? तद् आह&mdash;हि यस्माद् वेद-ज्ञा व्यासादयस् तथा न वदन्तीति ॥२६॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> कथं तर्हि मीमांसका वेदस्य स्वर्गादि-फल-परतां वदन्ति ? तत्राह&mdash;एवम् इति । व्यवसितं वेदस्याभिप्रायं नैव ज्ञात्वा फल-श्रुतिं फल-श्रवणं वेद-प्रमाणकत्वेन वदन्ति । वस्तुतस् तु कुसुमान्य् एव सञ्जातानि, न तु फलानि यस्यां तां फल-श्रवणं, न फल-युक्तं, किन्तु कुसुम-युक्तम् एव कुसुमस्यैवाज्ञानेन फलत्वं भावनाद् इत्य् अर्थः । अतस् ते कुबुद्धयो वेद-तात्पर्यानभिज्ञा हि, यस्माद् वेद-ज्ञा व्यासादयस् तथा न वदन्तीति ॥२६॥</p>
<p>———————————————————————————————————————</p>
<p><strong>॥ ११.२१.२७ ॥</strong></p>
<p><strong>कामिनः कृपणा लुब्धाः पुष्पेषु फल-बुद्धयः ।</strong><br>
अग्नि-मुग्धा धूमतान्ताः स्वं लोकं न विदन्ति ते ॥**</p>
<p><strong>मध्वाचार्यः (भागवत-तात्पर्यम्) :</strong> स्वं लोकं स्वाश्रयम् । लोकोऽसाव् आश्रयम् अतः ॥२७॥</p>
<hr>
<p><strong>श्रीधर-स्वामी (भावार्थ-दीपिका) :</strong> कुबुद्धितां प्रपञ्चयति&mdash;कामिन इत्य् अष्टभिः । कामित्वात् कृपणाः, ततो लुब्धास् तृष्णाकुलाः, अतः पुष्पेष्व् अवान्तर-फलेषु परम-फल-बुद्धयः । अत एवाग्नि-मुग्धा अग्नि-साध्य-कर्माभिनिवेशेन लुप्त-विवेकाः, ततश् च धूमतान्ता धूम-मार्गोऽन्ते येषां ते । स्वं लोकम् आत्म-तत्त्वम् । तथा च श्रुतिः&mdash;</p>
<blockquote>
<p>कश्चिद् ध वा अस्माल् लोकात् प्रेत्य &gt;
आत्मानं वेद अयम् अहम् अस्मीति । &gt;
कश्चित् स्वं लोकं न प्रतिजानाति &gt;
अग्नि-मुग्धो हैव धूमतान्तः ॥ इति ॥२७॥</p></blockquote>
<hr>
<p><strong>जीव-गोस्वामी (क्रम-सन्दर्भः) :</strong> स्वं लोकं स्वाभयम् ॥२७॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> कुबुद्धितां प्रपञ्चयति&mdash;कामिन इत्य् अष्टभिः । पुष्पेष्व् अवान्तर-फलेष्व् एव परम-फल-बुद्धयः । अग्नि-मुग्धा अग्नि-साध्य-कर्माभिनिवेशेन लुप्त-विवेकाः, धूमेन यज्ञाग्नि-धूमेनान्ते धूम-मार्ग-गमनेन च तान्ताः ग्लानिमन्तः । तथा च श्रुतिः&mdash;</p>
<blockquote>
<p>कश्चित् स्वं लोकं न प्रतिजानाति &gt;
अग्नि-मुग्धो हैव धूमतान्तः ॥ इति ॥२७॥</p></blockquote>
<p>———————————————————————————————————————</p>
<p><strong>॥ ११.२१.२८ ॥</strong></p>
<p><strong>न ते माम् अङ्ग जानन्ति हृदि-स्थं य इदं यतः ।</strong><br>
उक्थ-शस्त्रा ह्य् असु-तृपो यथा नीहार-चक्षुषः ॥**</p>
<p><strong>मध्वाचार्यः (भागवत-तात्पर्यम्) :</strong> ये उक्थेन प्राणेन शास्याः ।</p>
<blockquote>
<p>विष्ण्व्-अभक्तान् सदा वायुः शासयेत् तमसि क्षिपन् । &gt;
विष्णु-भक्तान् विमोक्षाय प्रापयित्वा सुखं नयेत् ॥ इति च । &gt;
पथ एकः पीपाष-तस्करो येऽथैष वेद निधीनाम् ॥ इति च &gt; ॥२८॥</p></blockquote>
<hr>
<p><strong>श्रीधर-स्वामी (भावार्थ-दीपिका) :</strong> कोऽसौ स्व-लोकः ? तम् आह&mdash;हृदि-स्थम् आत्मानं मां स्व-लोकम् । ननु हृदि-स्थम् अहङ्कारास्पदं जानन्त्य् एव ? सत्यम्, परमात्मानं तु न जानन्तीत्य् आह&mdash;य इदं यद्-व्यतिरिक्तं जगन् नास्ति । कुतः ? यत इदं जगज् जातम् । तं कुतो न जानन्ति ? हि यस्मात् । उक्थं कर्मैव शस्त्रं शंस्यं कथनीयं पशु-हिंसा-साधनं वा येषां ते । अतः केवलम् असु-तृपः प्राण-तर्पण-पराः । नीहारं तमस् तेन व्याप्तानि चक्षूंषि येषां ते, यथा सन्निहितम् अपि न जानन्ति तद्वत् । तथा च श्रुतिः,</p>
<blockquote>
<p>न तं विदाथ य इमा जजानान्यद् &gt;
युष्माकम् अन्तरं बभूव । &gt;
नीहारेण प्रावृता जल्प्या &gt;
चासु-तृप उक्थ-शासश् चरन्ति ॥ [ऋ।वे। १०.८३.७] इति ॥२८॥</p></blockquote>
<hr>
<p><strong>जीव-गोस्वामी (क्रम-सन्दर्भः) :</strong> न ते माम् इति निर्गुणत्वाद् इत्य् अर्थः ॥२८॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> स लोकः कः ? तम् आह&mdash;नेति । माम् अन्तर्यामिणं स्व-हृदि स्थितम् अपि न जानन्ति, योऽहम् एव इदं जगत् । ननु त्वं चिद्-घन-विग्रहो जगन् न भवसि, तत्राह&mdash;यत इति । जगत्-कारणत्वाद् अहं जद् इत्य् अर्थः । मद्-अज्ञाने हेतुः उक्थं कर्मैव शस्तं शंस्यं कथनीयं पशु-हिंसा-साधनं वा येषां ते । अतः केवलम् असु-तृपः प्राण-तर्पण-पराः । सर्वत्र हेतुः नीहारम् अविद्या तेन व्याप्तं चक्षुर् येषां ते । तथा च श्रुतिः,</p>
<blockquote>
<p>न तं विदाथ य इमा जजानान्यद् &gt;
युष्माकम् अन्तरं बभूव । &gt;
नीहारेण प्रावृता जल्प्या &gt;
चासु-तृप उक्थ-शासश् चरन्ति ॥ [ऋ।वे। १०.८३.७] इति ॥२८॥</p></blockquote>
<p>———————————————————————————————————————</p>
<p><strong>॥ ११.२१.२९-३० ॥</strong></p>
<p><strong>ते मे मतम् अविज्ञाय परोक्षं विषयात्मकाः ।</strong><br>
हिंसायां यदि रागः स्याद् यज्ञ एव न चोदना ॥**</p>
<p><strong>हिंसा-विहारा ह्य् आलब्धैः पशुभिः स्व-सुखेच्छया ।</strong><br>
यजन्ते देवता यज्ञैः पितृ-भूत-पतीन् खलाः ॥**</p>
<p><strong>मध्वाचार्यः (भागवत-तात्पर्यम्) :</strong> मे मताविज्ञानात् परोक्ष-विषयात्मकाः । परोक्षम् अन्धं तमः । तद्-विषय-स्वरूपाः । तद्-गमनार्थ-स्वरूपाः । अन्धं तमः परोक्षं च पञ्च-कष्टं तथोच्यते इति सुव्यक्ते । तेषाम् आसुराणां यद् आ हिंसायां कामः, तदा यज्ञ एव, न चोदना । यद् यद् आत्मनो हिंसितुम् इष्टं, तत् तद् विहितम् इति प्रापयन्ति कुतर्कैः ।</p>
<blockquote>
<p>आसुरोऽविहितां हिंसां विहितत्वेन वर्णयेत् । &gt;
आसुरा याज्ञिकाः सर्वे नारायण-पराङ्-मुखाः ॥ इति च । &gt;
विष्णुं विहाय ये देवान् पितॄन् भूतेशम् एव वा । &gt;
साम्येन वा पूजयन्ति ते ज्ञेया असुरा गणाः ॥ इति च ॥२९-३०॥</p></blockquote>
<hr>
<p><strong>श्रीधर-स्वामी (भावार्थ-दीपिका) :</strong> वेद-तात्पर्याज्ञानाच् चान्यान् यजन्तीत्य् आह&mdash;ते परोक्षम् अस्फुटं मे मतम् अविज्ञाय देवतादीन् यजन्त इत्य् उत्तरेणान्वयः । स्व-मतम् एवाह&mdash;हिंसायां मांस-भक्षणार्थं तत्-फलार्थं च यदि रागः स्यात्, तर्हि यज्ञ एवेत्य् अभ्यनुज्ञाद् वारा परिसङ्ख्येयं, न त्व् आवश्यकत्वेन चोदनेत्य् एवं-रूपम् । यद्यपि नित्य-नैमित्तिकयोः काम-विशेषानुबन्धो नास्ति, तथापि कर्मणा पितृ-लोकः इति श्रुतेः सामान्यतः पितृ-लोक-कामनास्त्य् एव । अन्तः-करण-शुद्धि-कामना चेति भावः । तद् उक्तम्,</p>
<blockquote>
<p>नाकामस्य क्रिय काचिद् दृश्यते चेह कर्हिचित् । &gt;
यद् यद् धि कुरुते जन्तुस् तत् तत् कामस्य चेष्टितम् ॥ इति ॥२९॥</p></blockquote>
<p>अज्ञत्वाद् एव हिंसया विहारः क्रीडा येषां ते ॥३०॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> मद्-अज्ञानाद् एव मत्-सम्मतस्य वेदार्थस्याप्य् अज्ञास् ते इत्य् आह&mdash;ते इति । परोक्षम् अस्फुटं मे मतम् अविज्ञाय देवादीन् यजन्त इत्य् उत्तरेणान्वयः । स्व-मतं त्व् आह&mdash;हिंसायां यदि रागः स्याद् इति यदि पशु-हिंसा त्यक्तुं न शक्या स्यात्, तदा यज्ञ एव सा कार्येत्य् अभ्यनुज्ञा-मयी परिसङ्ख्यैवेयं, न तु चोदनेत्य् एवं-रूपं मे मतम् अविज्ञाय विषयात्मका विषयाविष्ट-चेतसः । अत एव हिंसा-विहाराः ॥२९-३०॥</p>
<p>अज्ञत्वाद् एव हिंसया विहारः क्रीडा येषां ते ॥३०॥</p>
<p>———————————————————————————————————————</p>
<p><strong>॥ ११.२१.३१ ॥</strong></p>
<p><strong>स्वप्नोपमम् अमुं लोकम् असन्तं श्रवण-प्रियम् ।</strong><br>
आशिषो हृदि सङ्कल्प्य त्यजन्त्य् अर्थान् यथा वणिक् ॥**</p>
<p><strong>श्रीधर-स्वामी (भावार्थ-दीपिका) :</strong> किं च, तेऽतिमन्द-बुद्धय इत्य् आह&mdash;स्वप्नोपमम् इति । अमुं पर-लोकम् । आशिषश् चास्मिन् लोके सङ्कल्प्य, न तु निश्चित्य, विघ्न-बाहुल्यात् । त्यजन्ति कर्मसु विनियोजयन्ति। यथा कश्चिद् वणिग् दुस्तर-समुद्रादि-लङ्घनेन बहु-धनार्जनेच्छया सिद्धं धनं त्यजन्न् उभय-भ्रष्टो भवति, तद्वद् इत्य् अर्थः ॥३१॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> किं च, तेऽतिमन्द-बुद्धयश् चेत्य् आह&mdash;स्वप्नोपमम् इति । अमुं लोकं पर-लोकम् । असन्तम् असत्-तुल्यं तथैवेह लोके आशिषश् राज्याद्याः सङ्कल्प्य, न तु निश्चित्य, विघ्न-बाहुल्यात् त्यजन्ति, अर्थान् कर्मसु विनियोजयन्ति। यथा कश्चिद् वणिग् दुस्तर-समुद्रादि-लङ्घनेन बहु-धनेच्छया सिद्धं धनं त्यजन्न् उभयत्र भ्रष्टो भवति, तद्वद् इत्य् अर्थः ॥३१॥</p>
<p>———————————————————————————————————————</p>
<p><strong>॥ ११.२१.३२ ॥</strong></p>
<p><strong>रजः-सत्त्व-तमो-निष्ठा रजः-सत्त्व-तमो-जुषः ।</strong><br>
उपासत इन्द्र-मुख्यान् देवादीन् न यथैव माम् ॥**</p>
<p><strong>मध्वाचार्यः (भागवत-तात्पर्यम्) :</strong> तामसेष्व् एव रजः-सत्त्व-तमो-विशेषाः ।</p>
<blockquote>
<p>तामसेषु तु ये सत्त्वा विरय-प्रचुरास् तु ते । &gt;
ईषत्-स्वर्गादि-संयुक्तास् तमो-निष्ठास् तु ते स्मृताः ॥ &gt;
केवलं निरये निष्ठा ये ते तामस-राजसाः । &gt;
अन्धे तमसि ये निष्ठास् ते वै तामस-तामसाः । &gt;
एवं त्रिभेदम् उक्तास् तु याज्ञिका विष्णु-वर्जिताः ॥ इति हरि-वंशेषु &gt; ॥३२॥</p></blockquote>
<hr>
<p><strong>श्रीधर-स्वामी (भावार्थ-दीपिका) :</strong> अतो रजः-सत्त्व-तमो-जुषः स्वानुरूपान् इन्द्रादीन् एवोपासते, न तु मां गुणातीतम् । यद्यपीन्द्रादीनाम् अपि मद्-अंशत्वान् मद्-उपासनम् एव तत्, तथापि यथावन् नोपासते भेद-दर्शित्वाद् इत्य् अर्थः ॥३२॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> अतो रजः-सत्त्व-तमो-निष्ठा ये ते रजः-सत्त्व-तमांस्य् एव जुषन्ते सेवन्ते, न तथैवेति । यद्यपीन्द्रादीनाम् अपि मद्-अंशत्वान् मद्-उपासनम् एव तत्, तथापि यथावन् नोपासते, यथावद् उपासना-भावाद् भ्रश्यन्तीत्य् अर्थः । यद् उक्तं, न तु माम् अभिजानन्ति तत्त्वेनातश् च्यवन्ति ते [गीता ९.२४] ॥३२॥</p>
<p>———————————————————————————————————————</p>
<p><strong>॥ ११.२१.३३ ॥</strong></p>
<p><strong>इष्ट्वेह देवता यज्ञैर् गत्वा रंस्यामहे दिवि ।</strong><br>
तस्यान्त इह भूयास्म महा-शाला महा-कुलाः ॥**</p>
<p><strong>श्रीधर-स्वामी (भावार्थ-दीपिका) :</strong> हृदि सङ्कल्प्य [भा।पु। ११.२१.३१] इत्य् उक्तं, तम् एव सङ्कल्पं दर्शयति&mdash;इष्ट्वेति । तस्य भोगस्यान्ते । महा-शाला महा-गृह-स्थाः ॥३३॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> तेषां मनोरथं विवृणोति&mdash;इष्ट्वेति । तस्य भोगस्यान्ते इह महा-शालाः महा-गृहस्थाः ॥३३॥</p>
<p>———————————————————————————————————————</p>
<p><strong>॥ ११.२१.३४ ॥</strong></p>
<p><strong>एवं पुष्पितया वाचा व्याक्षिप्त-मनसां नृणाम् ।</strong><br>
मानिनां चातिलुब्धानां मद्-वार्तापि न रोचते ॥**</p>
<p><strong>श्रीधर-स्वामी (भावार्थ-दीपिका) :</strong> ततः किम् अत आह&mdash;एवम् इति । अतो मत्-प्रवणत्वाभावान् नित्यं संसारिणो भवन्तीति भावः ॥३४॥</p>
<hr>
<p><strong>जीव-गोस्वामी (क्रम-सन्दर्भः), विश्वनाथ-चक्रवर्ती (सारार्थ-दर्शिणी) :</strong> <em>न व्याख्यातम्।</em></p>
<p>———————————————————————————————————————</p>
<p><strong>॥ ११.२१.३५ ॥</strong></p>
<p><strong>वेदा ब्रह्मात्म-विषयास् त्रि-काण्ड-विषया इमे ।</strong><br>
परोक्ष-वादा ऋषयः परोक्षं मम च प्रियम् ॥**</p>
<p><strong>मध्वाचार्यः (भागवत-तात्पर्यम्) :</strong></p>
<p>ब्रह्मत्वं पूर्णता प्रोका तद् यस्य स्वत एव तु ।</p>
<blockquote>
<p>स ब्रह्मात्मा समुद्दिष्टो वासुदेवः सनातनः ॥ इति च ॥३५॥</p></blockquote>
<hr>
<p><strong>श्रीधर-स्वामी (भावार्थ-दीपिका) :</strong> तद् एवं वेदानां प्रवृत्ति-परत्वं निराकृत्य प्रकृतं निवृत्ति-परत्वम् एवोपसंहरति&mdash;वेदा इति । कर्म-ब्रह्म-देवता-काण्ड-विषया इमे वेदा ब्रह्मात्म-विषयाः, ब्रह्मैवात्मा न संसारीत्य् एतत्-पराः, तत्-परत्वाप्रतीतौ च ।</p>
<blockquote>
<p>फल-श्रुतिर् इयं नॄणां न श्रेयो रोचनं परम् । &gt;
श्रेयो-विवक्षया प्रोक्तः यथा भैषज्य-रोचनम् ॥ इत्य् उक्तम् एव ।</p></blockquote>
<p>कारणम् अनुस्मारयति&mdash;परोक्षेति । ऋषयो मन्त्रास् तद्-द्रष्टारो वा । तत् किम् इति यतः परोक्षम् एव मम च प्रियम् । अयं भावः&mdash;शुद्धान्तः-करणैर् एवैतद् बोद्धव्यं, नान्यैर् अनधिकारिभिर् वृथा कर्म-त्यागेन भ्रंश-प्रसङ्गाद् इति ॥३५॥</p>
<hr>
<p><strong>जीव-गोस्वामी (क्रम-सन्दर्भः) :</strong> ब्रह्मात्म-विषयाः सर्वतो बृहत्तमो य आत्मा परम-मूल-स्वरूपो भगवान् अहं तत्-परम् एवेत्य् अर्थः । मत्-प्रियाचरणत्वेन दृक्ष्यमाणत्वात्, तथा सर्वेषाम् अप्रतीतौ कारणम् आह&mdash;परोक्षेति । &ldquo;परोक्षं मम च प्रियम्&rdquo; इति तु,</p>
<blockquote>
<p>त्वं च रुद्र! महाबाहो मोहशास्त्राणि कारय । &gt;
अथ तानि वितथ्यानि दर्शयस्व महाभुज । &gt;
प्रकाशम् उरु चात्मानमप्रकाशं च मां कुरु ॥ [वाराहे ७०.३६-३७]</p></blockquote>
<p>इत्य् अन्यत्र व्यक्तत्वात् । तच् च, इदं ते ज्ञानम् आख्यातं गुह्याद् गुह्यतरं मया [भा।पु। ] इत्य् आदौ तद्-अभिप्राय-प्रकाशात् । तच् च तत्र सर्वेषाम् अनधिकारात् । अत एव मुक्तिं ददाति कर्हिचित् स्म न भक्ति-योगं [भा।पु। ५.६.१८] इत्य् आद्य् उक्तम् इति ॥३५॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> प्रकरणम् उपसंहरति&mdash;वेदा इति । कर्म-ब्रह्म-देवता-काण्ड-विषया इमे वेदा ब्रह्मात्मा तद्-विषया ब्रह्म-स्वरूप-मदाराधन-परा एवेत्य् अर्थः । ननु तर्हि ऋषयो मन्त्रास् तद्-द्रष्टारो वा कथम् एव स्पष्टां नाचक्षते ? तत्राह&mdash;परोक्षम् एव यथा स्यात् तथा वदन्ति, न तु साक्षाद् इति ते । ननु तेषां साक्षाद् अकथनस्य कोऽभिप्रायस् तत्राह&mdash;परोक्षम् इति । तथा कथने एव मत्-प्रीतिम् अवधार्य तथा वदन्तीत्य् अर्थः ॥३५॥</p>
<p>———————————————————————————————————————</p>
<p><strong>॥ ११.२१.३६ ॥</strong></p>
<p><strong>शब्द-ब्रह्म सुदुर्बोधं प्राणेन्द्रिय-मनो-मयम् ।</strong><br>
अनन्त-पारं गम्भीरं दुर्विगाह्यं समुद्र-वत् ॥**</p>
<p><strong>मध्वाचार्यः (भागवत-तात्पर्यम्) :</strong> प्राणेन्द्रिय-मनोभिर् मीयते । मेयत्वान् मय उद्दिष्टो वेदः प्राणादिभिः सदा इति वाराहे ।</p>
<blockquote>
<p>अन्तो विनाश उद्दिष्टः पारः परिमितिस् तथा । &gt;
अनन्त-पारो वेदोऽयं ताभ्यां स रहितो यतः ॥ इति व्यास-स्मृतौ &gt; ॥३६॥</p></blockquote>
<hr>
<p><strong>श्रीधर-स्वामी (भावार्थ-दीपिका) :</strong> ननु वेद-ज्ञा अपि जैमिन्य्-आदयः किम् इति तथा न वर्णयन्ति, मां विना तत्त्वतो वेदं तद् अर्थं वा न कोऽपि वेदेत्य् आशयेनाह&mdash;शब्द-ब्रह्मेति यावत् समाप्ति । स्वरूपतोऽर्थतश् च दुर्विज्ञेयम् । तच् च सूक्ष्मं स्थूलं चेति द्वि-विधम् । तत्र सूक्ष्मं तावत् स्वरूपतोऽपि दुर्ज्ञेयम् इत्य् आह&mdash;प्राणेन्द्रिय-मनो-मयम् । प्रथमं प्राण-मयं पराख्यं, ततो मनो-मयं पश्यन्त्य्-आख्यं, तत इन्द्रिय-मयं मध्यमाख्यम् । तस्य वाग्-व्यञ्जकत्वेन वाग्-इन्द्रिय-प्रधानत्वात् । किं च, अनन्त-पारम् । समष्टि-प्राणादि-मयस्य निर्विशेषस्य च तस्य कालतो देशतश् चापरिच्छेदात् । अर्थतोऽपि दुर्ज्ञेयत्वम् आह&mdash;गम्भीरं निगूढार्थम् । अतो दुर्विगाह्यं मति-प्रवेशानर्हम् । तथा च श्रुतिः&mdash;</p>
<blockquote>
<p>चत्वारि वाक्-परिमिता पदानि &gt;
तानि विदुर् ब्राह्मणा ये मनीषिणः । &gt;
गुहा त्रीणि निहिता नेङ्गयन्ति &gt;
तुरीयं वाचो मनुष्या वदन्ति ॥</p></blockquote>
<p>अयम् अर्थः&mdash;वाचः शब्द-ब्रह्मणः परिमितानि गणितानि पद्यते ज्ञायते परं तत्त्वम् एभिर् इति पदानि रूपाणि चत्वारि, तानि चत्वार्य् अपि ये मनीषीणोऽन्तर्-दृष्टयस् त एव विदुर् नान्ये । यतो गुहायां देह-मध्ये त्रीणि निहितानि नेङ्गयन्ति स्वरूपं न प्रकाशयन्ति । अतः केवलं वाचस् तुरीयं चतुर्थं भागं वैखरी-रूपं मनुष्याः प्राणिनो वदन्ति, तद् अपि वदन्त्य् एव, न तत्त्वतो जानन्ति ॥३६॥</p>
<hr>
<p><strong>जीव-गोस्वामी (क्रम-सन्दर्भः) :</strong> शब्द-ब्रह्मेति युग्मकम् । प्राणेन्द्रिय-मनो-मयं लौकिक-वाग्वत् पराख्यादि-रूपेण तेष्व् आविर्भूतम् अपि सुदुर्बोधम् । यतः शब्दतोऽनन्त-पारम् अर्थतश् च गम्भीरं दुर्विगाह्यं च तत्र दुर्विगाह्यं प्रवेष्टुं तावद् अशक्यं, कथञ्चित् प्रवेशे च सति गम्भीरं दुर्गमार्थ-पर्यवसानम् इत्य् अर्थः ॥३६॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> ननु वेदस्याप्तत्वान्यथानुपपत्त्यैव भैषज्य-रोचन-न्यायेनैव तस्य स्वर्गादि-परत्वम् इति भवान् यथा व्याचष्ट तथैव जैमिन्य्-आदयोऽपि व्याचक्षताम् । मैवं, यदि ते जानीयुस् तर्हि व्यचक्षीरन्, मां विना मद्-भक्तान् व्यास-नारदादींश् च विना तत्त्वतो वेदार्थं न कोऽपि वेदेत्य् आह&mdash;शब्द-ब्रह्मेति यावत् समाप्तिः । स्वरूपतोऽर्थतश् च दुर्विज्ञेयम् । तच् च सूक्ष्मं स्थूलं चेति द्विविधम् । तत्र सूक्ष्मं तावत् स्वरूपतोऽपि दुर्ज्ञेयम् इत्य् आह&mdash;प्राणेन्द्रिय-मनो-मयम् । प्रथमं प्राण-मयं पराख्यम् आधार-चक्रस्थम् । ततो मनो-मयं पश्यन्त्य्-आख्यं नाभाव् अनाहत-चक्रस्थम् । तत इन्द्रिय-मयं वैखर्याख्यम्, तस्य वाग्-व्यञ्जकत्वेन वाग्-इन्द्रिय-प्रधानत्वात् । किं च, अनन्त-पारं प्राकृताप्राकृत-प्राण-मयस्य कालतो देशतश् चापरिच्छेदात् ।</p>
<p>अर्थतोऽपि दुर्ज्ञेयत्वम् आह&mdash;गम्भीरं निगूढार्थम्, अतो दुर्विगाह्यम् । तथा च श्रुतिः&mdash;</p>
<blockquote>
<p>चत्वारि वाक्-परिमिता पदानि &gt;
तानि विदुर् ब्राह्मणा ये मनीषिणः । &gt;
गुहा त्रीणि निहिता नेङ्गयन्ति &gt;
तुरीयं वाचो मनुष्या वदन्ति ॥</p></blockquote>
<p>अस्यार्थः&mdash;वाचः शब्द-ब्रह्मणः परिमितानि, जसोड्-आदेशश् छान्दसः । पद्यते ज्ञायते परं तत्त्वम् एभिर् इति । पदानि रूपाणि चत्वारि, तानि चत्वार्य् अपि ये मनीषीणो गुहायां देह-मध्ये त्रीणि निहितानि नेङ्गयन्ति स्वरूपं न प्रकाशयन्ति, यतः केवलं वाचस् तुरीयं चतुर्थ-भागं वैखरी-रूपं मनुष्याः प्राणिनो वदन्ति, तम् अपि वदन्त्य् एव, न तु तत्त्वतो जानन्तीति । अभियुक्त-श्लोकश् च&mdash;</p>
<blockquote>
<p>या सा मित्रा-वरुण-सदनाद् उच्चरन्ती त्रिषष्ठिं &gt;
वर्णानन्तः-प्रकट-करणैः प्राण-संज्ञा प्रसूते । &gt;
तां पश्यन्तीं प्रथमम् उदितां मध्यमां बुद्धि-संस्थां &gt;
वाचं चक्रे करण-विशदां वैखरीं च प्रपद्ये ॥ इति &gt; ॥३६॥<sup id="fnref:1"><a href="#fn:1" class="footnote-ref" role="doc-noteref">1</a></sup></p></blockquote>
<p>———————————————————————————————————————</p>
<p><strong>॥ ११.२१.३७ ॥</strong></p>
<p><strong>मयोपबृंहितं भूम्ना ब्रह्मणानन्त-शक्तिना ।</strong><br>
भूतेषु घोष-रूपेण विसेषूर्णेव लक्ष्यते ॥**</p>
<p><strong>मध्वाचार्यः (भागवत-तात्पर्यम्) :</strong> भूम्ना ब्रह्मणा अति महा-परिपूर्णेन ॥३७॥</p>
<hr>
<p><strong>श्रीधर-स्वामी (भावार्थ-दीपिका) :</strong> तत्र मनीषिभिर् एव ज्ञेयं सूक्ष्मं तत्त्व-रूपं दर्शयति, मयेति । मयान्तर्यामिणोपबृंहितम् अधिष्ठितम् । अन्त-स्थत्वेऽप्य् अपरिच्छेदम् आह&mdash;भूम्नेति । अधिष्ठातृत्वेऽप्य् अविकारित्वम् आह&mdash;ब्रह्मणेति । अविकृतस्यापि नियन्तृत्वं घटयति, अनन्त-शक्तिनेति । भूतेषु सर्व-प्राणिषु घोष-रूपेण नाद-रूपेण लक्ष्यते मनीषिभिः । अन्तः सूक्ष्मत्वेन दर्शने दृष्टान्तः, बिसेषूर्णा-तन्तुर् इवेति ।</p>
<hr>
<p><strong>जीव-गोस्वामी (क्रम-सन्दर्भः) :</strong> नन्व् एवम्-भूतं चेत् कथं प्राणादिष्व् आविर्भवति ? तत्राह&mdash;मयोपबृंहितं तत्र तत्रोद्भावितम् । नन्व् अनन्ते वैकुण्ठेऽनन्त-प्राये च ब्रह्माण्ड-गणेऽनन्त-सङ्ख्ययाविर्भूतं, तत् कथं भवतैकेनोद्भावितं स्यात् ? तत्राह&mdash;ब्रह्मणा स्वरूपतः परम-बृहत्तमेन शक्तितश् चानन्त-शक्तिनेति । ननु यत् सर्व-व्यापकं भवति, तद् एवानन्त-पारं स्यात्, न तु तथेदं लक्ष्यते ? तत्राह&mdash;भूतेष्व् इति । नाद-रूपेणाव्यक्त-प्रणवाकारेण लक्ष्यते योगिभिः । तद् उक्तम्&mdash;</p>
<blockquote>
<p>अनन्तोऽनन्त-मात्रश् च द्वैतस्योपशमः शिवः । &gt;
ओंकारो विदितो येन स योगी नेतरो जनः ॥ इति ॥३७॥</p></blockquote>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> नन्व् एवम्-भूतं चेत् कथं प्राणादिष्व् आविर्भवति ? तत्राह&mdash;मयोपबृंहितं तत्र तत्रोद्भाव्य विस्तारितम् । नन्व् अनन्ते वैकुण्ठेऽनन्त-कोटि-ब्रह्माण्डेषु च अनन्त-सङ्ख्ययाविर्भूतं तत् त्वया कथम् एकेनोपबृंहितं ? तत्राह&mdash;भूम्ना स्वरूप-बाहुल्येन, न केवलं स्वरूप-बाहुल्यम् एव, किन्तु ब्रह्मणा सर्व-व्यापकेन । न केवलं सर्व-व्याप्तिर् एव, किन्तु अनन्त-शक्तिनेति शक्तेर् आनन्त्याद् एव । भूतेषु सर्व-प्राणिषु घोष-रूपेण घोषो नादः, तद्-रूपेण लक्ष्यते मनीषिभिः । अन्तः सूक्ष्मत्वेन दर्शने दृष्टान्तः, बिसेषु मृणालेषु ऊर्णा-तन्तुर् इव ॥३७॥</p>
<p>———————————————————————————————————————</p>
<p><strong>॥ ११.२१.३८-४० ॥</strong></p>
<p><strong>यथोर्णनाभिर् हृदयाद् ऊर्णाम् उद्वमते मुखात् ।</strong><br>
आकाशाद् घोष-वान् प्राणो मनसा स्पर्श-रूपिणा ॥**</p>
<p><strong>छन्दो-मयोऽमृत-मयः सहस्र-पदवीं प्रभुः ।</strong><br>
ॐ-काराद् व्यञ्जित-स्पर्श- स्वरोष्मान्तस्थ-भूषितम् ॥**</p>
<p><strong>विचित्र-भाषा-विततां छन्दोभिश् चतुर्-उत्तरैः ।</strong><br>
अनन्त-पारां बृहतीं सृजत्य् आक्षिपते स्वयम् ॥**</p>
<p><strong>मध्वाचार्यः (भागवत-तात्पर्यम्) :</strong></p>
<p>आस्पर्श-रूपिणा आस्पर्शो विष्णुस् तं रूपयति ।</p>
<blockquote>
<p>प्रकाशयतीत्य् आस्पर्श-रूप-प्राणस्य मनः ॥ &gt;
आसमन्तात् स्पर्शाभोगा अस्यैवेत्य् आस्पर्शः । &gt;
भुङ्क्ते यद् अखिलान् स्पर्शान् आस्पर्शो विष्णुर् उच्यते ॥ &gt;
तस्य प्रकाशकं नित्यं नमस्ये प्राणम् एकलम् । &gt;
प्राणस्यैव मनो नित्यं वासुदेवं प्रकाशयेत् ॥ इति वायु-प्रोक्ते ॥ &gt;
मीयन्तेऽनेन छन्दांसि प्राणश् छन्दोमयस् ततः ॥ इति च ॥ &gt;
त्रिमात्रम् आदितः कृत्वा यावच् चानन्त-मात्रकाः । &gt;
प्रणवास् तेऽपि भेदेन ह्य् अनन्ताः परिकीर्तिताः । &gt;
एक-मात्रोत्तराः सर्वे वासुदेवाभिधायकाः । &gt;
तेषां व्याख्यान-रूपा हि सर्वे वेदाः प्रकीर्तिताः । &gt;
ॐ-कार-व्यञ्जितास् तस्मात् सदोच्चार्या हरेः प्रियैः ॥ इति &gt; प्रणव-माहात्म्ये ॥ &gt;
गुह्य-दर्शन-भाषे च भाषा चैव समाधिका । &gt;
तिस्रस् तु मूल-भाषाः स्युर् एकैका च त्रिधा पुनः ॥ &gt;
गुह्य-दर्शन-संज्ञा च गुह्य-गुह्या तथापरा । &gt;
एवम् आदि-क्रमेणैव त्व् एकादशीति-विधेदिताः ॥ &gt;
भाषास् तत्र च गुह्या च प्रसिद्धार्थेष्व् अनन्विता । &gt;
गुह्यार्थं तत्-परैवान्धोमणिम् इत्य्-आदिका च सा ॥ &gt;
दर्शनान्यवलम्बैव पशुपत्यादिनां तु या । &gt;
बहु-श्रुति-विरुद्धस् तु वदेत् सा दर्शनात्मिका ॥ &gt;
अन्ते निषेध-संयुक्ता भस्म-स्नानादिका च सा । &gt;
यथा प्रदृश्यमानार्था समाधिः सा प्रकीर्तिताः । &gt;
विष्नुः परम इत्य् आद्या सा च विद्वद्भिर् ईरिता ॥ इति भाषा-विवेके &gt; ॥ &gt;
भस्म-स्नान-विधानं तु श्रुत्य्-उक्तं दर्शनानुगम् । &gt;
भस्म-स्नानं ततो ग्राह्यं विधानं तु नृसिंहगम् ॥ इति स्कान्दे । &gt;
गायत्र्या उष्णिक् चतुर्वर्णाधिकेत्य् आदि चतुर्-उत्तरैः । &gt;
जगत्यस् तानाम् एव चतुर् उत्तरत्व-नियमः । &gt;
छन्दस् तु नव-पादं यज् जगद् इत्य् उच्यते बुधैः ॥ इति &gt; छन्दो-विधाने ॥४०॥</p></blockquote>
<hr>
<p><strong>श्रीधर-स्वामी (भावार्थ-दीपिका) :</strong> ततो वैखर्याख्याया बृहत्या वाच उत्पत्ति-प्रकारं स-दृष्टान्तम् आह&mdash;यथेति त्रिभिः । हृदयात् सकाशात् मुखात् द्वारात् उद्वमते बहिः प्रकटयति । दार्ष्टान्तिके योजयति&mdash;आकाशाद् इति । प्राणस् तद्-उपाधिर् हिरण्यगर्भ-रूपः प्रभुर् भगवान् । तेन रूपेण च्छन्दो-मयो वेद-मूर्तिः । स्वतस् त्व् अमृतमयः । <strong>घोषवान्</strong> नादोपादानवान् । मनसा निमित्त-भूतेन । निमित्तताम् एव दर्शयति&mdash;स्पर्शादीन् वर्णान् रूपयति सङ्कल्पयतीति स्पर्श-रूपि तेन । स्पर्श-ग्रहणम् उपलक्षणम् । हृदयाकाशाद् बृहतीं सृजतीति तृतीय-श्लोकेनान्वयः।</p>
<p>बृहती-शब्दार्थ-व्याख्यानाय विशेषणानि&mdash;सहस्र-पदवीं बहु-मार्गाम् । तद् एवाह&mdash;ॐ-काराद् उरः-कण्ठादि-सङ्गेन व्यञ्जितैः स्पर्शादिभिर् भूषिताम् । ॐ-कारश् चात्र हृद्-गतः सूक्ष्मोऽभिप्रेतो, न त्व् अकारादि-वर्ण-रूपः । तस्य व्यङ्ग्य-कोटित्वात् । तत्र स्पर्शाः चत्वारि चत्वार्य् अक्षराण्य् उत्तराण्य् अधिकानि येषां तैश् छन्दोभिर् उपलक्षिताम् । एवम् <strong>अनन्त-पारां</strong> सृजति स्वयम् एवाक्षिपते उपसंहरति ॥३८-४०॥</p>
<hr>
<p><strong>जीव-गोस्वामी (क्रम-सन्दर्भः) :</strong> तस्यैव प्राणादि-मयतया पराख्यादि-रूपेण स्वस्माद् उद्भव-प्रकारम् आह&mdash;यथोर्णेति त्रिकेण । यथोर्णनाभिर् हृदयात् सकाशान् मुख-द्वारा ऊर्णाम् उद्वमते गिरति चेत्य् अर्थस् तथा प्रभुर् ईश्वरो मद्-अंशः परमात्मा स्वरूपेणामृतमयः परमानन्द-स्वरूपः, शक्त्या छन्दो-मयः सर्व-ज्ञानादि-सम्पन्न-वेद-मयः सन् आकाशाद् आकाशम् अवलम्ब्य हिराण्यगर्भस्याधार-चक्रे चाविर्भूय पराख्यां बृहतीं सृजति, ततो घोषवान् किञ्चिद् व्यक्त-नादवान् सन्न् आभिचक्रे मध्यमाख्यां सृजति, ततो हृदि प्राणात्मकः सन् ॐ-कारान् नाद-रूपाकारताम् आसाद्य स्पर्श-रूपिणा तत्-तद्-वर्ण-भेद-ज्ञान-श्पर्शिना मनसा पश्यन्त्य्-आख्यां सृजति, ततश् च व्यञ्जित-स्पर्शेत्य् आदि-रूपां छन्दोभिर् इत्य्-आदि-रूपां च शाखाभिः सहस्र-पदवीं वैखर्याख्यां सृजति, कालान्तरे त्व् आक्षिपते, अन्तः प्रवेशयति च । तत्र पूर्वं मात्रा स्वरो वर्ण इति स्थविष्ठ इत्य् अत्र मात्रा ह्रस्वादिः, स्वर उदात्तादिर् इति ये पृथक् प्लुता उदात्तादयश् च गृह्यन्ते, तेषाम् अपि स्वरान्तर्भावात्, क्ष-कारस्य च स्पर्शोष्मस्व् अन्त्रभावाद् एकोनपञ्चाशद् एवात्र गणिताः ॥४०॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> सूक्ष्म-रूप-शब्द-ब्रह्मणस् तस्य प्राणादिमयतया पराख्यादि-रूपेण स्वस्माद् उद्भव-प्रकारम् आह&mdash;यथोर्णेति त्रिभिः । यथोर्णनाभिर् हृदयात् सकाशान् मुख-द्वाराद् ऊर्णाम् उद्वमते, तथा प्रभुर् ईश्वरो मद्-अंशः हिरण्यगर्भान्तर्यामी, स्वरूपेणामृतमयः परमानन्द-मयः, स्व-शक्त्यैव छन्दो-मयः, सर्व-ज्ञानादि-सम्पन्न-वेद-मयः सन्, आकाशाद् आकाशम् अवलम्ब्य हिराण्यगर्भस्याधार-चक्रे चाविर्भूय, प्राणेन घोषेण गुहां प्रविष्टः [भा।पु। ११.१२.१७] इति पूर्वोक्त-घोषो नादस् तद्वान् प्राणः स्वयं तदीय-प्राणवांश् च सन्, मनसा निमित्त-भूतेन बृहतीं वैखरी-प्रधानां श्रुतिं प्रथमं पराख्यां, ततः पश्यन्त्य्-आख्यां, ततो वैखर्याख्यां सृजति । पुनर् आक्षिपते उपसंहरति च । निमित्ततां विवृण्वन् मनो विशिनष्टि&mdash;स्पर्श-रूपिणा स्पर्श इत्य् उपलक्षणं स्पर्शादीन् वर्णान् रूपयति सङ्कल्पयति स्पर्श-रूपि तेन । बृहती-शब्दार्थ-व्याख्यानाय विशेषणानि&mdash;सहस्र-पदवीं बहु-मार्गाम् । ॐ-काराद् उरः-कण्ठादि-सङ्गेन व्यञ्जितैः स्पर्शादिभिर् भूषिताम् । ॐ-कारश् चात्र हृद्-गतः सूक्ष्मोऽभिप्रेतः, न त्व् अ-कारादि-वर्ण-रूपः, तस्य व्यङ्ग्य-कोटित्वात् । तत्र स्पर्शाः कादयो मान्ताः । स्वरा अ-कारादयः षोडश । उष्माणः श-ष-स-हाः । अन्तःस्था य-र-ल-वाः । विचित्राभिर् वैदिक-लौकिक-भाषाभिर् विततां यथोत्तरां चत्वारि चत्वार्य् अक्षराण्य् उत्तराण्य् अधिकानि येषां तैश् छन्दोभिर् उपलक्षितां, न अन्तः समाप्तिं शब्दतो नाप्य् एतावान् एवार्थ इति पारश् चार्थतो यस्यास् ताम् ॥३८-४०॥</p>
<p>———————————————————————————————————————</p>
<p><strong>॥ ११.२१.४१ ॥</strong></p>
<p><strong>गायत्र्य् उष्णिग् अनुष्टुप् च बृहती पङ्क्तिर् एव च ।</strong><br>
त्रिष्टुब् जगत्य् अतिच्छन्दो ह्य् अत्यष्ट्य्-अतिजगद्-विराट् ॥**</p>
<p><strong>श्रीधर-स्वामी (भावार्थ-दीपिका) :</strong> तेषु कतिचिच् छन्दांसि दर्शयति, गायत्रीति । तत्र चतुर्-विंशत्य्-अक्षरा गायत्री । ततश् चतुर्-अक्षर-वृद्ध्योष्णिग्-आदि-च्छन्दांसि, अत्यष्टिः, अतिजगती, अतिविराट् चेत्य् अर्थः । एतैश् छन्दोभिर् उपलक्षिताम् इति पूर्वेणान्वयः । अतो बृहत्य् अपि साकल्येन स्वरूपतो दुर्ज्ञेया इत्य् उक्तम् ॥४१॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> तेषु कतिचिच् छन्दांसि दर्शयति&mdash;गायत्रीति । अत्र चतुर्-विंशत्य्-अक्षरा गायत्री । ततश् चतुर्-अक्षर-वृद्ध्योष्णिग्-आदि-च्छन्दांसि, अत्यष्टिः, अतिजगती, विराट् चेत्य् अर्थः । एतैश् छन्दोभिर् उपलक्षिताम् इति पूर्वेणान्वयः ॥४१॥</p>
<p>———————————————————————————————————————</p>
<p><strong>॥ ११.२१.४२ ॥</strong></p>
<p><strong>किं विधत्ते किम् आचष्टे किम् अनूद्य विकल्पयेत् ।</strong><br>
इत्य् अस्या हृदयं लोके नान्यो मद् वेद कश्चन ॥**</p>
<p><strong>मध्वाचार्यः (भागवत-तात्पर्यम्) :</strong> विविध-रूपत्वेन कल्पनं विकल्पः चत्वारि । वाग् इत्य्-आदि । तत्र वाग् इत्य् अनुवादः ।</p>
<blockquote>
<p>विधि-भागे हरेः पूजैवाभिधाने च तद्-गुणाः । &gt;
विकल्पे तद् बहुत्वं चाप्य् अपोहे तु तद् अप्रियम् । &gt;
उच्यते सर्व-वेदेषु तच् च वेद स एव हि ॥ इति आगम-तात्पर्ये । &gt;
सुरा हरेर् गुणाः प्रोक्तास् ते मे स्युर् इति चिन्तनम् । &gt;
सुरा-पानम् इति प्रोक्तं तन् न कुर्यात् कथञ्चन ॥ &gt;
ब्राह्मणो विष्णुर् उद्दिष्टः स नास्तीत्य् अभिचिन्तनम् । &gt;
ब्रह्म-हत्या समुद्दिष्टा तां न कुर्यात् कथञ्चन । &gt;
इत्य् आद्य् अपोह-वाक्यार्थश् चिन्त्यो विष्णुर् बुधैर् जनैः ॥ इत्य्-आदि च &gt; ॥</p></blockquote>
<p>मद्-अन्यः कश्चन कोऽपि न वेद ॥४२॥</p>
<hr>
<p><strong>श्रीधर-स्वामी (भावार्थ-दीपिका) :</strong> अर्थतोऽपि दुर्ज्ञेयत्वम् आह&mdash;किम् इति । कर्म-काण्डे विधि-वाक्यैः <strong>किं विधत्ते</strong> ? देवता-काण्डे मन्त्र-वाक्यैः <strong>किम् आचष्टे</strong> प्रकाशयति ? ज्ञान-काण्डे <strong>किम् अनूद्य विकल्पयेन्</strong> निषेधार्थम् इत्य् एवम् अस्या <strong>हृदयं</strong> तात्पर्यं <strong>मत्</strong> मत्तोऽ<strong>न्यः कश्चिद् अपि न वेद</strong> ॥४२॥</p>
<hr>
<p><strong>जीव-गोस्वामी (क्रम-सन्दर्भः) :</strong> तद् एवं मद्-उत्पन्नस्य वेदस्य तात्पर्य-ज्ञश् चाहम् एव इत्य् आह&mdash;किं विधत्ते इति ॥४२॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> बृहती स्वरूपतो दुर्ज्ञेयेत्य् उक्तम् । अर्थतोऽपि दुर्ज्ञेयतेत्य् आह&mdash;किं विधत्ते श्रुत्या कर्तव्यत्वेन किं विधीयते, स्वस्य हितार्थं जीवैर् इदम् एव कर्तव्यम् इति किं कर्तुम् आदिश्यते इत्य् अर्थः । किम् आचष्टे किम् अभिधत्ते श्रुत्या किम् अभिधीयते श्रुत्य्-अर्थस् तावत् क इत्य् अर्थः । किम् अनूद्य विकल्पयेत् इदम् एकं वस्तु इदम् अपरं वस्तु इदम् अप्य् अन्यद् वस्तु इति द्वि-त्रीणि वस्तूनि निर्दिश्य विकल्पयेति, इदं वा कुर्यात्, इदं वा कुर्यात्, इदं व कुर्याद् इति यद् विदधीत, तत् किं ? इत्य् अर्थः ।</p>
<p>ननु अहरहः सन्ध्याम् उपासीत, कर्मणा पितृ-लोकः इति दर्शनात् कर्मैव श्रुतिर् विधत्ते, चोदना-लक्षणो धर्मः इति व्याख्यानाद् धर्म एव श्रुत्य्-अर्थः । व्रीहिभिर् वा यजेत यवैर् वा यजेत इति वैकल्पिको विधिर् अपि धर्म-विषयक एव । यद् वा, भक्ति-योगो निष्काम-कर्म-ज्ञान-योगश् चानूद्य विकल्पितः, यथा&mdash;</p>
<blockquote>
<p>भक्ति-योगश् च योगश् च मया मानव्य् उदीरितः । &gt;
तयोर् एकतरेणैव पुरुषः पुरुषं व्रजेत् ॥ इति ।</p></blockquote>
<p>तत्र रे मूढाः ! नहि नहीत्य् आह&mdash;अस्याः श्रुतेर् हृदयं हृद्-गतम् अभिप्रायं मद्-अन्यो नैव कश्चन वेद । प्रेयस्याः अभिप्रेतम् अर्थं प्रेयांसं विना को वेदेति भावः ॥४२॥</p>
<p>———————————————————————————————————————</p>
<p><strong>॥ ११.२१.४३ ॥</strong></p>
<p><strong>मां विधत्तेऽभिधत्ते मां विकल्प्यापोह्यते त्व् अहम् ।</strong></p>
<p><strong>एतावान् सर्व-वेदार्थः शब्द आस्थाय मां भिदाम् ।</strong><br>
माया-मात्रम् अनूद्यान्ते प्रतिषिध्य प्रसीदति ॥**</p>
<p><strong>मध्वाचार्यः (भागवत-तात्पर्यम्) :</strong> अभिदश् च स एव अश् च अभिदाः तम् अभिदां माम् आस्थाय माया-मात्रं सद्-इच्छा-निर्मितं शरीरादिकम् अनूद्योपासनादिकं विधाय मोक्ष-रूपेण तच्-छरीरादिकं प्रतिषिध्य प्रशाम्यति ।</p>
<blockquote>
<p>सर्वावतार-रूपेषु निर्भेदत्वाद् अदोषतः । &gt;
अभेदो विष्णुर् उद्दिष्टस् तम् एवोक्त्वा तद्-इच्छया ॥ &gt;
निर्मितं दैहिकं बन्धं तस्योपासनयैव तु । &gt;
प्रतिषिध्य विमोक्षे तु स्वभावोपास्ति-रूपतः ॥ &gt;
प्रतिशाम्यति वेदोऽयं वासुदेवैक-संश्रयः ॥ इति च ।</p></blockquote>
<p>अभिदाम् आस्थाय कोऽपि शब्दोम् इति वा ॥४३॥</p>
<hr>
<p><strong>श्रीधर-स्वामी (भावार्थ-दीपिका) :</strong> ननु तर्हि त्वं मत्-कृपया कथय, ॐ इति कथयति । <strong>माम्</strong> एव यज्ञ-रूपं <strong>विधत्ते</strong> । <strong>माम्</strong> एव तत्-तद्-देवता-रूपम् <strong>अभिधत्ते</strong>, न मत्तः पृथक् । यच् चाकाशादि-प्रपञ्च-जातम् तस्माद् वा एतस्माद् आत्मन आकाशः संभूतः[तै।उ। २.१.३] इत्य्-आदिना <strong>विकल्प्यापोह्यते</strong> निराक्रियते तद् अप्य् अहम् एव, न मत्तः पृथग् अस्ति ।</p>
<p>कुतः ? इत्य् अपेक्षायां सर्व-वेदार्थं सङ्क्षेपतः कथयति&mdash;<strong>एतावान् एव सर्वेषां वेदानाम् अर्थः</strong> । तम् एवाह&mdash;<strong>शब्दो</strong> वेदो <strong>मां</strong> परमार्थ-रूपम् <strong>आश्रित्य भिदां</strong> माया-मात्रम् इत्य् <strong>अनूद्य</strong>, नेह नानास्ति किञ्चन इति प्रतिषिध्य प्रसीदति निवृत्त-व्यापारो भवति ।</p>
<p>अयं भावः&mdash;यथा ह्य् अङ्कुरे यो रसः, स एव तद्-विस्तार-भूत-नाना-काण्ड-शाखास्व् अपि, तथैव प्रणवस्य योऽर्थः परमेश्वरः, स एव तद्-विस्तार-भूतानां सर्व-वेद-काण्ड-शाखानाम् अपि सङ्गच्छते, नान्य इति ॥४३॥</p>
<hr>
<p><strong>जीव-गोस्वामी (क्रम-सन्दर्भः) :</strong> तद् एवं सर्व-वेद-समन्वयं स्वस्मिन् श्री-भगवत्य् एव स्वयम् आह। यद् वा, परम-प्रतिपाद्यश् चाहं श्री-कृष्ण-रूप एव इत्य् आह&mdash;मां विधत्ते इत्य् अर्धकेण । मत्-तात्पर्यकत्वेनैव तत्-तद्-विधानादिकं कृत्वा मय्य् एव पर्यवस्यतीत्य् अर्थः । यद् वा, मां यज्ञ-पुरुषं विधत्ते, श्रुतिर् माम् एव तत्-तद्-देवता-रूपम् अभिधत्ते । यच् चाकाशादि-प्रपञ्च-जातं&mdash;तस्माद् वा एतस्माद् आत्मन आकाशः सम्भूतः [तै।उ। २.१.३] इत्य्-आदिना विकल्प्य विविधं कल्पयित्वापोह्यते, तत्-तन्-निषेधेन सिद्धान्त्यते यत् तद् अहं श्री-कृष्ण-लक्षणं वस्त्व् एवेति । न मत्तः पृथग् अस्ति, सर्वस्य मद्-आत्मकत्वाद् इति भावः ।</p>
<p>तद् एव दर्शयति&mdash;एतावान् इति । यः शब्दो वेदस् तद्-अनुगतश् च स माया-मात्रं जगन् निषिध्य भिदां मद्-अवतारादि-रूपां चानूद्य तद्-अन्ते मां श्री-कृष्ण-रूपम् एवास्थायालम्ब्य प्रसीदति&mdash;कृत-कृत्यो भवति । तद् उक्तं श्री-गीतासु&mdash;वेदैश् च सर्वैर् अहम् एव वेद्यो, वेदान्त-कृद् वेद-विद् एव चाहं [गीता १५.१५] इति ॥४३॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> ननु तर्हि त्वम् एव कृपया कथयेति तत्रोम् इत्य् आह&mdash;<strong>मां विधत्ते</strong> भक्तेर् मद्-स्वरूप-भूतत्वान् मद्-भक्तिम् एव कर्तव्यत्वेन विधत्ते इत्य् अर्थः । यागादि-विधीनाम् अपि मद्-भक्ति-विधान एव तात्पर्यात्, धर्मो यस्यां मद्-आत्मकः [भा।पु। ११.१४.३]इति मद्-उक्तेः । <strong>अभिधत्ते माम्</strong> इति, <strong>अहम् एव सर्व-वेदार्थ</strong> इत्य् अर्थः । <strong>विकल्प्यापोह्यते ह्य् अहम्</strong>इति योगास् त्रयो मया प्रोक्ताः [भा।पु। ११.२०.३] इत्य् उक्तेः । काण्ड-त्रयेण कर्म ज्ञानं भक्तिश् चेत्य् अनूद्य «कर्म कुर्यात्, ज्ञानं वा अभ्यसेत्, भक्तिं वा कुर्याद्» इति <strong>विकल्प्य</strong> पश्चाद् <strong>अपोह्यते</strong> । प्रथमं सकाम-कर्मापोहो निष्काम-कर्म-करणं, ततो ज्ञानारूढत्वे सति निष्काम-कर्मणोऽप्य् अपोहः । ज्ञान-सिद्धि-दशायां ज्ञानं मयि संन्यसेद् इत्य् उक्तेर् ज्ञानस्याप्य् अपोहः । भक्तेर् अपोहस् तु न क्वापि समये न केनापि शास्त्र-वाक्येन प्रतिपादितो दृष्ट इत्य् अतः कर्म-ज्ञानापोहाद् एवाहम् अपोह्य इत्य् उक्तम् । प्रथम-पुरुष आर्षः । कर्म-ज्ञानयोर् अपि स्व-प्रापक-मार्गत्वात् तत्रास्मच्-छब्दः प्रयुक्तः । तस्य चिद्-रूपत्वान् मायिक-रूपत्वाच् च । तत्र मायिक-रूपस्यैवापोहो युज्यते, न चिद्-रूपस्य ।</p>
<p>नन्व् इतोऽपि किञ्चित् स्पष्टीकृत्य व्याचक्षतेति । अत आह&mdash;एतावान् इति । <strong>वेदात्मकः शब्दो माम् आस्थाय</strong> मद्-भक्ति-योग-विधायकत्वेन माम् एवाश्रित्य <strong>भिदां</strong> मत्तोऽपि भिन्नं कर्म-योगं ज्ञान-योगं च माया-मात्रम् अनूद्य इति । कर्म-योगस्य त्रिगुण-मयत्वेन त्वम्-पदार्थ-ज्ञान-पर्यन्ते ज्ञान-योगस्यापि विद्या-मयस्य सात्त्विकत्वेन माया-मात्रत्वम् । अतोऽन्ते प्रतिषिध्य क्रमेण तद् द्वयम् अपोह्य प्रसीदति निर्गुणाया मद्-भक्त्य्-अमृत-वल्ल्याः फलस्य मन्-माधुर्यानुभव-रूपस्य रसेन सज्जनान् आनन्दयन् स्वयम् अपि वि</p>
<p>वृणोतीत्य् अर्थः ।</p>
<p>ये त्व् एवं व्याचक्षते&mdash;माम् एव कर्म-काण्डे यज्ञ-रूपं विधत्ते, मन्त्र-वाक्यैर् देवता-काण्डे माम् एवाभिधत्ते, ज्ञान-काण्डे मत्तः पृथग्-आकाशादिकं विकल्प्य यद् अपोह्यते तद् अप्य् अहम् एव । तस्माद् एतावान् एव सर्व-वेदार्थः । शब्दो वेदः मां परमार्थ-रूपम् आश्रित्य भिदां माया-मात्रम् इत्य् अनूद्य, नेह नानास्ति किञ्चन इति प्रसीदति निवृत्त-व्यापारो भवतीति । एतद् व्याख्यानेऽपि माया-मात्रस्यैव प्रतिषेधोक्तेर् भक्तानां भक्त्य्-उपकरणानां भगवन्-निकेतादीनां च माया-मात्रत्वाभावान् न कापि क्षतिः ॥४३॥</p>
<p>इति सारार्थ-दर्शिन्यां हर्षिण्यां भक्त-चेतसाम् ।</p>
<p>एकविंशोऽत्र दशमे सङ्गतः सङ्गतः सताम् ॥*॥</p>
<p>———————————————————————————————————————</p>
<p>इति श्रीमद्-भागवते महा-पुराणे ब्रह्म-सूत्र-भाष्ये पारमहंस्यं संहितायां वैयासिक्यां दशम-स्कन्धे</p>
<p>श्री-भगवद्-उद्धव-संवादे एकविंशोऽध्यायः ।</p>
<p>॥११.२१॥</p>
<hr>
<div class="footnotes" role="doc-endnotes">
<hr>
<ol>
<li id="fn:1">
<p>एतयोः पद्ययोर् विस्तृत-व्याख्या ११.१२.१७ भावार्थ-दीपिकायां
पाद-टीका द्रष्टव्या ।&#160;<a href="#fnref:1" class="footnote-backref" role="doc-backlink">&#x21a9;&#xfe0e;</a></p>
</li>
</ol>
</div>

  </div>
</article>


        

        



    <aside class="card border noPrint" id="section-tree-item-bhAgavatam_gauDIya-prastutiH_11_21_shrI-bhagavad-uddhava-saMvAde_guNa-doSha-vyavas_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/purANam_vaiShNavam/bhAgavatam/gauDIya-prastutiH/11/21_shrI-bhagavad-uddhava-saMvAde_guNa-doSha-vyavas/">२१ श्री-भगवद्-उद्धव-संवादे गुण-दोष-व्यवस्था-स्वरूपः </a>
            <a data-toggle="collapse" href="#section-tree-item-body-bhAgavatam_gauDIya-prastutiH_11_21_shrI-bhagavad-uddhava-saMvAde_guNa-doSha-vyavas_md" role="button" aria-expanded="false" aria-controls="section-tree-item-body-bhAgavatam_gauDIya-prastutiH_11_21_shrI-bhagavad-uddhava-saMvAde_guNa-doSha-vyavas_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-bhAgavatam_gauDIya-prastutiH_11_21_shrI-bhagavad-uddhava-saMvAde_guNa-doSha-vyavas_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: २१ श्री-भगवद्-उद्धव-संवादे गुण-दोष-व्यवस्था-स्वरूपः</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/purANam_vaiShNavam/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/purANam_vaiShNavam/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/purANam_vaiShNavam/actions/workflows/build.yml"><img src="https://github.com/vishvAsa/purANam_vaiShNavam/actions/workflows/build.yml/badge.svg"> Built </a> on 2025 Aug 25 05:46:07 UTC. (<a href="http://google.com/search?q=05%3a46%3a07%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
