<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>पुराणे विश्वासटिप्पन्यः  | २६ ऐल-गीतम्</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/purANam_vaiShNavam/bhAgavatam/gauDIya-prastutiH/11/26_aila-gItam/" rel="alternate" type="application/rss+xml" title="पुराणे विश्वासटिप्पन्यः" />
    <link href="/purANam_vaiShNavam/bhAgavatam/gauDIya-prastutiH/11/26_aila-gItam/" rel="feed" type="application/rss+xml" title="पुराणे विश्वासटिप्पन्यः" />

    <meta property="og:url" content="https://vishvAsa.github.io/purANam_vaiShNavam/bhAgavatam/gauDIya-prastutiH/11/26_aila-gItam/">
  <meta property="og:site_name" content="पुराणे विश्वासटिप्पन्यः">
  <meta property="og:title" content="२६ ऐल-गीतम्">
  <meta property="og:description" content="॥ ११.२६.१ ॥
श्री-भगवान् उवाच—
मल्-लक्षणम् इमं कायं लब्ध्वा मद्-धर्म आस्थितः ।
आनन्दं परमात्मानम् आत्म-स्थं समुपैति माम् ॥
श्रीधर-स्वामी (भावार्थ-दीपिका) :
गुण-कृताम् अनु-संसरण-प्रथं
अजित-पुण्य-कथा-कथनादिभिः ।
धुनुत भक्ति-रसेन विवेकिनो
न हि पुनः सु-लभं जनुर् ईदृशम् ॥
षड्-विंशे योग-निष्ठाया विघातो दुष्ट-सङ्गतः ।
साधु-सङ्गेन तन्-निष्ठापराकाष्ठेति वर्ण्यते ॥
योगिनो योग-विभ्रंशः सङ्गतः संभवेद् इति ।
सर्वथा तन् निवृत्त्य्-अर्थ-भैल-गीतं वितन्यते ॥
निःसङ्गो मां भजेद् विद्वान् अप्रमत्तो जितेन्द्रियः [भा।पु। ११.२५.३४] इत्य् उक्तम्, तत्र विपक्षेऽनर्थं कथयिष्यन् जीवन्-मुक्तस्यापि तर्हि सङ्गो दुर्वार इत्य् अनर्थः स्याद् इत्य् आशङ्क्योक्तानुवाद-पूर्वकं परिहरति सार्धाभ्याम् । मल्-लक्षणं मत्-स्वरूपं लक्ष्यते येन तम् इमं नर-देहं लब्ध्वा मद्-धर्मे भक्ति-लक्षणे आस्थितः सन्न् आत्म-स्थम् आत्मन्य् एव नियन्तृत्वेन स्थितं परमानन्द-रूपम् आत्मानं मां समुपैति सम्यक् प्राप्नोति ॥१॥">
  <meta property="og:locale" content="en_us">
  <meta property="og:type" content="article">
    <meta property="article:section" content="bhagavatam">

  <meta itemprop="name" content="२६ ऐल-गीतम्">
  <meta itemprop="description" content="॥ ११.२६.१ ॥
श्री-भगवान् उवाच—
मल्-लक्षणम् इमं कायं लब्ध्वा मद्-धर्म आस्थितः ।
आनन्दं परमात्मानम् आत्म-स्थं समुपैति माम् ॥
श्रीधर-स्वामी (भावार्थ-दीपिका) :
गुण-कृताम् अनु-संसरण-प्रथं
अजित-पुण्य-कथा-कथनादिभिः ।
धुनुत भक्ति-रसेन विवेकिनो
न हि पुनः सु-लभं जनुर् ईदृशम् ॥
षड्-विंशे योग-निष्ठाया विघातो दुष्ट-सङ्गतः ।
साधु-सङ्गेन तन्-निष्ठापराकाष्ठेति वर्ण्यते ॥
योगिनो योग-विभ्रंशः सङ्गतः संभवेद् इति ।
सर्वथा तन् निवृत्त्य्-अर्थ-भैल-गीतं वितन्यते ॥
निःसङ्गो मां भजेद् विद्वान् अप्रमत्तो जितेन्द्रियः [भा।पु। ११.२५.३४] इत्य् उक्तम्, तत्र विपक्षेऽनर्थं कथयिष्यन् जीवन्-मुक्तस्यापि तर्हि सङ्गो दुर्वार इत्य् अनर्थः स्याद् इत्य् आशङ्क्योक्तानुवाद-पूर्वकं परिहरति सार्धाभ्याम् । मल्-लक्षणं मत्-स्वरूपं लक्ष्यते येन तम् इमं नर-देहं लब्ध्वा मद्-धर्मे भक्ति-लक्षणे आस्थितः सन्न् आत्म-स्थम् आत्मन्य् एव नियन्तृत्वेन स्थितं परमानन्द-रूपम् आत्मानं मां समुपैति सम्यक् प्राप्नोति ॥१॥">
  <meta itemprop="wordCount" content="3670">
  <meta name="twitter:card" content="summary">
  <meta name="twitter:title" content="२६ ऐल-गीतम्">
  <meta name="twitter:description" content="॥ ११.२६.१ ॥
श्री-भगवान् उवाच—
मल्-लक्षणम् इमं कायं लब्ध्वा मद्-धर्म आस्थितः ।
आनन्दं परमात्मानम् आत्म-स्थं समुपैति माम् ॥
श्रीधर-स्वामी (भावार्थ-दीपिका) :
गुण-कृताम् अनु-संसरण-प्रथं
अजित-पुण्य-कथा-कथनादिभिः ।
धुनुत भक्ति-रसेन विवेकिनो
न हि पुनः सु-लभं जनुर् ईदृशम् ॥
षड्-विंशे योग-निष्ठाया विघातो दुष्ट-सङ्गतः ।
साधु-सङ्गेन तन्-निष्ठापराकाष्ठेति वर्ण्यते ॥
योगिनो योग-विभ्रंशः सङ्गतः संभवेद् इति ।
सर्वथा तन् निवृत्त्य्-अर्थ-भैल-गीतं वितन्यते ॥
निःसङ्गो मां भजेद् विद्वान् अप्रमत्तो जितेन्द्रियः [भा।पु। ११.२५.३४] इत्य् उक्तम्, तत्र विपक्षेऽनर्थं कथयिष्यन् जीवन्-मुक्तस्यापि तर्हि सङ्गो दुर्वार इत्य् अनर्थः स्याद् इत्य् आशङ्क्योक्तानुवाद-पूर्वकं परिहरति सार्धाभ्याम् । मल्-लक्षणं मत्-स्वरूपं लक्ष्यते येन तम् इमं नर-देहं लब्ध्वा मद्-धर्मे भक्ति-लक्षणे आस्थितः सन्न् आत्म-स्थम् आत्मन्य् एव नियन्तृत्वेन स्थितं परमानन्द-रूपम् आत्मानं मां समुपैति सम्यक् प्राप्नोति ॥१॥">
<script type="text/javascript">
    
    let baseURL = "https:\/\/vishvAsa.github.io\/purANam_vaiShNavam\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/purANam_vaiShNavam\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/purANam_vaiShNavam\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/purANam_vaiShNavam\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/purANam_vaiShNavam\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvya\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/purANam_vaiShNavam\/bhAgavatam\/gauDIya-prastutiH\/11\/26_aila-gItam\/".replace(basePath, "/");
  pageVars.pageParams = {};
  pageVars.pageSource = "bhAgavatam\/gauDIya-prastutiH\/11\/26_aila-gItam.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/purANam_vaiShNavam/webpack_dist/uiLib-bundle.js"></script>







    <link rel="stylesheet" href="/purANam_vaiShNavam/webpack_dist/uiLib.css">
<link rel="stylesheet" href="/purANam_vaiShNavam/css/uiLibPrint.css" media="print" >
<link rel="stylesheet" href="/purANam_vaiShNavam/css/fonts.css" >
<link rel="stylesheet" href="/purANam_vaiShNavam/css/@fortawesome/fontawesome-free/css/solid.min.css">

<link rel="stylesheet" href="/purANam_vaiShNavam/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/26_aila-gItam/" />
<link rel="alternate" hreflang="sa-Deva" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/26_aila-gItam/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/26_aila-gItam/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/26_aila-gItam/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/26_aila-gItam/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/26_aila-gItam/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/26_aila-gItam/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/26_aila-gItam/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/26_aila-gItam/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/26_aila-gItam/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/26_aila-gItam/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/26_aila-gItam/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/26_aila-gItam/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/26_aila-gItam/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/26_aila-gItam/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/26_aila-gItam/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/26_aila-gItam/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/26_aila-gItam/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/26_aila-gItam/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/26_aila-gItam/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/26_aila-gItam/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/26_aila-gItam/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/26_aila-gItam/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/26_aila-gItam/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/26_aila-gItam/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/26_aila-gItam/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/26_aila-gItam/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/26_aila-gItam/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/26_aila-gItam/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/26_aila-gItam/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/26_aila-gItam/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/26_aila-gItam/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/26_aila-gItam/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/26_aila-gItam/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/26_aila-gItam/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/26_aila-gItam/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/26_aila-gItam/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/26_aila-gItam/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/26_aila-gItam/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/26_aila-gItam/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/26_aila-gItam/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/26_aila-gItam/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/26_aila-gItam/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/26_aila-gItam/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/26_aila-gItam/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">पुराणे विश्वासटिप्पन्यः <br/> २६ ऐल-गीतम्</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/purANam_vaiShNavam/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="२६ ऐल-गीतम्">२६ ऐल-गीतम्</h1>
    
    <a id="editLink" class="btn btn-primary noPrint"  href="https://github.com/vishvAsa/purANam_vaiShNavam/edit/content/bhAgavatam/gauDIya-prastutiH/11/26_aila-gItam.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <p><strong>॥ ११.२६.१ ॥</strong></p>
<p><strong>श्री-भगवान् उवाच&mdash;</strong></p>
<p>मल्-लक्षणम् इमं कायं लब्ध्वा मद्-धर्म आस्थितः ।</p>
<p>आनन्दं परमात्मानम् आत्म-स्थं समुपैति माम् ॥</p>
<p><strong>श्रीधर-स्वामी (भावार्थ-दीपिका) :</strong></p>
<p>गुण-कृताम् अनु-संसरण-प्रथं</p>
<p>अजित-पुण्य-कथा-कथनादिभिः ।</p>
<p>धुनुत भक्ति-रसेन विवेकिनो</p>
<p>न हि पुनः सु-लभं जनुर् ईदृशम् ॥</p>
<p>षड्-विंशे योग-निष्ठाया विघातो दुष्ट-सङ्गतः ।</p>
<p>साधु-सङ्गेन तन्-निष्ठापराकाष्ठेति वर्ण्यते ॥</p>
<p>योगिनो योग-विभ्रंशः सङ्गतः संभवेद् इति ।</p>
<p>सर्वथा तन् निवृत्त्य्-अर्थ-भैल-गीतं वितन्यते ॥</p>
<p>निःसङ्गो मां भजेद् विद्वान् अप्रमत्तो जितेन्द्रियः [भा।पु। ११.२५.३४] इत्य् उक्तम्, तत्र विपक्षेऽनर्थं कथयिष्यन् जीवन्-मुक्तस्यापि तर्हि सङ्गो दुर्वार इत्य् अनर्थः स्याद् इत्य् आशङ्क्योक्तानुवाद-पूर्वकं परिहरति सार्धाभ्याम् । मल्-लक्षणं मत्-स्वरूपं लक्ष्यते येन तम् इमं नर-देहं लब्ध्वा मद्-धर्मे भक्ति-लक्षणे आस्थितः सन्न् आत्म-स्थम् आत्मन्य् एव नियन्तृत्वेन स्थितं परमानन्द-रूपम् आत्मानं मां समुपैति सम्यक् प्राप्नोति ॥१॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong></p>
<p>स्त्री-सङ्गो मोहयेल् लोकं साधु-सङ्गः प्रबोधयेत् ।</p>
<p>इत्य् आहैल-कथा-चित्रे षड्विंशे हरिर् उद्धवम् ॥</p>
<p>निःसङ्गो मां भजेद् विद्वान् अप्रमत्तो जितेन्द्रियः [भा।पु। ११.२५.३४] । अत्र च, उपायं चिन्तयन् प्राज्ञो ह्य् अपायम् अपि चिन्तयेत् इति न्यायेन स्त्री-सङ्गः खलु तत्र महान् अन्तरायः । तस्माच् च, जीवन्मुक्तेनापि भेतव्यम् इति वक्तुं पूर्व-प्रक्रान्तं जीवन्मुक्तत्वम् आह सार्ध-द्वाभ्याम् । मल्-लक्षणं मत्-स्वरूपं लक्ष्यते येन तम् इमं नर-देहं लब्ध्वा मद्-धर्मे भक्ति-लक्षणे आस्थितः सन्न् आत्म-स्थम् आत्मन्य् एव नियन्तृत्वेन स्थितं परमानन्द-रूपम् आत्मानं मां समुपैति सम्यक् प्राप्नोति ॥१॥</p>
<p>———————————————————————————————————————</p>
<p><strong>॥ ११.२६.२ ॥</strong></p>
<p>गुण-मय्या जीव-योन्या विमुक्तो ज्ञान-निष्ठया ।</p>
<p>गुणेषु माया-मात्रेषु दृश्यमानेष्व् अवस्तुतः ।</p>
<p><strong>वर्तमानोऽपि न पुमान् युज्यतेऽवस्तुभिर् गुणैः ॥</strong></p>
<p><strong>मध्वाचार्यः (भागवत-तात्पर्यम्) :</strong> वस्तु स्वत्नत्रम् उद्दिष्ताम् अस्वतन्त्रम् अवस्तु च इति माहात्म्ये ॥२॥</p>
<hr>
<p><strong>श्रीधर-स्वामी (भावार्थ-दीपिका) :</strong> न चैवं-भूतस्य विषय-सङ्गो नामास्तीत्य् आह&mdash;गुण-मय्येति । गुण-मयी या जीव-योनिर् जीवोपाधिस् तया विमुक्तो गुणेषु वर्तमानोऽपि तैर् न युज्यते सङ्गं न प्राप्नोति । अत्र हेतुः, अवस्तुभिः । नन्व् अवस्तुभिर् अप्य् अन्ये युज्यमाना दृश्यन्ते तत्राह&mdash;अवस्तुत्वेन दृश्यमानेषु ॥२॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> स च गुण-मयी या जीव-योनिर् जीवोपाधिस् तया विमुक्तः, अत एव गुणेषु विषयेषु माया-मयेषु प्राकृतेषु भगवत्-सम्बन्ध-गन्धेनापि रहितेष्व् इत्य् अर्थः । वर्तमानोऽपि तैर् गुणैर् अवस्तु-तुल्यैर् वस्तुभिर् अपि वा न युज्यते, बद्ध-जीव इव नासक्तो भवति । कुतः ? अवस्तुतः, न वस्तुतो दृश्यमानेषु, वस्तुतो दृष्टिस् तस्य मयि परमात्मन्य् एव इति भावः ॥२॥</p>
<p>———————————————————————————————————————</p>
<p><strong>॥ ११.२६.३ ॥</strong></p>
<p><strong>सङ्गं न कुर्याद् असतां शिश्नोदर-तृपां क्वचित् ।</strong><br>
तस्यानुगस् तमस्य् अन्धे पतत्य् अन्धानुगान्ध-वत् ॥**</p>
<p><strong>श्रीधर-स्वामी (भावार्थ-दीपिका) :</strong> तथापि सङ्गं वर्जयेद् इत्य् आह&mdash;सङ्गम् इति । असतां लक्षणम् आह&mdash;शिश्नोदरे तर्पयन्तीति शिश्नोदर-तृपस् तेषां क्वचित् कदाचिद् अपि, आस्तां तवद् बहूनां सङ्गः, किन्तु तस्यैकस्याप्य् अनुगोऽनुवर्ती अन्धम् अनुगच्छति योऽन्धस् तद्वत् ॥३॥</p>
<hr>
<p><strong>सनातन-गोस्वामी :</strong> [ह।भ।वि। १०.३००] असतां लक्षणम् आह&mdash;शिश्नोदरे तर्पयन्तीति शिश्नोदर-तृपस् तेषां क्वचित् कदाचिद् अपि, आस्तां तवत् तादृशानां बहूनां सङ्गः, तस्यैव कस्याप्य् अनुगोऽनुवर्ती अन्धम् अनुगच्छति योऽन्धस् तद्वत् ॥३॥</p>
<hr>
<p><strong>जीव-गोस्वामी (क्रम-सन्दर्भः) :</strong> अन्यस् तु तथा सत्-सङ्गं न कुर्याद् इत्य् आह&mdash;सङ्गं नेति ॥३॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> एवं-भूतोऽप्य् असत्-सङ्गं न कुर्यात्, किं पुनर् अन्यो नैवं-भूत इत्य् आह&mdash;सङ्गम् इति । असतां लक्षणम् आह&mdash;शिश्नोदरे तर्पयन्तीति तथा तेषां किं च तेषां बहूनां सङ्ग आस्ताम्, एकस्यापि तस्यानुगोऽनुवर्ती पतति ॥३॥</p>
<p>———————————————————————————————————————</p>
<p><strong>॥ ११.२६.४ ॥</strong></p>
<p><strong>ऐलः सम्राड् इमां गाथाम् अगायत बृहच्-छ्रवाः ।</strong><br>
उर्वशी-विरहान् मुह्यन् निर्विण्णः शोक-संयमे ॥**</p>
<p><strong>श्रीधर-स्वामी (भावार्थ-दीपिका) :</strong> अत्रेतिहासम् आह&mdash;ऐलः पुरूरवाः । सम्राट् चक्रवर्ती । बृहच्-छ्रवः कीर्तिर् यस्य सः । उर्वशी-विरहात् प्रथमं मुह्यन् पश्चात् कुरु-क्षेत्रे तां समागम्य गन्धर्व-दत्तेनाग्निना देवान् इष्ट्वा पुनर् उर्वशी-लोकं प्राप्य शोक-संयमे शोकापगमे सति ततो निर्विण्णः सन्निमां गाथाम् अगायतेति नवम-स्कन्धानुसारेण द्रष्टव्यम् ॥४॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> अत्रेतिहासम् आह&mdash;ऐलः पुरूरवाः । प्रथमं मुह्यंस् ततः कुरु-क्षेत्रे तां समागम्य गन्धर्व-दत्तेनाग्निना देवान् इष्ट्वा पुनर् उर्वशी-लोकं प्राप्य शोक-संयमे भोगाच् छोकापगमे सति विघ्न-स्थगितम् अकस्माद् एवोत्थितं भक्ति-ज्ञान-वैराग्यं प्राप्य गाथाम् अगायतेति नवम-स्कन्धानुसारेण द्रष्टव्यम् ॥४॥</p>
<p>———————————————————————————————————————</p>
<p><strong>॥ ११.२६.५ ॥</strong></p>
<p><strong>त्यक्त्वात्मानं व्रजन्तीं तां नग्न उन्मत्त-वन् नृपः ।</strong><br>
विलपन्न् अन्वगाज् जाये घोरे तिष्ठेति विक्लवः ॥**</p>
<p><strong>श्रीधर-स्वामी (भावार्थ-दीपिका) :</strong> प्राक्तनीं मोहावस्थाम् आह&mdash;त्यक्त्वेति । आत्मानं राजानं त्यक्त्वा । अथवा शय्यायाम् आत्मानं त्यक्त्वा व्रजन्तीम् । घोरे तिष्ठेति&mdash;</p>
<blockquote>
<p>हये जाये मनसा तिष्ठ घोरे वशंसि मिश्रा कृणवावहै नु । &gt;
न नौ मन्त्रा अनुदितास एते मयस्करन् परतरे च नाहन् ॥ [ऋ।वे। &gt; १०.९५.१]</p></blockquote>
<p>इत्य् एवं मन्त्रैर् विलपन् ॥५॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> तस्य प्राक्तनीं मोहावस्थाम् आह&mdash;त्यक्त्वेति । हे जाये ! मत्-प्राण-हरणात् हे घोरे ! तिष्ठेति विलपन् अन्वगात् ॥५॥</p>
<p>———————————————————————————————————————</p>
<p><strong>॥ ११.२६.६ ॥</strong></p>
<p><strong>कामान् अतृप्तोऽनुजुषन् क्षुल्लकान् वर्ष-यामिनीः ।</strong><br>
न वेद यान्तीर् नायान्तीर् उर्वश्य्-आकृष्ट-चेतनः ॥**</p>
<p><strong>श्रीधर-स्वामी (भावार्थ-दीपिका) :</strong> वैक्लव्ये कारणम् आह&mdash;कामान् इति । वर्पाणां यामी रात्रीर् यान्तीर् अपयान्तीः अयान्तीर् आगामिनीः । उर्वश्या आकृष्टा चेतना यस्य सः ॥६॥</p>
<hr>
<p><strong>जीव-गोस्वामी (क्रम-सन्दर्भः) :</strong> वर्ष-यामिनीर् इत्य्-आदिकं पृथ्वी-स्थत्वावस्थापेक्षया ॥६॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> वैक्लव्ये कारणम् आह&mdash;कामान् इति ॥६॥</p>
<p>———————————————————————————————————————</p>
<p><strong>॥ ११.२६.७ ॥</strong></p>
<p><strong>ऐल उवाच</strong>&mdash;</p>
<p><strong>अहो मे मोह-विस्तारः काम-कश्मल-चेतसः ।</strong><br>
देव्या गृहीत-कण्ठस्य नायुः-खण्डा इमे स्मृताः ॥**</p>
<p><strong>श्रीधर-स्वामी (भावार्थ-दीपिका) :</strong> तस्य गन्धर्व-लोके प्राप्तस्य बहु-कालम् उर्वशी-संभोगानन्तरं निर्विण्णस्य गाथाम् आह अष्टादशभिः । तत्राष्टभिर् अनुतापः प्रपञ्च्यते, अहो इति । यतो मय इमे अहो-रात्र-रूपा आयुः-खण्डा न स्मृताः ॥७॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> काम-ग्रस्त-चेतसो मम इमे आयुः-खण्डा इमान्य् आयुः-खण्डानि ॥७॥</p>
<p>———————————————————————————————————————</p>
<p><strong>॥ ११.२६.८ ॥</strong></p>
<p><strong>नाहं वेदाभिनिर्मुक्तः सूर्यो वाभ्युदितोऽमुया।</strong><br>
मूषितो वर्ष-पूगानां बताहानि गतान्य् उत ॥**</p>
<p><strong>श्रीधर-स्वामी (भावार्थ-दीपिका) :</strong> तद् एवाह&mdash;नाहम् इति । अभिनिर्मुक्तो मयि रममाणेऽस्तं गतोऽभ्युदितो वा सूर्य इति । अमुया उर्वश्या वञ्चितः । बत खेदे । उतापि । वर्ष-पूगानाम् अपि गतान्य् अहानि न वेदेति ॥८॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> अस्मरणम् एवाह&mdash;नाहम् इति । अभिनिर्मुक्तः सूर्योऽस्ते सति स्वपनः, अभ्युदितः सूर्ये उदिते सत्य् अपि स्वपन्न् अहम्, सूर्यासूर्यं न वेद नाज्ञाशिषम् । सूर्य इति द्वितीयार्थे प्रथमा । वेदेति भूतेऽपि लट् प्रथम-पुरुषश् चार्षः ।</p>
<blockquote>
<p>सुप्ते यस्मिन्न् अस्तम् एति सुप्ते यस्मिन्न् उदेति च । &gt;
अंशुमान् अभिनिर्मुक्ताभ्युदितौ च यथा-क्रमम् ॥ इत्य् अमरः ।</p></blockquote>
<p>कुतो नाज्ञाशिषं ? अत आह&mdash;अमुया उर्वश्या मूषितश् चोरित-विवेक-सर्वस्व इत्य् अर्थः । बतेति खेदे । वर्ष-पूगानां वर्ष-समूहानाम् अहान्य् अपि न वेद ॥८॥</p>
<p>———————————————————————————————————————</p>
<p><strong>॥ ११.२६.९ ॥</strong></p>
<p><strong>अहो मे आत्म-सम्मोहो येनात्मा योषितां कृतः ।</strong><br>
क्रीडा-मृगश् चक्रवर्ती नरदेव-शिखामणिः ॥**</p>
<p><strong>श्रीधर-स्वामी (भावार्थ-दीपिका) :</strong> येन संमोहेन । आत्मा देहः क्रीडा-मृग-वद् अधीनः ॥९॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> आत्मा देहः । योषितां क्रीडा-मृगः कृतः ॥९॥</p>
<p>———————————————————————————————————————</p>
<p><strong>॥ ११.२६.१० ॥</strong></p>
<p><strong>स-परिच्छदम् आत्मानं हित्वा तृणम् इवेश्वरम् ।</strong><br>
यान्तीं स्त्रियं चान्वगमं नग्न उन्मत्त-वद् रुदन् ॥**</p>
<p><strong>श्रीधर-स्वामी (भावार्थ-दीपिका) :</strong> ननु प्रणय-कुपिताया अनुनयार्थम् अधीनता युक्तैव, सत्यम्, न त्व् अत्र तद् अस्तीत्य् आह&mdash;स-परिच्छदं राज्यादि-सहितम् ईश्वरं चक्र-वर्तिनं तृणम् इव त्यक्त्वा यान्तीम् अप्य् अन्वगमम् अनुगतोऽस्मि ॥१०॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> यतोऽहम् आत्मानं माम् ईश्वरं चक्रवर्तिनं तृणम् इव हित्वा यान्तीं स्त्रियम् अन्वगमम् ॥१०॥</p>
<p>———————————————————————————————————————</p>
<p><strong>॥ ११.२६.११ ॥</strong></p>
<p><strong>कुतस् तस्यानुभावः स्यात् तेज ईशत्वम् एव वा ।</strong><br>
योऽन्वगच्छन् स्त्रियं यान्तीं खर-वत् पाद-ताडितः ॥**</p>
<p><strong>श्रीधर-स्वामी (भावार्थ-दीपिका) :</strong> किं च, मम प्रभावाद्य्-अभिमानो वृथैवेत्य् आह&mdash;कुतस् तस्य मे तेजो बलम् । खरो यथा पाद-ताडितोऽपि खरीम् अनुगच्छति तद्वत् ॥११॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> ननु त्वं महा-तेजः प्रभावैश्वर्यं ? कथम् एवं दैन्यम् आलम्बसे तत्राह&mdash;कुत इति तस्य मम ॥११॥</p>
<p>———————————————————————————————————————</p>
<p><strong>॥ ११.२६.१२ ॥</strong></p>
<p><strong>किं विद्यया किं तपसा किं त्यागेन श्रुतेन वा ।</strong><br>
किं विविक्तेन मौनेन स्त्रीभिर् यस्य मनो हृतम् ॥**</p>
<p><strong>श्रीधर-स्वामी (भावार्थ-दीपिका) :</strong> एवं-भूतस्य सर्वं साधनं व्यर्थम् इत्य् आह&mdash;किम् इति । त्यागेन सन्न्यासेन । विविक्तेन एकान्त-सेवया । मौनेन वाङ् नियमेन ॥१२॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> मत्-तुल्यस्यान्यस्यापि विद्यादिकं सर्वं व्यर्थम् इत्य् आह&mdash;किम् इति ॥१२॥</p>
<p>———————————————————————————————————————</p>
<p><strong>॥ ११.२६.१३ ॥</strong></p>
<p><strong>स्वार्थस्याकोविदं धिङ् मां मूर्खं पण्डित-मानिनम् ।</strong><br>
योऽहम् ईश्वरतां प्राप्य स्त्रीभिर् गो-खर-वज् जितः ॥**</p>
<p><strong>श्रीधर-स्वामी (भावार्थ-दीपिका) :</strong> अनुतप्तः सन्न् आत्मानं निन्दति द्वाभ्याम्, स्वार्थस्येति । अकोविदम् अज्ञातारम् । गो-खर-वत् गौरिव खर इवेति ।</p>
<hr>
<p><strong>जीव-गोस्वामी (क्रम-सन्दर्भः), विश्वनाथ-चक्रवर्ती (सारार्थ-दर्शिणी) :</strong> <em>न व्याख्यातम्।</em></p>
<p>———————————————————————————————————————</p>
<p><strong>॥ ११.२६.१४ ॥</strong></p>
<p><strong>सेवतो वर्ष-पूगान् मे उर्वश्या अधरासवम् ।</strong><br>
न तृप्यत्य् आत्म-भूः कामो वह्निर् आहुतिभिर् यथा॥**</p>
<p><strong>श्रीधर-स्वामी (भावार्थ-दीपिका) :</strong> अधरासवं सेवमानस्यात्म-भूर् मनसि-जः पुनः पुनर् उद्भवन् ॥१४॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> सेवतः सेवमानस्य आत्म-भूर् मनो-जन्यः ॥१४॥</p>
<p>———————————————————————————————————————</p>
<p><strong>॥ ११.२६.१५ ॥</strong></p>
<p><strong>पुंश्चल्यापहृतं चित्तं को न्व् अन्यो मोचितुं प्रभुः।</strong><br>
आत्मारामेश्वरम् ऋते भगवन्तम् अधोक्षजम् ॥**</p>
<p><strong>श्रीधर-स्वामी (भावार्थ-दीपिका) :</strong> एवम् अष्टभिर् निर्वेदो निरूपितः, इदानीं तस्य विवेकम् आह दशभिः, पुंश्-चल्येति । अयं भावः, कर्मभिर् देवान् इष्ट्वा दुःखम् एव प्राप्तोऽस्मि, अतः परमेश्वरम् एव भजेयम् इति ॥१५॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> ननु तर्हीदानीं तस्माद् अधरासवात् केन मोचितः प्रप्तैतादृश-वैतृष्ण्योऽसि ? तत्राह&mdash;पुंश्चल्येति । मोचितुं मोचयितुम् । आत्मारामेश्वरम् इति आत्मारामोऽपि मादृशस्य देहारामस्य चित्तं प्रायो मोचयितुं न शक्नोति । किन्त्व् आत्मारामेश्वरः परमेश्वरः एव शक्नोति इति भावः । तत्र हेतुर् निरतिशयैश्वर्यम् एवेत्य् आह&mdash;भगवन्तं मन्-मोचने परम-समर्थम् अधोक्षजम् अधः-कृतं तिरस्कृतं भवेत् । अक्षजम् ऐन्द्रियकं ज्ञानं यस्मात् तम् ॥१५॥</p>
<p>———————————————————————————————————————</p>
<p><strong>॥ ११.२६.१६ ॥</strong></p>
<p><strong>बोधितस्यापि देव्या मे सूक्त-वाक्येन दुर्मतेः।</strong><br>
मनो-गतो महा-मोहो नापयात्य् अजितात्मनः॥**</p>
<p><strong>श्रीधर-स्वामी (भावार्थ-दीपिका) :</strong> परमेश्वर-प्रसादं विन देवैर् उपदिष्टाद् अपि वेद-वाक्यान् मोहो न निवर्तत इत्य् आह&mdash;बोधितस्यापीति । देव्या उर्वश्या सूक्त-वाक्येन यथार्थ-वचनेन,</p>
<blockquote>
<p>पुरूरवो मा मृथा मा प्रतप्तो म त्वा वृकासो अशिवास उक्षन् । &gt;
न वै स्त्रैणानि सख्यानि सन्ति साला-वृकाणां हृदयान्येता ॥ इत्य् &gt; अनेन ॥१६॥</p></blockquote>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> तयोर् एवोर्वश्या बहुतरम् उपदिष्टाद् वैराग्याद् एव तव मोहोऽपगत इति चेन्, नहीत्य् आह&mdash;बोधितस्येति । नापयाति नापययौ ॥१६॥</p>
<p>———————————————————————————————————————</p>
<p><strong>॥ ११.२६.१७ ॥</strong></p>
<p><strong>किम् एतया नोऽपकृतं रज्ज्वा वा सर्प-चेतसः।</strong><br>
द्रष्टुः स्वरूपाविदुषो योऽहं यद् अजितेन्द्रियः॥**</p>
<p><strong>श्रीधर-स्वामी (भावार्थ-दीपिका) :</strong> पूर्वं पुंश्-चल्यापहृतं चित्तम् इत्य्-आदिना तस्या अषकारोऽनुस्मृतः, इदानीं ममैवायम् अपराध इत्य् आह&mdash;किम् एतयेति । नोऽस्माकं कामिनाम् एतया किम् अपकृतम्, न किञ्चिद् अपि । यथा रज्जु-स्वरूपाविदुषो रज्जु-द्रष्टुः पुंसस् तस्यां सर्प-कल्पनया खिद्यतेऽपि रज्ज्वा किम् अपि नापकृतं तद्वत् । यद् यस्माद् योऽहम् एवं-भूतः त एवाजितेन्द्रियत्वाद् अपराधीत्य् अर्थः ॥१७॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> पुंश्चल्यापहृतम् इति पूर्वम् उक्तम् । इदानीं तु ममैवायं दोषो न तस्या इत्य् आह&mdash;किम् एतयेति । एतया ऊर्वश्या नोऽस्माकं किम् अपकृतं ? न किञ्चिद् अपि । सर्प-चेतसो जनस्य रज्ज्वा वा किम् अपकृतं ? न किम् अपि । यतो रज्जु-स्वरूपम् अविदुषस् तस्यैव दोषः । स हि स्वाज्ञानाद् एव बिभेति । यद् यस्माद् अहम् अपि तथैवाजितेन्द्रियो मोहम् एतादृशम् अभजम् ॥१७॥</p>
<p>———————————————————————————————————————</p>
<p><strong>॥ ११.२६.१८ ॥</strong></p>
<p><strong>क्वायं मलीमसः कायो दौर्गन्ध्याद्य्-आत्मकोऽशुचिः।</strong><br>
क्व गुणाः सौमनस्याद्या ह्य् अध्यासोऽविद्यया कृतः॥**</p>
<p><strong>श्रीधर-स्वामी (भावार्थ-दीपिका) :</strong> ननु तथापि सैव सौगन्ध्य-प्रेमादि-गुणैः संमोह-मूलम् इत्य् आशङ्क्य, तेऽपि स्व-मति-परिकल्पिता एवेत्य् आह चतुर्भिः&mdash;क्वायम् इति । मलीमसोऽति-मलिनः । सुमनसां कुसुमानाम् इव गन्ध-सौकुमार्यादि-सौमनस्यं शोभन-मनो-भावो वा ॥१८॥</p>
<hr>
<p><strong>कैवल्य-दीपिका : क्वायम्</strong> इत्य्-आदि । <strong>मलीमसो</strong> मलिनः । <strong>सौमनस्यं</strong> पुष्प-तुल्यत्वम् । तच् च गन्धेन <strong>दौर्गन्ध्यादि</strong>-व्यतिरेकात् । <strong>अध्यासः</strong> अतद्-रूपे तद्-रूप-बुद्धिः ॥१८॥ [मु।फ। १६.१]</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> ननु तद् अपि सैव सौगन्ध्य-सौरभ्य-माधुर्यादि-स्व-गुणैस् तदीय-संमोह-मूलम् इति चेन् मैवम् । तेऽपि गुणा मद्-अविवेक-परिकल्पिता एवेत्य् आह&mdash;क्वायम् इति । वस्तु-विचारतो मलीमसोऽतिमलिन एव कायः क्व ? सुमनसां पुष्पाणाम् इव सौरभ्य-सौकुमार्यादिकं सौमनस्यं तद्-आद्या गुणा वा क्व ? किं त्व् अयम् अध्यासस् तस्याम् आरोपो मया स्व-मोहेनैव कृतः ॥१८॥</p>
<p>———————————————————————————————————————</p>
<p><strong>॥ ११.२६.१९ ॥</strong></p>
<p><strong>पित्रोः किं स्वं नु भार्यायाः स्वामिनोऽग्नेः श्व-गृध्रयोः।</strong><br>
किम् आत्मनः किं सुहृदाम् इति यो नावसीयते॥**</p>
<p><strong>श्रीधर-स्वामी (भावार्थ-दीपिका) :</strong> ममत्वम् अपि तस्मिन् परिकाल्पेतम् एवेत्य् आह&mdash;पित्रोः किं स्वं कायः जनकत्वात् । नु वितर्के । भार्याया वा भोग-प्रदत्वात् । अत्रानुपयुक्तम् अप्य् एतन् न्याय-तुल्यत्वाद् उक्तम् । स्वामिनो वाऽधीनत्वात् । अग्नेर् वा अन्त्येष्ट्यां तदाहुतित्वात् । श्व-गृध्रयोर् वा भक्ष्यत्वात् । किं वात्मनस् तत्-कृत-शुभाशुभ-भागित्वात् । सुहृदां वा उपकारित्वात् । एवं यो न निश्चीयते ॥१९॥</p>
<hr>
<p><strong>कैवल्य-दीपिका :</strong> <strong>पित्रोर्</strong> इति । <strong>नावसीयते</strong> न निष्ठीयते । अत्र <strong>पित्रादीनां</strong> क्रमाज् जननोपक्रमाद् आह&mdash;भक्षणाधिष्ठानो दीप-योगाः स्वत्व-हेतवः ॥१९॥ [मु।फ। १६.२]</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> सामान्यतो देह-मात्रेऽपि ममत्वम् अविवेक-कल्पितम् एवेत्य् आह&mdash;पित्रोः किं स्वम् अयं कायः जनकत्वात् । नु वितर्के । भार्याया वा भोग-प्रदत्वात्, स्वामिनः पत्युर् वा भोग्यत्वात् । अग्नेर् वा अन्त्येष्ठ्यां तद् आहुति-रूपत्वात् । श्व-गृध्रयोर् वा भक्ष्यत्वात् । किं वा, आत्मनस् तत्-कृत-शुभाशुभ-भागित्वात् । सुहृदां वा उपकारित्वात् । एवं यो न निश्चीयते ॥१९॥</p>
<p>———————————————————————————————————————</p>
<p><strong>॥ ११.२६.२० ॥</strong></p>
<p><strong>तस्मिन् कलेवरेऽमेध्ये तुच्छ-निष्ठे विषज्जते।</strong><br>
अहो सु-भद्रं सु-नसं सु-स्मितं च मुखं स्त्रियः॥**</p>
<p><strong>श्रीधर-स्वामी (भावार्थ-दीपिका) :</strong> तुच्छा कृमि-विड्-भस्म-लक्षणा निष्ठा अन्तो यस्य तस्मिन् काये कलेवरे प्रियत्वेन गृहीते । विषङ्गम् एवाह&mdash;अहो इति । सुनसं शोभन-नासिकम् ॥२०॥</p>
<hr>
<p><strong>कैवल्य-दीपिका : तस्मिन्न्</strong> इति । <strong>तस्मिन्</strong> निश्चिते <strong>अमेध्ये</strong> अपवित्रे <strong>तुच्छेन</strong> अल्पेन <strong>निष्ठा</strong>-नाशोऽस्येति <strong>तुच्छ-निष्ठम्</strong> ॥२०॥ [मु।फ। १६.३]</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> तुच्छ-लोक-निष्ठे निन्द्य-फले वा विसज्जते । विषज्जन-प्रकारम् आह&mdash;अहो इति ॥२०॥</p>
<p>———————————————————————————————————————</p>
<p><strong>॥ ११.२६.२१ ॥</strong></p>
<p><strong>त्वङ्-मांस-रुधिर-स्नायु-मेदो-मज्जास्थि-संहतौ।</strong><br>
विण्-मूत्र-पूये रमतां कृमीणां कियद् अन्तरम् ॥**</p>
<p><strong>श्रीधर-स्वामी (भावार्थ-दीपिका) :</strong> अतो गुणारोपेण रममाणा मादृशाः कृमि-तुल्या इत्य् आह&mdash;<strong>त्वग्-आदि-संहतौ</strong> तत्-सङ्घाते देहे । <strong>विण्-मूत्रादि-संहतौ रमतां कृमीणां</strong> वा ॥२१॥</p>
<hr>
<p><strong>कैवल्य-दीपिका : विषज्जते</strong> विशेषात् सङ्गं करोति । तद् आह&mdash;<strong>त्वग्</strong> इति । <strong>अहो</strong> इत्य्-आदि । <strong>विडादीनां</strong> त्रयाणां द्वन्द्वैकत्वम् । <strong>त्वग्</strong>-आदीनां सप्तानां <strong>संहतिः</strong> सङ्घातो यस्मिन् <strong>विण्-मूत्र-पूये</strong> । तत्र <strong>रमतां</strong> प्राणिनां च <strong>कृमीनां</strong> च <strong>कियद् अन्तरं</strong> ? न कियद् अपीत्य् अर्थः ॥२१॥ [मु।फ। १६.४]</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) : विण्-मूत्र-पूये तन्-मये देहे</strong> <strong>रममाणानां</strong> मादृशानां <strong>कृमीणां</strong> <strong>कियद् अन्तरं</strong> ? न कियद् अपि ॥२१॥</p>
<p>———————————————————————————————————————</p>
<p><strong>॥ ११.२६.२२ ॥</strong></p>
<p><strong>अथापि नोपसज्जेत स्त्रीषु स्त्रैणेषु चार्थ-वित्।</strong><br>
विषयेन्द्रिय-संयोगान् मनः क्षुभ्यति नान्यथा॥**</p>
<p><strong>श्रीधर-स्वामी (भावार्थ-दीपिका) :</strong> यद्य् अप्य् एवं बीभत्सिता एव स्त्रियोऽथापि नोपसज्जेतावलोकनादिनापि सङ्गं न कुर्यात् । अर्थ-विद् विवेकी । अत्र हेतुः, विषयेति ॥२२॥</p>
<hr>
<p><strong>कैवल्य-दीपिका : पुंश्चली</strong> ऊर्वशी । <strong>नु</strong> अहो । <strong>आत्मनि</strong> स्व-स्वरूपे सदानन्द-घने <strong>आरमन्ति</strong> सर्व-कालम् अभिव्याप्य क्रीडन्ति मनो-व्यापारयन्ति ये ते तथा, जीवन्मुक्ता इत्य् अर्थः । तेषाम् <strong>ईश्वरं</strong> नित्य-मुक्तत्वात् । अत्र क्वायम् इति क्षेपार्थेण जुगुप्सा गम्यते । तस्या देह-दोषा उद्दीपन-विभावाः । सञ्चारिणस् तूह्याः । जुगुप्सा-युक्तस्य चेतसो भगवद्-विषयत्वाद् भक्ति-रसत्वम् ॥२२॥ [मु।फ। १६.५]</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> यद्यप्य् एवं बीभत्सिता एव स्त्रियस् तथापि तासु जना उपसज्जन्ते वेत्य् अतो निषिध्यति&mdash;अथापीति । अर्थ-वित् विवेकी तु तथापि न तासु विसज्जेत तद्-दर्शनाद् अपि दूरे तिष्ठेत् यतो विषयेत्य् आदि ॥२२॥</p>
<p>———————————————————————————————————————</p>
<p><strong>॥ ११.२६.२३ ॥</strong></p>
<p><strong>अदृष्टाद् अश्रुताद् भावान् न भाव उपजायते ।</strong><br>
असम्प्रयुञ्जतः प्राणान् शाम्यति स्तिमितं मनः॥**</p>
<p><strong>श्रीधर-स्वामी (भावार्थ-दीपिका) :</strong> ननु क्वचिन् निमीलित-नयनादेर् अपि मनः-क्षोभो दृश्यते, सत्यम्, सोऽपि पूर्व-दर्शनादिकं विन न भवतीत्य् आह&mdash;अदृष्टाद् इति । भावात् पदार्थात् । भावो मनः-क्षोभः । अतः प्राणानीन्द्रियाण्य् असंप्रयुञ्जतोऽनियच्छतः । स्तिमितं निश्चलं सत् ॥२३॥</p>
<hr>
<p><strong>कैवल्य-दीपिका :</strong> ॥२३॥ [मु।फ। १६.६]</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> ननु निर्जने स्थितस्यापि मुनेर् मनः-क्षोभः क्वचिद् दृश्यते, सत्यम् । स खलु प्राचीन-स्त्री-दर्शन-संस्कारोत्थ एवेति सोपपत्तिकम् आह&mdash;अदृष्टाद् इति । तस्मात् प्राणान् इन्द्रियाणि स्त्री-विषये न सम्प्रयुञ्जतो जनस्य मनः स्तिमितं निश्चलं सत् शाम्यति ॥२३॥</p>
<p>———————————————————————————————————————</p>
<p><strong>॥ ११.२६.२४ ॥</strong></p>
<p><strong>तस्मात् सङ्गो न कर्तव्यः स्त्रीषु स्त्रैणेषु चेन्द्रियैः।</strong><br>
विदुषां चाप्य् अविस्रब्धः षड्-वर्गः किम् उ मादृशाम् ॥**</p>
<p><strong>श्रीधर-स्वामी (भावार्थ-दीपिका) :</strong> इन्द्रियैः कृत्वा । अविश्रब्धोऽविश्वसनीयः । मादृशाम् अविवेकिनाम् ॥२४॥</p>
<hr>
<p><strong>कैवल्य-दीपिका :</strong> ॥२४॥ [मु।फ। १६.७]</p>
<hr>
<p><strong>जीव-गोस्वामी (क्रम-सन्दर्भः) :</strong> एवं ज्ञाने सति इन्द्रियैः श्रोत-नेत्रादिष्व् एकेनापि सङ्गो न कर्तव्य इत्य् अर्थः ॥२४॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> अविस्रब्धः अविश्वसनीयः इत्य् अर्थः । षड्-वर्गः षड्-इन्द्रिय-वर्गः ॥२४॥</p>
<p>[<em>अत्रानुरूपार्थकं भा। ३.३१.३९, ९.६.५१, ११.१४.२९-शं पद्य-जातं द्रष्टव्यम् ।</em>]</p>
<p>———————————————————————————————————————</p>
<p><strong>॥ ११.२६.२५ ॥</strong></p>
<p><strong>श्री-भगवान् उवाच&mdash;</strong></p>
<p><strong>एवं प्रगायन् नृप-देव-देवः</strong></p>
<p><strong>स उर्वशी-लोकम् अथो विहाय ।</strong></p>
<p><strong>आत्मानम् आत्मन्य् अवगम्य मां वै</strong></p>
<p><strong>उपारमज् ज्ञान-विधूत-मोहः ॥</strong></p>
<p><strong>श्रीधर-स्वामी (भावार्थ-दीपिका) :</strong> फलितम् आह द्वाभ्याम्&mdash;एवम् इति । नृपेषु देवेषु च दीव्यतीति तथा ॥२५॥</p>
<hr>
<p><strong>कैवल्य-दीपिका :</strong> ॥२५॥ [मु।फ। १६.८]</p>
<hr>
<p><strong>जीव-गोस्वामी (क्रम-सन्दर्भः) :</strong> ज्ञानात् पूर्वम् एव कुतोऽपि लब्धाद् विधूतो मोहो यस्य सः । पुंशल्यापहृतं चित्तं [भा।पु। ११.२६.१५] इत्य्-आदि-प्राचीन-तद्-वाक्याद् एव भगवज्-ज्ञान-सद्-भावोपलब्धेः । ततो दुःसङ्गम् उत्सृज्य [भा।पु। ११.२६.२६] इत्य् उत्तर-वाक्य-स्वारस्याच् च ॥२५॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> नृपेषु देवेषु च दीव्यतीति तथा । आत्मनि मनसि आत्मानं प्रेमास्पदं माम् अवगम्य भक्त्या अनुभूय उपारमत् शरीरं तत् त्याज ॥२५॥</p>
<p>———————————————————————————————————————</p>
<p><strong>॥ ११.२६.२६ ॥</strong></p>
<p>ततो दुःसङ्गम् उत्सृज्य सत्सु सज्जेत बुद्धिमान् ।</p>
<p>सन्त एवास्य छिन्दन्ति मनो-व्यासङ्गम् उक्तिभिः॥</p>
<p><strong>श्रीधर-स्वामी (भावार्थ-दीपिका) :</strong> उक्तिभिर् हितोपदेशैर् इति तीर्थ-देवादि-साङ्गाद् अपि सत्-सङ्गः श्रेयान् इति दर्शयति ॥२६॥</p>
<hr>
<p><strong>सनातन-गोस्वामी :</strong> [ह।भ।वि। १०.३१८] सन्तो भगवद्-भक्ता एव, न तु कर्म-ज्ञानादि-पराः। मनसो व्यासङ्गं गृहाद्य्-आसक्तिं कामादि-सम्बन्धं वा । उक्तिभिर् हितोपदेशैः ॥२६॥</p>
<hr>
<p><strong>जीव-गोस्वामी (क्रम-सन्दर्भः) :</strong> असत्-सङ्ग-त्यागेऽपि न किञ्चित् स्यात्, किन्तु सत्-सङ्गेनैवेत्य् आह&mdash;तत इति ॥२६॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> व्यासङ्गं विरुद्धाम् आसक्तिम् । सन्त एवेत्य् एव-कारेण सुकृति-तीर्थ-देव-शास्त्र-ज्ञानादीनां न तादृशं सामर्थ्यम् इति ज्ञापितम् ॥२६॥</p>
<p>———————————————————————————————————————</p>
<p><strong>॥ ११.२६.२७ ॥</strong></p>
<p>सन्तोऽनपेक्षा मच्-चित्ताः प्रशान्ताः सम-दर्शिनः</p>
<p>निर्ममा निरहङ्कारा निर्द्वन्द्वा निष्परिग्रहाः॥</p>
<p><strong>श्रीधर-स्वामी (भावार्थ-दीपिका) :</strong> सतां लक्षणम् आह&mdash;सन्त इति । विशेषणाष्टकस्य यथेष्टं हेतु-हेतु-मद्-भावः ।</p>
<hr>
<p><strong>सनातन-गोस्वामी :</strong> [ह।भ।वि। १०.६५] एवं धर्मानादरेणैकान्तिता-लक्षणं लिखित्वा इदानीं भगवद्-व्यतिरिक्तैहिकामुष्मिकाद्य्-अशेष-नैरपेक्ष्येण या एकान्तिता, तल्-लक्षणं लिखति&mdash;सन्त इति । सन्त एवास्य छिन्दन्ति मनो-व्यसनम् उक्तिभिः [भा।पु। ११.२६.२६] इत्य् उक्त्यापेक्षितं सतां लक्षणं मुख्यम् आह&mdash;सन्त इति । अनपेक्षाः मद्-व्यतिरिक्ते कुत्रचिद् अपेक्षा-रहिता ये ते सन्तः । तत्र हेतुः&mdash;मय्य् एव चित्तं येषं ते । प्रशान्त इत्य्-आदि विशेषण-षट्कस्य यथा-सम्भवं हेतु-हेतुमत्तोह्या । तत्र प्रशान्ता राग-द्वेषादि-रहिताः, सम-दर्शिनः मित्रे शत्रौ चैक-दृष्टयः, निर्ममा ममत्व-मोह-हीनाः, निरहङ्काराः अभिमान-शून्याः, निर्द्वन्द्वाः शीतोष्णादिना अनाकुलाः, निष्परिग्रहाः अकिञ्चनाः ॥२७॥</p>
<hr>
<p><strong>जीव-गोस्वामी (क्रम-सन्दर्भः) :</strong> मच्-चित्ता इति विशेष्यम् । तस्य चानपेक्षत्वादिकं स्वरूप-गुणानुवाद-मात्रम् । विषयान् ध्यायतश् चित्तं [भा।पु। ११.१४.२७] इत्य् आदेः ॥२७॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> सन्त एव के ? ते ये स्व-सङ्गि-शुभ-प्रदास् तेषाम् उक्तयश् च काः ? इत्य् अपेक्षायाम् आह&mdash;सन्त इति द्वाभ्याम् । अनपेक्षाः कर्म-ज्ञानादीन्, स्वार्थं देव-मनुष्यादींश् च नापेक्षन्ते इति ते तथा । तर्हि त्वाम् अपि नापेक्षन्ते, तत्राह&mdash;मच्-चित्ता इति । त्वच्-चित्ताः कंसादयो\ऽप्य् अभूवंस् तत्राह&mdash;प्रशान्ताः अक्रोधनाः । यदि तान् केचिद् द्विषन्ति, तर्हि तेषु कथम् अक्रोधनाः ? तत्राह&mdash;सम-दर्शिनः स्व-बन्धु-शत्रु-तटस्थादिषु तुल्य-दृष्टयः । तत्र हेतुर् अहङ्कारजय एवेत्य् आह&mdash;निर्ममा निरहङ्कारा इति । अत एव मानापमानाद्योस् तुल्यत्वान् निर्द्वन्द्वाः । ननु पुत्र-कलत्रादिमत्त्वे नैतादृशत्वं सम्भवेत् ? तत्राह&mdash;निष्परिग्रहाः त्यक्त-परिग्रहास् त्यक्त-तद्-आसक्तयो वा ये मद्-भक्तास् ते सन्तः ॥२७॥</p>
<p>———————————————————————————————————————</p>
<p><strong>॥ ११.२६.२८ ॥</strong></p>
<p><strong>तेषु नित्यं महा-भाग महा-भागेषु मत्-कथाः।</strong><br>
सम्भवन्ति हि ता नॄणां जुषतां प्रपुनन्त्य् अघम् ॥**</p>
<p><strong>श्रीधर-स्वामी (भावार्थ-दीपिका) :</strong> न च तेषूपदेशाषेक्षा, अपि तु केवलं तत् सन्निधिर् एव तारयतीत्य् आह&mdash;तेष्व् इति सप्तभिः ॥२८॥</p>
<hr>
<p><strong>सनातन-गोस्वामी :</strong> [ह।भ।वि। १०.२७७] सम्भवन्ति सम्यक् जायन्ते । ताः कथा एव अघं पापं प्रकर्षेण पुनन्ति, सवासनम् उन्मूलयन्ति, संसार-दुःखं नाशयन्तीति वा ॥२८॥</p>
<hr>
<p><strong>जीव-गोस्वामी (क्रम-सन्दर्भः) :</strong> प्रपुनन्तीति प्र-शब्दः स्वत एव तेषां पुनान्त्वात् ॥२८॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> तेषाम् उक्तयो हि मत्-कथा एवेत्य् आह&mdash;तेष्व् इति ॥२८॥</p>
<p>———————————————————————————————————————</p>
<p><strong>॥ ११.२६.२९ ॥</strong></p>
<p><strong>ता ये शृण्वन्ति गायन्ति ह्य् अनुमोदन्ति चादृताः।</strong><br>
मत्-पराः श्रद्दधानाश् च भक्तिं विन्दन्ति ते मयि ॥**</p>
<p><strong>श्रीधर-स्वामी (भावार्थ-दीपिका) :</strong> श्रवणादिभिर् एव मत्-पराः श्रद्दधानाश् च सन्तो भक्तिं विन्दन्ति ॥</p>
<hr>
<p><strong>सनातन-गोस्वामी :</strong> [ह।भ।वि। १०.२७८] श्रवणादिभिर् एव मत्-पराः श्रद्दधानाश् च श्रवणादिष्व् एव प्रीतिमन्तः सन्तः भक्तिं प्रेम-लक्षणां विन्दन्ति । भगवद्-भक्त&mdash;सङ्गस्य दौर्लभ्यम् आह&mdash;सत्-सङ्ग इति ॥२९॥</p>
<hr>
<p><strong>जीव-गोस्वामी (क्रम-सन्दर्भः) :</strong> मत्-कथानां च न केवलं पावनता-मात्रं किन्त्व् अभ्यासेन भक्ति-प्रदायितापीत्य् आह&mdash;ता इति ॥२९॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> <em>न व्याख्यातम्।</em></p>
<p>———————————————————————————————————————</p>
<p><strong>॥ ११.२६.३० ॥</strong></p>
<p><strong>भक्तिं लब्धवतः साधोः किम् अन्यद् अवशिष्यते।</strong><br>
मय्य् अनन्त-गुणे ब्रह्मण्य् आनन्दानुभवात्मनि॥**</p>
<p><strong>श्रीधर-स्वामी (भावार्थ-दीपिका) :</strong> <em>न व्याख्यातम्।</em></p>
<hr>
<p><strong>जीव-गोस्वामी (क्रम-सन्दर्भः) :</strong> भक्तेस् तु भक्तिर् एव फलम् इत्य् आह&mdash;भक्तिम् इति । तत्र हेतुः&mdash;मयीति ब्रह्मणि सर्वतो बृहत्तमे । तद् एवाह&mdash;आनन्देति । आनन्दाद् धीमानि भूतानि जायन्त [तै।उ। ३.६] इत्य् आदेः, को ह्य् एवान्यात् कः प्राण्याद् [तै।उ। २.७] इत्य् आदेश् च श्रुतेः । आनन्दस्यैव परम-बृहत्तमत्वम् इति तत्रापि अनन्त-गुणे मधुरानन्त-गुण-वैचित्रम् इति ततश् च परमातिपरम-बृहत्तमत्वम् इत्य् अर्थः । सर्वांशेन पूर्णत्वात् एवंभूते च या भक्तिः सैव परम-पुरुषार्थतयोपयुज्येतैतादृशानन्दात्मकत्वाद् इति भावः ॥३०॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> किम् अन्यत् फलम् अवशिष्यते ? न किम् अपि भक्तेर् एव सर्व-फल-रूपत्वाद् इति भावः । तत्रानन्त-गुणे अनन्त-सच्चिदानन्दात्मकाहङ्कार-ममकारादि-गुणे इति प्रेमा ब्रह्मणीति मुक्तिः । आनन्दानुभवेति ब्रह्म-सुखानुभवो\ऽपि तस्यानुषङ्गिकः स्याद् एवेति भावः ॥३०॥</p>
<p>———————————————————————————————————————</p>
<p><strong>॥ ११.२६.३१ ॥</strong></p>
<p><strong>यथोपश्रयमाणस्य भगवन्तं विभावसुम् ।</strong><br>
शीतं भयं तमोऽप्येति साधून् संसेवतस् तथा ॥**</p>
<p><strong>श्रीधर-स्वामी (भावार्थ-दीपिका) : विभावसुम्</strong> अग्निं सेवमानस्य । <strong>अप्येति</strong> नश्यति । <strong>तथा</strong> कर्म-जाड्यम् आगामि-संसार-<strong>भयं</strong> तन्-मूलम् अज्ञानं च नश्यतीत्य् अर्थः ॥३१॥</p>
<hr>
<p><strong>सनातन-गोस्वामी :</strong> [ह।भ।वि। १०.२११] अस्तु तावत् साधूनां माहात्म्यम्, तद्-आश्रितानाम् अपि माहात्म्यम् अनिर्वचनीयम् इति लिखति&mdash;यथेति । विभावसुम् अग्निम् उपश्रयमाणस्य समीपे गत्वा सेवमानस्य । अप्य् एति नाच्यति, तथा कर्मादि-जाड्यम् आगामि-संसार-भय-तन्-मूलम् अज्ञानं च नश्यतीत्य् अर्थः । साधून् संसेवतः श्रद्धया किञ्चिद् द्रव्य-प्रदानादिना दूरतो\ऽपि सेवमानस्य ॥३२॥</p>
<hr>
<p><strong>सनातन-गोस्वामी (दिग्-दर्षिनी):</strong> [बृ।भ। २.७.१४] <strong>विभावसुम्</strong> अग्निम् <strong>उप</strong> समीपे <strong>आश्रयमाणस्य</strong> सेवमानस्य <strong>भयं</strong> सर्पादेः <strong>अप्य् एति</strong> नश्यति । तथा कर्मादि-जाड्यम् आगामि-संसार-भयं, तन्-मूलम् अज्ञानं, यद् वा, भयं संसारः अज्ञानं भगवद्-भक्ति-महिम-ज्ञानं नश्यतीत्य् अर्थः । तत्र उप-शब्द-प्रयोगेणात्र दूरे\ऽपि सेवमानस्येति ध्वन्यते ॥३१॥</p>
<hr>
<p><strong>जीव-गोस्वामी (क्रम-सन्दर्भः) :</strong> एवम् अस्यापि प्रकरणस्य पूर्व-पूर्ववद् एव निष्ठां दर्शयित्वा पूर्वोद्दिष्टानां सतां स्वरूपगुणम् अप्य् आह&mdash;यथेति चतुर्भिः । उपश्रयमाणस्य यज्ञार्थं सेवमानस्य अत एव भगवन्तम् इत्य् उक्तम् ॥३१॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> विभावसुम् अग्निं स्वीयौदनसिद्ध्य्-अर्थम् उपश्रयमाणस्य अप्य् एति नश्यति, तथैव भजन-सिद्ध्य्-अर्थं साधून् संसेवमानस्य कर्मादि-जाड्यं संसार-भयं भजन-विघ्नश् च ॥३१॥</p>
<p>———————————————————————————————————————</p>
<p><strong>॥ ११.२६.३२ ॥</strong></p>
<p><strong>निमज्ज्योन्मज्जतां घोरे भवाब्धौ परमायणम् ।</strong><br>
सन्तो ब्रह्म-विदः शान्ता नौर् दृढेवाप्सु मज्जताम् ॥**</p>
<p><strong>श्रीधर-स्वामी (भावार्थ-दीपिका) :</strong> निमज्ज्योन्मज्जताम् उच्चावच-योनीर् गच्छताम् । परमायनं परमाश्रयः ॥३२॥</p>
<hr>
<p><strong>सनातन-गोस्वामी :</strong> [ह।भ।वि। १०.२१२] निमज्ज्योन्मज्जताम् उच्चावच-योनीर् गच्छताम् । यद् वा, भवाब्धौ निमज्ज्य, पश्चात् उन्मज्जतां सन्तरिष्यताम् । परमायनं परमाश्रयः । ब्रह्म-विद इति, आत्म-तत्त्व-मात्रोपदेशेन भवाब्धि-तारण-सिद्धेः । यद् वा, वेदार्थ-वेदिनः, शाब्दे परे च निष्णातं ब्रह्मण्य्-उपशमाश्रयं [भा।पु। ११.३.२१] इति गुरु-लक्षणोक्तेः ॥३२॥</p>
<hr>
<p><strong>सनातन-गोस्वामी (दिग्-दर्षिनी) :</strong> [बृ।भ। २.७.१४] तत्र हेतुः&mdash;<strong>निमज्ज्योन्मज्जताम्</strong> उच्चावच-योनीर् गच्छताम् । यद् वा, <strong>घोरे भवाब्धाव्</strong> एव निमज्ज्योन्मज्जतां तस्माद् उत्थातुम् इच्छताम् इत्य् अर्थः । <strong>ब्रह्म</strong> पर-ब्रह्म-तत्त्वं वेदं वा <strong>विदन्तीति</strong> तथा ते सकल-वेद-तात्पर्य-गोचर-परम-रहस्य-मदीय-भक्ति-माहात्म्य-वेत्तार इत्य् अर्थः । अत एव <strong>शान्ता</strong> मोक्षेऽप्य् अपेक्षा-राहित्यात् ॥३२॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> निमज्ज्योन्मज्जतां नीचोच्च-योनीर् गच्छतां परमायणं परमाश्रयः ॥३२॥</p>
<p>———————————————————————————————————————</p>
<p><strong>॥ ११.२६.३३ ॥</strong></p>
<p><strong>अन्नं हि प्राणिनां प्राण आर्तानां शरणं त्व् अहम् ।</strong><br>
धर्मो वित्तं नृणां प्रेत्य सन्तोऽर्वाग् बिभ्यतोऽरणम् ॥**</p>
<p><strong>श्रीधर-स्वामी (भावार्थ-दीपिका) :</strong> किं च, यथान्नम् एव प्राणो जीवनम् । अहम् एव यथा शरणम् । धर्म एव यथा प्रेत्य पर-लोके वित्तम् । तथा सन्त एवार्वाक् संसार-पाताद् बिभ्यतः पुंसः अरणं शरणम् ॥३३॥</p>
<hr>
<p><strong>सनातन-गोस्वामी :</strong> [ह।भ।वि। १०.२१३] किं च, यथान्नम् एव प्राणिनां प्राणा जीवनम् । अहम् एव यथा शरणम् । धर्म एव यथा प्रेत्य पर-लोके वित्तम् । तथा सन्त एवार्वाक् सर्वान्ते संसार-पतनाद् बिभ्यतः पुंसः । अरणं शरणम् । यद् वा, यतः कुतश्चिद् बिभ्यतो जनस्य अर्वाक् नूतनं जीर्णत्वादि-दोष-हीनं शरणम् ॥३३॥</p>
<hr>
<p><strong>सनातन-गोस्वामी (दिग्-दर्षिनी) :</strong> [बृ।भ। २.७.१४] किं च, यथा <strong>अन्नम्</strong> एव <strong>प्राणो</strong> जीवनम् <strong>अहम्</strong> एव, यथा <strong>शरणम्</strong> । <strong>धर्म</strong> एव यथा <strong>प्रेत्य</strong> पर-लोके वित्तम् तथा <strong>सन्त</strong> एव <strong>अर्वाक्</strong> संसार-पतनाद् बिभ्यतः पुंसः <strong>अरणं</strong> शरणम् इत्य् अर्थः ॥३३॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> यथा प्राणिनाम् अन्नार्थिनाम् अन्नम् एव, प्राणाः अन्नं विना प्राणा न सिद्ध्यन्ति, तथैव भक्तीच्छूनां सन्त एव भक्तिः, तान् विना भक्तिर् न सिद्ध्यति । यथैवार्तानाम् अनाथानाम् अहम् एव शरणं रक्षकस् तथैव भक्तीच्छूनां सन्त एव रक्षकाः । यथैव नॄणां प्रेत्य मृत्वा काल-पाशाद् बिभ्यतां धर्म एव वित्तं शरणम्, तथैव नरस्य भजन-मार्गं प्राप्य वर्तमानस्य अर्वाक् इतस् ततः काम-क्रोधादि-वर्त्म-पाति-पशाद् बिभ्यतः सन्त एव भक्ति-मार्ग-रक्षकाः शरनम् ॥३३॥</p>
<p>———————————————————————————————————————</p>
<p><strong>॥ ११.२६.३४ ॥</strong></p>
<p><strong>सन्तो दिशन्ति चक्षूंषि बहिर् अर्कः समुत्थितः ।</strong><br>
देवता बान्धवाः सन्तः सन्त आत्माहम् एव च ॥**</p>
<p><strong>मध्वाचार्यः (भागवत-तात्पर्यम्) :</strong> भगवतो\ऽपि सतां मध्ये प्रधानत्वात् सतो\ऽहम् एव इत्य् उच्यते ।</p>
<blockquote>
<p>विष्णोश् च सत्-प्रधानत्वान् न सतां विद्यते परम् । &gt;
इत्य् आहुर् वेद-विदुषः स हि सर्वेश्वरेश्वरः ॥ इति च ॥३४॥</p></blockquote>
<hr>
<p><strong>श्रीधर-स्वामी (भावार्थ-दीपिका) :</strong> किं च, सन्तश् चक्षूंषि स-गुण-निर्गुण-ज्ञानानि । अर्कः पुनः सम्यग् उत्थितोऽपि बहिः, तद् अप्य् एकम् एव चक्षुर् इत्य् अर्थः ॥३४॥</p>
<hr>
<p><strong>सनातन-गोस्वामी :</strong> [ह।भ।वि। १०.२१४] किं च, चक्षूंषि स-गुण-निर्गुण-ज्ञानानि । अर्कः पुनः सम्यग् उत्थितोऽपि बहिः, तद् अप्य् एकम् एव चक्षुर् इत्य् अर्थः । अतः सतां सेवयैव कृतार्थता स्यात्, इत्य् आह&mdash;देवता इति ॥३४॥</p>
<hr>
<p><strong>सनातन-गोस्वामी (दिग्-दर्षिनी) :</strong> [बृ।भ। २.७.१४] किं च, <strong>सन्तः चक्षूंषि</strong> सगुण-निर्गुण-ज्ञानानि, यद् वा, भगवद्-भक्ति-माहात्म्य-ज्ञानानि गौरवेण वैचित्र्या वा बहुत्वं दिशन्ति वितरन्ति । <strong>अर्कः</strong> <strong>सम्यग् उत्थित</strong> एव <strong>बहिर्</strong> एव तद् अप्य् एकम् एव परिच्छिन्नत्वेनाल्पतरम् एव वा चक्षुर् दिशतीत्य् अर्थः । किं बहुना, सन्त एव <strong>देवताः</strong> सर्वा <strong>बान्धवाश्</strong> च सर्वे <strong>सन्त</strong> एव <strong>आत्मा</strong> सर्व-जीवानां चेतयिता प्रियो वा । सन्त इत्य् अस्य पुनः-प्रयोगो निर्धारणार्थः । अप्य्-अर्थे <strong>च</strong>-कारः । सन्त एव अहम् अपि । यद् वा, अहम् एव तु सन्तः न ते मत्तो भिन्ना इत्य् अर्थ इति ॥३४॥</p>
<hr>
<p><strong>जीव-गोस्वामी (क्रम-सन्दर्भः) :</strong> ननु भवान् एवार्तानां शरणं चेत् किं सद्भिर् इत्य् आशङ्क्याह&mdash;सन्त इति॥३४॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> किं बहुना, सतां मार्गे प्रतिष्ठासूनां नृणां सन्त एव सर्व-निर्वाहका इत्य् आह&mdash;सन्त एव मां साक्षाद् दर्शयितुं चक्षूंषि नव-विध-भजनानि दिशन्ति ददति । किं च, सूर्यं विना चक्षुर्भिर् अपि न कार्य-सिद्धिर् इति चेत् सन्त एव बहिः-स्थितः सम्यग् उत्थितो\ऽर्कः भजन-चक्षुः-प्रकाशक इति भावः । तस्माद् भक्ति-वर्त्म-चारिणां सन्त एव देवता, न त्व् इन्द्राद्याः । सन्त एव बान्धवा न तु पितृ-पितृव्य-मातुलादयः । सन्त एव आत्मा प्रेमास्पदम्, न तु देहो जीवात्मा वा । एवं सन्त एवाहम् इष्ट-देवो, न तु तांस् त्यक्त्वा प्रतिमारूपो\ऽहम् अपीति भावः ॥३४॥</p>
<p>———————————————————————————————————————</p>
<p><strong>॥ ११.२६.३५ ॥</strong></p>
<p><strong>वैतसेनस् ततोऽप्य् एवम् उर्वश्या लोक-निष्पृहः।</strong><br>
मुक्त-सङ्गो महीम् एताम् आत्मारामश् चचार ह ॥**</p>
<p><strong>श्रीधर-स्वामी (भावार्थ-दीपिका) :</strong> अध्यायार्थम् उपसंहरति, वैतसेन इति । सुद्युम्न-भावेनोमावनं प्रविष्टस्य वीता सेना स्त्री-भावं प्राप्ता यस्य तस्य स्त्री-भावं प्राप्तस्य पुत्रो वैतसेनः पुरूरवाः । एवम् उक्त-प्रकारेणोर्वश्या लोकात् स्थानाद् अवलोकनाद् वा निस्पृहस् ततोऽपि सत्-सङ्गाद् अपि हेतोर् मुक्त-सङ्गः सन्न् आत्मारामो भूत्वा यथेष्टं चचारेति ॥३५॥</p>
<hr>
<p><strong>जीव-गोस्वामी (क्रम-सन्दर्भः) :</strong> एवम् अभीष्टं वर्णयित्वा प्रसङ्गम् उपसंहरति । वैतसेन इति ॥३५॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> अध्यायार्थम् उपसंहरति&mdash;वैतसेन इति । वीता स्त्रीत्व-प्राप्त्या वैरूप्यं प्राप्ता सेना यस्य स वीत-सेनः । सुद्युम्नो नवम-स्कन्धे ख्यात्स् तस्य पुत्रो वैतसेनः पुरूरवाः । एवम् उक्त-प्रकारेण ततो\ऽपि ऊर्वशी-लोकाद् अपि एतां महीं चचार । यत ऊर्वश्या लोकात् स्थानाद् अवलोकनाद् वा निस्पृहः ॥३५॥</p>
<p>इति सारार्थ-दर्शिन्यां हर्षिण्यां भक्त-चेतसाम् ।</p>
<p>एकादशे तु षड्विंशः सङ्गतः सङ्गतः सताम् ॥</p>
<p>———————————————————————————————————————</p>
<p>इति श्रीमद्-भागवते महा-पुराणे ब्रह्म-सूत्र-भाष्ये</p>
<p>पारमहंस्यां संहितायां वैयासिक्याम् एकादश-स्कन्धे</p>
<p>श्री-भगवद्-उद्धव-संवादे</p>
<p>ऐल-गीतं नाम</p>
<p>षड्विंशो\ऽध्यायः</p>
<p>॥ ११.२६ ॥</p>
<p>———————————————————————————————————————</p>

  </div>
</article>


        

        



    <aside class="card border noPrint" id="section-tree-item-bhAgavatam_gauDIya-prastutiH_11_26_aila-gItam_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/purANam_vaiShNavam/bhAgavatam/gauDIya-prastutiH/11/26_aila-gItam/">२६ ऐल-गीतम् </a>
            <a data-toggle="collapse" href="#section-tree-item-body-bhAgavatam_gauDIya-prastutiH_11_26_aila-gItam_md" role="button" aria-expanded="false" aria-controls="section-tree-item-body-bhAgavatam_gauDIya-prastutiH_11_26_aila-gItam_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-bhAgavatam_gauDIya-prastutiH_11_26_aila-gItam_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: २६ ऐल-गीतम्</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/purANam_vaiShNavam/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/purANam_vaiShNavam/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/purANam_vaiShNavam/actions/workflows/build.yml"><img src="https://github.com/vishvAsa/purANam_vaiShNavam/actions/workflows/build.yml/badge.svg"> Built </a> on 2025 Aug 25 05:46:07 UTC. (<a href="http://google.com/search?q=05%3a46%3a07%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
