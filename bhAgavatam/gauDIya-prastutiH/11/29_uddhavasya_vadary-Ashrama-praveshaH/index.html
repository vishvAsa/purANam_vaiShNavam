<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>पुराणे विश्वासटिप्पन्यः  | २९ उद्धवस्य वदर्य्-आश्रम-प्रवेशः</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/purANam_vaiShNavam/bhAgavatam/gauDIya-prastutiH/11/29_uddhavasya_vadary-Ashrama-praveshaH/" rel="alternate" type="application/rss+xml" title="पुराणे विश्वासटिप्पन्यः" />
    <link href="/purANam_vaiShNavam/bhAgavatam/gauDIya-prastutiH/11/29_uddhavasya_vadary-Ashrama-praveshaH/" rel="feed" type="application/rss+xml" title="पुराणे विश्वासटिप्पन्यः" />

    <meta property="og:url" content="https://vishvAsa.github.io/purANam_vaiShNavam/bhAgavatam/gauDIya-prastutiH/11/29_uddhavasya_vadary-Ashrama-praveshaH/">
  <meta property="og:site_name" content="पुराणे विश्वासटिप्पन्यः">
  <meta property="og:title" content="२९ उद्धवस्य वदर्य्-आश्रम-प्रवेशः">
  <meta property="og:description" content="॥ ११.२९.१ ॥
श्री-उद्धव उवाच—
सुदुस्तराम्1 इमां मन्ये योग-चर्याम् अनात्मनः ।
यथाञ्जसा पुमान् सिध्येत् तन् मे ब्रूह्य् अञ्जसाच्युत ॥
श्रीधर-स्वामी (भावार्थ-दीपिका) :
ऊनत्रिंशे तु यः पूर्वं विस्तरेण निरूपितः ।
भक्ति-योगस् तम् एवाह स्वभक्ताय समासतः ॥
अतिक्लेशम् इवालक्ष्य योगेऽसङ्गैक-सम्पदि ।
सुखोपायं पुनः कृष्णम् उद्धवः परिपृच्छति ॥
अनात्मनोऽवशीकृत-मनसः अञ्जसा अप्रयासतो यथा सिध्येत्, तत् तथा अञ्जसा सुबोधं यथा तथा मे ब्रूहि ॥१॥
जीव-गोस्वामी (क्रम-सन्दर्भः) : यथा । तत्र यद्यपि पूर्वाध्याय-समाप्तौ उक्ताया ज्ञान-योग-चर्याया भक्ति-सह-भावेनैव स्वफल-जनकत्वं श्री-भगवतोक्तं, तथापि तां ज्ञान-योग-चर्याम् अंशतोऽप्य् अनङ्गीकुर्वता परमैकान्तिना श्रीमद्-उद्धवेन—सुदुश्चराम् इमाम् इत्य्-आदि पद्य-द्वये । स्व-वाक्ये तस्या दुष्करत्वेन प्रायः फल-पर्यवसायित्वाभावेन चोक्तत्वात्, शुश्रूषमाणाया भक्तेस् तु सुकरत्वेनावश्यक-फल-पर्यवसायित्वेन चाभिप्रेतत्वात् । तद्-भक्तिर् एव कर्तव्येति स्वाभिप्रायो दर्शितः ॥१-२॥ (भक्ति-सन्दर्भ ३२६)">
  <meta property="og:locale" content="en_us">
  <meta property="og:type" content="article">
    <meta property="article:section" content="bhagavatam">

  <meta itemprop="name" content="२९ उद्धवस्य वदर्य्-आश्रम-प्रवेशः">
  <meta itemprop="description" content="॥ ११.२९.१ ॥
श्री-उद्धव उवाच—
सुदुस्तराम्1 इमां मन्ये योग-चर्याम् अनात्मनः ।
यथाञ्जसा पुमान् सिध्येत् तन् मे ब्रूह्य् अञ्जसाच्युत ॥
श्रीधर-स्वामी (भावार्थ-दीपिका) :
ऊनत्रिंशे तु यः पूर्वं विस्तरेण निरूपितः ।
भक्ति-योगस् तम् एवाह स्वभक्ताय समासतः ॥
अतिक्लेशम् इवालक्ष्य योगेऽसङ्गैक-सम्पदि ।
सुखोपायं पुनः कृष्णम् उद्धवः परिपृच्छति ॥
अनात्मनोऽवशीकृत-मनसः अञ्जसा अप्रयासतो यथा सिध्येत्, तत् तथा अञ्जसा सुबोधं यथा तथा मे ब्रूहि ॥१॥
जीव-गोस्वामी (क्रम-सन्दर्भः) : यथा । तत्र यद्यपि पूर्वाध्याय-समाप्तौ उक्ताया ज्ञान-योग-चर्याया भक्ति-सह-भावेनैव स्वफल-जनकत्वं श्री-भगवतोक्तं, तथापि तां ज्ञान-योग-चर्याम् अंशतोऽप्य् अनङ्गीकुर्वता परमैकान्तिना श्रीमद्-उद्धवेन—सुदुश्चराम् इमाम् इत्य्-आदि पद्य-द्वये । स्व-वाक्ये तस्या दुष्करत्वेन प्रायः फल-पर्यवसायित्वाभावेन चोक्तत्वात्, शुश्रूषमाणाया भक्तेस् तु सुकरत्वेनावश्यक-फल-पर्यवसायित्वेन चाभिप्रेतत्वात् । तद्-भक्तिर् एव कर्तव्येति स्वाभिप्रायो दर्शितः ॥१-२॥ (भक्ति-सन्दर्भ ३२६)">
  <meta itemprop="wordCount" content="6978">
  <meta name="twitter:card" content="summary">
  <meta name="twitter:title" content="२९ उद्धवस्य वदर्य्-आश्रम-प्रवेशः">
  <meta name="twitter:description" content="॥ ११.२९.१ ॥
श्री-उद्धव उवाच—
सुदुस्तराम्1 इमां मन्ये योग-चर्याम् अनात्मनः ।
यथाञ्जसा पुमान् सिध्येत् तन् मे ब्रूह्य् अञ्जसाच्युत ॥
श्रीधर-स्वामी (भावार्थ-दीपिका) :
ऊनत्रिंशे तु यः पूर्वं विस्तरेण निरूपितः ।
भक्ति-योगस् तम् एवाह स्वभक्ताय समासतः ॥
अतिक्लेशम् इवालक्ष्य योगेऽसङ्गैक-सम्पदि ।
सुखोपायं पुनः कृष्णम् उद्धवः परिपृच्छति ॥
अनात्मनोऽवशीकृत-मनसः अञ्जसा अप्रयासतो यथा सिध्येत्, तत् तथा अञ्जसा सुबोधं यथा तथा मे ब्रूहि ॥१॥
जीव-गोस्वामी (क्रम-सन्दर्भः) : यथा । तत्र यद्यपि पूर्वाध्याय-समाप्तौ उक्ताया ज्ञान-योग-चर्याया भक्ति-सह-भावेनैव स्वफल-जनकत्वं श्री-भगवतोक्तं, तथापि तां ज्ञान-योग-चर्याम् अंशतोऽप्य् अनङ्गीकुर्वता परमैकान्तिना श्रीमद्-उद्धवेन—सुदुश्चराम् इमाम् इत्य्-आदि पद्य-द्वये । स्व-वाक्ये तस्या दुष्करत्वेन प्रायः फल-पर्यवसायित्वाभावेन चोक्तत्वात्, शुश्रूषमाणाया भक्तेस् तु सुकरत्वेनावश्यक-फल-पर्यवसायित्वेन चाभिप्रेतत्वात् । तद्-भक्तिर् एव कर्तव्येति स्वाभिप्रायो दर्शितः ॥१-२॥ (भक्ति-सन्दर्भ ३२६)">
<script type="text/javascript">
    
    let baseURL = "https:\/\/vishvAsa.github.io\/purANam_vaiShNavam\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/purANam_vaiShNavam\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/purANam_vaiShNavam\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/purANam_vaiShNavam\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/purANam_vaiShNavam\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvya\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/purANam_vaiShNavam\/bhAgavatam\/gauDIya-prastutiH\/11\/29_uddhavasya_vadary-Ashrama-praveshaH\/".replace(basePath, "/");
  pageVars.pageParams = {};
  pageVars.pageSource = "bhAgavatam\/gauDIya-prastutiH\/11\/29_uddhavasya_vadary-Ashrama-praveshaH.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/purANam_vaiShNavam/webpack_dist/uiLib-bundle.js"></script>







    <link rel="stylesheet" href="/purANam_vaiShNavam/webpack_dist/uiLib.css">
<link rel="stylesheet" href="/purANam_vaiShNavam/css/uiLibPrint.css" media="print" >
<link rel="stylesheet" href="/purANam_vaiShNavam/css/fonts.css" >
<link rel="stylesheet" href="/purANam_vaiShNavam/css/@fortawesome/fontawesome-free/css/solid.min.css">

<link rel="stylesheet" href="/purANam_vaiShNavam/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/29_uddhavasya_vadary-Ashrama-praveshaH/" />
<link rel="alternate" hreflang="sa-Deva" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/29_uddhavasya_vadary-Ashrama-praveshaH/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/29_uddhavasya_vadary-Ashrama-praveshaH/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/29_uddhavasya_vadary-Ashrama-praveshaH/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/29_uddhavasya_vadary-Ashrama-praveshaH/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/29_uddhavasya_vadary-Ashrama-praveshaH/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/29_uddhavasya_vadary-Ashrama-praveshaH/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/29_uddhavasya_vadary-Ashrama-praveshaH/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/29_uddhavasya_vadary-Ashrama-praveshaH/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/29_uddhavasya_vadary-Ashrama-praveshaH/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/29_uddhavasya_vadary-Ashrama-praveshaH/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/29_uddhavasya_vadary-Ashrama-praveshaH/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/29_uddhavasya_vadary-Ashrama-praveshaH/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/29_uddhavasya_vadary-Ashrama-praveshaH/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/29_uddhavasya_vadary-Ashrama-praveshaH/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/29_uddhavasya_vadary-Ashrama-praveshaH/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/29_uddhavasya_vadary-Ashrama-praveshaH/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/29_uddhavasya_vadary-Ashrama-praveshaH/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/29_uddhavasya_vadary-Ashrama-praveshaH/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/29_uddhavasya_vadary-Ashrama-praveshaH/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/29_uddhavasya_vadary-Ashrama-praveshaH/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/29_uddhavasya_vadary-Ashrama-praveshaH/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/29_uddhavasya_vadary-Ashrama-praveshaH/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/29_uddhavasya_vadary-Ashrama-praveshaH/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/29_uddhavasya_vadary-Ashrama-praveshaH/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/29_uddhavasya_vadary-Ashrama-praveshaH/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/29_uddhavasya_vadary-Ashrama-praveshaH/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/29_uddhavasya_vadary-Ashrama-praveshaH/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/29_uddhavasya_vadary-Ashrama-praveshaH/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/29_uddhavasya_vadary-Ashrama-praveshaH/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/29_uddhavasya_vadary-Ashrama-praveshaH/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/29_uddhavasya_vadary-Ashrama-praveshaH/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/29_uddhavasya_vadary-Ashrama-praveshaH/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/29_uddhavasya_vadary-Ashrama-praveshaH/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/29_uddhavasya_vadary-Ashrama-praveshaH/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/29_uddhavasya_vadary-Ashrama-praveshaH/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/29_uddhavasya_vadary-Ashrama-praveshaH/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/29_uddhavasya_vadary-Ashrama-praveshaH/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/29_uddhavasya_vadary-Ashrama-praveshaH/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/29_uddhavasya_vadary-Ashrama-praveshaH/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/29_uddhavasya_vadary-Ashrama-praveshaH/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/29_uddhavasya_vadary-Ashrama-praveshaH/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/29_uddhavasya_vadary-Ashrama-praveshaH/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/29_uddhavasya_vadary-Ashrama-praveshaH/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/29_uddhavasya_vadary-Ashrama-praveshaH/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">पुराणे विश्वासटिप्पन्यः <br/> २९ उद्धवस्य वदर्य्-आश्रम-प्रवेशः</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/purANam_vaiShNavam/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="२९ उद्धवस्य वदर्य्-आश्रम-प्रवेशः">२९ उद्धवस्य वदर्य्-आश्रम-प्रवेशः</h1>
    
    <a id="editLink" class="btn btn-primary noPrint"  href="https://github.com/vishvAsa/purANam_vaiShNavam/edit/content/bhAgavatam/gauDIya-prastutiH/11/29_uddhavasya_vadary-Ashrama-praveshaH.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <p><strong>॥ ११.२९.१ ॥</strong></p>
<p><strong>श्री-उद्धव उवाच&mdash;</strong></p>
<p><strong>सुदुस्तराम्</strong><sup id="fnref:1"><a href="#fn:1" class="footnote-ref" role="doc-noteref">1</a></sup> <strong>इमां मन्ये योग-चर्याम् अनात्मनः ।</strong></p>
<p><strong>यथाञ्जसा पुमान् सिध्येत् तन् मे ब्रूह्य् अञ्जसाच्युत ॥</strong></p>
<p><strong>श्रीधर-स्वामी (भावार्थ-दीपिका) :</strong></p>
<p>ऊनत्रिंशे तु यः पूर्वं विस्तरेण निरूपितः ।</p>
<p>भक्ति-योगस् तम् एवाह स्वभक्ताय समासतः ॥</p>
<p>अतिक्लेशम् इवालक्ष्य योगेऽसङ्गैक-सम्पदि ।</p>
<p>सुखोपायं पुनः कृष्णम् उद्धवः परिपृच्छति ॥</p>
<p><strong>अनात्मनो</strong>ऽवशीकृत-मनसः <strong>अञ्जसा</strong> अप्रयासतो <strong>यथा सिध्येत्</strong>, <strong>तत्</strong> तथा <strong>अञ्जसा</strong> सुबोधं यथा तथा <strong>मे ब्रूहि</strong> ॥१॥</p>
<hr>
<p><strong>जीव-गोस्वामी (क्रम-सन्दर्भः) :</strong> यथा । तत्र यद्यपि पूर्वाध्याय-समाप्तौ उक्ताया ज्ञान-योग-चर्याया भक्ति-सह-भावेनैव स्वफल-जनकत्वं श्री-भगवतोक्तं, तथापि तां ज्ञान-योग-चर्याम् अंशतोऽप्य् अनङ्गीकुर्वता परमैकान्तिना श्रीमद्-उद्धवेन&mdash;सुदुश्चराम् इमाम् इत्य्-आदि पद्य-द्वये । स्व-वाक्ये तस्या दुष्करत्वेन प्रायः फल-पर्यवसायित्वाभावेन चोक्तत्वात्, शुश्रूषमाणाया भक्तेस् तु सुकरत्वेनावश्यक-फल-पर्यवसायित्वेन चाभिप्रेतत्वात् । तद्-भक्तिर् एव कर्तव्येति स्वाभिप्रायो दर्शितः ॥१-२॥ (भक्ति-सन्दर्भ ३२६)</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong></p>
<p>महा-तीर्थ-महा-भक्ताश्रयाद् भक्तिर् यथा तथा ।</p>
<p>भूतेष्व् आत्मेक्षणान् मुक्तिश् चोनत्रिंशे निरूपिता ॥</p>
<p>कृष्णो यत् सुदृढं ज्ञानं यत्नाद् उपदिदेश तत् ।</p>
<p>नाग्रहीद् उद्धवस् तज् ज्ञापकं श्लोक-पञ्चकम् ॥</p>
<p><strong>अनात्मनो</strong> देहाध्यास-रहितस्य योगिनो <strong>योग-चर्या</strong> उक्ता । <strong>इमाम्</strong> अन्यैः <strong>सुदुश्चरांमन्ये</strong> । <strong>अञ्जसा</strong> शीघ्रं <strong>यथा सिध्येत्</strong>, तथा त्वं शीघ्रं कथयेति । अञ्जसेत्य् अस्य क्रिया-भेदान् न पौनरुक्त्य-दोषः ॥१॥</p>
<p>———————————————————————————————————————</p>
<p><strong>॥ ११.२९.२ ॥</strong></p>
<p><strong>प्रायशः पुण्डरीकाक्ष युञ्जन्तो योगिनो मनः ।</strong><br>
विषीदन्त्य् असमाधानान् मनो-निग्रह-कर्शिताः ॥**</p>
<p><strong>श्रीधर-स्वामी (भावार्थ-दीपिका) :</strong> सुदुष्करतां प्रपञ्चति&mdash;प्रायश इति । <strong>मनो युञ्जन्तो</strong> निगृह्णन्तो <strong>विषीदन्ति</strong> क्लिश्यन्ति । कुतः ? <strong>असमाधानाद्</strong> अनिग्रहात् । कथञ्चिन् <strong>मनसो निग्रहे</strong> च <strong>कर्शिताः</strong> श्रान्ताः सन्तः ॥२॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> उक्त-लक्षण-योग-चर्यायाः सुदुश्चरत्वं प्रपञ्चयति&mdash;प्रायश इति । <strong>युञ्जन्तो</strong> ब्रह्मणि <strong>मनो</strong> निवेशयन्तः । <strong>असमाधानात्</strong> समाध्य्-असामर्थ्यात् <strong>मनसो निग्रहे कर्षिताः</strong> श्रान्ताः ॥२॥</p>
<p>———————————————————————————————————————</p>
<p><strong>॥ ११.२९.३ ॥</strong></p>
<p><strong>अथात आनन्द-दुघं पदाम्बुजं</strong></p>
<p><strong>हंसाः श्रयेरन्न् अरविन्द-लोचन ।</strong></p>
<p><strong>सुखं नु विश्वेश्वर योग-कर्मभिस्</strong></p>
<p><strong>त्वन्-माययामी विहता न मानिनः ॥</strong></p>
<p><strong>श्रीधर-स्वामी (भावार्थ-दीपिका) :</strong> यस्माद् एवं केवलं विषीदन्ति, <strong>अथातः</strong> अत एव ये <strong>हंसाः</strong> सारासार-विवेक-चतुराः, ते त्व् <strong>आनन्द-दुघं</strong> समस्तानन्द-परिपूरकं तव <strong>पदाम्बुजम्</strong> एव <strong>सुखं</strong> यथा भवति तथा <strong>नु</strong> निश्चितं <strong>श्रयेरन्</strong> सेवन्ते । <strong>अमी तु त्वन्-मायया विहताः</strong> । के ? ये <strong>योग-कर्मभिर् मानिनः</strong> सन्तो न श्रयन्ते ।</p>
<p>यद् वा, <strong>अमी</strong> त्वद्-भक्तास् <strong>त्वन्-मायया न विहता</strong>, अत एव <strong>योग-कर्मभिः</strong> कृत्वा <strong>मानिनो</strong> न भवन्ति । अन्ये तु त्वन्-मायया मोहिताः सन्तो&mdash;&quot;वयं योगज्ञाः, वयं कर्म-कुशलाः&quot; इति केवलं गर्विता भवन्ति, न तु मुच्यन्त इत्य् अर्थः ॥३॥</p>
<hr>
<p><strong>जीव-गोस्वामी (क्रम-सन्दर्भः) :</strong> तद् एवं तां ज्ञान-योग-चर्याम् अनादृत्य भक्तिम् एवापि कुर्वाणास् तव श्री-कृष्ण-रूपस्यैव भक्तिं तादृशास् तु ज्ञान-योगादि-फलानादरेणैव कुर्वन्तीति पुनर् आह चतुर्भिः&mdash;अथातेति । यस्माद् एवं, केचन विषीदन्ति&mdash;<strong>अथात</strong> अत एव <strong>ये हंसा</strong> सारासार-विवेक-चतुरास् ते तु समस्तानन्द-पूरकं <strong>पदाम्बुजम्</strong> एव <strong>नु</strong> निश्चितं <strong>सुखं</strong> यथा स्यात् तथा <strong>श्रयेरन्</strong> सेवन्ते । पदाम्बुजस्य सम्बन्धि-पदानुरक्तिः साक्षाद् दृश्यमान-त्वदीय-पदाम्बुजाभिव्यञ्जनार्था । <strong>अमी च</strong> शुद्ध-भक्ता <strong>योग-कर्माभिस्त्वन्-मायया</strong> च <strong>विहता</strong> कृत-भक्तानुष्ठानान्तराया <strong>न</strong> भवन्ति । यतो न च <strong>मानिनस्</strong> ते, मानिनोऽपि न भवन्ति । पुरुषार्थ-साधने भगवतो निरुपाधि-दीन-जन-कृपाया एव साधकतमत्वं मन्यन्ते, न योगि-प्रभृतिवत् स्व-प्रयत्नस्येत्य् अर्थः ॥३॥ (भक्ति-सन्दर्भ ३२६)</p>
<hr>
<p><strong>विश्वनाथ-चक्रवर्ती (सारार्थ-दर्शिणी) : हंसाः</strong> सारासार-विवेचन-पराः <strong>सुखं</strong> यथा स्यात् तथा <strong>श्रयेरन्</strong> श्रयन्ते । ये तु योग-कर्मभिर् <strong>मानिनः</strong>&quot;वयं योगिनो वयं ज्ञानिनो, वयं कर्मिणः&quot; इत्य् अभिमानवन्तः, ते तु त्वन्-मायया विहताः सन्तो नाश्रयेरन्, अत एव विषीदन्ति ॥३॥</p>
<p>———————————————————————————————————————</p>
<p><strong>॥ ११.२९.४ ॥</strong></p>
<p><strong>किं चित्रम् अच्युत तवैतद् अशेष-बन्धो</strong></p>
<p><strong>दासेष्व् अनन्य-शरणेषु यद् आत्म-सात्त्वम् ।</strong></p>
<p><strong>योऽरोचयत् सह मृगैः स्वयम् ईश्वराणां</strong></p>
<p><strong>श्रीमत्-किरीट-तट-पीडित-पाद-पीठः ॥</strong></p>
<p><strong>श्रीधर-स्वामी (भावार्थ-दीपिका) :</strong> त्वद्-भक्तास् तु त्वत्-प्रसादेन कृतार्था भवन्तीति नातिचित्रम् इत्य् आह&mdash;किम् इति । <strong>अनन्य-शरणेषु दासेषु तवात्म-सात्त्वं</strong> तद्-अधीनत्वं यद् यथा नन्द-गोपी-बलि-प्रभृतिष्व् <strong>एतत् किं चित्रं ?</strong> नाश्चर्यम् इत्य् अर्थः । यतो <strong>यो</strong> भवान् श्री-राम-रूपेण <strong>मृगैर्</strong> वानरैः <strong>सह,</strong> साहित्यं सख्यम् इति यावत्, <strong>अरोचयत्</strong> प्रीत्या कृतवान् । कथंभूतः ? <strong>ईश्वराणां</strong> ब्रह्मादीनां यानि <strong>श्रीमन्ति किरीटानि</strong> तेषां <strong>तटान्य्</strong> अग्राणि तैः <strong>पीडितं</strong> विलुठितं <strong>पाद-पीठं</strong> यस्य । स्वयं तथाभूतोऽपि सन् ॥४॥</p>
<hr>
<p><strong>जीव-गोस्वामी (क्रम-सन्दर्भः) :</strong> एवम्-भूतस्य भक्तस्य ज्ञान-योगादीनां यत् फलं तन् मात्रं न, किन्त्व् अन्यन् महद् एवेत्य् आह&mdash;<strong>किं चित्रम्</strong> इति । <strong>अशेष-बन्धोदासेष्व् अनन्य-शरणेषु</strong>, यद् वा, <strong>अशेषाणाम्</strong> असुर-पर्यन्तानां यो <strong>बन्धुर्</strong> मोक्षादि-दानैर् निरुपाधि-हित-कारी, हे तथा-भूत ! <strong>तवैतत् किं चित्रं</strong> यद् <strong>अनन्य-शरणेषु</strong> ज्ञान-योग-कर्माद्य्-अनुष्ठान-विमुखेषु <strong>दासेषु</strong> शुद्ध-भक्तेषु बलि-प्रभृतिषु <strong>आत्म-सात्त्वं,</strong> तेषां य आत्मा तद्-अधीनत्वम् इत्य् अर्थः । तद् उक्तम्&mdash;न साधयति मां योगः [भा।पु। ११.१२.१] इत्य्-आदि । तस्य <strong>तव</strong> तथा-भूतेषु न जाति-गुणाद्य्-अपेक्षा चेत्य् अन्तरङ्ग-लीलायाम् अपि दृश्यत इत्य् आह&mdash;<strong>यः</strong> इति । <strong>सह</strong> इति सह-भावं सख्यम् इत्य् अर्थः । <strong>मृगैर्</strong> वृन्दावन-चारिभिः । स्वयं तु कथम्भूतोऽपि ? <strong>ईश्वराणाम्</strong> इत्य्-आदि-लक्षणोऽपि । ईश्वराः श्री-शिव-ब्रह्मादयः । ज्ञान-योगादि-परम-फल-रूपापि या मुक्तिः, तां दैत्येभ्यो ददासि । पाण्डवादि-सख्य-दौत्य-वीरासनादि-स्थितिवद् दासानां तु स्वयम् अधीनो भवसि । अत एवम्भूतस्य श्री-कृष्णस्यैव तव भक्तिर् मुख्येति भावः ॥४॥ (भक्ति-सन्दर्भ ३२७)</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> त्वां केवलं भजन्तस् तु त्वद्-वात्सल्य-पात्री-भवन्तीति न चित्रम् इत्य् आह&mdash;किं चित्रम् इति । <strong>अनन्य-शरणेषु</strong> ज्ञान-योग-कर्माद्य्-अनुष्ठान-रहितेषु <strong>दासेषु</strong> । <strong>आत्म-सात्त्वं</strong> तेषां य आत्मा, तद्-अधीनत्वम् इति सन्दर्भः । राज्ञा स्व-पुरं विप्र-सात्कृतं विप्राधीनं कृतम् इतिवत् दासैस् त्वम् आत्म-सात्कृत इति तव आत्म-सात्त्वम् आत्म-सात्कृतम् इत्य् अर्थः । तद् एवाह&mdash;<strong>यो</strong> भवान् श्री-राम-रूपेण <strong>मृगैर्</strong> वानरैर् <strong>सह</strong> इति सह-भावं सख्यम् <strong>अरोचयत्</strong> स्वस्मै रोचितम् अकरोत् ।</p>
<p>यद् वा&mdash;<strong>मृगैर्</strong> वृन्दावन-स्थ-हरिणैः साहित्यं गाश् चारयन्न् <strong>अरोचयत्</strong> । तथा मृगैर् वानरैश् च साहित्यं नवनीतं चोरयन्न् अरोचयत् । तेन त्वद्-उक्त-लक्षणम् इमं ज्ञान-योगं किं तैर् अभ्यस्तं जानीमः । यतस् तेषां त्वम् अधीन एव वर्तसे । कथं वा अद्वैत-वादिनां ज्ञानिनां त्वं न कस्याप्य् अधीनः कापि श्रुतोऽतो दासा वयं न ज्ञान-योगम् इमं स्वीकुर्म इति व्यञ्जितम् । <strong>पीडितं</strong>&mdash;सङ्घट्ट्य विलुलितम् ॥४ ॥</p>
<p>———————————————————————————————————————</p>
<p><strong>॥ ११.२९.५ ॥</strong></p>
<p>तं त्वाखिलात्म-दयितेश्वरम् आश्रितानां</p>
<p>सर्वार्थ-दं स्व-कृत-विद् विसृजेत को नु ।</p>
<p>को वा भजेत् किम् अपि विस्मृतये\ऽनु भूत्यै</p>
<p>किं वा भवेन् न तव पाद-रजो-जुषां नः ॥</p>
<p><strong>श्रीधर-स्वामी (भावार्थ-दीपिका) :</strong> अतस् त्वां परित्यज्य को नामान्यत् संश्रयेत् ? इत्य् आह&mdash;तं त्वेति । <strong>तम्</strong> एवंभूतं <strong>त्वां को नु विसृजेत्</strong>, न भजेत् ? कथंभूतः ? <strong>स्व-कृत-वित्</strong>, बलि-प्रह्रादादिषु त्वया कृतम् अनुग्रहं जानन् । यद् वा, स्वस्मिन्न् एवान्तर्यामितया कृतम् उपकारं विद्वान् । तद् एवाह&mdash;<strong>अखिलात्म-दयितेश्वरम्</strong> । अखिलस्य जगत आत्मानं चेतयितारम्, आत्मत्वाद् एव दयितं प्रेष्ठं सुसेव्यम्, ईश्वरत्वाद् अवश्यं भजनीयम् । किं च, <strong>आश्रितानां सर्वार्थदम्</strong> ।</p>
<p>तर्हि किं फलोद्देशेनाहं सेव्यः ? नहि नहि । <strong>किम् अप्य्</strong> अनिरुक्तं त्वद्-व्यतिरिक्तं स्वर्गादि त्वया दत्तम् अपि <strong>को वा भजेत्</strong> सेवेत ? कथम्भूतं तत् ? यत् केवलं <strong>भूत्यै</strong> इन्द्रिय-भोगाय । <strong>अनु</strong> अनन्तरम् एव त्वद्-<strong>विस्मृतये</strong> भवति । यद् वा, त्वद्-व्यतिरिक्तं <strong>किम् अपि</strong> देवतान्तरं धर्म-ज्ञानादि-साधनं वा <strong>भूत्यै</strong> ऐश्वर्याय संसारस्य <strong>विस्मृतये</strong> मोक्षाय <strong>को वा भजेत्</strong> ? न कोऽपि</p>
<hr>
<p>ननु तत्-साधनं विना भोग-मोक्षादि-फलं कथं स्यात् ? तत्राह&mdash;किं वेति ? तद् उक्तं&mdash;</p>
<blockquote>
<p>या वै साधन-सम्पत्तिः पुरुषार्थ-चतुष्टये । &gt;
तया विना तद् आप्नोति नरो नारायणाश्रयः ॥ इति ॥५॥</p></blockquote>
<hr>
<p><strong>जीव-गोस्वामी (क्रम-सन्दर्भः) :</strong> फलितम् आह&mdash;तं त्व् इति । <strong>तम्</strong> एवम्भूतं <strong>त्वां स्व-कृत-वित्</strong> प्रसन्न-वदनाम्भोजं पद्म-गर्भारुणेक्षणं [भा।पु। ३.२८.१३] इत्य्-आदि-श्री-कपिल-देवोपदेशतः स्व-सौन्दर्यादि-स्फूर्ति-लक्षणं स्वस्मिन् कृतं त्वदीयोपकारं यो वेत्ति, स <strong>को नु विसृजेत्,</strong> तच् चापि चित्त-बडिशं शनकैर् वियुङ्क्ते [भा।पु। ३.२८.३४] इति तद्-उपदिष्टाधिकारि-विशेषवत् परित्यज्यते ? न कोऽपीत्य् अर्थः । तस्माद् यस् त्यजति स कृतघ्न एवेति भावः ।</p>
<p>कथम्भूतं त्वां ? स्वरूपत <strong>एवाखिलानाम् आत्मनां दयितं</strong> प्राण-कोटि-प्रेष्ठम् <strong>ईश्वरं</strong> चेत्य्-आदि । तथा <strong>नु</strong> वितर्के । त्वद्-व्यतिरिक्तं किम् अपि देवतान्तरं धर्म-ज्ञानादि-साधनं <strong>भूत्यै</strong> ऐश्वर्याय संसारस्य <strong>विस्मृतये</strong> मोक्षाय वा <strong>को भजेत</strong> ? न कोऽपीत्य् अर्थः ।</p>
<p>अस्माकं तु तत् तत् फलम् अपि त्वद्-भक्तेर् एवान्तर्भूतम् इत्य् आह&mdash;<strong>किं वेति</strong> । वा-शब्देन तत्राप्य् अनादरः सूचितः । तद् उक्तं, यत् कर्मभिर् यत् तपसा [भा।पु। ११.२०.३२] इत्य्-आदि ॥५॥ (भक्ति-सन्दर्भ ३२८)</p>
<hr>
<p><strong>विश्वनाथ-चक्रवर्ती (सारार्थ-दर्शिणी) : त्वा त्वाम् अखिलानाम् आत्मानं</strong> जीवानां नारदादि-रूपेण भक्त्य्-उपदेष्टृत्वात् , <strong>दयितं</strong> प्रति-स्व-कर्म-फल-प्रदत्वाद् <strong>ईश्वरंस्वाश्रितानां</strong> तु <strong>सर्व-पुरुषार्थ-प्रदं</strong>, <strong>स्व-कृत-वित्</strong> स्वेषु बलि-प्रह्लादादिषु त्वया कृतम् अनुग्रहं जानन् <strong>को वा नु विसृजेत्</strong> ? न कोऽपि, केवलम् अरसज्ञो निकृष्ट-योगि-जन एव कृतघ्नो विसृजेद् इत्य् अर्थः । किं च, भजन्न् अपि को वा त्वां भुक्ति-मुक्ति-कामो भजेत् ? इत्य् आह&mdash;को वेति । <strong>विस्मृतये</strong> त्वद्-विस्मृति-रूपाय राज्याद्य्-अर्थं तथा <strong>अनुभूत्यै</strong> केवलानुभवाय मोक्षार्थं <strong>वा को भजेत्</strong> ? न कोऽपि । किम् अपीति क्रिया-विशेषणम् । किं च, नापि भजनं कः कुर्याद् इत्य् अर्थः ।</p>
<p>ननु तर्हि निष्कामानाम् अपि प्रह्लादादीनां भक्ति-मुक्ती कथं दृश्येते ? तत्राह&mdash;किं वेति । तथा चोक्तं मोक्ष-धर्मे नारायणीये&mdash;</p>
<blockquote>
<p>या वै साधन-सम्पत्तिः पुरुषार्थ-चतुष्टये । &gt;
तया विना तद् आप्नोति नरो नारायणाश्रयः ॥ इति ।</p></blockquote>
<p>भोग-मोक्षादिकम् आनुषङ्गिकं फलं भक्तानभीप्सितम् अपि त्वया दीयत एवेति भावः॥५॥</p>
<p>———————————————————————————————————————</p>
<p><strong>॥ ११.२९.६ ॥</strong></p>
<p>नैवोपयन्त्य् अपचितिं कवयस् तवेश</p>
<p>ब्रह्मायुषापि कृतम् ऋद्ध-मुदः स्मरन्तः ।</p>
<p>योऽन्तर् बहिस् तनु-भृताम् अशुभं विधुन्वन्न्</p>
<p>आचार्य-चैत्त्य-वपुषा स्व-गतिं व्यनक्ति ॥</p>
<p><strong>श्रीधर-स्वामी (भावार्थ-दीपिका) :</strong> आस्ताम् अन्य-भजन-वार्ता, त्वत्-कृतोपकारस्य त्वय्य् आत्मनि वेदनेनैव निष्कृतिर् नान्यथेत्य् आह&mdash;नैवेति । <strong>अपचितिं</strong> प्रत्युपकारम् आनृण्यम् इति यावत् । <strong>कवयो</strong> ब्रह्म-विदो नैव प्राप्नुवन्ति । यतः तत्-कृतम् उपकारं <strong>स्मरन्तः</strong> । <strong>ऋद्ध-मुद</strong> उपचित-परमानन्दाः । उपकारम् एवाह&mdash;<strong>यो</strong> भवान् <strong>बहिर्</strong> आचार्य-वपुषा गुरु-रूपेण, अन्तश् च <strong>चैत्त्य-वपुषा</strong> अन्तर्यामि-रूपेण, <strong>अशुभं</strong> विषय-वासनां <strong>विधुन्वन्</strong> निरस्यन् <strong>स्व-गतिं</strong> निजं रूपं प्रकटयति तस्य तव ॥६॥</p>
<hr>
<p><strong>जीव-गोस्वामी (क्रम-सन्दर्भः) :</strong> ननु कथं तत्-तत्-फलम् अपि विसृजति ?&mdash;न तु ते माम् । किं वा मम कृतम्? तत्राह&mdash;नैवेति । हे <strong>ईश</strong> ! <strong>कवयः</strong> सर्वज्ञाः <strong>ब्रह्म-तुल्यायुषोऽपि</strong> तत्-काल-पर्यन्तं भजन्तोऽपीत्य् अर्थः । <strong>तव कृतम्</strong> उपकारम् <strong>ऋद्ध-मुद</strong> उपचित-त्वद्-भक्ति-परमानन्दाः सन्तः <strong>स्मरन्तोऽपचितिं</strong> प्रत्युपकारम् आनृण्यम् इति यावत् । <strong>तां न उपयन्ति</strong> पश्यन्ति । तस्मान् न विसृजेद् [भा।पु। ११.२.५५]इत्य् उक्तम् ।</p>
<p>कृतम् आह&mdash; <strong>यो</strong> भवान् <strong>तनु-भृतां</strong> त्वत्-कृपा-भाजनत्वेन केषांचित् सकल-तनु-धारिणां <strong>बहिर्</strong> आचार्य-वपुषा गुरु-रूपेण, <strong>अन्तश् चैत्त्य-वपुषा</strong> चित्त-स्फुरित-ध्येयाकारेण <strong>अशुभं</strong> त्वद्-भक्ति-प्रतियोगि सर्वं <strong>विधुन्वन् स्व-गतिं</strong> स्वानुभवं <strong>व्यनक्ति</strong> इति ॥६॥ (भक्ति-सन्दर्भ ३२९)</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> ननु मां भजद्भ्य एव जनेभ्यो वाञ्छित-समस्त-पुरुषार्थ-प्रदत्वान् मम तत्-तद्-दानं न निरुपाधिकं, किन्तु सोपाधिकम् एवेति चेन्, मैवम् । तच् च तैः क्रियमाणं त्वद्-भजनम् अपि त्वद्-दत्तम् एवेत्य् अतो निरुपाधिक-परम-हित-कारिणस् तव सहस्र-महा-कल्पम् अभिव्याप्यापि परिचर्यया जना नैव निरृणीभवितुं शक्नुवन्तीत्य् आह&mdash;नैवेति ।</p>
<p><strong>अपचितिं</strong> प्रत्युपकारम् आनृण्यम् इति यावत् । <strong>न उपयन्ति</strong> न प्राप्नुवन्ति । <strong>कवयो</strong> विवेकिनः । <strong>ब्रह्मायुषोऽपि</strong> ब्रह्म-तुल्यम् आयुः प्राप्य भजन्तोऽपीत्य् अर्थः । यतस् <strong>त्वत्-कृतम्</strong> उपकारं <strong>स्मरन्तः ऋद्ध-मुदः</strong> उपचित-परमानन्दाः । उपकारम् एवाह&mdash;<strong>यो</strong> भवान् <strong>बहिर्</strong> आचार्यो मन्त्र-गुरुः शिक्षा-गुरुश् च तद्-वपुषा स्व-मन्त्र-स्व-भक्त्य्-उपदेशेनानुगृह्णन्, अन्तश् <strong>चैत्त्यो</strong>ऽन्तर्यामी तद्-<strong>वपुषा</strong>&mdash;ददामि बुद्धि-योगं तं येन माम् उपयान्ति ते [गीता १०.१०] इति त्वद्-उक्तेः । स्व-प्रापक-बुद्धि-वृत्तीः प्रेर्य स्व-भजनं कारयन् <strong>स्व-गतिं</strong> प्रेमवत्-पार्षदत्व-लक्षणां गतिं <strong>व्यनक्ति</strong> ॥६ ॥</p>
<p>———————————————————————————————————————</p>
<p><strong>॥ ११.२९.७ ॥</strong></p>
<p><strong>श्री-शुक उवाच&mdash;</strong></p>
<p><strong>इत्य् उद्धवेनात्य्-अनुरक्त-चेतसा</strong></p>
<p><strong>पृष्टो जगत्-क्रीडनकः स्व-शक्तिभिः ।</strong></p>
<p><strong>गृहीत-मूर्ति-त्रय ईश्वरेश्वरो</strong></p>
<p><strong>जगाद स-प्रेम-मनोहर-स्मितः ॥</strong></p>
<p><strong>मध्वाचार्यः (भागवत-तात्पर्यम्) :</strong></p>
<p>आत्मान्तरात्मा परमात्मेति मूर्ति-त्रयं हरेः ।</p>
<p>जाग्रत्-स्वप्न-सुषुप्तीनां सृष्ट्य्-आदेश् च प्रवर्तकम् ॥ इति त्रैकाल्ये ॥७॥</p>
<hr>
<p><strong>श्रीधर-स्वामी (भावार्थ-दीपिका) :</strong> ईश्वरेश्वरत्वे हेतुः&mdash;<strong>जगत्-क्रीडनकं</strong> क्रीडोपकरणं यस्य सः । ननु, जगत्-सृष्ट्य्-आदिना ब्रह्मेशादयः क्रीडन्ति ? तत्राह&mdash;<strong>स्व-शक्तिभिः</strong> सत्त्वादिभिर् <strong>गृहीतं मूर्ति-त्रयं</strong> येन सः । <strong>स-प्रेम</strong> प्रेम-सहितं <strong>मनोहरं स्मितं</strong> यस्य सः, स-प्रेम यथा तथा <strong>जगादेति</strong> वा ॥७॥</p>
<hr>
<p><strong>जीव-गोस्वामी (क्रम-सन्दर्भः) :</strong> तथा गुणावतार-कर्तृत्वम् आह&mdash;इतीति । <strong>ईश्वरेश्वरत्वेन</strong> निरपेक्षोऽपि तं प्रति स-प्रेमेत्य्-आदि-रूपो <strong>जगाद</strong> । तत्रेश्वरेश्वरत्वं त्रिधा यथा-क्रमं श्रैष्ठ्येनाह&mdash;जगद् इति । तत्र <strong>स्व-शक्तिभिर्</strong> निजांशावेश-विभूतित्वं गताभिर् कनिष्ठेन, प्रकातित-ब्रह्मादि-मूर्ति-त्रय इति मध्यमेन, ईश्वरस्य प्रकृति-प्रवर्तकस्य महा-पुरुषस्यापीश्वर इत्य् उत्तमेनेति ज्ञेयम् ॥७॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) : स्व-शक्तिभिर्</strong> अन्तरङ्गा-तटस्था-बहिरङ्गाभिर् अन्तर्यामि-रूपेण जीव-रूपेण देह-रूपेण <strong>जगद्</strong> एव <strong>क्रीडनं</strong> क्रीडा-साधनं यस्य स तेनान्तर्यामि-रूपेणोद्धवं तथा प्रेरयामास यथा भावि-कलि-युग-वर्ति-भक्त-जनानन्द-हेतुम् एव स पप्रच्छेति भावः</p>
<hr>
<p>क्रीडनम् अपि तस्य स्व-भक्ति-रस-वितरण-मयम् एवेत्य् आह&mdash;गृहीतेति । उद्धव-रूपेण प्रश्न-कर्ता श्री-कृष्ण-रूपेणोत्तर-कर्ता देश-कालान्तर-वर्ति-शुक-परीक्षिद्-आदि-भक्त-रूपेण प्रश्नोत्तरामृत-सम्प्रदानं चेति <strong>मूर्ति-त्रयं गृहीतं</strong> येन सः । ईदृशं कृपा-चातुर्यं नान्यस्य सम्भवेद् इत्य् आह&mdash;<strong>ईश्वराणाम् अपीश्वरः स-प्रेम</strong> प्रेम-सहितं <strong>मनोहरं स्मितं</strong> यस्य सः ॥७॥</p>
<p>———————————————————————————————————————</p>
<p><strong>॥ ११.२९.८ ॥</strong></p>
<p><strong>श्री-भगवान् उवाच&mdash;</strong></p>
<p><strong>हन्त ते कथयिष्यामि मम धर्मान् सुमङ्गलान् ।</strong><br>
यान् श्रद्धयाचरन् मर्त्यो मृत्युं जयति दुर्जयम् ॥**</p>
<p><strong>श्रीधर-स्वामी (भावार्थ-दीपिका) : हन्तेति</strong> स-हर्षं संबोधनम् । <strong>सुमङ्गलान्</strong> सुख-रूपान् । <strong>मृत्युं</strong> संसारम् । <strong>दुर्जयम्</strong> अन्यैर् उपायैः ॥८॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) : हन्तेति</strong> हर्षेऽनुकम्पायां वा । <strong>मम धर्मान्</strong> भक्ति-ज्ञान-लक्षणान् सुकरत्वेन दर्श्यमाणत्वात् <strong>सुमङ्गलान्</strong> ॥८॥</p>
<p>———————————————————————————————————————</p>
<p><strong>॥ ११.२९.९ ॥</strong></p>
<p><strong>कुर्यात् सर्वाणि कर्माणि मद्-अर्थं शनकैः स्मरन् ।</strong><br>
मय्य् अर्पित-मनश्-चित्तो मद्-धर्मात्म-मनो-रतिः ॥**</p>
<p><strong>श्रीधर-स्वामी (भावार्थ-दीपिका) :</strong> धर्मान् एवाह&mdash;कुर्याद् इति त्रयोदशभिः । <strong>मां स्मरन् शनकैर्</strong> असंरम्भतः <strong>कुर्यात्</strong> । तद् आह&mdash;<strong>मय्य् अर्पिते मनश् चित्ते</strong> सङ्कल्प-विकल्पानुसन्धानात्मके येन । अत एव <strong>मद्-धर्मेष्व्</strong> एव्<strong>आत्म-मनसो रतिर्</strong> यस्य सः ॥९॥</p>
<hr>
<p><strong>सनातन-गोस्वामी :</strong> [ह।भ।वि। १०.५१८] : हन्त ते कथयिष्यामि मम धर्मान् सुमङ्गलान् [भा।पु। १०.२९.८] इति प्रतिज्ञाय तान् एवाह&mdash;कुर्याद् इति चतुर्भिः । <strong>मां स्मरन् शनकैर्</strong> असंरम्भतः <strong>कुर्यात्</strong> । तद् आह&mdash;मयीति । <strong>अर्पिते मनश् चित्ते</strong> सङ्कल्प-विकल्पानु-सन्धानात्मके येन । अत एव <strong>मद्-धर्मेष्व्</strong> एव्<strong>आत्म-मनसो रतिर्</strong> यस्य सः ॥९॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> तत्र केवलां प्रधानीभूतां च भक्तिं तन्त्रेणैवोपदिशति&mdash;कुर्याद् इति । तत्र प्रथमे पक्षे <strong>सर्वाणि</strong> व्यावहारिकाणि <strong>कर्माणि</strong> दम्भ-धारणादीनि पारमार्थिकानि श्रवण-कीर्तनादीनि च । द्वितीय-पक्षे कर्माणि वर्णाश्रम-विहितान्य् अपीति शेषः । <strong>मय्य्</strong> एव <strong>अर्पितं मनो</strong> यैस् तेष्व् एव <strong>चित्तं</strong> यस्य सः, कृत-मद्-भक्तासक्तिक इत्य् अर्थः । <strong>मद्-धर्मे</strong> भक्ताव् एव <strong>स्व-मनसो रतिर्</strong> यस्य सः ॥९॥</p>
<p>———————————————————————————————————————</p>
<p><strong>॥ ११.२९.१० ॥</strong></p>
<p><strong>देशान् पुण्यान् आश्रयेत मद्-भक्तैः साधुभिः श्रितान् ।</strong><br>
देवासुर-मनुष्येषु मद्-भक्ताचरितानि च ॥**</p>
<p><strong>श्रीधर-स्वामी (भावार्थ-दीपिका) : पुण्य-देश</strong>-लक्षणम्&mdash;मद्-भक्तैर् इति । <strong>देवादिषु</strong> ये <strong>मद्-भक्तास्</strong> तेषाम् <strong>आचरितानि</strong> कर्माणि <strong>चाश्रयेत</strong> ॥१०॥</p>
<hr>
<p><strong>सनातन-गोस्वामी :</strong> [ह।भ।वि। १०.५१९] : <strong>पुण्य-देश</strong>-लक्षणम्&mdash;मद्-भक्तैर् इति । <strong>देवादिषु</strong> ये <strong>मद्-भक्तास्</strong> तेषाम् <strong>आचरितानि</strong> कर्माणि <strong>चाश्रयेत</strong> ॥१०॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> केवलाम् अपि वैधीं रागानुगां च तन्त्रेणाह&mdash;<strong>देशान्</strong> द्वारकादीन् <strong>आश्रयेद्</strong> आवसेत् । <strong>देवादिषु</strong> ये <strong>मद्-भक्ता</strong> नारद-प्रह्लादाम्बरीषादयस् तेषाम् इव <strong>आचरितान्य्</strong> आचारान् <strong>आश्रयेत</strong> अनुसरेद् इति वैधी भक्तिः । <strong>देशान्</strong> गोकुल-वृन्दावन-गोवर्धनादीन् चन्द्रकान्ति-वृन्दा-गोपिकादीनाम् आचारान् अनुसरेद् इति रागानुगा च दर्शिता ॥१०॥</p>
<p>———————————————————————————————————————</p>
<p><strong>॥ ११.२९.११ ॥</strong></p>
<p><strong>पृथक् सत्रेण वा मह्यं पर्व-यात्रा-महोत्सवान् ।</strong><br>
कारयेद् गीत-नृत्याद्यैर् महाराज-विभूतिभिः ॥**</p>
<p><strong>मध्वाचार्यः (भागवत-तात्पर्यम्) : पृथक्</strong> स्वयम् एव <strong>सत्रेण</strong> बहुभिः सह वा मम <strong>यात्रा-महोत्सवं</strong> कुर्यात् ॥११॥</p>
<hr>
<p><strong>श्रीधर-स्वामी (भावार्थ-दीपिका), सनातन-गोस्वामी :</strong> [ह।भ।वि। १०.५२०] : सत्रेण संभूय वा ॥११॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> उक्तेषु भक्ति-भेदेषु साधारणं धर्मम् आह&mdash;पृथग् इति ॥११॥</p>
<p>———————————————————————————————————————</p>
<p><strong>॥ ११.२९.१२ ॥</strong></p>
<p><strong>माम् एव सर्व-भूतेषु बहिर् अन्तर् अपावृतम् ।</strong><br>
ईक्षेतात्मनि चात्मानं यथा खम् अमलाशयः ॥**</p>
<p><strong>श्रीधर-स्वामी (भावार्थ-दीपिका) :</strong> अन्तरङ्गां भक्तिम् आह&mdash;माम् इति त्रिभिः । <strong>सर्व-भूतेष्व् आत्मनि चात्मानम्</strong> ईश्वर-स्थितं <strong>माम् एवेक्षेत</strong> । ननु कथम् एकस्य सर्वेषु वृत्तिः ? तत्राह&mdash;<strong>बहिर्-अन्तः</strong> पूर्णम् इत्य् अर्थः । तत् कुतः ? <strong>अपावृतम्</strong> अनावरणम् । तद् अपि कुतः ? <strong>यथा खम्</strong> असङ्गत्वाद् इत्य् अर्थः॥१२॥</p>
<hr>
<p><strong>सनातन-गोस्वामी :</strong> [ह।भ।वि। १०.५२१] : <strong>सर्व-भूतेष्व् आत्मनि चात्मानम्</strong> ईश्वर-स्थितं <strong>माम् एवेक्षेत</strong> । ननु कथम् एकस्य सर्वेषु वृत्तिः ? तत्राह&mdash;<strong>बहिर्-अन्तः</strong> पूर्णम् इत्य् अर्थः । तत् कुतः ? <strong>अपावृतम्</strong> अनावरणम् । तद् अपि कुतः ? <strong>यथा खम्</strong> असङ्गत्वाद् इत्य् अर्थः। एषु च क्रमेण साधनानि भक्त्य्-अङ्गानि च मुख्यान्य् अपि पूर्व-लिखितानुसारेण विवेचनीयानीति दिक् ॥१२॥</p>
<hr>
<p><strong>जीव-गोस्वामी (क्रम-सन्दर्भः) :</strong> तथैव स्व-भक्तेर् अतिशयित्वं श्री-भगवान् अपि तद्-अनन्तरम् उवाच । तत्र च तादृशान् प्रति शुद्धां स्व-भक्तिं हन्त ते कथयिष्यामि [भा।पु। ११.२९.८] इत्य्-आदि-चतुर्भिर् उक्त्वा, पुनर् अपि तादृशान् प्रति च करुणया स्व-भजन-प्रवर्तनार्थम् अन्यद् विचारितवान् चतुर्भिः । यतः प्रायशो लोकाः स्पर्धादि-पराः कथञ्चिद् अन्तर्-मुखत्वेऽपि सर्वान्तर्यामि-रूप-स्व-भजन-मात्र-ज्ञानिन इत्य् आलोच्य, कृपया तेषां स्पर्धादीन् झटिति दूरीकर्तुं स्वस्मिन्न् एवान्तर्-मुखी-कर्तुं च विष्टभ्याहम् इदं कृत्स्नम् एकांशेन स्थितो जगत् [गीता १०.४२] इत्य् आद्य्-उक्त-तद्-अन्तर्यामि-रूप-स्वांशस्य भजन-स्थाने स्व-भजनम् उपदिष्टवान् । यथा&mdash;माम् एवेति ।</p>
<p>अत्र टीका च&mdash;अन्तरङ्गां भक्तिम् आह&mdash;माम् इति त्रिभिः । सर्व-भूतेष्व् आत्मनि चात्मानम् ईश्वर-स्थितं माम् एवेक्षेत । ननु कथम् एकस्य सर्वेषु वृत्तिः ? तत्राह&mdash;बहिर्-अन्तः पूर्णम् इत्य् अर्थः । तत् कुतः ? अपावृतम् अनावरणम् । तद् अपि कुतः ? यथा खम् असङ्गत्वाद् इत्य् अर्थः ॥इत्य् एषा ॥१२॥ [भक्ति-सन्दर्भ ३३०]</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> भक्त्य्-आश्रितानां कृत्यम् उक्त्वा, ज्ञान-मिश्रितानां कृत्यम् आह&mdash;माम् एवेत्य् अष्टभिः । <strong>अपावृतम्</strong> आवरण-शून्यं पूर्णम् <strong>ईक्षेत</strong> । ज्ञानम् आश्रित इत्य् उत्तर-श्लोकस्थस्य कर्तृ-पदस्यानुषङ्गः । <strong>आत्मनि</strong> स्वस्मिंश् <strong>चात्मानम्</strong> अन्तर्यामिनं <strong>यथा खम्</strong> आकाशम् इवालिप्तम् ॥१२॥</p>
<p>———————————————————————————————————————</p>
<p><strong>॥ ११.२९.१३-१४ ॥</strong></p>
<p><strong>इति सर्वाणि भूतानि मद्-भावेन महा-द्युते ।</strong><br>
सभाजयन् मन्यमानो ज्ञानं केवलम् आश्रितः ॥**</p>
<p><strong>ब्राह्मणे पुक्कसे स्तेने ब्रह्मण्येऽर्के स्फुलिङ्गके ।</strong><br>
अक्रूरे क्रूरके चैव सम-दृक् पण्डितो मतः ॥**</p>
<p><strong>श्रीधर-स्वामी (भावार्थ-दीपिका) :</strong> हे <strong>महा-द्युते</strong> अतिप्राज्ञ ! इत्य् अनेन प्रकारेण केवलं ज्ञान-रूपां दृष्टिम् <strong>आश्रितः</strong> सन् <strong>सर्वाणि भूतानि मद्-भावेन मन्यमानः सभाजयन् पण्डितो मत</strong> इत्य् उत्तरेणान्वयः ॥१३॥</p>
<p>ननु उत्तमाधम-मध्यमेष्व् एक-रूपेण सभाजनम् अपाण्डित्यम् एव स्यात् पूज्य-पूजादि-व्यतिक्रमाद् इत्य् आशङ्क्य ताम् एव ज्ञान-दृष्टिं प्रपञ्चयति&mdash;ब्राह्मण इति । विषमेष्व् अपि <strong>सम-दृक्</strong> समं माम् एव पश्यन् वैषम्यम् एव चतुर्धा दर्शयति&mdash;<strong>ब्राह्मणे पुल्कसे</strong> इति जातितो वैषम्यम् । पुल्कसोऽन्त्यज-जाति-विशेषः । <strong>स्तेने</strong> ब्रह्मस्व-हारिणि <strong>ब्रह्मण्ये</strong> ब्राह्मणेभ्यो दातरि इति कर्मतः । <strong>अर्के विस्फुलिङ्ग</strong> इति गुणतः । <strong>अक्रूरे</strong> शान्ते <strong>क्रूरे</strong> चेति स्वभावतः ॥१४॥</p>
<hr>
<p><strong>जीव-गोस्वामी (क्रम-सन्दर्भः) :</strong> ततश् च&mdash;इतीति । <strong>केवलं ज्ञानम्</strong> अन्तर्यामि-दृष्टिम् आश्रितोऽपि । इति पूर्वोक्त-प्रकारेण <strong>सर्वाणि भूतानिमद्-भावेन</strong> तेषु मम श्री-कृष्ण-रूपस्य यो भावोऽस्तित्वं तद्-विशिष्टतया <strong>मन्यमानः सभाजयन् पण्डितो मतः</strong> । मद्-दृष्ट्या ब्राह्मणादिषु <strong>सम-दृक्</strong> समं माम् एव पश्यतीति ॥१३-१४॥ [भक्ति-सन्दर्भ ३३१]</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> मद्-भावेन ब्रह्मैवेति भावनया <strong>सभाजयन्</strong> सम्मानयन् <strong>मन्यमानः</strong> मननं च कुर्वन् ज्ञानम् <strong>आश्रितः</strong> ज्ञानीत्य् अर्थः । <strong>पाण्डितो</strong> मत इत्य् उत्तरेणान्वयः । अत्र केवलम् इत्य् आश्रयण-क्रिया-विशेषणं, न तु ज्ञानस्य, भक्ति-रहितस्य केवल-ज्ञानस्य विगीतत्वात् । यद् वा, केवलं ज्ञानम् अद्वितीयं ब्रह्म आश्रितः । हे <strong>महा-द्युते,</strong> इति त्वं तु भक्त्यैव केवलया सर्वतोऽप्य् आधिक्येन द्योतयसे इत्य् अन्वयः ।</p>
<p><strong>ब्राह्मणे पुक्कसे</strong> इति जातितो वैषम्येऽपि । <strong>स्तेने</strong> ब्रह्मस्व-हारिणि <strong>ब्रह्मण्ये</strong> दानादिना ब्राह्मण-भक्ते इति कर्मतः । <strong>अर्के स्फुलिङ्गके</strong> इति प्रमाणतः । <strong>अक्रूरे क्रूरे</strong> चेति गुणतो वैषम्येऽपि <strong>सम-दृक्</strong> समं माम् एव ब्रह्म एक-रूपं सर्वत्र पश्यन् <strong>पण्डितो</strong> ज्ञानी, अन्यस् तु अपण्डितः जात्य्-आदितो विषमं पश्यंस् त्व् अज्ञानीत्य् अर्थः॥१३-१४॥</p>
<p>———————————————————————————————————————</p>
<p><strong>॥ ११.२९.१५ ॥</strong></p>
<p><strong>नरेष्व् अभीक्ष्णं मद्-भावं पुंसो भावयतोऽचिरात् ।</strong><br>
स्पर्धासूया-तिरस्काराः साहङ्कारा वियन्ति हि ॥**</p>
<p><strong>श्रीधर-स्वामी (भावार्थ-दीपिका) :</strong> नरेष्व् ईश्वर-दृष्टिं कुर्वतः सद्यः फल-विशेषम् आह&mdash;नरेष्व् इति । समोत्तम-हीनेषु <strong>स्पर्धादयः</strong> । स्वस्मिन्न् <strong>अहङ्कारश्</strong> च । <strong>हि</strong> निश्चितम् । <strong>वियन्ति</strong> नश्यन्ति ॥१५॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> स्पर्धादि-दोषापगमार्थम् अपि सर्वत्र मद्-दृष्टिः कर्तव्येत्य् आह&mdash;<strong>नरेष्व्</strong> इति। स्व-तुल्ये <strong>स्पर्धा,</strong> स्वतोऽधिकेऽ<strong>सूया,</strong> स्वतो न्यूने <strong>तिरस्कारः</strong> खलु स्यात् । यदि सर्वत्रैव मां पश्येत् तदा मया सह कथं स्पर्धादयः सम्भवेयुः ? इति भावः । <strong>साहङ्कारा</strong> इति स्वस्मिन्न् अपि ब्रह्म-दर्शनात् कुत्राहङ्कारः प्रसज्जतु ? इति भावः । <strong>वियन्ति</strong> नश्यन्ति ॥१५॥</p>
<p>———————————————————————————————————————</p>
<p><strong>॥ ११.२९.१६ ॥</strong></p>
<p><strong>विसृज्य स्मयमानान् स्वान् दृशं व्रीडां च दैहिकीम् ।</strong><br>
प्रणमेद् दण्डवद् भूमाव् आ-श्व-चाण्डाल-गो-खरम् ॥**</p>
<p><strong>श्रीधर-स्वामी (भावार्थ-दीपिका) :</strong> अतोऽन्तर्यामीश्वर-दृष्ट्या<br>
सर्वान् प्रणमेद् इत्य् आह&mdash;विसृज्येति । <strong>स्मयमानान्</strong> हसतः <strong>स्वान्</strong> सखीन् । तथा <strong>दैहिकीं दृशम्</strong> अहम् उत्तमः, स तु नीच इति दृष्टिम् । तया दृशा या <strong>व्रीडा</strong> लज्जा तां च विसृज्य, <strong>श्व-चाण्डालादीन्</strong> अभिव्याप्य <strong>प्रणमेत्</strong> ॥१६॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> सर्वत्रैव मद्-भावः स्वाभाविक एव यो भवेत्, एतस्य साधनम् आह&mdash;विसृज्येति । <strong>स्मयमानान्</strong>&quot;अहो महान् अप्य् अयम् अतिनीचं प्रणमति&quot; इति <strong>हसतःस्वान्</strong> सखीन् । तथा <strong>दैहिकं दृशम्</strong>&quot;अहम् उत्तमः, अयं तु नीचः, कथं मे नमस्यः ?&quot; इति दृष्टिं । तया दृशा या <strong>व्रीडा</strong> लज्जा, तां विसृज्य <strong>श्व-चाण्डालादीन्</strong> अभिव्याप्य अन्तर्यामीश्वर-दृष्ट्या <strong>प्रणमेत्</strong> ॥१६॥</p>
<p>———————————————————————————————————————</p>
<p><strong>॥ ११.२९.१७ ॥</strong></p>
<p><strong>यावत् सर्वेषु भूतेषु मद्-भावो नोपजायते ।</strong><br>
तावद् एवम् उपासीत वाङ्-मनः-काय-वृत्तिभिः ॥**</p>
<p><strong>मध्वाचार्यः (भागवत-तात्पर्यम्) :</strong></p>
<p>सर्व-भूतेष्व् अपि विष्णुर् इति भावः सतां मनः ।</p>
<p>अर्चने सर्व-भूतानाम् आदित्ये तद्-गतात्मना ॥ इति च ॥१७॥</p>
<hr>
<p><strong>श्रीधर-स्वामी (भावार्थ-दीपिका) :</strong> एवं पञ्चभिः श्लोकैर् उक्तायाः सम-दृष्टेर् अवधिम् आह द्वाभ्याम्&mdash;यावद् इति ॥१७॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> एषा दण्डवत्-प्रणाम-यन्त्रणा कियत्-काल-पर्यन्तं ? इत्य् अपेक्षायाम् आह&mdash;यावद् इति । <strong>न उप</strong> आधिक्येन <strong>जायते</strong> स्वाभाविको न भवेद् इत्य् अर्थः । <strong>तावद्</strong> एव &quot;परमात्मने नमः&quot; इति <strong>वाचा,</strong> तथैव <strong>मनसा</strong> कार्य-कर्मभिः, <strong>काय</strong>-व्यापारैश् च <strong>एवम् उपासीत</strong>, दण्डवत्-प्रणतीः कुर्यात् ॥१७॥</p>
<p>———————————————————————————————————————</p>
<p><strong>॥ ११.२९.१८ ॥</strong></p>
<p><strong>सर्वं ब्रह्मात्मकं तस्य विद्ययात्म-मनीषया ।</strong><br>
परिपश्यन्न् उपरमेत् सर्वतो मुक्त-संशयः ॥**</p>
<p><strong>मध्वाचार्यः (भागवत-तात्पर्यम्) :</strong></p>
<p>ब्रह्मणात्तम् इदं सर्वं यत् किंचित् स-चराचरम् ।</p>
<p>इति पश्येत यो विद्वान् स हि ब्रह्मात्म-विन् मतः ॥ इति ब्राह्मे ॥१८॥</p>
<hr>
<p><strong>श्रीधर-स्वामी (भावार्थ-दीपिका) : तस्य</strong> एवं कुर्वतः पुंसः <strong>सर्वं ब्रह्मात्मकम्</strong> एव भवति । कुतः ? <strong>आत्म-मनीषया,</strong> सर्वत्रेश्वर-दृष्ट्या या <strong>विद्या</strong>, तया । अतः <strong>परितो</strong> ब्रह्मैव <strong>पश्यन्सर्वतः</strong> क्रिया-मात्राद् <strong>उपरमेत्</strong> ॥१८॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> ततश् च <strong>आत्म-मनीषया</strong> सर्वत्रैवेश्वर-दृष्ट्या या <strong>विद्या</strong> उपासना, तया । तस्य <strong>सर्वम्</strong> एव <strong>ब्रह्मात्मकं</strong> भवति । अतः <strong>परिपश्यन्</strong> परितो ब्रह्मैव पश्यन् <strong>सर्वतः</strong> क्रिया-मात्राद् <strong>उपरमेत्</strong> ॥१८</p>
<hr>
<p>———————————————————————————————————————</p>
<p><strong>॥ ११.२९.१९ ॥</strong></p>
<p>अयं हि सर्व-कल्पानां सध्रीचीनो मतो मम ।</p>
<p>मद्-भावः सर्व-भूतेषु मनो-वाक्-काय-वृत्तिभिः ॥</p>
<p><strong>मध्वाचार्यः (भागवत-तात्पर्यम्) :</strong> नयादिर् दुर्नयः प्रोक्तो यन् नयं सोति सर्वदा इति शब्द-तत्त्वे ॥१९॥</p>
<hr>
<p><strong>श्रीधर-स्वामी (भावार्थ-दीपिका) :</strong> किम् अयम् एवोपायोऽस्ति वान्योऽपि ? इत्य् अपेक्षायां सन्ति बहवः, समीचीनस् त्व् अयम् एवेत्य् आह&mdash;अयं हीति ॥१९॥</p>
<hr>
<p><strong>जीव-गोस्वामी (क्रम-सन्दर्भः) :</strong> ततश् च नरेष्व् अभीक्ष्णां [भा।पु। ११.२९.१५] इत्य्-आदिना तादृश-स्वोपासना-विशेषस्य झटिति स्पर्धादि-क्सय-लक्षणं फलम् उक्त्वा, विसृज्य [भा।पु। ११.२९.१६] इत्य्-आदिना तथा-दृष्ट-साधनं सर्व-नमस्कारम् उपदिश्य, यावत् [भा।पु। ११.२९.१७] इत्य्-आदिना तादृश-स्वोपासनाया अवधिं च सर्वत्र स्वतः स्व-स्फूर्तिम् उक्त्वा, सर्वं [भा।पु। ११.२९.१८] इत्य्-आदिना&mdash;</p>
<p>नव्यवद् धृदये यज् ज्ञो ब्रह्मैतद् ब्रह्म-वादिभिः ।</p>
<p>न मुह्यन्ति न शोचन्ति न हृष्यन्ति यतो गताः ॥ [भा।पु। ४.३०.२०]</p>
<p>इति प्रचेतसः प्रति श्री-भगवद्-वाक्ये तट्-टीकायां च तस्य भगवतः प्रतिपद-नव्य-स्फूर्तिर् एव ब्रह्मेतीति यद् उक्तं, तद् एव तत् फलम् इत्य् उक्त्वा, यद् वा, कथम् अस्यावतारस्य ब्रह्मताभवति ? [गो।ता।उ। २.२८] इति गोपाल-तापनी-प्रसिद्ध-ब्रह्मेत्य्-अभिधान-नराकृति-पर-ब्रह्म-रूप-स्फूर्तिस् तत्-फलम् इत्य् उक्त्वा, तेनैव तादृशोपासनां सर्वोर्ध्वम् अपि प्रशंसति&mdash;अयं हीति।</p>
<p><strong>सर्व-कल्पानां</strong> सर्वोपायानां <strong>सध्रीचीनः</strong> समीचीनः । <strong>मद्-भावो</strong> मम श्री-कृष्ण-रूपस्य भावना । एतच् च श्री-कृष्ण-भजनस्यान्तर्यामि-भजनाद् अप्य् आधिक्यं श्री-गीतोपसंहारानुसारेण एवोक्तम् । तथा हि&mdash;ईश्वरः सर्व-भूतानां [गीता १८.६१] इत्य्-आदि । इति ते[गीता १८.६३] इत्य्-आदि, सर्व-गुह्यतमं [गीता १८.६४] इत्य्-आदि, मन्-मना[गीता १८.६५] इत्य्-आदि, सर्व-धर्मान्[गीता १८.६६] इत्य्-आदि । अत्र च <em>गुह्यं</em> पूर्वाध्यायोक्तं ज्ञानं, <em>गुह्यतरम्</em> अन्तर्यामि-ज्ञानं, <em>सर्वं गुह्यतमं</em> मन्-मनस्त्वादि-लक्षणं तद्-एक-शरणत्व-लक्षणं च तद्-उपासनम् इति समानम् ।</p>
<p>अथवा पूर्वोक्त-भगवद्-धर्माणाम् एव कैमुत्येन माहात्म्यं दर्शयितुं ज्ञानं ततो निहनिष्यन्न् अनुवदति&mdash;माम् इत्य्-आदिना, सर्वं ब्रह्म इत्य्-आद्य्-अन्तेन । तद् एव स्तौति&mdash;अयं हीति । सर्व-कल्पानां ज्ञान-कर्म-योगानां सध्रीचीनः सहायः, सहस्य सध्रिर् इत्य् अञ्चतौ सध्र्य्-आदेशात् सहाञ्चतीति निरुक्तेः ॥१९॥ [भक्ति-सन्दर्भ ३३२]</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> ज्ञानिनां ब्रह्म-प्राप्ताव् अतः परः सुगमः समीचीनश् चोपायो नास्तीत्य् आह&mdash;अयं हीति ॥१९॥</p>
<p>———————————————————————————————————————</p>
<p><strong>॥ ११.२९.२० ॥</strong></p>
<p><strong>न ह्य् अङ्गोपक्रमे ध्वंसो मद्-धर्मस्योद्धवाण्व् अपि ।</strong> <strong>मया व्यवसितः सम्यङ् निर्गुणत्वाद् अनाशिषः ॥</strong></p>
<p><strong>श्रीधर-स्वामी (भावार्थ-दीपिका) :</strong><br>
भगवद्-धर्म-लक्षणोपायस्य समीचीनत्वम् एवोपपादयति द्वाभ्याम्&mdash;न हीति ।<br>
<strong>अङ्ग</strong> हे उद्धव ! <strong>अनाशिषो</strong> निष्कामस्य <strong>मद्-धर्मस्योपक्रमे</strong> सत्य् <strong>अण्व् अपि</strong> ईषद् अपि वैगुण्यादिभिर् नाशो नास्त्य् एव, यतो <strong>मयैव निर्गुणत्वाद्</strong> अयं धर्मः <strong>सम्यग् व्यवसितो</strong> निश्चितो, न तु मन्व्-आदि-मुखेन कथञ्चित् ॥२०॥</p>
<hr>
<p><strong>जीव-गोस्वामी (क्रम-सन्दर्भः) :</strong><br>
मद्-धर्मस्य तु विघ्न एव नास्ति,<br>
कुतः सहाय-चिन्तनम् इत्य् आशयेनाह&mdash;न ह्य् अङ्गेति ॥२०॥</p>
<hr>
<p><strong>सनातन-गोस्वामी :</strong> [ह।भ।वि। १०.५२७] : <strong>अङ्ग</strong> हे उद्धव ! <strong>अनाशिषो</strong> निष्कामस्य । यद् वा, न विद्यते आशीर् यस्मात् सतां परमाशीर्वाद-रूपस्येत्य् अर्थः ।<br>
<strong>उपक्रमे</strong>आरम्भे सति<br>
<strong>अण्व् अपि</strong> ईषद् अपि वैगुण्यादिभिर् नाशो नास्त्य् एव,<br>
यतो ममैव <strong>निर्गुणत्वाद्</strong> अयं धर्मः <strong>सम्यग्व्यवसितो</strong> निश्चितः, न तु मन्व्-आदि-मुखेन कथञ्चित् ।<br>
यद् वा, निराशिषो मोक्षस्य निर्गुणत्वात् फल-विशेषाभावात् सम्यक् तस्माद् अपि समीचीनम् इत्य् अयं व्यवसित इति ॥२०॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong></p>
<p>भक्ति-सारं त्रिभिः श्लोकैर्<br>
ज्ञान-सारम् अथाष्टभिः ।<br>
प्रोच्यान्ते पुनर् अप्य् आह<br>
भक्ति-सारोत्तमं त्रिभिः ॥</p>
<p>धर्मान्तरस्य खल्व् आरब्धस्य परिसमाप्ति-पर्यन्तं नैर्विघ्नेन साङ्गोपाङ्गत्वे वृत्ते एव फल-जनकता । अन्यथा तु वैयर्थ्यम् एव यथा । न तथा भक्ति-लक्षणस्य मद्-धर्मस्य नियमः । अस्य पुनर् आरम्भ-मात्र एव परिसमाप्त्य्-अभावेऽप्य् अङ्ग-हीनत्वेऽपि न वैयर्थ्यम् इत्य् आह&mdash;न हीति । अङ्ग ! हे उद्धव ! मद्-धर्मस्य भक्ति-लक्षणस्य उपक्रमे आरम्भे सति । यद् वा, अङ्गस्याप्य् उपक्रमे सति परिसमाप्त्य्-अभावेऽपि अण्व् अपि ईसद् अपि ध्वंसो वैगुण्यादिभिर् नाशो नास्ति । यतो भक्ति-लक्षणोऽयं मद्-धर्मो निर्गुणः । न हि गुणातीतस्य वस्तुनो ध्वंसः सम्भवेत् । यस्माद् अयम् अनाशिषो निष्काम-भक्तस्य धर्मो मया सम्यग् व्यवसितः । अणु-मात्रोऽप्य् अयं धर्मः सम्यक् पूर्ण एव निश्चितः । नात्र कारणं प्रष्टव्यम् इयं मम परमेश्वरतैवेति भावः । अत्र मद्-धर्म-पदेन ज्ञान-लक्षणो धर्मो न व्याख्येयः । तस्य निर्गुणत्वाभावात्&mdash;कैवल्यं सात्त्विकं ज्ञानम् [११.२५.२४] इति भगवद्-उक्तेः ॥२०॥</p>
<p>———————————————————————————————————————</p>
<p><strong>॥ ११.२९.२१ ॥</strong></p>
<p><strong>यो यो मयि परे धर्मः कल्प्यते निष्फलाय चेत् ।</strong><br>
तत्रायासो निरर्थः स्याद् भयादेर् इव सत्तम ॥**</p>
<p><strong>श्रीधर-स्वामी (भावार्थ-दीपिका) :</strong> किं च, यो य इति । अयम् अर्थः&mdash;किं वक्तव्यं मद्-धर्मस्य न ध्वंस इति? यतो लौकिकोऽपि <strong>यो यो निरर्थो</strong> व्यर्थ <strong>आयासः</strong>, सोऽपि <strong>मयि परे निष्फलायचेत् कल्प्यते</strong>, निष्कामतयार्पितश् चेत्, तर्हि <strong>धर्म</strong> एव <strong>स्यात्</strong> । निरर्थायासे दृष्टान्तः&mdash;यथा <strong>भय</strong>-शोकादेर् हेतोः पलायनाक्रन्दनादि-क्लेशः, तद्वत् ॥२१॥</p>
<hr>
<p><strong>जीव-गोस्वामी (क्रम-सन्दर्भः) :</strong> आस्तां तावत् साक्षाद्-धर्माणां वार्ता, आरोपित-रूपाणाम् अपि माहात्म्यं श्रूयताम् इत्य् आह&mdash;यो य इति । <strong>मयि</strong> मद्-अर्पितत्वेन कृतो <strong>यो यो धर्मो</strong> वेद-विहितः, स स यदि <strong>निष्फलाय</strong> फलाभावाय <strong>कल्प्यते,</strong> फल-कामनया नार्प्यत इत्य् अर्थः, तदा तत्र <strong>तत्रायासः</strong> श्रान्तिर् <strong>अनिरर्थः</strong> स्यात्, व्यर्थो न भवति । निष्फलायेति विशेषणं फल-भोगादि-रूप-तद्-भक्त्य्-अन्तरायाभावेन अनिरर्थतातिशय-तात्पर्यम् । तत्रानिरर्थत्वे कैमुत्येन श्री-कृष्ण-लक्षणस्य स्वस्यासाधारण-भजनीयता-व्यञ्जको दृष्टान्तः&mdash;<strong>भयादेर् इव</strong> इति । यथा कंसादौ मत्-सम्बन्ध-मात्रेण भयादेर् अप्य् आयासो निरर्थो न भवति, मोक्ष-सम्पादकत्वाद् इत्य् अर्थः ॥२१॥ [भक्ति-सन्दर्भ ३३३]</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> भक्तिर् यदि सर्वथैव निष्कपटा स्यात्, तदा सा विनापि प्रयत्नेन प्रतिक्षणं स्वयम् एव सम्पद्यते । इत्य् आह&mdash;यो य इति । <strong>यो योधर्मः</strong> श्रवण-कीर्तनादिर् <strong>मयि</strong> विषये निष्फलाय ऐहिक-प्रतिष्ठादि-सुख-पारत्रिक-स्वर्ग-मोक्षादि-सुख-कामना-राहित्याय स्यात्, तस्य <strong>आयासः</strong> तत्-सिद्ध्य्-अर्थं प्रयत्नो <strong>निरर्थः</strong> व्यर्थः । समर्थः स्वयम् एवानायासेनैव भवति, किं तद्-अर्थं प्रयत्नेन ? इत्य् अर्थः ।</p>
<blockquote>
<p>भोजनाच्छादने चिन्तां व्यर्थां कुर्वन्ति वैष्णवाः । &gt;
सोऽसौ विश्वम्भरो देवः कथं भक्तान् उपेक्षते ॥ इतिवत् ।</p></blockquote>
<p>यथा <strong>भय</strong>-शोकादेर् हेतोर् <strong>आयासो</strong> व्यर्थ एव, स स्व-विषयं प्राप्य स्वयम् एव भवेत् यथा, तथैव मां स्व-विषयं प्राप्य भजनम् अपि स्वयम् एव भवेद् इत्य् अर्थः । तद् अपि निष्कपटोऽपि भक्तो यद् भक्त्य्-अर्थं सततं प्रयतते, स च प्रयत्नस् तस्य भक्तौ रागातिशयम् एव व्यनक्तीति यत्नो महान् गुण एव ज्ञेयः ॥२१॥</p>
<p>———————————————————————————————————————</p>
<p><strong>॥ ११.२९.२२ ॥</strong></p>
<p><strong>एषा बुद्धिमतां बुद्धिर् मनीषा च मनीषिणाम् ।</strong><br>
यत् सत्यम् अनृतेनेह मर्त्येनाप्नोति मामृतम् ॥**</p>
<p><strong>मध्वाचार्यः (भागवत-तात्पर्यम्) :</strong></p>
<p>एकदा ज्ञात-रूपेण यन् न तिष्ठति सर्वदा ।</p>
<p>चञ्चलत्वात् सत्यम् अपि ह्य् अनृतं जगद् उच्यते ॥ इति च ।</p>
<p>सर्वदैक-प्रकारत्वात् सत्यं ब्रह्म सदोच्यते ॥ इति च ॥२२॥</p>
<hr>
<p><strong>श्रीधर-स्वामी (भावार्थ-दीपिका) :</strong> अतो मद्-भजनम् एव बुद्धेर् विवेकस्य मनीषायाश् चातुर्यस्य च फलम् इत्य् आह&mdash;एषेति । ताम् एव दर्शयति&mdash;<strong>सत्यम् अमृतं</strong> च <strong>मा</strong> माम् <strong>अनृतेन</strong> असत्येन <strong>मर्त्येन</strong> विनाशिना मनुष्य-देहेन <strong>इह</strong> अस्मिन्न् एव जन्मनि <strong>प्राप्नोति</strong> इति यत्, सैव <strong>बुद्धिर् मनीषा च</strong> इति । बुद्धिर् विवेकः । मनीषा चातुर्यम् ॥२२॥</p>
<hr>
<p><strong>जीव-गोस्वामी (क्रम-सन्दर्भः) :</strong> मत्-प्रापिकाया भक्तेश् च युक्तम् एव खल्व् एतादृशं माहात्म्यम् इत्य् आह&mdash;एषेति । <strong>सत्यं</strong> सर्व-सत्ता-हेतुम्, <strong>अमृतं</strong> सर्वानन्द-हेतुं च <strong>मां</strong> श्री-कृष्णाख्यं स्वयं भगवन्तम् ॥२२॥</p>
<p>भक्ति-सन्दर्भः ८५- अन्ते च&mdash;एषेति ।</p>
<blockquote>
<p>हरिश्चन्द्रो रन्तिदेव उञ्छ-वृत्तिः शिविर् बलिः । &gt;
व्याधः कपोतो बहवो ह्य् अध्रुवेण ध्रुवं गताः ॥ [भा।पु। &gt; १०.७२.१९] इति ।</p></blockquote>
<p>पूर्वं भक्ति-प्रकरण-गतत्वाद् <strong>अत</strong> इति हेतूपन्यासः कृतः ॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> ननु कथं तद् अपि त्वद्-भक्तौ जनाः प्रायः प्रतिष्ठादि-सापेक्षा एव भवन्ति ? तत्र तादृश-बुद्धि-विवेकाद्य्-अभाव एव हेतुर् इत्य् आह&mdash;एषेति । <strong>बुद्धिमताम् एषैव बुद्धिः</strong> । बुद्धिर् न त्व् अतिकठिन-शास्त्रेऽपि सञ्चरिष्णु-बुद्धिर् इति भावः । <strong>मनीषिणां</strong> चातुर्यवताम् एषैव <strong>मनीषा</strong>, न त्व् एकेनापि कपर्दकेण स्वर्ण-मुद्रोपार्जन-चातुर्यम् इति भावः । सैव का खलु ? इत्य् अत आह&mdash;<strong>यद्</strong> इति । <strong>इह</strong> भारत-भूमौ <strong>मा</strong> माम् <strong>अमृतं</strong> मृति-रहितं नित्य-स्वरूपं <strong>मर्त्येन</strong> मरण-धर्मणा शरीरेणानित्येन <strong>आप्नोति</strong> भक्ति-मात्राद् अतिबीभत्सेन प्राकृतेन मा माम् <strong>अमृतम्</strong> अप्राकृत-सुधा-स्वरूपं, तथा <strong>अनृतेन</strong> जीवस्य वस्तुतस् तत्-सम्बन्धाभावाद् असत्येन <strong>सत्यं</strong> सर्व-काल-सत्ताकं <strong>मां प्राप्नोति</strong> ।</p>
<p>अयं भावः&mdash;लोके हि कपर्दकं दत्त्वा सहस्र-कपर्दक-मूल्यं वस्तु यो ग्रहीतुं शक्नोति, एष एव परम-बुद्धिमान् अतिचतुर उच्यते । यस् तु तेन स्वर्ण-मुद्राम् उपार्जयति, स ततोऽपि यस् तु हीरकादि-रत्नं, स ततोऽपि । तत्राप्य् अभ्रान्ताद् अतिचतुराद् एव पुरुषाद् यः, स ततोऽपि । यस् तु चिन्तामणि-कामधेन्व्-आदिकं, तच् चातुर्यं तु वक्तुम् अशक्यम् । भारत-भूमि-वासी मर्त्यः पुनर् अपि दुर्जातिर् अपि स्फुटितैक-कपर्दक-मूल्यत्वेनाप्य् असम्भावितं कौरूप्य-जरा-रोगादि-पूर्णम् अपि स्व-शरीरं मह्यं दत्त्वा, अप्राकृत-माधुर्य-सिन्धुं माम् एवं गृह्णाति । मया पुनर् अपि चतुर-शिरोमणिनापि तद्-दत्तं तद् एव प्राप्य, कौस्तुभ-किरीटादि-कटकाद्य्-अनर्घ-रत्नालङ्कार-भूषितम् अपि स्वं तस्मै हर्षाद् एव दीयते । इत्य् अहो बुद्धिमत्त्वं ! अहो चातुर्यवत्त्वं भारत-भू-वासिनः कस्यचित् कस्यचिद् इति । अत्र श्रवण-कीर्तन-स्मरण-परिचर्याद्य्-अर्थं श्रोत्रादीनां विनियोग एव भगवते शरीर-दानं ज्ञेयम् ।</p>
<p>किं च, एका रसनैव तत्-कीर्तन-निरता कर्णौ वा श्रवण-निरतौ, करौ वा परिचर्या-निरतौ चेत्, तदापि स आत्मानं ददातीति । शरीरैक-देश-दानेनापि स लभ्यते इति कः खलु बुद्धि-चातुर्यवान् एवं न कुर्यात् ? इति ।</p>
<p>सर्वोपदेश-सारोऽयं श्लोक-चिन्तामणिः प्रभोः ।</p>
<p>हृदये यस्य राजेत स राजेद् भक्त-संसदि ॥२२॥</p>
<p>———————————————————————————————————————</p>
<p><strong>॥ ११.२९.२३-२४ ॥</strong></p>
<p><strong>एष तेऽभिहितः कृत्स्नो ब्रह्म-वादस्य सङ्ग्रहः ।</strong><br>
समास-व्यास-विधिना देवानाम् अपि दुर्गमः ॥**</p>
<p><strong>अभीक्ष्णशस् ते गदितं ज्ञानं विस्पष्ट-युक्तिमत् ।</strong><br>
एतद् विज्ञाय मुच्येत पुरुषो नष्ट-संशयः ॥**</p>
<p><strong>श्रीधर-स्वामी (भावार्थ-दीपिका) :</strong> महा-प्रकरणार्थम् उपसंहरति द्वाभ्याम्&mdash;एष इति ॥२३-२४॥</p>
<hr>
<p><strong>जीव-गोस्वामी (क्रम-सन्दर्भः) : एष</strong> पूर्वोक्त-लक्षणो भक्ति-योगः । तत्-प्राप्य-रूप एव <strong>समास- विधिना</strong>, एषा बुद्धिमतां [भा।पु। १०.२९.२२] इत्य्-आदि-रूपेण, <strong>व्यास-विधिना</strong>त्वं तु सर्वं परित्यज्य [भा।पु। ११.७.६] इत्य्-आदि-महा-प्रकरणेन । <strong>देवानां</strong> सत्त्व-प्रकृतीनाम् अपीत्य् अर्थः । यद् उक्तं षष्ठे,</p>
<blockquote>
<p>देवानां शुद्ध-सत्त्वानाम् ऋषीणाम् अमलात्मनाम् । &gt;
भक्तिर् मुकुन्द-चरणे न प्रायेणोपजायते ॥ [भा।पु। ६.१४.२] इति &gt; ।</p></blockquote>
<p><strong>ज्ञानम्</strong> इति यद् उक्तम् । तस्य तु नाहं साक्षात् फलं, किन्तु मुक्ति-मात्रम् इत्य् आह&mdash;<strong>अभीक्ष्णश</strong> इति ॥२३-२४॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> महा-प्रकरणार्थम् उपसंहरति&mdash;एष इति द्वाभ्याम् ॥२३-२४ ॥</p>
<p>———————————————————————————————————————</p>
<p><strong>॥ ११.२९.२५ ॥</strong></p>
<p><strong>सुविविक्तं तव प्रश्नं मयैतद् अपि धारयेत् ।</strong><br>
सनातनं ब्रह्म-गुह्यं परं ब्रह्माधिगच्छति ॥**</p>
<p><strong>श्रीधर-स्वामी (भावार्थ-दीपिका) :</strong> आस्तां तावज् ज्ञानम् । एतद्-अनुसन्धान-कथन-पठन-श्रवण-पराणाम् अप्य् एतद् एव फलं भवतीत्य् आह चतुर्भिः&mdash;सुविविक्तम् इति । <strong>मया सुविविक्तं</strong> दत्तोत्तरम् <strong>एतद्</strong> आख्यानम् <strong>अपि</strong> यो <strong>धारयेद्</strong> अनुसन्दध्यात्, स <strong>ब्रह्म-गुह्यं</strong> वेदेऽपि रहस्यम् ॥२५॥</p>
<hr>
<p><strong>जीव-गोस्वामी (क्रम-सन्दर्भः) :</strong> समुदायस्य तु पौर्वापर्येणानुसन्धानेऽपि फलं तु मल्-लक्षणं साधन-सिद्ध-भक्तेन सार्धम् अविशेषं स्यात्, मम त्वत्-पक्ष-पाताद् इत्य् आह&mdash;सुविविक्तम् इति । <strong>ब्रह्म-गुह्यंपरं ब्रह्मेति</strong> माम् इत्य् अर्थः, गूढं परं ब्रह्म मनुष्य-लिङ्गं [भा।पु। ७.१०.४८] इति श्री-नारदोक्तेः ॥२५॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) : तव प्रश्नं मयासुविविक्तं</strong> दत्तोत्तरं यो <strong>धारयेत्</strong>, एतद् उपाख्यानम् अपि यो धारयेत्, <strong>ब्रह्म-गुह्यं</strong> वेद-रहस्यं <strong>पर-ब्रह्म</strong>-स्वरूपम् ॥२५॥</p>
<p>———————————————————————————————————————</p>
<p><strong>॥ ११.२९.२६ ॥</strong></p>
<p><strong>य एतन् मम भक्तेषु सम्प्रदद्यात् सुपुष्कलम् ।</strong><br>
तस्याहं ब्रह्म-दायस्य ददाम्य् आत्मानम् आत्मना ॥**</p>
<p><strong>श्रीधर-स्वामी (भावार्थ-दीपिका) : सुपुष्कलं</strong> यथा भवति, तथा <strong>ब्रह्म-दायस्य</strong> ब्रह्म ददातीति तथा तस्य ज्ञानोपदेष्टुः ॥२६॥</p>
<hr>
<p><strong>जीव-गोस्वामी (क्रम-सन्दर्भः) :</strong> मद्-भक्त-सात्-करणे तु तावद् एवेति किं वक्तव्यं ? यतः&mdash;य एतद् इति। <strong>ददामि</strong> वशीकरोमि ॥२६॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> सुपुष्कलं यथा स्यात्, तथा ब्रह्मणि दायो यस्य ब्रह्म ददातीति ब्रह्म-दायस्येति चतुर्थ्य्-अर्थे षष्ठी ॥२६॥</p>
<p>———————————————————————————————————————</p>
<p><strong>॥ ११.२९.२७ ॥</strong></p>
<p><strong>य एतत् समधीयीत पवित्रं परमं शुचि ।</strong><br>
स पूयेताहर् अहर् मां ज्ञान-दीपेन दर्शयन् ॥**</p>
<p><strong>श्रीधर-स्वामी (भावार्थ-दीपिका) : समधीयीत</strong> उच्चैः पठेत् । <strong>परमं शुचि</strong> अन्येषाम् अपि शोधकम् । <strong>पूयेत</strong> शुद्ध्येत् ॥२७॥</p>
<hr>
<p><strong>जीव-गोस्वामी (क्रम-सन्दर्भः) :</strong> अर्थम् अबुद्ध्वा केवलं पठतः फलम् आह&mdash;य एतद् इति । <strong>परमं शुचि</strong> दोष-मात्र-रहितं परमं <strong>पवित्रं</strong> वक्तृ-श्रोतॄणां सर्व-दोष-निवारकं च । अतः स स्वयं <strong>पूयेतैव</strong> नात्राश्चर्यम् इति भावः । न केवलम् एतावत् व्युत्पन्नान् प्रति <strong>मां ज्ञान-दीपेन दर्शयंश्</strong> च भवतीति ॥२७॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> <em>न व्याख्यातम्।</em></p>
<p>———————————————————————————————————————</p>
<p><strong>॥ ११.२९.२८ ॥</strong></p>
<p><strong>य एतच् छ्रद्धया नित्यम् अव्यग्रः शृणुयान् नरः ।</strong><br>
मयि भक्तिं परां कुर्वन् कर्मभिर् न स बध्यते ॥**</p>
<p><strong>श्रीधर-स्वामी (भावार्थ-दीपिका), विश्वनाथ-चक्रवर्ती (सारार्थ-दर्शिणी) :</strong> <em>न व्याख्यातम्।</em></p>
<hr>
<p><strong>जीव-गोस्वामी (क्रम-सन्दर्भः) :</strong> श्रद्धा-पूर्वकं नित्य-श्रोतॄणां तु फल-विशेषम् आह&mdash;य इति ॥२८॥</p>
<p>———————————————————————————————————————</p>
<p><strong>॥ ११.२९.२९ ॥</strong></p>
<p><strong>अप्य् उद्धव त्वया ब्रह्म सखे समवधारितम् ।</strong><br>
अपि ते विगतो मोहः शोकश् चासौ मनो-भवः ॥**</p>
<p><strong>श्रीधर-स्वामी (भावार्थ-दीपिका) : सम्यक्</strong> ज्ञानानुत्पत्तौ पुनर् उपदेक्ष्यामीत्य् आशयेन पृच्छति&mdash;अपीति । <strong>अपि</strong> किं ? ॥२९॥</p>
<hr>
<p><strong>जीव-गोस्वामी (क्रम-सन्दर्भः) :</strong> अथ करुणया व्यग्रः सान्त्वयति&mdash;अपीति । <strong>मोहो</strong> मदीयानाम् एषाम् अन्यथा-भावे जातः <strong>शोकः</strong> पुनर् ममाप्राप्त्य्-अभावेन जातः । अयं भावः&mdash;भगवता सह मम योऽयं सम्वादः, तच्-छ्रवणादितोऽपि यदि तत्-तद्-रूपं फलं, तदा तव कः सन्देहः ? का वान्येषां मत्-परिग्रहाणाम् इति ॥२९॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> नित्य-सिद्धस्य निस्त्रैगुण्यस्यापि उद्धवस्य ज्ञानादि-ग्रहणार्थं स्व-शक्त्यैव मोहम् उत्पाद्य ज्ञानाद्य्-उपदेशेन पुनस् तं निराकृत्य लीलया पृच्छति&mdash;अपि ते इति ॥२९॥</p>
<p>———————————————————————————————————————</p>
<p><strong>॥ ११.२९.३० ॥</strong></p>
<p><strong>नैतत् त्वया दाम्भिकाय नास्तिकाय शठाय च ।</strong><br>
अशुश्रूषोर् अभक्ताय दुर्विनीताय दीयताम् ॥**</p>
<p><strong>श्रीधर-स्वामी (भावार्थ-दीपिका) :</strong> <em>न व्याख्यातम्।</em></p>
<hr>
<p><strong>जीव-गोस्वामी (क्रम-सन्दर्भः) :</strong> तत्र स-प्रतीतिकम् आलोक्य व्यतिरेकान्वयाभ्याम् उपदेश्यान् उपदिशति&mdash;नैतद् इति द्वाभ्याम् ॥३०॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> अशुश्रूषोर् अश्रद्धया शृण्वते ॥३०॥</p>
<p>———————————————————————————————————————</p>
<p><strong>॥ ११.२९.३१ ॥</strong></p>
<p><strong>एतैर् दोषैर् विहीनाय ब्रह्मण्याय प्रियाय च ।</strong><br>
साधवे शुचये ब्रूयाद् भक्तिः स्याच् छूद्र-योषिताम् ॥**</p>
<p><strong>श्रीधर-स्वामी (भावार्थ-दीपिका) : शूद्राणां योषितां</strong> च यदि <strong>भक्तिः स्यात्</strong>, तर्हि <strong>ब्रूयात्</strong> ॥३१॥</p>
<hr>
<p><strong>जीव-गोस्वामी (क्रम-सन्दर्भः) :</strong> किं बहुनेत्य् आह&mdash;भक्तिर् इति । शूद्र-योषिद्भ्योऽपीत्य् अर्थः इति तेषाम् अप्य् अधिकारो दर्शितः ॥३१॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) : शूद्राणां योषितां</strong> च यदि <strong>भक्तिः स्यात्</strong>, तर्हि तेभ्यस् ताभ्यश् च <strong>ब्रूयात्</strong> ॥३१॥</p>
<p>———————————————————————————————————————</p>
<p><strong>॥ ११.२९.३२ ॥</strong></p>
<p><strong>नैतद् विज्ञाय जिज्ञासोर् ज्ञातव्यम् अवशिष्यते ।</strong><br>
पीत्वा पीयूषम् अमृतं पातव्यं नावशिष्यते ॥**</p>
<p><strong>श्रीधर-स्वामी (भावार्थ-दीपिका) :</strong> एतज्-ज्ञानेन पुमान् कृतार्थो भवतीत्य् आह&mdash;नैतद् इति । अत्र दृष्टान्तम् आह&mdash;पीत्वेति । <strong>पीयूषं</strong> स्वादु ॥३२॥</p>
<hr>
<p><strong>जीव-गोस्वामी (क्रम-सन्दर्भः) :</strong> यस्माद् एवं भक्तिर् एवात्र साधनं फलं, तस्मात्&mdash;नैतद् इति । पीयूषाख्यम् अमृतं परमोत्तमम् इति गम्यते ॥३२॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> यद्यपि भक्त्यैव कृतार्थस्य मद्-भक्तस्य ज्ञानेन नास्ति प्रयोजनं, तद् अपि ज्ञानं नाम कीदृशं ? इति कदाचित् कस्यचिद् भक्तस्य यदि जिज्ञासा स्यात्, तदा तेनेदम् एव द्रष्टव्यम् । अत्र ज्ञानस्यापि सत्त्वाद् इत्य् आह&mdash;नैतद् इति । <strong>पीयूषं</strong> सुधां <strong>पीत्वा पातव्यममृतं</strong> पेयम् अमृतान्तरं <strong>नावशिष्यते</strong> ॥३२॥</p>
<p>———————————————————————————————————————</p>
<p><strong>॥ ११.२९.३३ ॥</strong></p>
<p><strong>ज्ञाने कर्मणि योगे च वार्तायां दण्ड-धारणे ।</strong><br>
यावान् अर्थो नृणां तात तावांस् तेऽहं चतुर्-विधः ॥**</p>
<p><strong>श्रीधर-स्वामी (भावार्थ-दीपिका) :</strong> ननु सन्ति बहूनि ज्ञेयानि तत्-तत्-फल-साधनानि ? सत्यम्, सन्त्य् अभक्तानां, भक्तस्य तु सर्वम् अहम् एव, अतो मद्-एक-शरणो भवेत्य् आह&mdash;<strong>ज्ञान</strong> इति । ज्ञानादौ <strong>यावान्</strong> धर्मादि-लक्षणश् <strong>चतुर्-विधोऽर्थः,तावान्</strong> सर्वोऽपि <strong>तेऽहम्</strong> एव । तत्र <strong>ज्ञाने</strong> मोक्षः, <strong>कर्मणि</strong> विहिते धर्मः । कर्मण्य् एव स्वाभाविके तु कामः । <strong>योगे</strong> त्व् अनिमादि-सिद्धयः । <strong>वार्तायां</strong> कृष्य्-आदाव् अर्थः । <strong>दण्ड</strong>-नीताव् ऐश्वर्यम् इति । सिद्ध्यैश्वर्ययोर् अपि कामान्तर्-गतत्वाच् चातुर्-विध्यम् ॥३३॥</p>
<hr>
<p><strong>जीव-गोस्वामी (क्रम-सन्दर्भः) :</strong> तद् एतत् परोपदेशार्थम् एव त्वां प्रत्युपदिष्टं, तव तु साधनं साध्यं च सर्वम् अहम् एवेत्य् आह&mdash;<strong>ज्ञान</strong> इति । तत्र <strong>ज्ञाने</strong> मोक्षः, <strong>कर्मणि</strong> धर्मः कामश् च, <strong>योगे</strong> नाना-विध-सिद्धि-लक्षणोऽलौकिकः <strong>वार्तायां दण्ड-धारणे</strong> च नाना-विध-लौकिकश् चार्थ इति चतुर्विधत्वं ज्ञेयम् ॥३३॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> ननु यदि कस्यचिद् भक्तस्य ज्ञान-कर्मादि-फलेऽपि लिप्सा स्यात् तदा तेन ज्ञानादिकम् अभ्यसनीयम् एवेति तत्रोद्धवं लक्ष्यीकृत्य नैवेत्य् आह&mdash;<strong>ज्ञाने</strong> इति । ज्ञानादौ <strong>यावान् अर्थः</strong> फलं मोक्षादि-<strong>चतुर्विधः,</strong> तावान् सर्वोऽपि तव भक्तस्याहम् एव भवामि, तं तम् अर्थं सर्वम् अहम् एव ददामीत्य् अर्थः । ततश् च, किं ज्ञानाद्य्-अभ्यासेनेति भावः? तत्र <strong>ज्ञाने</strong> मोक्षः, <strong>कर्मणि</strong> विहिते धर्मः । <strong>योगे</strong>ऽणिमादि-सिद्धि-लक्षणः कामः । <strong>वार्तायां</strong> कृष्य्-आदौ <strong>दण्ड-धारणे</strong> चार्थः । यद् उक्तं&mdash;</p>
<blockquote>
<p>या वै साधन-सम्पत्तिः पुरुषार्थ-चतुष्टये । &gt;
तया विना तद् आप्नोति नरो नारायणाश्रयः ॥<sup id="fnref:2"><a href="#fn:2" class="footnote-ref" role="doc-noteref">2</a></sup> इति ॥३३॥</p></blockquote>
<p>———————————————————————————————————————</p>
<p><strong>॥ ११.२९.३४ ॥</strong></p>
<p><strong>मर्त्यो यदा त्यक्त-समस्त-कर्मा</strong></p>
<p><strong>निवेदितात्मा विचिकीर्षितो मे ।</strong></p>
<p><strong>तदामृतत्वं प्रतिपद्यमानो</strong></p>
<p><strong>मयात्म-भूयाय च कल्पते वै ॥</strong></p>
<p><strong>श्रीधर-स्वामी (भावार्थ-दीपिका) :</strong> कुत इत्य् अत आह&mdash;मर्त्य इति । <strong>यदा त्यक्त-समस्त-कर्मा</strong> सन् <strong>मे निवेदितात्मा</strong> भवति, <strong>तदा</strong>ऽसौ मे <strong>विचिकीर्षितो</strong> विशिष्टः कर्तुम् इष्टो भवति, ततश् <strong>चामृतत्वं</strong> मोक्षत्वं <strong>प्रतिपद्यमानो मयात्म-भूयाय</strong> मद्-ऐक्याय मत्-समानैश्वर्यायेति यावत्, <strong>कल्पते</strong> योग्यो भवति । <strong>वै</strong> ध्रुवम् ॥३४॥</p>
<hr>
<p><strong>जीव-गोस्वामी (क्रम-सन्दर्भः) :</strong> आस्तां तव वार्ता, मर्त्य-मात्रायापि सर्वतो विलक्षणां गतिं ददामीत्य् आह&mdash;मर्त्य इति ॥३४॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> ननु मया सर्व-मतान्य् अवगतानि, किन्तु त्वद्-भक्तानां किं मतम् ? तत् त्वं ब्रूहीत्य् अपेक्षायां &quot;भोः प्रणयिन्न् उद्धव ! चतुर्विंशेऽध्याये सत्-कार्य-वादिनां मतम्, अष्टाविंशे तथैवासत्कार्य-वादिनां च मतम् उक्तम् । मद्-भक्तास् त्व् अविवादिनः सत्य-वादिनः सन्तो वस्तुतस् तु तद्-उभय-मतम् अध्यवर्तिनो नैव भवन्तीय् आह&mdash;<strong>मर्त्य</strong> इति ।</p>
<p>मनुष्यो <strong>यदा</strong> यादृच्छिक-मद्-भक्त-कृपा-प्रसादात् <strong>त्यक्तानि समस्तानि</strong> नित्य-नैमित्तिक-काम्यानि <strong>कर्माणि</strong> येन सः, <strong>निवेदितात्मा</strong> मत्-स्वरूप-भूताय मन्-मन्त्रोपदेशकाय गुरवे,</p>
<blockquote>
<p>योऽहं ममास्ति यत् किंचिद् इह लोके परत्र च । &gt;
तत् सर्वं भवतो नाथ चरणेषु समर्पितम् ॥ &gt; [सनत्-कुमार-संहिता १३०]</p></blockquote>
<p>इति वचसा मनसा च समर्पिताहन्तास्पद-ममतास्पदो भवति, <strong>तदा</strong> तत्-क्षणम् आरभ्यैव स <strong>मर्त्योमेमया विचिकीर्षितः</strong> विशिष्टः कर्तुम् इष्टः, मत्-प्रतिपद्यमानेन मद्-भक्त्य्-आभासेन योगि-ज्ञानि-प्रभृतिभ्योऽपि विलक्षण एव कर्तुम् ईप्सितः स्याद् इति । तेन मद्-भक्तेन मया कार्यः सत्य-भूत एव, नाप्य् अविद्या-कार्यो मिथ्या-भूत एव, किन्तु मत्-कार्यो गुणातीत एव सन्, <strong>अमृतत्वं</strong> मृतं नाशस् तद्-अभाववत्त्वं <strong>प्रतिपद्यमानः</strong> मया सहैव <strong>आत्म-भूयाय</strong> स्व-भृत्यै <strong>कल्पते</strong> योग्यो भवति । <strong>च</strong>-कारेणैतत्-फलम् अननुसंहितं फलं तु प्रेमवत् पार्षदत्वम् इति ॥३४॥</p>
<p>———————————————————————————————————————</p>
<p><strong>॥ ११.२९.३५ ॥</strong></p>
<p><strong>श्री-शुक उवाच&mdash;</strong></p>
<p><strong>स एवम् आदर्शित-योग-मार्गस्</strong></p>
<p><strong>तदोत्तमःश्लोक-वचो निशम्य ।</strong></p>
<p>बद्धाञ्जलिः प्रीत्य्-उपरुद्ध-कण्ठो</p>
<p>न किञ्चिद् ऊचेऽश्रु-परिप्लुताक्षः ॥</p>
<p><strong>श्रीधर-स्वामी (भावार्थ-दीपिका) : आदर्शितो</strong> <strong>योग-मार्गो</strong> यस्मै सः ॥३५॥</p>
<hr>
<p><strong>जीव-गोस्वामी (क्रम-सन्दर्भः) : एवम् आ</strong> सम्यग् <strong>दर्शितो योगस्य</strong> स्वेन <strong>मार्गो</strong> यस्मै सः ॥३५॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> <em>न व्याख्यातम्।</em></p>
<p>———————————————————————————————————————</p>
<p><strong>॥ ११.२९.३६ ॥</strong></p>
<p><strong>विष्टभ्य चित्तं प्रणयावघूर्णं</strong></p>
<p><strong>धैर्येण राजन् बहु-मन्यमानः ।</strong></p>
<p><strong>कृताञ्जलिः प्राह यदु-प्रवीरं</strong></p>
<p><strong>शीर्ष्णा स्पृशंस् तच्-चरणारविन्दम् ॥</strong></p>
<p><strong>श्रीधर-स्वामी (भावार्थ-दीपिका) : प्रणयेनावघुर्णं</strong> क्षुभितं चित्तं <strong>धैर्येण विष्टभ्य बहु-मन्यमान</strong> आत्मानं कृतार्थं मन्यमानः ॥३६॥</p>
<hr>
<p><strong>जीव-गोस्वामी (क्रम-सन्दर्भः) :</strong> बहु मन्यमान इति । मुहुर् उच्छलद्-वियोग-दुःखावरणाय, तादृशे । तद्-उपदेश-प्रसाद-लाभ-मय-स्व-भाग्य-भावनयात्मानम् उल्लासयितुम् इच्छन्न् इत्य् अर्थः ॥३६॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> प्रणयेनावघूर्णात्मकं महा-व्यग्रं चित्तं धैर्येण विष्टभ्य तद्-दत्त-शक्त्यैव यद् धैर्यम् अभूत्, तद् एव बहु-मन्यमानः ॥३६॥</p>
<p>———————————————————————————————————————</p>
<p><strong>॥ ११.२९.३७ ॥</strong></p>
<p><strong>श्री-उद्धव उवाच&mdash;</strong></p>
<p><strong>विद्रावितो मोह-महान्धकारो</strong></p>
<p><strong>य आश्रितो मे तव सन्निधानात् ।</strong></p>
<p><strong>विभावसोः किं नु समीपगस्य</strong></p>
<p><strong>शीतं तमो भीः प्रभवन्त्य् अजाद्य ॥</strong></p>
<p><strong>श्रीधर-स्वामी (भावार्थ-दीपिका) :</strong> मे मया य आश्रित आसीत्, स तव सन्निधानेनैव विद्रावितः । प्रभवन्ति किं नु बाधाय समर्था भवन्ति ? अजाद्य ब्रह्मणोऽपि जनक ॥३७॥</p>
<hr>
<p><strong>जीव-गोस्वामी (क्रम-सन्दर्भः) :</strong> मोहः पुनस् त्वत्-प्राप्त्य्-असम्भावनादि-मयः तद्-रूपो योऽन्धकारो मयाश्रितः । स तव सन्निधानात् कृपावलोकादि-वर्षि-सान्निध्य-स्वभावाद् एव स्वयं विद्रावितोऽभूत्, किम् उत तादृशोपदेशात् ? इत्य् अर्थः ॥३७॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> यो मे मया मोह-महान्धकर आश्रितः सर्व-यादव-विराजित-मत्-प्रभु-सहिता द्वारकेयं परिच्छिन्नैव, सम्प्रति नश्वरेति विचार-मयं, स त्वया विद्रावित इति तृतीय-स्कन्ध-दर्शितोद्धव-प्रश्नानन्तरम् अनन्य-ज्ञेय-स्वीय-सिद्धान्त-रहस्य-प्रदीपं, आदिदेशारविन्दाक्ष आत्मनः परमां स्थितिं [भा।पु। ३.४.१९] इति च न व्यञ्जितम् उद्धवायादात् तत्-कथा एतद्-उतंराप्य् अत्रैवोक्ता ज्ञेया । अतः काल-वयोद्भूतं श्री-वराह-चेष्टितम् एकत्रैवाह मैत्रेय इतिवत् ॥३७॥</p>
<p>———————————————————————————————————————</p>
<p><strong>॥ ११.२९.३८ ॥</strong></p>
<p><strong>प्रत्यर्पितो मे भवतानुकम्पिना</strong></p>
<p><strong>भृत्याय विज्ञान-मयः प्रदीपः ।</strong></p>
<p><strong>हित्वा कृतज्ञस् तव पाद-मूलं</strong></p>
<p><strong>कोऽन्यं समीयाच् छरणं त्वदीयम् ॥</strong></p>
<p><strong>श्रीधर-स्वामी (भावार्थ-दीपिका) :</strong> किं च, यद्यपि तव सन्निधानाद् एव गतः, तथाप्य् अनुकम्पिना भवता विज्ञान-मयः प्रदीपश् च प्रत्यर्पितः, स्व-माययापहृतः पुनः समर्पितः । अतस् तव कृतज्ञो यस् त्वया कृतम् अनुग्रहं जानाति, स को नाम त्वदीयं पाद-मूलं हित्वान्य-च्छरणं समीयाद् आश्रयेत् ? ॥३८॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> प्रत्यर्पित इति । मया तुभ्यम् आत्म-बुद्धीन्द्रियादि-सहितं शरीर्रम् अर्पितं, त्वया तु विज्ञान-मयः स्वानुभव-मयः प्रदीपः प्रत्यर्पितः । अतोऽहं प्रतिक्षणम् एव सर्व-देश-काल-वर्तिनः स-परिकर-वैशिष्ट्यस्य तव माधुर्यानुभवेन त्वया पूर्णीकृत एव सम्प्रति वर्ते, मच्-छरीरेणानेन यत् त्वं चिकीर्षसि, तत् कुरु । यत्र क्वापि प्रस्थापयितुम् इच्छसि, तत्र प्रस्थापय । अत्रैव प्रस्थापयेति भावः । यतः कृतज्ञः, तद्-भृत्यस् तव पाद-मूलं हित्वा अन्यत् त्व्दईयम् अपि स्थलं शरणं स्व-गृहम् अपि को नाम मदीयं गच्छेत् ? यदि च तत्रापि वर्तमानस्य तव साक्षाद्-अनुभवः स्यात्, तदा गच्छेद् अपि न काप्य् अत्र हानिः । प्रत्युत तन्-निदेश-पालनं चेति भावः ॥३८॥</p>
<p>———————————————————————————————————————</p>
<p><strong>॥ ११.२९.३९ ॥</strong></p>
<p><strong>वृक्णश् च मे सुदृढः स्नेह-पाशो</strong></p>
<p><strong>दाशार्ह-वृष्ण्य्-अन्धक-सात्वतेषु ।</strong></p>
<p><strong>प्रसारितः सृष्टि-विवृद्धये त्वया</strong></p>
<p><strong>स्व-मायया ह्य् आत्म-सुबोध-हेतिना ॥</strong></p>
<p><strong>श्रीधर-स्वामी (भावार्थ-दीपिका) :</strong> किं च, दाशार्हादिषु त्वया यः स्व-मायया स्नेह-पाशः प्रसारितः, स त्वयैवात्म-तत्त्व-ज्ञान-शस्त्रेण वृक्णश् छिन्नः ॥३९॥</p>
<hr>
<p><strong>जीव-गोस्वामी (क्रम-सन्दर्भः) :</strong> किं च, सृष्टि-विवृद्धये स्व-मायया यः स्नेह-पाशस् त्वया प्रसारितः, स मया त्वद्-उक्तेनात्म-सुबोध-हेतिना वृक्णः । किन्तु भवत्-सम्बन्धेनैव तेषु स मया स्वीकृत इत्य् अर्थः । यद् वा, मे मया दाशार्हादिषु त्वन्-मिलनात् पूर्वं स्नेह-पाशो वृक्णश् छिन्नोऽपि कंस-वधाद् अनन्तरं स्वयम् एव स्व-मायया भक्त-विषय-कृपया सृष्टि-विवृद्धये जगतः स्वस्मिंस् तादृश-स्नेह-विवृद्धये प्रसारितः । कीदृश्या स्व-मायया ? आत्म-सुबोधस्य ब्रह्मानुभवस्यापि हेतिना छेदक-रूपयेत्य् अर्थः । ततः स कथं मया त्यज्यतां ? इति भावः ॥३९॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> ननु तर्हि यादवादिषु स्नेहं हित्वा कथं गन्तुं प्रभविष्यसि ? तत्राह&mdash;वृक्णश् छिन्नः । अयम् अर्थः&mdash;दाशार्हादिषु मे द्विविधः स्नेह-पाशः । तत्र यः स्व-मायया त्वया सृष्टि-विवृद्धये प्रसारितः, &ldquo;दाशार्हादयः स्व-पुत्र-पौत्रादि-रूपेण पुनर् अप्य् अभीक्ष्णं वर्धन्तां, ततश् चास्मत्-सत्-समृद्धिः सदैवाकल्पं सर्व-दिग्-देश-व्यापिनी सर्व-विजयिनी भूयात्&rdquo; इत्य् आभिमानिकः स्नेह-पाशः । स्व-मायया आत्म-सुबोधास्त्रेण वृक्ण एव, यस् तु तद्-रूप-गुण-कथा-परिचर्या-माधुर्यास्वाद-निबन्धनस् तेषु स्नेह-पाशः, स तु मे भूषण-भूतो वर्तत एव । त्वया ज्ञान-दीपार्पणात् यत्रैव यास्यामि, तत्रैव वृष्ण्य्-आदि-सहित-त्वद्-विशिष्टाम् एव द्वारकां साक्षाद् द्रक्ष्यामि, तत्र कृत-कार्यस् त्वया आन्येष्यमाण एष्याम्य् अपीति ॥३९॥</p>
<p>———————————————————————————————————————</p>
<p><strong>॥ ११.२९.४० ॥</strong></p>
<p><strong>नमोऽस्तु ते महा-योगिन् प्रपन्नम् अनुशाधि माम् ।</strong><br>
यथा त्वच्-चरणाम्भोजे रतिः स्याद् अनपायिनी ॥**</p>
<p><strong>श्रीधर-स्वामी (भावार्थ-दीपिका) :</strong> एवं यद्य् अपि त्वया बहूपकृतं तथाप्य् एतावत् प्रार्थये इत्य् आह&mdash;नमोऽस्त्व् इति । अनुशाध्य् अनुशिक्षय । अनुशासनीयम् आह&mdash;यथेति । सुक्ताव् अप्य् अनपायिनौ ॥४०॥</p>
<hr>
<p><strong>जीव-गोस्वामी (क्रम-सन्दर्भः) :</strong> तथापि परमाभीष्टं तव कृपयैव सम्पत्स्यत इति पुनः सकाकु प्रार्थयते&mdash;नमोऽस्त्व् इति । मां प्रपन्नम् अनुशाधि संपादयेत्य् अर्थः । तस्याश् च प्रपत्तेर् वैशिष्ट्याय स्पृहयन्न् आह&mdash;यथेति ॥४०॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> हे महा-योगिन् ! महा-योग-बलेन सर्वत्रैव मां स्वानुभावनया आनन्दयितुं प्रवृत्त ॥४०॥</p>
<p>———————————————————————————————————————</p>
<p><strong>॥ ११.२९.४१-४४ ॥</strong></p>
<p><strong>श्री-भगवान् उवाच&mdash;</strong></p>
<p><strong>गच्छोद्धव मयादिष्टो बदर्य्-आख्यं ममाश्रमम् ।</strong><br>
तत्र मत्-पाद-तीर्थोदे स्नानोपस्पर्शनैः शुचिः ॥**</p>
<p><strong>ईक्षयालकनन्दाया विधूताशेष-कल्मषः ।</strong><br>
वसानो वल्कलान्य् अङ्ग वन्य-भुक् सुख-निःस्पृहः ॥**</p>
<p><strong>तितिक्षुर् द्वन्द्व-मात्राणां सुशीलः संयतेन्द्रियः ।</strong><br>
शान्तः समाहित-धिया ज्ञान-विज्ञान-संयुतः ॥**</p>
<p><strong>मत्तोऽनुशिक्षितं यत् ते विविक्तम् अनुभावयन् ।</strong></p>
<p><strong>मय्य् आवेशित-वाक्-चित्तो मद्-धर्म-निरतो भव ।</strong><br>
अतिव्रज्य गतीस् तिस्रो माम् एष्यसि ततः परम् ॥**</p>
<p><strong>श्रीधर-स्वामी (भावार्थ-दीपिका) :</strong> तद् उक्तम् ॐ इत्य् अङ्गीकृत्य, तथापि <strong>मयादिष्टो</strong> लोक-सङ्ग्रहार्थम् एतावत् कुर्व् इत्य् आह&mdash;<strong>गच्छ</strong> इति । <strong>आदिष्टो</strong> नियुक्तः । <strong>स्नानादेः</strong> पूर्वम् एव मत्-पाद-तीर्थोदक-भूताया <strong>अलकनन्दाया</strong> गङ्गाया <strong>ईक्षया</strong> । <strong>वसानः</strong> परिदधानः । <strong>द्वन्द्व-मात्राणां</strong> शीतोष्णादि-विषयाणाम् । <strong>सुशील</strong> आर्जवादि-स्वभावः । <strong>ते</strong> त्वया <strong>विविक्तं</strong> सुविचारितम् । तिस्रस् त्रि-गुणात्मिका <strong>गतीर्</strong> अतिक्रम्य ॥४१-४४॥</p>
<hr>
<p><strong>जीव-गोस्वामी (क्रम-सन्दर्भः) :</strong> यद्यपि तव प्रार्थिता मच्-चरण-रतिः सिद्धैव, सा च मद्-विरहेण स्वत एव वृद्धिम् अप्य् उपैष्यति, ततो न तद्-अर्थं साधनान्तरम् अप्य् अपेक्ष्यते, तथापि मद्-विरहेण यस् त्वम् अवश्यं कष्टं करिष्यसि, तल्-लोक-शिक्षार्थं साधनानुरूपेणैव कुरु, न तु हठाद् उपवासादिना । ततश् च लोक-शिक्षा-लक्षण-मद्-अभीष्ट-सम्पादने कृते त्वद्-अभीष्टम् अपि सेत्स्यतीत्य् आशयेनाह&mdash;<strong>गच्छ</strong> इति सार्ध-चतुष्केण ।</p>
<p>अत्र <strong>गच्छ</strong> इत्य् एवाज्ञापनम् अन्यद् अन्यत् तु तत्र गतत्वेन स्वभावेन च स्वतः सेत्स्यतीत्य् अनुवाद-मात्रम् । तत्र <strong>मत्-पाद-</strong> इत्य्-आदि-चतुष्टयं गतत्वेन सुख-निस्पृहत्वादिकं स्वभावेनैवेति ज्ञेयम् । <strong>बदर्य्-आख्यम्</strong> इति दूरे<sup id="fnref:3"><a href="#fn:3" class="footnote-ref" role="doc-noteref">3</a></sup> प्रस्थापनम् अत्र मम मुहुर् लीला-मय-भूमाव् अस्य वियोगातुरस्य स्थितौ कृच्छ्रातिशय एव स्याद् इत्य् अभिप्रायात् ॥४१॥</p>
<p>ईक्षया हेतुना अलकनन्दाया विधूतम् अशेष-कल्मष दुष्ट-स्पर्शनादिजं दुःखं येनेति तु वास्तवोऽर्थः ॥४२॥</p>
<p><strong>विविक्तं</strong> सुविचारितं, यथा त्वच्-चरणाम्भोज- [भा।पु। ११.२९.४०] इत्य् एतत् पर्यवसानम् । यत् तद् एवेत्य् अर्थः । <strong>तिस्रः</strong> कनिष्ठ-मध्यमोत्तमत्वेन प्रसिद्धास् तास् ता <strong>गतीर्</strong> अतिक्रम्य ततस् ताभ्यः प्रसिद्धाभ्योऽपि <strong>पराम्</strong> उत्कृष्टाम् <strong>एष्यसि</strong> । तां काम् इति शङ्किष्यतेऽसाव् इति कृपया स्वयम् एवाह&mdash;<strong>माम्</strong> इति । यथैवोक्तं श्रीमद्-अर्जुनं प्रति&mdash;सर्व-गुह्यतमं [गीता १८.६३] इत्य् आदौ, माम् एवैष्यसि सत्यं ते [गीता १८.६४] इति ॥४३-४४॥</p>
<hr>
<hr>
<p>तत्र मत्-पाद-तीर्थोदे स्नानोपस्पर्शनैः शुचिः ॥**</p>
<p><strong>ईक्षयालकनन्दाया विधूताशेष-कल्मषः ।</strong><br>
वसानो वल्कलान्य् अङ्ग वन्य-भुक् सुख-निःस्पृहः ॥**</p>
<p><strong>तितिक्षुर् द्वन्द्व-मात्राणां सुशीलः संयतेन्द्रियः ।</strong><br>
शान्तः समाहित-धिया ज्ञान-विज्ञान-संयुतः ॥**</p>
<p><strong>मत्तोऽनुशिक्षितं यत् ते विविक्तम् अनुभावयन् ।</strong></p>
<p><strong>मय्य् आवेशित-वाक्-चित्तो मद्-धर्म-निरतो भव ।</strong><br>
अतिव्रज्य गतीस् तिस्रो माम् एष्यसि ततः परम् ॥**</p>
<p><strong>विश्वनाथ-चक्रवर्ती (सारार्थ-दर्शिणी) :</strong> भो <strong>उद्धव</strong> ! सर्व-यादवेषु मत्-परिकरेषु मध्ये मत्-तुल्यत्वात् त्वम् एव मत्-प्रतिमूर्तिर् असि ।</p>
<blockquote>
<p>नोद्धवोऽण्व् अपि मन्-न्यूनो यद् गुणैर् नार्दितः प्रभुः । &gt;
अतो मद्-वयुनं लोकं ग्राहयन्न् इह तिष्ठतु ॥ [भा। ३.४.३१] इति &gt; मद्-उक्तेः ।</p></blockquote>
<p>अतो यत् कृत्यम् अहं स्वेन साधयामि, तत् त्वया साधयितुं शक्नोमि । अत एव पूर्वं व्रज-भूमिं प्रति त्वम् एव प्रस्थापितो यथा, तथैव सम्प्रति त्वां वदरिकाश्रमं प्रस्थापयितुम् इच्छामि । तत्र हि मद्-अंश-श्री-नर-नारायणादि-महा-मुनीन्द्रा मां दिदृक्षन्ते । मिथिलादि-भू-तल-प्रदेश-सुतल-वैकुण्ठादीन् पूर्वं गतवता मया तत्र-तत्र-स्थाः श्रुतदेव-बहुलाश्व-बलि-वैकुण्ठ-नाथाद्या मां दिदृक्षवः स्व-दर्शन-दानेन स्वीय-ज्ञानाद्य्-उपदेशेन च ते कृतार्थीकृताः । तथाधुना बदरिकाश्रमो गन्तुं न शक्यते, सपादशतवर्ष-रूप-स्वावतार-मर्यादा-मयस्य सम्प्रति समाप्तीभूतत्वात्, अतोऽधुना प्रपन्नम् अनुशाधि माम् इति यदि मां प्रार्थयसे, तर्हि इयम् एव सम्प्रति ममाज्ञेति मनसैव संलप्य प्रकटम् आह&mdash;गच्छेति । हे उद्धवेति । त्वम् अन्वर्थ-संज्ञत्वात् सदैव सर्व-जनोत्सव-प्रदो भवस्य् एवाधुना तु स्व-निष्ठ-ज्ञान-।विशेषादि-स्व-शक्ति-प्रदानेनापि त्वं तत्र जनोत्सव-विशेष-प्रदोऽपि मया कृत इति भावः ॥४१॥</p>
<p>ईक्षया स्व-कर्तृकावलोकनेनैव अलकनन्दाया विधूतं खण्डितम् अशेष-कल्मषं येन सः। तेष्व् आस्ते ह्य् अघभिद् धरिः [भा।पु। ९.९.६] इति नवमोक्तेर् उद्धवस्य सर्व-वैष्णवाग्रगण्यत्वाद् अत्राशेषम् इति पदम् उपन्यस्तम् ॥४२॥</p>
<p>मत्तः सकाशात् यद् भक्ति-ज्ञान-।विशेषादिकम् अनुशिक्षितं, तत एव विवेकं विवेक-विशेषम् अनुभावयन्, तत्रत्य-श्री-नर-नारायणादींस् त्वां पृच्छत इति शेषः । मय्य् आवेशित-वाक्-चित्तत्वाद् एव मद्-धर्मा मन्-निष्ठा ये बुद्धि-प्रतिभा-सर्वज्ञत्व-सर्व-शक्तित्वादयस् तन्-निरतस् तद्-उद्युक्तो भवेति तत्-तत्-समाधान-योग्यतार्थम् आशीर्वादः कृतः ॥</p>
<p>ततश् च तिस्रस् त्रिगुणात्मिका गतीर् अतिव्रज्य तत्रत्यान् मुनीन् गुण-त्रय-गतीर् अतिक्रान्तान् कृत्वेत्य् अर्थः । निष्पादित-मद्-आदेशो माम् एष्यसि योग-बलेन मयैवान्वेष्यमाणस् त्वम् अत्रैव मत्-समीपम् आगमिष्यसीत्य् अर्थः ॥४४॥</p>
<p>———————————————————————————————————————</p>
<p><strong>॥ ११.२९.४५ ॥</strong></p>
<p><strong>श्री-शुक उवाच&mdash;</strong></p>
<p><strong>स एवम् उक्तो हरि-मेधसोद्धवः</strong></p>
<p><strong>प्रदक्षिणं तं परिसृत्य पादयोः ।</strong></p>
<p><strong>शिरो निधायाश्रु-कलाभिर् आर्द्र-धीर्</strong></p>
<p><strong>न्यषिञ्चद् अद्वन्द्व-परोऽप्य् अपक्रमे ॥</strong></p>
<p><strong>श्रीधर-स्वामी (भावार्थ-दीपिका) :</strong> हरि-मेधसा संसारं हरति मेधा यस्य तेन श्री-कृष्णेन । अद्वन्द्व-परोऽपि सुख-दुःख-विनिर्मुक्तोऽपि । अपक्रमे निर्गमन-समये ॥४५॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> हरि-मेधसा प्रेम्णा मनो हरन्ती मेधा यस्य तेन । अपक्रमे ततोऽपसृति-समये । अद्वन्द्व-परोऽपि प्रेम-मूलक-शोक-मोहादि-द्वन्द्व-विशिष्टोऽभूद् इत्य् अर्थः ॥४५॥</p>
<p>———————————————————————————————————————</p>
<p><strong>॥ ११.२९.४६ ॥</strong></p>
<p><strong>सुदुस्त्यज-स्नेह-वियोग-कातरो</strong></p>
<p><strong>न शक्नुवंस् तं परिहातुम् आतुरः ।</strong></p>
<p><strong>कृच्छ्रं ययौ मूर्धनि भर्तृ-पादुके</strong></p>
<p><strong>बिभ्रन् नमस्कृत्य ययौ पुनः पुनः ॥</strong></p>
<p><strong>श्रीधर-स्वामी (भावार्थ-दीपिका) :</strong> किं च, सुदुस्त्यजः स्नेहो यस्मिन्, तेन वियोगात् कातरो भीतोऽत एव तं परिहातुम् अशक्नुवन् । आतुरोऽतिविह्वलः सन्कृच्छ्रं कष्टं ययौ प्राप । ततश् च भर्तृ-पादुके तेनैव कृपया दत्ते मूर्ध्नि बिभ्रद् अतिनिर्बन्ध-रूपया, तद्-आज्ञया तं पुनः पुनर् नमस्कृत्य ययौ । अत्र च, पृष्ठतोऽन्वगमं भर्तुः पाद-विश्लेषणाक्षमः[भा।पु। ३.४.५] इत्य्-आदि-तृतीय-स्कन्धोपक्रमोक्तानुसारेण बदरिकाश्रमं गच्छन्, भगवतः प्रभास-यात्राम् उपश्रुत्य, शनैः पृष्ठतो गतः सन्न्, उपसंहृत-निज-कुलं भगवन्तम् एकान्ते दृष्ट्वा, तत्-काल-प्राप्तेन मैत्रेयेण सह पुनः कृपया भगवतोपदिष्टं तत्त्वम् आकलय्य तद्-आज्ञातो ययाव् इति द्रष्टव्यम् ॥४६॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> ततश् च भर्तृ-पादुके तेनैव कृपया दत्ते मूर्ध्नि बिभ्रत् अतिनिर्बन्ध-रूपया तद्-आज्ञया तं पुनः पुनर् नमस्कृत्य ययौ । तत्र गच्छन्न् अपि तृतीय-स्कन्धोपक्रमोक्त-कथानुसारेण पुनर् अपि परावृत्य भगवन्तम् एकान्ते दृष्ट्वा सन्दिग्धम् अर्थान् पृष्ट्वा तद्-उतंराधिगत-समस्त-भगवल्-लीला-तत्त्व-सिद्धान्तो, विद्रावितो मोह-महान्धकारः [भा।पु। ११.२९.३७] इत्य्-आद्य्-उक्त्वा पुनर् अपि तद्-आज्ञया ययाव् इति द्रष्टव्यम् ॥४६॥</p>
<p>———————————————————————————————————————</p>
<p><strong>॥ ११.२९.४७ ॥</strong></p>
<p>ततस् तम् अन्तर् हृदि सन्निवेश्य</p>
<p>गतो महा-भागवतो विशालाम् ।</p>
<p>यथोपदिष्टां जगद्-एक-बन्धुना</p>
<p>तपः समास्थाय हरेर् अगाद् गतिम् ॥</p>
<p><strong>श्रीधर-स्वामी (भावार्थ-दीपिका) : विशालां</strong> बदरिकाश्रमं <strong>गतः</strong> सन् <strong>हरेर् गतिम् अगात्</strong> । कथं-भूतां ? तेनैव <strong>जगद्-एक-बन्धुना यथोपदिष्टाम्</strong> । तदामृतत्वं प्रतिपद्यमानो मयात्म-भूयाय च कल्पते वै [भा।पु। ११.२९.३४], अतिव्रज्य गतीस् तिस्रो माम् एष्यसि ततः परं [भा।पु। ११.२९.४४] इत्य्-एवम्-उक्त-प्रकाराम् ॥४७॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>जीव-गोस्वामी (प्रीति-सन्दर्भः २१७) :</strong> अथ साक्षात्कार-लक्षण-तुष्ट्य्-आत्मकं श्रीमद्-उद्धवस्याह&mdash;<strong>ततस् तम्</strong> इति । गम्यते इति <strong>गतिः</strong> । <strong>यथोपदिष्टां गतिम्</strong> इत्य् अस्य तृतीयानुसारेणायम् अर्थः । पूर्वं तत्र तं प्रति श्री-भगवता वेदाहम् अन्तर्-मनसीप्सितं ते ददामि यत् तद् दूर-वापम् अन्यैः [भा।पु। ३.४.११] इत्य् अनेन तद्-अभीप्सितं दातुं प्रतिश्रुतम् । त्वद्-ईप्सित-पूर्त्य्-अर्थं यद्-अन्यैर् दुरवापं तद् ददामीत्य् अर्थः । तच् च देयं पुरा मया प्रोक्तम् अजाय नाभा [भा।पु। ३.४.१३] इत्य्-आदिना सङ्क्षेप-भागवत-रूपम् इत्य् उद्दिष्टम् ।</p>
<p>अथ तादृश-तत्-प्रतिश्रुत-श्रवणेन परमोत्सुकतया परम-निजाभीप्सितम् असौ स्वयम् एव निवेदितवान्&mdash;</p>
<blockquote>
<p>को न्व् ईश ते पाद-सरोज-भाजां &gt;
सुदुर्लभोऽर्थेषु चतुर्ष्व् अपीह । &gt;
तथापि नाहं प्रवृणोमि भूमन् &gt;
भवत्-पदाम्भोज-निषेवणोत्सुकः ॥ [भा।पु। ३.४.१५] इत्य् अनेन ।</p></blockquote>
<p>अथागन्तुकं निज-मोह-विशेषं च निवेदितवान्&mdash;कर्माण्य् अनीहस्य भवोऽभवय [भा।पु। ३.४.१६] इत्य्-आदिभ्याम् । तच् च साक्षात्-तद्-उपदेश-बलेन प्रायः पर-प्रत्यायनार्थम् एव ज्ञेयम् नोद्धवोऽण्व् अपि मन्-न्यूनः [भा।पु। ३.४.३१] इत्य्-आदेः ।</p>
<p>अथ तत्-तद्-अर्थोपयुक्तत्या भगवद्-उद्दिष्टार्थम् अपि प्रार्थितवान् । ज्ञानं परं स्वात्म-रहः प्रकाशं प्रोवाच कस्मै [भा।पु। ३.४.१८] इत्य्-आदिना । तत्र यद् वृजिनं तरेम इति वृजिनं तादृश-सेवा-विरह-दुःखम् । तादृश-लोक-मोह-दुःखं च । तत् तरणस्य तद्-रहस्य-ज्ञानाधीनत्वाद् इति भावः । ततश् च मद्-अभीष्टं श्री-भगवान् अपि सम्पादितवान् इति श्री-विदुरं प्रति कथितं श्रीमद्-उद्धवेन स्वयम् एव&mdash;</p>
<blockquote>
<p>इत्य् आवेदित-हार्दाय मह्यं स भगवान् परः । &gt;
आदिदेशारविन्दाक्ष आत्मनः परमां स्थितिम् ॥ [भा।पु। ३.४.१९] इति &gt; ।</p></blockquote>
<p>द्वितीये ब्रह्मणेऽपि परम-वैकुण्ठं दर्शयता तेनात्मनः परम-भगवत्ता-रूपा स्थितिर् दर्शिता । सा च श्री-द्वारका-वैभव-रूपेति श्री-भगवत्-सन्दर्भे स्थापितम् अस्ति । सङ्क्षेप-श्री-भागवत-रूपया चतुः-श्लोक्या च । तस्य तादृशत्वेऽपि विचित्र-लीला-भक्त-परवशत्व-रूपासाव् इति तत्रैव बोधितम् ।ततस् तद्-अनुभवेनोभयत्रापि श्रीमद्-उद्धवस्य धैर्यं जातम् इति तत्-तद्-उपयोगः । ततश् च ताम् एव तद्-उपदिष्टां गतिं जगामेत्य् अर्थः ॥४७॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) : विशालां</strong> बदरिकाश्रमम् । <strong>हरेर्</strong> हेतोर् एव <strong>गतिम् अगात्</strong> द्वारकां प्रति गमनम् अपि ॥४७॥</p>
<p>———————————————————————————————————————</p>
<p><strong>॥ ११.२९.४८ ॥</strong></p>
<p><strong>य एतद् आनन्द-समुद्र-सम्भृतं</strong></p>
<p><strong>ज्ञानामृतं भागवताय भाषितम् ।</strong></p>
<p><strong>कृष्णेन योगेश्वर-सेविताङ्घ्रिणा</strong></p>
<p><strong>सच्-छ्रद्धयासेव्य जगद् विमुच्यते ॥</strong></p>
<p><strong>श्रीधर-स्वामी (भावार्थ-दीपिका) : आनन्द-समुद्रो</strong> भगवद्-भक्ति-मार्गः, तस्मिन् <strong>संभृतम्</strong> एकी-कृतम्, <strong>एतद्</strong> यः <strong>सच्-छ्रद्धया आसेव्य</strong> ईषद् अपि सेवित्वा वर्तते, स <strong>विमुच्यत</strong> इति किं वक्तव्यं ? तत्-सङ्गाज् <strong>जगद्</strong> अपि <strong>विमुच्यत</strong> इत्य् अर्थः ॥४८॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) : आनन्द-समुद्रो</strong> भगवद्-भक्ति-योगः, तेन <strong>संभृतं</strong> सम्यग्-धृतम्, <strong>एतद्</strong> यः <strong>सच्-छ्रद्धया आसेव्य</strong> ईषद् अपि सेवित्वा वर्तते, स <strong>विमुच्यते</strong> । इति किं वक्तव्यं ? तत्-सङ्गाज् <strong>जगद्</strong> अपि विमुच्यत इत्य् अर्थः ॥४८॥</p>
<p>———————————————————————————————————————</p>
<p><strong>॥ ११.२९.४९ ॥</strong></p>
<p>भव-भयम् अपहन्तुं ज्ञान-विज्ञान-सारं</p>
<p>निगम-कृद् उपजह्रे भृङ्गवद् वेद-सारम् ।</p>
<p>अमृतम् उदधितश् चापाययद् भृत्य-वर्गान्</p>
<p>पुरुषम् ऋषभम् आद्यं कृष्ण-संज्ञं नतोऽस्मि ॥</p>
<p><strong>श्रीधर-स्वामी (भावार्थ-दीपिका) :</strong> एवं कृतोपदेशं जगद् गुरुं प्रणमति&mdash;<strong>भव-भयम्</strong> इति । भवः संसारो भयं च जरा-रोगादि-निमित्तं तद् उभयं निवृत्तानां प्रवृत्तानां च <strong>भृत्य-वर्गाणां</strong> यथा-योग्यम् <strong>अपहन्तुं</strong> योऽ<strong>मृत</strong>-द्वयम् <strong>उपजह्रे</strong> उद्धृतवान् । तद् एवाह&mdash;<strong>वेद-सारम्</strong> एकम् । किं तत् ? **ज्ञान-विज्ञान-**रूपं च तत्-<strong>सारं</strong> श्रेष्ठं च । <strong>भृङ्गवत्</strong> भृङ्गो यथा पुष्पम् अकोपयन्न् एवामृतम् उपहरति, तथा स्वयं स्व-कृत-वेदानुसारेणैव <strong>उदधितश्</strong> चैकं तच् चोभयं यथा-यथं <strong>भृत्य-वर्गान् अपाययत्</strong> । <strong>तं नतोऽस्मीति</strong> ॥४९॥</p>
<hr>
<p><strong>जीव-गोस्वामी (क्रम-सन्दर्भः) :</strong> एकोऽवतारस् तावद् <strong>भव-भयम्</strong> इत्य्-आदि-लक्षणः । अन्यस् त्व् अमृतादि-लक्षणः । यद्यप्य् एवम् एवं गुणत्वेन द्वयम् अपि नमनीयं, तथाप्य् आद्यं प्रथमं <strong>कृष्ण-संज्ञं नतोऽस्मि</strong> इति तदा तस्यादरो दर्शितः । युक्तम् एव च तस्य तद् इति तं विशिनष्टि&mdash;<strong>पुरुषं</strong> सर्वादिम् इत्य् अर्थः । पूर्वम् एवाहम् इहासम् इति तत्-पुरुषस्य पुरुषत्वम् इति श्रुतेः। <strong>ऋषभं</strong> श्रेष्ठं चेति । <strong>कृष्ण-सम्ज्ञं</strong> कृष्णेति संज्ञा तन्-नामत्वेनातिप्रसिद्धिर् यस्येति मूर्त्य्-अन्तरं निषिध्यते । तन्-मूर्तेर् नमस्क्रियमाणत्वेन च नित्य-सिद्धत्वं दर्श्यते । तत्रैव टीका-कृद्भिर् अपि&mdash;तं वन्दे परमानन्दं नन्दनन्दन-रूपिणम् इत्य् उक्तम् ॥४९॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> सर्वान्ते जगद्-गुरुं प्रणमति&mdash;<strong>भव-भयम्</strong> इति । <strong>वेदेभ्यः सारम् उपजह्रे</strong> उद्धृतवान् । नन्व् अन्ये मुनयो दर्शन-कर्तारो वेद-सारम् उपजह्रुर् एव ? सत्यं, ते दुर्गमस्य वेदस्य तात्पर्यं न सम्यग् अभिजानन्तीति न तद्-वाक्यं विश्वस्यते । अयं भगवांस् तु न तथेत्य् आह&mdash;<strong>निगम-कृद्</strong> इति । यो हि यच्-छास्त्रस्य कर्ता स एव खल्व् अतिदुर्गमस्यापि तस्यार्थं जानन्त्य् एवेति भावः । <strong>भृङ्गवद्</strong> इति वेद-पुष्पोद्यानस्य मकरन्दम् इत्य् अर्थः । <strong>भृत्य-वर्गान् अपाययत्,</strong> अभक्तान् असुरांस् तु वञ्चयामासेति दृष्टान्ताभिप्रायेणाह--<strong>अमृतम् उदधितश् च,</strong> उदधि-सारम् इत्य् अर्थः । मोहिनी-रूपेण भृत्य-वर्गान् देवान् एवापाययत्, असुरांस् तु वञ्चयामासैव । <strong>तं नतोऽस्मि</strong> ॥४९॥</p>
<p>इति सारार्थ-दर्शिन्यां हर्षिण्यां भक्त-चेतसाम् ।</p>
<p>एकादशस्योनत्रिंशे सङ्गतः सङ्गतः सताम् ॥*॥</p>
<p>———————————————————————————————————————</p>
<blockquote>
<p>इति श्रीमद्-भागवते महा-पुराणे ब्रह्म-सूत्र-भाष्ये पारमहंस्यं &gt; संहितायां वैयासिक्याम् एकादश-स्कन्धे श्री-भगवद्-उद्धव-संवादे &gt; उद्धवस्य वदर्य्-आश्रम-प्रवेशो &gt;
नामैकोनत्रिंशोऽध्यायः ।</p></blockquote>
<p>॥११.२९॥</p>
<hr>
<div class="footnotes" role="doc-endnotes">
<hr>
<ol>
<li id="fn:1">
<p>सुदुश्चराम् (क्रम।स।)&#160;<a href="#fnref:1" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:2">
<p>मोक्ष-धर्मतोऽयं श्लोक इति केचित्। स मया तु तत्र न प्राप्तः।&#160;<a href="#fnref:2" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:3">
<p>हरेः इति पाठान्तरः।&#160;<a href="#fnref:3" class="footnote-backref" role="doc-backlink">&#x21a9;&#xfe0e;</a></p>
</li>
</ol>
</div>

  </div>
</article>


        

        



    <aside class="card border noPrint" id="section-tree-item-bhAgavatam_gauDIya-prastutiH_11_29_uddhavasya_vadary-Ashrama-praveshaH_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/purANam_vaiShNavam/bhAgavatam/gauDIya-prastutiH/11/29_uddhavasya_vadary-Ashrama-praveshaH/">२९ उद्धवस्य वदर्य्-आश्रम-प्रवेशः </a>
            <a data-toggle="collapse" href="#section-tree-item-body-bhAgavatam_gauDIya-prastutiH_11_29_uddhavasya_vadary-Ashrama-praveshaH_md" role="button" aria-expanded="false" aria-controls="section-tree-item-body-bhAgavatam_gauDIya-prastutiH_11_29_uddhavasya_vadary-Ashrama-praveshaH_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-bhAgavatam_gauDIya-prastutiH_11_29_uddhavasya_vadary-Ashrama-praveshaH_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: २९ उद्धवस्य वदर्य्-आश्रम-प्रवेशः</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/purANam_vaiShNavam/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/purANam_vaiShNavam/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/purANam_vaiShNavam/actions/workflows/build.yml"><img src="https://github.com/vishvAsa/purANam_vaiShNavam/actions/workflows/build.yml/badge.svg"> Built </a> on 2025 Aug 25 05:46:07 UTC. (<a href="http://google.com/search?q=05%3a46%3a07%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
