<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>पुराणे विश्वासटिप्पन्यः  | २२ श्री-भगवद्-उद्धव-संवादे</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/purANam_vaiShNavam/bhAgavatam/gauDIya-prastutiH/11/22_shrI-bhagavad-uddhava-saMvAde/" rel="alternate" type="application/rss+xml" title="पुराणे विश्वासटिप्पन्यः" />
    <link href="/purANam_vaiShNavam/bhAgavatam/gauDIya-prastutiH/11/22_shrI-bhagavad-uddhava-saMvAde/" rel="feed" type="application/rss+xml" title="पुराणे विश्वासटिप्पन्यः" />

    <meta property="og:url" content="https://vishvAsa.github.io/purANam_vaiShNavam/bhAgavatam/gauDIya-prastutiH/11/22_shrI-bhagavad-uddhava-saMvAde/">
  <meta property="og:site_name" content="पुराणे विश्वासटिप्पन्यः">
  <meta property="og:title" content="२२ श्री-भगवद्-उद्धव-संवादे">
  <meta property="og:description" content="तत्त्वानां सङ्ख्या पुरुष-प्रकृति-विवेकश् च
॥ ११.२२.१-२ ॥
श्री-उद्धव उवाच—
कति तत्त्वानि विश्वेश सङ्ख्यातान्य् ऋषिभिः प्रभो ।
नवैकादश पञ्च त्रीण्य् आत्थ त्वम् इह शुश्रुम ॥**
केचित् षड्-विंशतिं प्राहुर् अपरे पञ्च-विंशतिम् ।
सप्तैके नव षट् केचिच् चत्वार्य् एकादशापरे ॥**
श्रीधर-स्वामी (भावार्थ-दीपिका) :
नित्य-मुक्तः स्वतः सर्व-वेद-कृत् सर्व-वेद-वित् ।
स्व-पर-ज्ञान-दाता यस् तं वन्दे गुरुम् ईश्वरम् ॥
द्वाविंशे तत्त्व-सङ्ख्यानाम् अविरोध-विधोच्यते ।
पुं-प्रकृत्योर् विवेकश् च जन्म-मृत्यु-विधादि च ॥
तद् एवं वेदानां प्रवृत्ति-परत्वं निराकृत्य मोक्ष-परत्वं निर्णीतम् । सन्ति च मोक्ष-परत्वेऽपि तद्-अवान्तर-विवादाः । तथा हि, केचित् तत्त्व-सङ्ख्यासु विवदन्ते, तत्रपि बाह्यार्थ-सद्-असत्त्वे आत्मत्वेऽप्य् एकत्व-नानात्वादिषु तत्र किं सत्यं ? इति जिज्ञासया पृच्छति—कतीति । ऋषिभिर् आगमेषु बहुधा सङ्ख्यातानि, तेषु कति युक्तानि ? इत्य् अर्थः । भगवन्-मतानुवाद-पूर्वकं बहुधा सङ्ख्यानं प्रपञ्चयति—नवेति त्रिभिः । त्वं तावद् अष्टाविंशति-तत्त्वान्य् आत्थ । तानि च वयं शुश्रुम श्रुतवन्तः ॥१-२॥">
  <meta property="og:locale" content="en_us">
  <meta property="og:type" content="article">
    <meta property="article:section" content="bhagavatam">

  <meta itemprop="name" content="२२ श्री-भगवद्-उद्धव-संवादे">
  <meta itemprop="description" content="तत्त्वानां सङ्ख्या पुरुष-प्रकृति-विवेकश् च
॥ ११.२२.१-२ ॥
श्री-उद्धव उवाच—
कति तत्त्वानि विश्वेश सङ्ख्यातान्य् ऋषिभिः प्रभो ।
नवैकादश पञ्च त्रीण्य् आत्थ त्वम् इह शुश्रुम ॥**
केचित् षड्-विंशतिं प्राहुर् अपरे पञ्च-विंशतिम् ।
सप्तैके नव षट् केचिच् चत्वार्य् एकादशापरे ॥**
श्रीधर-स्वामी (भावार्थ-दीपिका) :
नित्य-मुक्तः स्वतः सर्व-वेद-कृत् सर्व-वेद-वित् ।
स्व-पर-ज्ञान-दाता यस् तं वन्दे गुरुम् ईश्वरम् ॥
द्वाविंशे तत्त्व-सङ्ख्यानाम् अविरोध-विधोच्यते ।
पुं-प्रकृत्योर् विवेकश् च जन्म-मृत्यु-विधादि च ॥
तद् एवं वेदानां प्रवृत्ति-परत्वं निराकृत्य मोक्ष-परत्वं निर्णीतम् । सन्ति च मोक्ष-परत्वेऽपि तद्-अवान्तर-विवादाः । तथा हि, केचित् तत्त्व-सङ्ख्यासु विवदन्ते, तत्रपि बाह्यार्थ-सद्-असत्त्वे आत्मत्वेऽप्य् एकत्व-नानात्वादिषु तत्र किं सत्यं ? इति जिज्ञासया पृच्छति—कतीति । ऋषिभिर् आगमेषु बहुधा सङ्ख्यातानि, तेषु कति युक्तानि ? इत्य् अर्थः । भगवन्-मतानुवाद-पूर्वकं बहुधा सङ्ख्यानं प्रपञ्चयति—नवेति त्रिभिः । त्वं तावद् अष्टाविंशति-तत्त्वान्य् आत्थ । तानि च वयं शुश्रुम श्रुतवन्तः ॥१-२॥">
  <meta itemprop="wordCount" content="8069">
  <meta name="twitter:card" content="summary">
  <meta name="twitter:title" content="२२ श्री-भगवद्-उद्धव-संवादे">
  <meta name="twitter:description" content="तत्त्वानां सङ्ख्या पुरुष-प्रकृति-विवेकश् च
॥ ११.२२.१-२ ॥
श्री-उद्धव उवाच—
कति तत्त्वानि विश्वेश सङ्ख्यातान्य् ऋषिभिः प्रभो ।
नवैकादश पञ्च त्रीण्य् आत्थ त्वम् इह शुश्रुम ॥**
केचित् षड्-विंशतिं प्राहुर् अपरे पञ्च-विंशतिम् ।
सप्तैके नव षट् केचिच् चत्वार्य् एकादशापरे ॥**
श्रीधर-स्वामी (भावार्थ-दीपिका) :
नित्य-मुक्तः स्वतः सर्व-वेद-कृत् सर्व-वेद-वित् ।
स्व-पर-ज्ञान-दाता यस् तं वन्दे गुरुम् ईश्वरम् ॥
द्वाविंशे तत्त्व-सङ्ख्यानाम् अविरोध-विधोच्यते ।
पुं-प्रकृत्योर् विवेकश् च जन्म-मृत्यु-विधादि च ॥
तद् एवं वेदानां प्रवृत्ति-परत्वं निराकृत्य मोक्ष-परत्वं निर्णीतम् । सन्ति च मोक्ष-परत्वेऽपि तद्-अवान्तर-विवादाः । तथा हि, केचित् तत्त्व-सङ्ख्यासु विवदन्ते, तत्रपि बाह्यार्थ-सद्-असत्त्वे आत्मत्वेऽप्य् एकत्व-नानात्वादिषु तत्र किं सत्यं ? इति जिज्ञासया पृच्छति—कतीति । ऋषिभिर् आगमेषु बहुधा सङ्ख्यातानि, तेषु कति युक्तानि ? इत्य् अर्थः । भगवन्-मतानुवाद-पूर्वकं बहुधा सङ्ख्यानं प्रपञ्चयति—नवेति त्रिभिः । त्वं तावद् अष्टाविंशति-तत्त्वान्य् आत्थ । तानि च वयं शुश्रुम श्रुतवन्तः ॥१-२॥">
<script type="text/javascript">
    
    let baseURL = "https:\/\/vishvAsa.github.io\/purANam_vaiShNavam\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/purANam_vaiShNavam\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/purANam_vaiShNavam\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/purANam_vaiShNavam\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/purANam_vaiShNavam\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvya\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/purANam_vaiShNavam\/bhAgavatam\/gauDIya-prastutiH\/11\/22_shrI-bhagavad-uddhava-saMvAde\/".replace(basePath, "/");
  pageVars.pageParams = {};
  pageVars.pageSource = "bhAgavatam\/gauDIya-prastutiH\/11\/22_shrI-bhagavad-uddhava-saMvAde.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/purANam_vaiShNavam/webpack_dist/uiLib-bundle.js"></script>







    <link rel="stylesheet" href="/purANam_vaiShNavam/webpack_dist/uiLib.css">
<link rel="stylesheet" href="/purANam_vaiShNavam/css/uiLibPrint.css" media="print" >
<link rel="stylesheet" href="/purANam_vaiShNavam/css/fonts.css" >
<link rel="stylesheet" href="/purANam_vaiShNavam/css/@fortawesome/fontawesome-free/css/solid.min.css">

<link rel="stylesheet" href="/purANam_vaiShNavam/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/22_shrI-bhagavad-uddhava-saMvAde/" />
<link rel="alternate" hreflang="sa-Deva" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/22_shrI-bhagavad-uddhava-saMvAde/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/22_shrI-bhagavad-uddhava-saMvAde/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/22_shrI-bhagavad-uddhava-saMvAde/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/22_shrI-bhagavad-uddhava-saMvAde/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/22_shrI-bhagavad-uddhava-saMvAde/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/22_shrI-bhagavad-uddhava-saMvAde/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/22_shrI-bhagavad-uddhava-saMvAde/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/22_shrI-bhagavad-uddhava-saMvAde/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/22_shrI-bhagavad-uddhava-saMvAde/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/22_shrI-bhagavad-uddhava-saMvAde/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/22_shrI-bhagavad-uddhava-saMvAde/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/22_shrI-bhagavad-uddhava-saMvAde/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/22_shrI-bhagavad-uddhava-saMvAde/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/22_shrI-bhagavad-uddhava-saMvAde/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/22_shrI-bhagavad-uddhava-saMvAde/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/22_shrI-bhagavad-uddhava-saMvAde/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/22_shrI-bhagavad-uddhava-saMvAde/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/22_shrI-bhagavad-uddhava-saMvAde/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/22_shrI-bhagavad-uddhava-saMvAde/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/22_shrI-bhagavad-uddhava-saMvAde/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/22_shrI-bhagavad-uddhava-saMvAde/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/22_shrI-bhagavad-uddhava-saMvAde/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/22_shrI-bhagavad-uddhava-saMvAde/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/22_shrI-bhagavad-uddhava-saMvAde/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/22_shrI-bhagavad-uddhava-saMvAde/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/22_shrI-bhagavad-uddhava-saMvAde/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/22_shrI-bhagavad-uddhava-saMvAde/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/22_shrI-bhagavad-uddhava-saMvAde/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/22_shrI-bhagavad-uddhava-saMvAde/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/22_shrI-bhagavad-uddhava-saMvAde/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/22_shrI-bhagavad-uddhava-saMvAde/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/22_shrI-bhagavad-uddhava-saMvAde/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/22_shrI-bhagavad-uddhava-saMvAde/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/22_shrI-bhagavad-uddhava-saMvAde/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/22_shrI-bhagavad-uddhava-saMvAde/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/22_shrI-bhagavad-uddhava-saMvAde/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/22_shrI-bhagavad-uddhava-saMvAde/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/22_shrI-bhagavad-uddhava-saMvAde/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/22_shrI-bhagavad-uddhava-saMvAde/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/22_shrI-bhagavad-uddhava-saMvAde/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/22_shrI-bhagavad-uddhava-saMvAde/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/22_shrI-bhagavad-uddhava-saMvAde/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/22_shrI-bhagavad-uddhava-saMvAde/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/22_shrI-bhagavad-uddhava-saMvAde/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">पुराणे विश्वासटिप्पन्यः <br/> २२ श्री-भगवद्-उद्धव-संवादे</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/purANam_vaiShNavam/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="२२ श्री-भगवद्-उद्धव-संवादे">२२ श्री-भगवद्-उद्धव-संवादे</h1>
    
    <a id="editLink" class="btn btn-primary noPrint"  href="https://github.com/vishvAsa/purANam_vaiShNavam/edit/content/bhAgavatam/gauDIya-prastutiH/11/22_shrI-bhagavad-uddhava-saMvAde.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <p><strong>तत्त्वानां सङ्ख्या पुरुष-प्रकृति-विवेकश् च</strong></p>
<p><strong>॥ ११.२२.१-२ ॥</strong></p>
<p><strong>श्री-उद्धव उवाच&mdash;</strong></p>
<p><strong>कति तत्त्वानि विश्वेश सङ्ख्यातान्य् ऋषिभिः प्रभो ।</strong><br>
नवैकादश पञ्च त्रीण्य् आत्थ त्वम् इह शुश्रुम ॥**</p>
<p><strong>केचित् षड्-विंशतिं प्राहुर् अपरे पञ्च-विंशतिम् ।</strong><br>
सप्तैके नव षट् केचिच् चत्वार्य् एकादशापरे ॥**</p>
<p><strong>श्रीधर-स्वामी (भावार्थ-दीपिका) :</strong></p>
<p>नित्य-मुक्तः स्वतः सर्व-वेद-कृत् सर्व-वेद-वित् ।</p>
<p>स्व-पर-ज्ञान-दाता यस् तं वन्दे गुरुम् ईश्वरम् ॥</p>
<p>द्वाविंशे तत्त्व-सङ्ख्यानाम् अविरोध-विधोच्यते ।</p>
<p>पुं-प्रकृत्योर् विवेकश् च जन्म-मृत्यु-विधादि च ॥</p>
<p>तद् एवं वेदानां प्रवृत्ति-परत्वं निराकृत्य मोक्ष-परत्वं निर्णीतम् । सन्ति च मोक्ष-परत्वेऽपि तद्-अवान्तर-विवादाः । तथा हि, केचित् तत्त्व-सङ्ख्यासु विवदन्ते, तत्रपि बाह्यार्थ-सद्-असत्त्वे आत्मत्वेऽप्य् एकत्व-नानात्वादिषु तत्र किं सत्यं ? इति जिज्ञासया पृच्छति&mdash;कतीति । ऋषिभिर् आगमेषु बहुधा सङ्ख्यातानि, तेषु कति युक्तानि ? इत्य् अर्थः । भगवन्-मतानुवाद-पूर्वकं बहुधा सङ्ख्यानं प्रपञ्चयति&mdash;नवेति त्रिभिः । त्वं तावद् अष्टाविंशति-तत्त्वान्य् आत्थ । तानि च वयं शुश्रुम श्रुतवन्तः ॥१-२॥</p>
<hr>
<p><strong>जीव-गोस्वामी (क्रम-सन्दर्भः) :</strong> तद् एवं कर्म-काण्डार्थं गुणी-भूतम् आसाद्य स्वयं भगवत्-पर्यन्तं ज्ञान-काण्डार्थं मुख्यतया यन् निश्चिकाय तत्र ज्ञान-काण्डार्थेऽप्य् अवान्तर-विवादं परिहर्तुं पृच्छति । तत्र कतीत्य् अर्धकम् । टीकायां बाह्यार्थ-सद्-असत्त्वे कार्य-वस्तुनः सत्त्वासत्त्व-निरूपणे विवदन्त इति पूर्वेणैवान्वयः ॥१-२॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong></p>
<p>द्वाविंशे तत्त्व-सङ्ख्यानां विरोधेऽप्य् अविरुद्धता ।</p>
<p>प्रधान-पुंसोर् जिज्ञासा मृत्य्-उत्पत्त्योश् च वर्णिता ॥</p>
<p>तद् एवं कर्म-काण्ड-तात्पर्यम् अभिज्ञाय स्पष्टतयैव ज्ञान-काण्ड-तात्पर्यं जिज्ञासमानं तद्-अवान्तर-विवाद-समाधानाय पृच्छति&mdash;कतीति । ऋषिभिर् इति&mdash;तेषां बहुत्वान् मन्-मते एतावन्तीति पृथक् पृथक् निश्चितानि, तेषु कति युक्तानीत्य् अर्थः ।</p>
<p>तत्र कति कति तत्त्वानि के के वदन्तीत्य् अपेक्षायाम् आह&mdash;नवेति त्रिभिः । ईश्वरो जीवो महद्-अहङ्कार-पञ्च-महा-भूतानीति नव । दशेन्द्रियाणि मनश् चेत्य् एकादश । तन्-मात्राणि पञ्च, सत्त्व-रजस्-तमांसि त्रीणीत्य् एवम् अष्टाविंशति-तत्त्वानि त्वम् आत्थ, तानि शुश्रुम श्रुतवन्तो वयम् । अत्र प्रकृति-स्थाने त्वया त्रयो गुणा एव गृहीताः । तेभ्यो गुणेभ्य एव क्रमेण द्विविध-महत्-तत्त्वस्याहङ्कारस्य चोत्पत्ति-दर्शनात्, न तु गुण-साम्य-रूपायाः प्रकृतेर् इति त्वद्-अभिप्रायोऽवगम्यते ॥१-२॥</p>
<p>———————————————————————————————————————</p>
<p><strong>॥ ११.२२.३ ॥</strong></p>
<p><strong>केचित् सप्तदश प्राहुः षोडशैके त्रयोदश ।</strong></p>
<p><strong>एतावत्त्वं हि सङ्ख्यानाम् ऋषयो यद्-विवक्षया ।</strong><br>
गायन्ति पृथग् आयुष्मन्न् इदं नो वक्तुम् अर्हसि ॥**<sup id="fnref:1"><a href="#fn:1" class="footnote-ref" role="doc-noteref">1</a></sup></p>
<p><strong>श्रीधर-स्वामी (भावार्थ-दीपिका) :</strong> एतावतीनां भाव एतावत्त्वं नानात्वम् इत्य् अर्थः । यद् विवक्षया यत् प्रयोजनम् अभिप्रेत्य च गायन्ति । आयुष्मन् नित्य-मूर्ते ॥३॥</p>
<hr>
<p><strong>जीव-गोस्वामी (क्रम-सन्दर्भः) :</strong> आयुष्मन्न् इति नित्य-योगे मतुप्-प्रत्ययः ॥३॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> एतावतीनां भाव एतावत्त्वं नानात्वम् इत्य् अर्थः । यद्-विवक्षया यत् पूर्व्जीवम् अभिप्रेत्य च गायन्ति । हे आयुष्मन् ! इति नित्य-योगे मतुप्, नित्य-मूर्तित्वेन हे सर्व-काल-व्यापिन्न् इत्य् अर्थः । तेन तेषाम् ऋषीणाम् आद्यन्तन-मध्य-वर्तित्वात् तमो सर्व-मताभिप्रायं विद्वान् प्रष्टव्य इति भावः ॥३॥</p>
<p>———————————————————————————————————————</p>
<p><strong>॥ ११.२२.४ ॥</strong></p>
<p><strong>श्री-भगवान् उवाच&mdash;</strong></p>
<p><strong>युक्तं च सन्ति सर्वत्र भाषन्ते ब्राह्मणा यथा ।</strong><br>
मायां मदीयाम् उद्गृह्य वदतां किं नु दुर्घटम् ॥**</p>
<p><strong>मध्वाचार्यः (भागवत-तात्पर्यम्) :</strong> मायां मदीयां मत्-सामर्थ्यम् ।</p>
<blockquote>
<p>विष्णोः सामर्थ्यम् आलम्ब्य तत्त्व-सङ्ख्यां मुनीश्वराः । &gt;
चक्रुर् हि तद् अविज्ञाय विवदन्त्य् अल्प-बुद्धयः ॥ &gt;
तत्रापि कारणं विष्णोः शक्तिर् यस्याविकारतः । &gt;
अव्यक्तादेर् विकल्पोऽयं मनसः सम्प्रजायते ॥ &gt;
विरुद्ध-कल्पनं तच् च वासुदेवैक-निष्ठया । &gt;
निरहङ्कारयानश्येद् विवादैकाश्रयं हि तत् ॥ इति तन्त्र-भागवते &gt; ।</p></blockquote>
<p>यासां सकाशाद् अव्यक्तादि-व्यतिकराद् विकल्पो विरुद्ध-कल्पः । स हि विवादाश्रयः ॥४-६॥</p>
<hr>
<p><strong>श्रीधर-स्वामी (भावार्थ-दीपिका) :</strong> विवक्षा-भेदेन सर्वं युक्तम् एव । मायया च किं नाम न युक्तं ? इत्य् आह&mdash;युक्तम् इति । <strong>यथा ब्राह्मणा भाषन्ते</strong> तद् <strong>युक्तं</strong>, न च वस्तुतः । यस्मात् सन्ति <strong>सर्वत्र</strong> अन्तर्-भूतानि सर्वाणि तत्त्वानि । किं च, <strong>मायाम्</strong> इति । असत्त्वेऽपि मायाश्रयत्वाद् घटत एवेत्य् अर्थः । <strong>उद्गृह्य</strong> स्वीकृत्य । न हि मरीचि-जल-परिमाणादि-विवादे किञ्चिद् अघटितम् इव भवति ॥४॥</p>
<hr>
<p><strong>जीव-गोस्वामी (क्रम-सन्दर्भः) :</strong> तत्र सर्वेणापि मतेन स्व-मतम् अनुवादयंस् तत् तत् प्रशंसति&mdash;युक्तम् इति । <strong>युक्तम्</strong> एव <strong>भाषन्ते</strong> यतो <strong>ब्राह्मणा</strong> वेद-ज्ञाः, ते <strong>सर्वात्रयथा</strong>वद् एव भाषन्ते ।</p>
<p>ननु यदि सर्वम् एव युक्तं, तर्ह्य् अन्य-मतानि परित्यज्य कथं स्व-स्व-मतं प्रवेशयेयुः ? तत्राह&mdash;मायाम् इति । मरु-मरीचिकादीनाम् अपि तावद् देश-परिच्छिन्नत्वात् परिमाण-तारतम्यम् अस्त्य् एवेति स्वीयाष्टाविंशति-पक्षस्य स्थापनीयत्वम् अस्त्य् एवेति भावः । <strong>माया</strong> अत्राचिन्त्य-शक्तिः, न त्व् असद्-व्यञ्जिकाविद्या, ताम् <strong>उद्गृह्य</strong> आलम्ब्य तत्र <strong>मदीयाम्</strong> इति तेषां यत् किञ्चित् तद्-आलम्बनात्, तस्याः पूर्णाया मद्-एकालम्बनत्वात् स्वस्यैक-वेद्या यत् किञ्चिद् युक्तस् तेष्व् अप्य् अस्ति, किन्तु <strong>मदीय</strong>-युक्तिर् एव सर्व-प्रकाशिकेति भावः ॥४॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> तेषां विवादेऽपि वस्तुतो न विवाद इत्य् आह&mdash;-युक्तम् इति । <strong>यथा ब्राह्मणा भाषन्ते तद् युक्तम् एव</strong>, <strong>यतःसन्तिसर्वत्र</strong> अन्तर्भूतानि सर्व-तत्त्वानि । कस् तर्हि विवादे हेतुः ? इति चेत्, मन्-माया-मोहितत्वम् एवेत्य् आह&mdash;मायाम् इति । तथा तथा <strong>उद्गृह्य</strong> असामर्थ्यम् अप्य् आ चन्द्रार्कं मन्-माया एव तेभ्यो ददातीति भावः ॥४॥</p>
<p>———————————————————————————————————————</p>
<p><strong>॥ ११.२२.५ ॥</strong></p>
<p><strong>नैतद् एवं यथात्थ त्वं यद् अहं वच्मि तत् तथा ।</strong><br>
एवं विवदतां हेतुं शक्तयो मे दुरत्ययाः ॥**</p>
<p><strong>श्रीधर-स्वामी (भावार्थ-दीपिका) :</strong> ननु यदि सर्वम् अपि युक्तं, तर्हि कुतो विवादः ? यदि च मायैवालम्बनं, तर्हि कुतो हेतुं प्रति विवादः ? तत्राह&mdash;नैतद् एवम् इति । हेतुं प्रति च विवदमानानां मदीया दुरतिक्रमाः शक्तयः सत्त्वाद्या अन्तः-करण-वृत्ति-विशेष-रूपेण परिणता एव हेतुर् इत्य् अर्थः ॥५॥</p>
<hr>
<p><strong>जीव-गोस्वामी (क्रम-सन्दर्भः) :</strong> तथैवाह&mdash;नैतद् इति । मम शक्तयो नाना-तर्क-रूपा एव हेतव इत्य् अर्थः ॥५॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> विवादम् अभिनयेन दर्शयति&mdash;नैतद् इति । विवदतां तेषां विवादे हेतुर् मच्-छक्तयो माया-शक्ति-वृत्तय एव । तत्-तत्-तर्क-रूपा अविद्या एवेत्य् अर्थः । यद् उक्तं हंस-गुह्ये&mdash;</p>
<blockquote>
<p>यच्-छक्तयो वदतां वादिनां वै &gt;
विवाद-संवाद-भुवो भवन्ति । &gt;
कुर्वन्ति चैषां मुहुर् आत्म-मोहं &gt;
तस्मै नमोऽनन्त-गुणाय भूम्ने ॥[भा।पु। ६.४.३१] इति ॥५॥</p></blockquote>
<p>———————————————————————————————————————</p>
<p><strong>॥ ११.२२.६ ॥</strong></p>
<p><strong>यासां व्यतिकराद् आसीद् विकल्पो वदतां पदम् ।</strong><br>
प्राप्ते शम-दमेऽप्य् एति वादस् तम् अनु शाम्यति ॥**</p>
<p><strong>श्रीधर-स्वामी (भावार्थ-दीपिका) :</strong> तासां विवाद-हेतुत्वम् उपपादयति&mdash;यासाम् इति । <strong>यासां व्यतिकरात्</strong> क्षोभाद् <strong>वदतां पदं</strong> विषयो <strong>विकल्पो</strong> भेद आसीद् अन्तः-करण-वृत्ति-विकल्पो वा तन्-मूल-भूतः । एतद् एव व्यतिरेकेण द्रढयति, <strong>शम-दमयोर्</strong> द्वन्द्वैक्यम् । तस्मिन् <strong>प्राप्ते</strong> विकल्पोऽ<strong>प्य् एति</strong> लीयते । <strong>तं</strong> च विकल्प-नाशम् <strong>अनु वादः शाम्यतीति</strong> ॥६॥</p>
<hr>
<p><strong>जीव-गोस्वामी (क्रम-सन्दर्भः) :</strong> तद् एव योजयति&mdash;<strong>यासाम्</strong> अचिन्त्यानां शक्तीनाम् एव <strong>व्यतिकराद्</strong> आसङ्गाद् धेतोः सर्वोऽपि <strong>विकल्पो</strong> मत-भेदो भेद-मात्रं वा <strong>वदतां</strong> वा <strong>पदं</strong> विषयो भवति, स तु विकल्पः <strong>शम-दमे</strong> मन्-निष्ठान्तः-करण-विहित-बाह्येन्द्रिय-निग्रहे <strong>प्राप्ते</strong> सत्य् <strong>अप्य् एत्य्</strong><sup id="fnref:2"><a href="#fn:2" class="footnote-ref" role="doc-noteref">2</a></sup> अपगच्छति, सर्व-विलक्षणेश्वर-तत्त्व-मात्राग्रहात् । ततश् च स्वत एव तद्-अनु वादोऽपि <strong>शाम्यति</strong> इति ॥६॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> <em>न व्याख्यातम्।</em></p>
<p>———————————————————————————————————————</p>
<p><strong>॥ ११.२२.७ ॥</strong></p>
<p><strong>परस्परानुप्रवेशात् तत्त्वानां पुरुषर्षभ ।</strong><br>
पौर्वापर्य-प्रसङ्ख्यानं यथा वक्तुर् विवक्षितम् ॥**</p>
<p><strong>श्रीधर-स्वामी (भावार्थ-दीपिका) :</strong> सन्ति सर्वत्र[भा।पु। ११.२२.४] इति यद् उक्तं तत् प्रपञ्चयति&mdash;परस्परेति द्वाभ्यम् । अन्योन्यस्मिन्न् <strong>अनुप्रवेशाद् वक्तुर् यथा विवक्षितं,</strong> तथा <strong>पूर्वं</strong> कारणम् <strong>अपरं</strong> कार्यम्, कार्य-कारण-भावेन <strong>प्रसङ्ख्यानं</strong> भवति । यद् वा, पूर्वा अल्प-सङ्ख्या, अपराधिक-सङ्ख्या, तयोर् भवः <strong>पौर्वापर्यं,</strong> तेन प्रसङ्ख्यानं गणनम् इति ॥७॥</p>
<hr>
<p><strong>जीव-गोस्वामी (क्रम-सन्दर्भः) :</strong> वक्तुर् यथा विवक्षितं तथा प्रसङ्ख्यानं भवतीति शेषः ॥७॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> सन्ति सर्वत्र [भा।पु। ११.२२.४] यद् उक्तं तत् प्रपञ्चयति&mdash;परस्परेति द्वाभ्याम् । <strong>परस्परस्मिन्</strong> तत्त्वानाम् <strong>अनुप्रवेशात् पौर्वापर्यं</strong> भवति । मत-भेदेषु मध्ये कस्मिंश्चिन् मते कार्यस्य कारणे प्रवेशात् पूर्वत्वं, कस्मिंश्चिन् मते कारणस्य कार्ये प्रवेशाद् अपरत्वम् । ततश् च <strong>प्र</strong>कृष्टं न्यूनम् अधिकं वा <strong>सङ्ख्यानं</strong> स्यात् । पौर्वापर्यं च प्रसङ्ख्यानं चेति द्वन्द्वैक्यम् ।</p>
<p>ननु तत्त्वानां कारणे कार्ये वा किं प्रवेशेन ? सङ्ख्याया न्यूनत्वे प्रकर्षेण आधिक्ये वा किं ? तत्राह&mdash;<strong>वक्तुर्</strong> वादिनो यथा <strong>विवक्षितं</strong> वक्तुम् अभीष्टं तथैव तत्-तन्-मतं पृथग् अभूद् इत्य् अर्थः ॥६॥</p>
<p>———————————————————————————————————————</p>
<p><strong>॥ ११.२२.८ ॥</strong></p>
<p><strong>एकस्मिन्न् अपि दृश्यन्ते प्रविष्टानीतराणि च ।</strong><br>
पूर्वस्मिन् वा परस्मिन् वा तत्त्वे तत्त्वानि सर्वशः ॥**</p>
<p><strong>श्रीधर-स्वामी (भावार्थ-दीपिका) :</strong> अनुप्रवेशं दर्शयति&mdash;एकस्मिन्न् अपीति । <strong>पूर्वस्मिन्</strong> कारण-भूते <strong>तत्त्वे</strong> कार्य-<strong>तत्त्वानि</strong> सूक्ष्म-रूपेण <strong>प्रविष्टानि</strong>, मृदि घटवत् । <strong>अपरस्मिन्</strong> कार्य-तत्त्वे कारण-तत्त्वान्य् अनुगतत्वेन प्रविष्टानि, घटे मृद्वत् ॥८॥</p>
<hr>
<p><strong>जीव-गोस्वामी (क्रम-सन्दर्भः) : एकस्मिन्</strong> तत्त्वे <strong>इतराणितत्त्वानिप्रविष्टानि दृश्यन्ते</strong>, एकस्मिन् <strong>पूर्वस्मिन् परस्मिन्वा</strong> इत्य् अन्वयः । यथेत्य् एतद्-अधिकम् आदाव् अध्याहृत्य, पूर्वस्मिन् कारण-भूते इत्य्-आदि-टीका योज्या ॥८॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> एतच्-छ्लोकार्थं विवृणोति&mdash;एकस्मिन्न् अपीति द्वाभ्याम् । <strong>पूर्वस्मिन्</strong> कारण-भूते <strong>तत्त्वे</strong> कार्य-<strong>तत्त्वानि</strong> सूक्ष्म-रूपे <strong>प्रविष्टानि</strong>, मृदि घटवत् । <strong>अपरस्मिन्</strong> कार्य-तत्त्वे कारण-तत्त्वान्य् अनुगतत्वेन प्रविष्टानि, घटे मृद्वत् ॥८॥</p>
<p>———————————————————————————————————————</p>
<p><strong>॥ ११.२२.९ ॥</strong></p>
<p><strong>पौर्वापर्यम् अतोऽमीषां प्रसङ्ख्यानम् अभीप्सताम् ।</strong><br>
यथा विविक्तं यद्-वक्त्रं गृह्णीमो युक्ति-सम्भवात् ॥**</p>
<p><strong>श्रीधर-स्वामी (भावार्थ-दीपिका) :</strong> अविरोधम् उपसंहरति । <strong>अतोऽमीषां</strong> तत्त्वानां <strong>पौर्वापर्यं</strong> तत्-तत्-कारण-कार्यत्वं <strong>प्रसङ्ख्यानं</strong> च न्यूनाधिकम् <strong>अभीप्सतां</strong> वादिनां मध्ये <strong>यथा</strong> विवक्षया <strong>यद्-वक्त्रं</strong> यस्य मुखं प्रवर्तते, तत् सर्वं <strong>विविक्तं</strong> निश्चितं वयं <strong>गृह्णीमः</strong> । उक्त-न्यायेन सर्वत्र <strong>युक्तेः सम्भवात्</strong> ॥९॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) : अतोऽमीषां</strong> तत्त्वानां <strong>पौर्वापर्यं</strong> तत्-तत्-कारण-कार्य-गतत्वं, <strong>प्रसङ्ख्यानं</strong> च न्यूनाधिकं च <strong>अभीप्सतां</strong> वादिनां मध्ये <strong>यथा</strong> यथा विवक्षया <strong>यद्-वक्त्रं</strong> यस्य मुखं प्रवर्तते, तत् सर्वं <strong>वयं विविक्तं</strong> स-विवेकं <strong>गृह्णीमः</strong> । उक्त-न्यायेन सर्वत्र <strong>युक्तेः सम्भवात्</strong> ॥९॥</p>
<p>———————————————————————————————————————</p>
<p><strong>॥ ११.२२.१० ॥</strong></p>
<p><strong>अनाद्य्-अविद्या-युक्तस्य पुरुषस्यात्म-वेदनम् ।</strong><br>
स्वतो न सम्भवाद् अन्यस् तत्त्वज्ञो ज्ञानदो भवेत् ॥**</p>
<p><strong>श्रीधर-स्वामी (भावार्थ-दीपिका) :</strong> ननु कार्य-कारण-तत्त्वनां पृथक्त्वापृथक्त्व-विवक्षया भवतु नाम सङ्ख्या-भेदः, जीवेश्वरयोस् तु कथं भेदाभेद-विवक्षा, यया षड्-विंशति-पञ्च-विंशति-पक्षौ प्रवृत्तौ ? अत आह&mdash;अनादीति । <strong>स्वतो न</strong> सम्भवति, अन्यतस् तु <strong>सम्भवात्</strong>, स्वतः <strong>सर्व-ज्ञः</strong> परमेश्वरोऽ<strong>न्यो</strong> भवितव्य इति षड्-विंशति-पक्षाभिप्राय इत्य् अर्थः ॥१०॥</p>
<hr>
<p><strong>जीव-गोस्वामी (परमात्म-सन्दर्भः ४४) :</strong> तत्र भेदे हेतुम् आह&mdash;अनादीति । टीका च&mdash;स्वतो न सम्भवति, अन्यतस् तु सम्भवात् । स्वतः सर्वज्ञः परमेश्वरोऽन्यो भवेद् इति षड्-विंशति-तत्त्व-पक्षाभिप्रायः इत्य् एषा ।ज्ञानदत्वम् अत्रज्ञानाज्ज्ञातुश्चवैलक्षण्यम् ईश्वरस्यबोधयत्येवेतिभावः । एवं,त्वत्तो ज्ञानंहिजीवानांप्रमोषस्तेऽत्रशक्तितः [भा।पु। ११.२२.२८] इत्युद्धव-वाक्यंचाग्रे ।</p>
<p>अत्र यदि जीवाज्ञान-कल्पितम् एव तस्य परमेश्वरत्वं स्यात्, तर्हि स्थाणु-पुरुषवत् तस्य ज्ञान-दत्तम् अपि न स्याद् इत्य् अतः सत्य एव जीवेश्वर-भेद इत्य् एवं श्रीमद्-ईश्वरेणैव स्वयं तस्य पारमर्थिकेश्वराभिमानित्वेनैवास्तित्वं मूढान् प्रति बोधितम् इति स्पष्टम् । भेद-वादिनश् चात्रैव प्रकरणे यथा विविक्तं यद् वक्त्रं गृह्णीमो युक्ति-सम्भवाद् इत्य् अत्र परम-विवेकजस् तु भेद एवेति । तथा, मायां मदीयाम् उदगृह्य वदतां किं नु दुर्घटम् इति [भा।पु। ११.२२.४] च मन्यते ।</p>
<p>ननु,</p>
<blockquote>
<p>श्रुतिः प्रत्यक्षम् ऐतिह्यम् अनुमानं चतुष्टयम् । &gt;
प्रमाणेष्व् अनवस्थानाद् विकल्पान् स विरज्यते ॥ [भा।पु। ११.१९.१७]</p></blockquote>
<p>इत्य् अत्र भेद-मात्रं निषिध्यते, विकल्प-शब्दस्य संशयार्थत्वात् । संशयं परित्यज्य वस्तुन्य् एव निष्ठां करोतीत्य् अर्थः । अत एव कर्मणां परिणामित्वाद् आविरिञ्च्याद् अमङ्गलम् । विपश्चिन् नश्वरं पश्येद् अदृष्टम् अपि दृष्टवद् इत्य् अत्रास्योत्तर-श्लोकेऽपि विरिञ्चम् एवावधिं कृत्वा नश्वरत्व-दृष्टिर् उक्ता न तु वैकुण्ठादिकम् अपीति ॥१०॥</p>
<hr>
<p><strong>जीव-गोस्वामी (क्रम-सन्दर्भः) :</strong> ज्ञानदत्वम् अत्र ज्ञानाज् ज्ञातुश् च वैलक्षण्यम् ईश्वरस्य बोधयत्य् एवेति भावः । एवं त्वत्तो ज्ञानं [भा।पु। ११.२२.२९] इत्य् उद्धव-वाक्यं चाग्रे । अत्र यदि जीवाज्ञान-कल्पितम् एव तस्य परमेश्वरत्वं स्यात्, तर्हि स्थाणु-पुरुषवत् तस्य ज्ञानदत्वम् अपि न स्याद् इत्य् अतः सत्य एव जीवेश्वर-भेद इत्य् एवं श्रीमद्-ईश्वरेणैव स्वयं स्वस्य पारमार्थिकेश्वराभिमानित्वेनैवास्तित्वं मूढान् प्रति बोधितम् इति स्पष्टम् । भेद-वादिनश् चात्रैव प्रकरणे, यथा विविक्तं [भा।पु। ११.२२.९] इत्य् अत्र परम-विवेकजस् तु भेद एवेति । तथा, मायां मदीयां [भा।पु। ११.२२.४] इत्य् अत्र च । तथापि भगवच्-छक्त्यैव तत्र तत्रनाना-वादावकाश इति च मन्यन्ते ॥१०॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> ननु प्राकृतानां तत्त्वानाम् उक्त-न्यायेनानुप्रवेशात् सङ्ख्या-भेदो भवतु, जीवेश्वरयोस् तु कथं भेद-विवक्षया षड्-विंशति पक्षः प्रवृत्तः ? तत्राह&mdash;अनादीति । <strong>अनाद्य्-अविद्यया</strong> अयुक्तस्य <strong>युक्तस्य</strong> वा <strong>पुरुषस्य</strong> जीवस्य <strong>आत्म-वेदनम्</strong> इति षष्ठ्य्-अर्थे प्रथमा । आत्म-वेदनस्य <strong>स्वतः</strong> स्वेन <strong>न सम्भवाद्</strong> धेतोः, स्वतः सर्व-<strong>तत्त्व-ज्ञः</strong> परमेश्वरोऽ<strong>न्यो</strong> भवेद् एव इत्य् एतद् वैष्णवानां मतम् ॥१०॥</p>
<p>———————————————————————————————————————</p>
<p><strong>॥ ११.२२.११ ॥</strong></p>
<p><strong>पुरुषेश्वरयोर् अत्र न वैलक्षण्यम् अण्व् अपि ।</strong><br>
तद्-अन्य-कल्पनापार्था ज्ञानं च प्रकृतेर् गुणः ॥**</p>
<p><strong>मध्वाचार्यः (भागवत-तात्पर्यम्) :</strong> तत्त्वं सङ्ख्या-विवक्षा-भेदेन बहुधा भवति । सर्वथा जीवाद् अन्यः परमेश्वरोऽङ्गीकर्तव्यः । जीवस्य स्वत एव ज्ञान-योगात् । स च पुरुष-रूपेण तत्-स्थितो ज्ञानम् उत्पादयति । ईश्वर-रूपेण बहिः स्थितः फलं ददाति । न च तयोः स्वरूपयोः किञ्चिद् वैलक्षण्यम् ।</p>
<p>तयोश् चान्यत्व-कल्पनात् स्वरूपाद् अपगमन-प्रयोजनानर्थ-कारिणीत्य् अर्थः । ज्ञान-स्वरूपस्य जीवस्य कथं ज्ञानोत्पादनम् इत्य् अतो वक्ति&mdash;ज्ञानं च प्रकृतेर् गुण इति । जन्य ज्ञानं प्रकृतेर् गुणः ।</p>
<blockquote>
<p>स्वरूप-भूत-ज्ञानं तु सदा जीवस्य विष्णुना । &gt;
नियतं प्राकृतं ज्ञानं भक्त्या तेनैव दीयते ॥ इति च &gt; ॥१०-११॥</p></blockquote>
<hr>
<p><strong>श्रीधर-स्वामी (भावार्थ-दीपिका) :</strong> कथं तर्हि पञ्च-विंशति-पक्षः ? तत्राह&mdash;पुरुषेति । वैलक्षण्यं विसदृशत्वं नास्ति, द्वयोर् अपि चिद्-रूपत्वाद् । अतस् तयोर् अत्यन्तम् अन्यत्व-कल्पना अपार्था व्यर्था । एवं पञ्च-विंशति-पक्षः प्रवृत्त इत्य् अर्थः । नन्व् एवम् अपीश्वर-प्रसाद-लभ्य-ज्ञानस्य पृथक्त्वात् पक्ष-द्वयम् अपि न घटते ? अत आह&mdash;ज्ञानं चेति । सत्त्व-गुण-वृत्तित्वात् तद्-अन्तर्-भूतम् इत्य् अर्थः ॥११॥</p>
<hr>
<p><strong>जीव-गोस्वामी (क्रम-सन्दर्भः) :</strong> यद् वा, आत्म-वेदनम् अपि न सम्भवति, कुतः परमात्म-वेदनं ? इत्य् अर्थः । ततश् चानिर्मोक्ष-प्रसङ्गाद् ईश्वराख्य-परमात्म-पर्यन्त-ज्ञानाय जीवाख्य-पुरुषाद् अन्यस् तत्त्व-ज्ञो ज्ञानदो भवेत् सम्भाव्यते । स तु स्वयं प्रकाश-ज्ञान ईश्वर इति भावः । अन्ये तु पूर्वोक्त-वैशिष्ट्यम् अबुद्ध्वा, किन्तु चिन्-मात्र-रूपत्वेनावैशिष्ट्य-बुद्ध्वैव वदन्तीत्य् आह&mdash;पुरुषेति । तर्हि तन्-मते पुरुषस्य ज्ञानं कुतः स्यात् ? तत्र चैवं वदन्तीत्य् आह&mdash;ज्ञानं च तत्-प्रकृतेर् एव गुणः । ततश् च तद्-गुण-गण-प्रवाहेषु भ्रमतस् तस्य कदाचित् तेन सम्बन्धः स्यात् । नदी-प्रवाहे भ्रमतस् तारक-काष्ठादिनेवेति भावः । अत्र सदृशत्वानन्यत्वाभ्यां तयोः शक्ति-शक्तिमत्त्वं च दर्शितम्, तेन व्यतिरेकोऽपि ॥११॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> कथं तर्हि पञ्चविंशति-पक्षः ? तत्राह&mdash;पुरुषेश्वरयोर् जीवात्म-परमात्मनोः । अत्र उक्त-लक्षणे भेदे वर्तमानेऽपि न वैलक्षण्यम् अपि अभेदोऽपि । कीदृशं ? अणु अल्प-मात्रं चिद्-रूपत्वेन शक्तिमत्त्वेन वा ऐक्यात् । तयोर् भेदेऽप्य् अल्प-मात्रं खल्व् अभेदो वर्तत एवेति भावः । अतस् ततः परमेश्वराद् अन्योऽत्यन्त-भिन्न एव जीव इति कल्पना अपार्था व्यर्था ।</p>
<p>नन्व् एवम् अपि ईश्वर-प्रसादाद् अलभ्यस्य ज्ञानस्य पृथक्त्वात् पक्ष-द्वयम् अपि न घटते ? अत आह&mdash;ज्ञानं चेति । सत्त्व-गुण-वृत्तित्वात् तद्-अन्तर्-भूतम् इत्य् अर्थः ॥११॥</p>
<p>———————————————————————————————————————</p>
<p><strong>॥ ११.२२.१२ ॥</strong></p>
<p><strong>प्रकृतिर् गुण-साम्यं वै प्रकृतेर् नात्मनो गुणाः ।</strong><br>
सत्त्वं रजस् तम इति स्थित्य्-उत्पत्त्य्-अन्त-हेतवः ॥**</p>
<p><strong>मध्वाचार्यः (भागवत-तात्पर्यम्) :</strong> अन्य-ज्ञानस्य प्राकृतत्वं साधयति प्रकृतेर् गुण-साम्ये त्व् इत्य्-आदिना ।</p>
<blockquote>
<p>अन्तस्थः पुरुषो नाम ज्ञानदः सर्व-देहिनाम् । &gt;
बहिस्थ ईश्वरो नाम ज्ञानादि-फलदो हरिः ॥ &gt;
पुरुषाख्यो हृद्-गतस् तु विष्णोर् जीव-विबोधकः । &gt;
फल-दाता तु बाह्येन य ईशेन भिदां वदेत् ॥ &gt;
तथैवान्य-स्वरूपेषु विष्णोर् यो भेद-दर्शकः । &gt;
ये च जीवेश्वराभेदं पश्यन्तोऽनर्थ-भागिनः ॥ इति ब्राह्मे ।</p></blockquote>
<hr>
<p><strong>श्रीधर-स्वामी (भावार्थ-दीपिका) :</strong> ननु ज्ञानं जीव-धर्मः कथं प्रकृतेर् गुणः स्यात् ? अत आह&mdash;प्रकृतिर् इति । गुण-साम्यं हि प्रकृतिः । अतस् तद्-विशेष-रूपा गुणास् तस्य एव, न त्व् आत्मनो जीवस्य अकर्तृत्वात् तस्य स्थित्य्-आदि-हेतु-भूत-गुणाश्रयत्वानुपपत्तेः ॥१२॥</p>
<hr>
<p><strong>जीव-गोस्वामी (क्रम-सन्दर्भः) :</strong> तर्हि भवन्-मताष्टविंशति-पक्षोद्वलकः । षड्-विंशति-पक्षः कथं सिद्ध्यतीत्य् आशङ्क्य तन् निरस्यन् पुनः पूर्व-मतं स्थापयति&mdash;प्रकृतिर् इति सार्धेन ।</p>
<p>गुणानां सत्त्वादीनां साम्यम् एव प्रकृतिः प्रकृतेर् गुणास् ते त्व् आत्मनो न सम्भवन्तीति ये प्रकृतेर् गुणाः सत्त्वादयस् ते आत्मनः पुरुषस्य ये गुणा ज्ञानानन्दादयस् ते प्रकृतेर् नेति किम् उतेश्वर-गुणानां वार्तेत्य् अर्थः । प्रकृतेर् गुणाश् च केवलं प्रपञ्च-स्थित्य्-आदि-हेतव इत्य् आह तत्रैव&mdash;सत्त्वं रज इत्य् अर्धेन । अन्त-शब्देनात्र चात्यन्तिक-प्रलय-रूपो मोक्षोऽपि गृह्यते । तमः-कारणस्यैव प्रलयस्य क्रम-प्राप्तत्वात्, मोक्षस्य तु ज्ञान-हेतुकत्वात् ॥१३॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> ननु ज्ञानं जीव-धर्म इति प्रसिद्धम् । कथं प्रकृतेर् गुण इति ब्रूषे ? तथा कर्मापि जीव-कृतम् एव, अज्ञानम् अपि जीवस्यैव, न प्रकृतेर् नापीनांशरीरस्य, इत्य् अत एतानि तत्त्वानि जीव एवान्तर्-भावनीयान्यथा सर्वम् । अत एव तत्त्व-बुद्धिः स्यात् । अत आह&mdash;प्रकृतिर् इति सार्धेन । गुणानां साम्यं हि प्रकृतिः । अतस् तद्-विशेष-रूपा गुणास् तस्या एव, न त्व् आत्मनो जीवस्य स्थित्य्-उत्पत्त्य्-अन्त-हेतव इति । जीवस्य स्थित्य्-आदि-हेतु-भूत-गुणाश्रयतानुपपत्तेर् इति भावः ।</p>
<p>सत्यम्, एतेन किम् आयातं ? इत्य् आह&mdash;सत्त्वम् इति । ज्ञानम् इति यत् प्रसिद्धं तत् सत्-कार्यत्वात् सत्त्वम् एव । एवं कर्म रज एव, अज्ञानं तु तम एवेत्य् एतानि प्रकृतेर् एव धर्मा उपाध्य्-अधीने जीवे प्रतीयन्ते एवेत्य् अत एतानि प्रकृताव् एवान्तर्भाव्यानि ॥१३॥</p>
<p>———————————————————————————————————————</p>
<p><strong>॥ ११.२२.१३ ॥</strong></p>
<p><strong>सत्त्वं ज्ञानं रजः कर्म तमोऽज्ञानम् इहोच्यते ।</strong><br>
गुण-व्यतिकरः कालः स्वभावः सूत्रम् एव च ॥**</p>
<p><strong>श्रीधर-स्वामी (भावार्थ-दीपिका) :</strong> अतः सत्त्वं सत्त्व-मयं ज्ञानं प्रकृतेर् गुण इति पूर्वेणैवान्वयः । ननु तन् निवर्त्यं कर्माज्ञानं च तत् त्व् अन्तरं स्वत्, न, रजः-कर्म रजसो वृत्तिः, अज्ञानं च तमसः । जतः कर्माज्ञानयो रजस्-तमो-द्वारा प्रकृताव् एवान्तर्-भाव इति भावः । तथापि काल-स्वभावयोस् तत्त्वान्तरता स्यात्, न गुण-व्यतिकर इति । गुणानां व्यतिकरो यस्मात् स ईश्वर एव कालो नाम, स्वभावो नाम सूत्रं महत्-तत्त्वम् एव । तस्य सर्व-शक्तिमत्त्वात् । तद् एवं ज्ञानादीनां यथायथम् अन्तर्-भावान् न पक्ष-द्वयेऽपि तत्त्व-वृद्धिः । एतच् च पक्षान्तरेष्व् अपि ज्ञेयम् ।</p>
<hr>
<p><strong>जीव-गोस्वामी (क्रम-सन्दर्भः) :</strong> यच् च सत्त्वं ज्ञानं, रजः कर्म, तमोऽज्ञानम् इति, तद् अपीह प्रपञ्च एवोच्यते । भेदेन व्यपदिश्यते मत्रं, न तु वस्तु-विचारे सतीति भावः, तत्-तत्-समुदायस्य प्रकृतेर् अपि जडत्वात्, प्रत्यक्-चिद्-आभास-सम्बन्धेनैव ज्ञानत्व-व्यपदेशाच् च । स च न परोक्षस्य तज्-ज्ञानस्य हेतुः, तदा स्फुरत्य् अपि तस्मिंस् तद्-अनुत्पत्तेः । नतरां चापरोक्षस्य । न हि गृहान्तर्गत-स्व-प्रकाशाभासेन सूर्यः प्रकाश्यते, अपि तु स्व-प्रकाशतयैवेति । ततः स यद् अजया त्व् अजां [भा।पु। १०.८७.३८] इत्य्-आद्य्-उक्त-दिशा अनाद्य्-अविद्या-युक्तत्वेन पिहित-ज्ञानस्य पुरुषस्य मोक्षार्थम् अन्वेष्टव्यो ज्ञानदोऽन्य ईश्वर एवावसीयते । एवम् एवानुवदिष्यते श्रोत्रापि त्वत्तो ज्ञानं हि जीवानां [भा।पु। ११.२२.२८] इति । पराभिध्यानात् तु तिरोहितं, ततो ह्य् अस्य बन्ध-विपर्ययौ [वे।सू। ३.२.५] इत्य् अत्र परैर् अप्य् एतद् अङ्गीकृतम् । तद्-देयं च ज्ञानं संविद्-आख्य-स्वरूप-शक्तेर् अंशत्वात् तद्-अन्तः-पात्य् एवेति गुण-त्रयं च त्रैगुण्यस्य प्रकृतेर् अङ्ग-त्रयम् इति, न त्व् आधिक्यम् अपीति भावः । तद् एवं षड्विंशतिपक्ष एव तु विविक्त इति दर्शितम् ।</p>
<p>एवं षड्विंशति-पक्षं स्थापयित्वा, तत्र च प्रकृतेर् गुणा इत्य् उक्त्वा, गुण-त्रयस्याधिक्यं वाधमानो, नवैकादश पञ्च त्रीण्यात्थ त्वम् इति शुश्रुम[भा।पु। ११.२२.२] तत्-प्रश्नानुवादेन गणशः स्व-मतं गणयति&mdash;गुणेति त्रयेण । तत्र स्व-मताधिक-सङ्ख्या-हेतून् त्रीणि तत्त्वानि प्रथमतो दर्शयत्य् अर्धेन&mdash;गुणेति । गुणानां व्यतिकरः क्षोभो यस्माद् एवं-भूतः <strong>कालः</strong>, कालाख्य-स्व-चेष्टात्मक ईश्वरः । तावद् एक-<strong>स्वभावस्</strong> तत्-तद्-वैशिष्ट्य-प्राप्ति-हेतुः कर्म-वासना द्वितीयम् । वक्ष्यते च सङ्ख्या-कथने&mdash;मया कालात्मना धात्रा कर्म-युक्तम् इदं जगत् [भा।पु। ११.२४.१५] इति । <strong>सूत्रं</strong> क्रिया-शक्त्य्-आत्मक-मुख्य-प्राणाख्यं तृतीयम् । वक्ष्यते च महान् सूत्रेण संयुत[भा।पु। ११.२४.६] इति ॥१३॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> ननु तद् अपि काल-स्वभावाव् अतिरिच्येते तौ कुत्रान्तर्-भाव्यौ ? तत्राह&mdash;गुणानां व्यतिकरो यस्मात् स ईश्वर एव कालो नाम । स्वभावो नाम कर्म-परिणामः । स च <strong>सूत्रं</strong> महत्-तत्त्वम् एव । तस्य सर्व-शक्तिमत्त्वात् तौ तयोर् अन्तर्-भाव्याव् इति । सर्व-मतेष्व् अपि ज्ञानादि-तत्त्व-वृद्धि-परिहार उक्तः ॥१३॥</p>
<p>———————————————————————————————————————</p>
<p><strong>॥ ११.२२.१४ ॥</strong></p>
<p><strong>पुरुषः प्रकृतिर् व्यक्तम् अहङ्कारो नभोऽनिलः ।</strong><br>
ज्योतिर् आपः क्षितिर् इति तत्त्वान्य् उक्तानि मे नव ॥**</p>
<p><strong>मध्वाचार्यः (भागवत-तात्पर्यम्) :</strong> कालो भगवान् । न वैकादश पञ्च-त्रीन् इत्य् उक्तानि पुरुषः प्रकृतिर् इत्य्-आदिनि । उत्सर्गस्य द्विविधत्वात् पञ्चक-द्वयम् ॥१४॥</p>
<hr>
<p><strong>श्रीधर-स्वामी (भावार्थ-दीपिका) :</strong> पक्षान्तरम् उद्भावयति, के ते गुणाः, किं प्रयोजनाः, किं स्वरूपाः, एतत् सर्वं दर्शयन्न् अर्थान् नवैकादश पञ्च त्रीणीति स्व-मतत्व-प्रतिपादन-श्लोके त्रीणीति पदं व्याचष्टे, सत्त्वं रजस् तम इति । मतान्तरे, कालः, सूत्रां, पुरुष इति । स्व-मते तु गुणानाम् आगमापायित्वात् प्रकृतेर् भेदो विवक्षितोऽतो गुणास् त्रीणि तत्त्वान्य् अपराणि पञ्च-विंशति-तत्त्वानि पूर्वोक्त-पक्ष-द्वय-साधारणानि दर्शयति&mdash;पुरुष इति सार्ध-द्वाभ्याम् । व्यक्तं महत्-तत्त्वम् । नभ-आदीनि पञ्च-तन्-मात्राणि । मे मया ॥१४॥</p>
<hr>
<p><strong>जीव-गोस्वामी (क्रम-सन्दर्भः) :</strong> अथ नवैकादश-प्रपञ्च-क्रमेण गणयति&mdash;पुरुष इति सार्ध-द्वयेन पुरुषो जीवः । व्यक्तं महत् तत्त्वं ज्ञान-शक्त्य्-आत्मकं नभादीनि महा-भूतानि ॥१४॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> प्रथमं पञ्चविंशति-तत्त्वम् अत आह&mdash;पुरुष इति सार्ध-द्वाभ्याम् । व्यक्तं महत्-तत्त्वं मे मया ॥१४॥</p>
<p>———————————————————————————————————————</p>
<p><strong>॥ ११.२२.१५ ॥</strong></p>
<p><strong>श्रोत्रं त्वग् दर्शनं घ्राणो जिह्वेति ज्ञान-शक्तयः ।</strong><br>
वाक्-पाण्य्-उपस्थ-पाय्व्-अङ्घ्रिः कर्माण्य् अङ्गोभयं मनः ॥**</p>
<p><strong>श्रीधर-स्वामी (भावार्थ-दीपिका) :</strong> एकादश दर्शयति&mdash;श्रोत्रम् इति । दर्शनं चक्षुः । ज्ञान-शक्तयो ज्ञानेन्द्रियाणि पञ्च । वग्-आदि-पाय्व्-अन्तानि द्वन्द्वैक्येनोक्तानि चत्वार्य् अङ्घ्रिश् चेति कर्माणि कर्मेन्द्रियाणि पञ्च । उभयात्मकं मनः । उभयेन्द्रिय-साधारणम् इत्य् अर्थः । अङ्ग हे उद्धव । एवम् एतान्य् एकादश ॥१५॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> दर्शनं चक्षुः । ज्ञान-शक्तयो ज्ञानेन्द्रियाणि पञ्च । वग्-आदि-पाय्व्-अन्तानि द्वन्द्वैक्येनोक्तानि चत्वार्य् अङ्घ्रिश् चेति कर्माणि कर्मेन्द्रियाणि पञ्च । उभयम् उभयात्मकं मन इत्य् एकादश ॥१५॥</p>
<p>———————————————————————————————————————</p>
<p><strong>॥ ११.२२.१६ ॥</strong></p>
<p><strong>शब्दः स्पर्शो रसो गन्धो रूपं चेत्य् अर्थ-जातयः ।</strong><br>
गत्य्-उक्त्य्-उत्सर्ग-शिल्पानि कर्मायतन-सिद्धयः ॥**</p>
<p><strong>श्रीधर-स्वामी (भावार्थ-दीपिका) :</strong> पञ्च दर्शयति&mdash;शब्द इति । शब्दादीनि विषयतया परिणतानि पञ्च-महा-भूतानि । ननु गत्य्-आदिभिस् तत्त्वाधिक्यं पक्ष-त्रयेऽपि स्यान् नेत्य् आह&mdash;गतीति । गतिश् च उक्तिश् च उत्सर्गौ च शिल्पं च तानि कर्मायतनानां कर्मेन्द्रियाणां सिद्धयः फलानि, न तत्त्वान्तराणीत्य् अर्थः ॥१६॥</p>
<hr>
<p><strong>जीव-गोस्वामी (क्रम-सन्दर्भः) :</strong> शब्दादयो विषयाः भूत-सूक्ष्माणीत्य् अर्थः । इतीश्वरादयोऽष्टाविंशतिर् उक्ताः । तत्र गत्य्-आदीनाम् आधिक्यं निरस्यति&mdash;गतीति । एतच् चोपलक्षणम् अन्य-निरसनार्थम् इति॥१६॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> अर्थ-जातयः ज्ञानेन्द्रियाणां विषयाः पञ्चेति पञ्चविंशति-तत्त्व-पक्षः । ननु गत्य्-आदिभिस् तत्त्वाधिक्यं पक्ष-त्रयेऽपि स्यात् ? तत्र नेत्य् आह&mdash;गतिश् च उक्तिश् च मुत्र-पुरीषोत्सर्गौ च प्रियाख्यः शुक्रोत्सर्गश् च, शिल्पं चेति पञ्च कर्मायतनानां कर्मेन्द्रियाणां सिद्धयः फलानि, न तु तत्त्वान्तराणीत्य् अर्थः ॥१६॥</p>
<p>———————————————————————————————————————</p>
<p><strong>॥ ११.२२.१७ ॥</strong></p>
<p><strong>सर्गादौ प्रकृतिर् ह्य् अस्य कार्य-कारण-रूपिणी ।</strong><br>
सत्त्वादिभिर् गुणैर् धत्ते पुरुषोऽव्यक्त ईक्षते ॥**</p>
<p><strong>मध्वाचार्यः (भागवत-तात्पर्यम्) :</strong> त्रीन् इति गुणान् इति वक्तुं गुण-प्रवृत्तिम् आह&mdash;सर्गादाव् इत्य्-आदिना । कार्य-कारणाभावाद् अन्योन्यानुप्रवेशो युक्त इति वक्तुं सृष्ट-युक्तिः ।</p>
<blockquote>
<p>सृज्य-स्रष्टृ-स्वरूपत्वाद् अन्योन्यानुप्रवेशिनः । &gt;
तिष्ठन्ति तात्त्विका देवा विशेष-प्राप्ति-कारणात् ॥ इति नैसर्गे । &gt;
अन्वेकम् अप्य् एष्व् इत्य् उक्तत्वात् पुरुषो हिरण्यगर्भः । &gt;
यदा पुरुष-शब्देन विरिञ्चसैव वाच्यता ॥ &gt;
परस्य पृथग् उक्तौ च व्यक्तस् तत्र तु शङ्करः । &gt;
तदाहङ्कार-शब्देन स्कन्दस्यैव वचो भवेत् ॥ इति विवेके ।</p></blockquote>
<p>सत्त्वादीन् गत्य्-आदींश् च विना परमात्मना सह षड्-विंशतिः । महद्-अहङ्कारौ ब्रह्म-रुद्रौ अङ्गीकृत्य स्कन्दं विना परमात्मना सह पञ्चविंशतिः ।</p>
<blockquote>
<p>विषयेन्द्रिय-प्रकृति-देवताः परमात्मना । &gt;
पञ्च-विंशति-तत्त्वानि सङ्ख्यातानि विदो विदुः ॥इति च ॥१७॥</p></blockquote>
<hr>
<p><strong>श्रीधर-स्वामी (भावार्थ-दीपिका) :</strong> तद् एवं मत-त्रयेऽपि तत्त्व-सङ्ख्या-भेदं निरूप्य यद् विवक्षया गायन्तीति यत् पृष्टं, तत्-तन्-मत-तात्पर्यं दर्शयति&mdash;सर्गादाव् इति । कार्याणि षोडश विकाराः, कारणानि महद्-आदीनि सप्त, तद्-रूपिणी सती प्रकृतिर् अस्य विश्वस्य सर्गादौ गुणैः सृज्यत्वाद्य्-अवस्थां धत्ते, उपादान-कारण-रूपत्वात् । पूरुषस् त्व् अव्यक्तोऽपरिणामी निमित्त-भूतः केवलम् ईक्षते। अतः परिणामिन्याः प्रकृतेः पुरुषो भिन्न इति ॥१७॥</p>
<hr>
<p><strong>जीव-गोस्वामी (क्रम-सन्दर्भः) :</strong> सर्गादाव् इति द्वयेन सर्वेषां विवक्षितम् उक्तम् ॥१७॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> यद् विवक्षया गायन्तीति यत् पृष्टं, तत्-तन्-मत-तात्पर्यं दर्शयति&mdash;सर्गादाव् इति। कार्याणि षोडश विकाराः, कारणानि महद्-आदीनि सप्त, तद्-रूपिणी सती प्रकृतिर् अस्य विश्वस्य सर्गादौ गुणैः सृज्यत्वाद्य्-अवस्थां धत्ते, उपादान-कारण-रूपत्वात् । पूरुषस् त्व् अव्यक्तोऽपरिणामी निमित्त-भूतः केवलम् ईक्षते । अतः परिणामिन्याः प्रकृतेः पुरुषो भिन्न इति ॥१७॥</p>
<p>———————————————————————————————————————</p>
<p><strong>॥ ११.२२.१८ ॥</strong></p>
<p><strong>व्यक्तादयो विकुर्वाणा धातवः पुरुषेक्षया ।</strong><br>
लब्ध-वीर्याः सृजन्त्य् अण्डं संहताः प्रकृतेर् बलात् ॥**</p>
<p><strong>श्रीधर-स्वामी (भावार्थ-दीपिका) :</strong> तत्त्वैर् आरब्ध-कार्यस्य तद् अन्तर्-भावम् अभिप्रेत्याह&mdash;व्यक्तादय इति । व्यक्तादयो महद्-आदयः प्रकृतेर् उत्पन्ना ये धातवस् ते विकुर्वाणाः पुरुषेक्षणेन लब्ध-वीर्याः संहता जण्डं सूजन्ति । प्रकृतेर् बलात् ताम् आश्रित्येत्य् अर्थः ॥१८॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> महत्-तत्त्वादिभिर् आरब्धस्याण्डस्य महत्-तत्त्वादिष्व् एवान्तर्भावम् अभिप्रेत्याह&mdash;व्यक्तादय इति । प्रकृतेर् बलात् ताम् आश्रित्येत्य् अर्थः ॥१८॥</p>
<p>———————————————————————————————————————</p>
<p><strong>॥ ११.२२.१९ ॥</strong></p>
<p><strong>सप्तैव धातव इति तत्रार्थाः पञ्च खादयः ।</strong><br>
ज्ञानम् आत्मोभयाधारस् तद् देहेन्द्रियासवः ॥**</p>
<p><strong>मध्वाचार्यः (भागवत-तात्पर्यम्) :</strong> ज्ञान-शब्दोदितो ब्रह्मा तद्-आधारो हरिः स्मृतः ॥ इति च ।</p>
<p>ततो ज्ञानं विना परमात्मानम् अङ्गीकृत्यैव देहेन्द्रियाणासुश् च नव तत्त्वानि ।</p>
<blockquote>
<p>सर्व-देहाभिमानी तु देहिनां तु दिवाकरः । &gt;
इन्द्रियात्मेन्द्र एवैकः प्राणी नाम प्रजापतिः ॥ इति च ॥१९॥</p></blockquote>
<hr>
<p><strong>श्रीधर-स्वामी (भावार्थ-दीपिका) :</strong> एवं स्व-मतम् उपसंहृत्य मतान्तरेष्व् अपि सामान्यतो निरूपितां घटनां विशेषतः स-तात्पर्यां दर्शयति&mdash;सप्तैवेति । जानातीति द्रष्टा जीवः उभयोर् द्रष्टृ-दृश्ययोर् आधार आत्मा चेति सप्त । तत्र प्रकृत्य्-आदीनां कारणत्वेन खादिष्व् अन्तर्-भावः । उत्तरेषाम् अन्तर्-भावार्थम् आह&mdash;ततस् तेभ्यः सप्तभ्यो देहेन्द्रियासवः सर्व-कार्याणि जायन्ते ॥१९॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> सप्तैव धातवस् तत्त्वानीति मते जानातीति ज्ञानं जीवः । उभयोर् जीव-खाद्योर् आधार आश्रय इति सप्त । अत्र प्रकृत्य्-आदीनां कारणत्वेन खादिष्व् अन्तर्-भावः । उत्तरेषाम् अन्तर्-भावार्थम् आह&mdash;ततस् तेभ्यः ॥१९॥</p>
<p>———————————————————————————————————————</p>
<p><strong>॥ ११.२२.२० ॥</strong></p>
<p><strong>षड् इत्य् अत्रापि भूतानि पञ्च षष्ठः परः पुमान् ।</strong><br>
तैर् युक्त आत्म-सम्भूतः सृष्ट्वेदं समुपाविशत् ॥**</p>
<p><strong>श्रीधर-स्वामी (भावार्थ-दीपिका) :</strong> षड् इति मतेऽपि भौतिकस्य भूतान्तर्-भवं जीवस्य च परमात्मान्तर्-भावम् आह&mdash;तैर् युक्त इति । <sup id="fnref:3"><a href="#fn:3" class="footnote-ref" role="doc-noteref">3</a></sup>स च परः पुमांस् तैर् आत्म-सम्भूतैः पञ्च-भूतैर् युत इदं
देहादिकं सृष्ट्वा तत् स्वयं समुपाविशत् । पूर्वस्मिन् कारणे पञ्च-भूतात्मके भौतिकेन्द्रियादीनाम् अन्तर्-भव उक्तः पूर्वोक्त्या ज्ञात्व्यः^३^ ॥२०॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> षड् इति मतेऽपि भूतानि पञ्चेति तेष्व् एवान्येषां तत्त्वानाम् अन्तर्-भवः परः पुमान् इति तस्मिन् जीवस्य ॥२०॥</p>
<p>———————————————————————————————————————</p>
<p><strong>॥ ११.२२.२१ ॥</strong></p>
<p><strong>चत्वार्य् एवेति तत्रापि तेज आपोऽन्नम् आत्मनः ।</strong><br>
जातानि तैर् इदं जातं जन्मावयविनः खलु ॥**</p>
<p><strong>मध्वाचार्यः (भागवत-तात्पर्यम्) :</strong> अवयविनो जन्म तैः खलु भूतानि मात्राश् च परस् तत्त्वैकादशकं स्मृतम् इति । भूत-मात्रेत्य् आरम्भात् तत्-सिद्धेर् एकादशानां पृथग्-उक्तिः ॥२१॥</p>
<hr>
<p><strong>श्रीधर-स्वामी (भावार्थ-दीपिका) :</strong> अन्नं पृथ्वी । आत्मनो जातानि आत्मना सह चत्वारि तत्त्वानि । अन्तर्-भावार्थम् आह&mdash;तैर् इति । अवयविनः कार्यस्य ॥२१॥</p>
<hr>
<p><strong>जीव-गोस्वामी (क्रम-सन्दर्भः) :</strong> चत्वार्य् एवेति यन्-मतं तत्रापि पक्षे आत्मनः सकाशात् तेजोऽब्-अन्नानि जातानि। पुनस् तैश् चतुर्भिर् अवयविनः कार्यस्य जन्मेत्य् अत इदं जगज् जातम् इत्य् अर्थः । तत्राकाश इन्द्रियागोचरत्वान् न मतः । वायुस् तु तेजसः सूक्ष्मावस्थैवेति भावः ॥२१॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> अन्नं पृथ्वी । आत्मनः परमात्मनः सकाशात् अवयविनः अवयविनः कार्यस्य जन्म जातम् अभूत् ॥२१॥</p>
<p>———————————————————————————————————————</p>
<p><strong>॥ ११.२२.२२ ॥</strong></p>
<p><strong>सङ्ख्याने सप्तदशके भूत-मात्रेन्द्रियाणि च ।</strong><br>
पञ्च पञ्चैक-मनसा आत्मा सप्तदश स्मृतः ॥**</p>
<p><strong>मध्वाचार्यः (भागवत-तात्पर्यम्) :</strong> आत्मना सहैव मन उच्यते ।</p>
<blockquote>
<p>आत्मनः सन्निधिस्थत्वान् मनसस् तु तद्-उक्तितः । &gt;
उक्तो भवेत् परात्मापि तत्त्वं षोडशकं यदा ॥ इति च ॥२२॥</p></blockquote>
<hr>
<p><strong>श्रीधर-स्वामी (भावार्थ-दीपिका) :</strong> भूतानि च मात्राणि च इन्द्रियाणि च पञ्च पञ्च । एकेन मनसा सह आत्म सप्तदशः ॥२२॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> भूतानि च पञ्च । मात्राणि च पञ्च । पञ्चेन्द्रियाणि च पञ्च । एकेन मनसा सह आत्म सप्तदशः ॥२२॥</p>
<p>———————————————————————————————————————</p>
<p><strong>॥ ११.२२.२३ ॥</strong></p>
<p><strong>तद्वत् षोडश-सङ्ख्याने आत्मैव मन उच्यते ।</strong><br>
भूतेन्द्रियाणि पञ्चैव मन आत्मा त्रयोदश ॥**</p>
<p><strong>मध्वाचार्यः (भागवत-तात्पर्यम्) :</strong></p>
<p>आत्म-शब्देन च ब्रह्मा परमात्म चोभाव् उच्येते ।</p>
<blockquote>
<p>भूतेन्द्रियाणि च मनो ब्रह्मा विष्णुस् तथैव च । &gt;
एवं त्रयोदशैवाहुस् तत्त्वानि मुनयो वराः ॥ इति च । &gt;
आत्मेति परमात्म च विरिञ्चश् चापि कथ्यते । &gt;
वायुर् मनश् च देहश् च स्वयम् इत्य् अपि कुत्रचित् ॥ इति प्रत्यये &gt; ॥२३॥</p></blockquote>
<hr>
<p><strong>श्रीधर-स्वामी (भावार्थ-दीपिका) :</strong> आत्मैव सङ्कल्पयन् मन उच्यते । त्रयोदश-पक्षे भूतानि तन्-मात्रैर् एकी-कृतानि पञ्चैव । इन्द्रियाणि तत्-प्रकाशकानि पञ्चैव । मनश् चैकम् इन्द्रियाधिष्ठातृ । आत्म च द्वि-विधः । एवं त्रयोदश ॥२३॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> आत्माजीव एव सङ्कल्पयन् मन उच्यते । त्रयोदशे भूतानि तन्-मात्रैर् एकीकृतानि पञ्चैव इन्द्रियाणि च पञ्चेति दश । एकं मनः जीवः परमात्मएति त्रयोदश ॥२३॥</p>
<p>———————————————————————————————————————</p>
<p><strong>॥ ११.२२.२४ ॥</strong></p>
<p><strong>एकादशत्व आत्मासौ महा-भूतेन्द्रियाणि च ।</strong><br>
अष्टौ प्रकृतयश् चैव पुरुषश् च नवेत्य् अथ ॥**</p>
<p><strong>श्रीधर-स्वामी (भावार्थ-दीपिका) :</strong> एकादशत्व-पक्षे, पञ्च-महा-भूतानि पञ्चेन्द्रियाणि । जीव-मनसोश् चात्मान्तर्-भावेनैतान्य् एवैकादश । नव-पक्षे, अष्टौ प्रकृतयः पुरुषश् च । विकाराणां तद् अन्तर्-भावः ॥२४॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> <em>न व्याख्यातम्।</em></p>
<p>———————————————————————————————————————</p>
<p><strong>॥ ११.२२.२५ ॥</strong></p>
<p><strong>इति नाना-प्रसङ्ख्यानं तत्त्वानाम् ऋषिभिः कृतम् ।</strong><br>
सर्वं न्याय्यं युक्तिमत्त्वाद् विदुषां किम् अशोभनम् ॥**</p>
<p><strong>श्रीधर-स्वामी (भावार्थ-दीपिका) :</strong> उपसंहरति&mdash;इतीति । इति एभिः प्रकारैः प्रकृति-पुरुष-भेद-ज्ञापनायेत्य् अर्थः। नन्व् एतेषां कतमः पक्षस् त्याज्यः ? इति चेत् तत्राह&mdash;सर्वम् इति<sup id="fnref:4"><a href="#fn:4" class="footnote-ref" role="doc-noteref">4</a></sup> ॥२५॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> उपसंहरति&mdash;इतीति ॥२५॥</p>
<p>———————————————————————————————————————</p>
<p><strong>॥ ११.२२.२६ ॥</strong></p>
<p><strong>श्री-उद्धव उवाच&mdash;</strong></p>
<p><strong>प्रकृतिः पुरुषश् चोभौ यद्य् अप्य् आत्म-विलक्षणौ ।</strong></p>
<p><strong>अन्योन्यापाश्रयात् कृष्ण दृश्यते न भिदा तयोः ।</strong><br>
प्रकृतौ लक्ष्यते ह्य् आत्मा प्रकृतिश् च तथात्मनि ॥**</p>
<p><strong>मध्वाचार्यः (भागवत-तात्पर्यम्) :</strong> यद्यपि परमात्म प्रकृतिश् च विलक्षणौ, तथापि तयोर् वैलक्षण्यं न लक्ष्यते। अपरं च भिदा चेति वैलक्षण्यं प्रकीर्तितम् इति च । तद्-वैलक्षण्यं कुतो न दृश्यते ? इति प्रश्नाभिप्रायः ॥२५॥</p>
<hr>
<p><strong>श्रीधर-स्वामी (भावार्थ-दीपिका) :</strong> ननु गुण-साम्यं प्रकृतिस् तस्याः सत्त्वादयो गुणाः, न त्व् आत्मन इति तयोर् भेदाप्रतीतेः कथं ज्ञातुं शक्यते ? इत्य् उद्धवः पृच्छति&mdash;प्रकृतिर् इति । <strong>आत्मना</strong> जडाजड-स्वभावेन <strong>विलक्षणौ</strong> । <strong>अन्योन्यापाश्रयात्</strong> परस्पर-परिहारेणाप्रतीतेर् इत्य् अर्थः । अन्योन्यापाश्रयत्वम् एवाह&mdash;प्रकृताव् इति । <strong>प्रकृतौ</strong> तत्-कार्ये देहे । प्रकृतिश् चात्मनि । तेन विना तस्या अप्रतीतेः । अहम् इत्य् अभेद-प्रतीतेर् न देहात्मनो भेदो लक्ष्यत इत्य् अर्थः ॥२६॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> तत्त्व-विचारोत्थं संशयान्तरम् आह&mdash;प्रकृतिर् माया, पुरुष ईश्वरः । <strong>आत्मना</strong> स्वरूपेणैव जडत्वेन च <strong>विलक्षणाव् एव यद्यपि</strong> शास्त्र-दृष्ट्या ज्ञायेते, तद् अपि देहेष्व् अनयोर् <strong>अन्योन्याश्रयात्</strong> परस्पराश्रितत्वात् <strong>भिदा</strong> भेदो <strong>न दृश्यते</strong> । अन्योन्यापश्रयं विवृणोति&mdash;[<strong>आत्मा</strong>] <strong>प्रकृतौ</strong> तत्-कार्ये देहे लक्ष्यते, तथा प्रकृति-कार्यो देहश् च आत्मनीति, तयोर् अन्यो\ऽन्याधिष्ठानत्वेनान्यो\ऽन्याश्रितत्वम् ॥२६॥</p>
<p>———————————————————————————————————————</p>
<p><strong>॥ ११.२२.२७ ॥</strong></p>
<p><strong>एवं मे पुण्डरीकाक्ष महान्तं संशयं हृदि ।</strong><br>
छेत्तुम् अर्हसि सर्व-ज्ञ वचोभिर् नय-नैपुणैः ॥**</p>
<p><strong>श्रीधर-स्वामी (भावार्थ-दीपिका) :</strong> हृदि वर्तमानं संशयम् । न ये युक्तौ नैपुणं प्रावीण्यं येषां तैः ॥२७॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> छेत्तुम् अर्हसि प्रकृतेः सकाशात् परमात्मानं पार्थक्येन दर्शयित्वेति भावः । नये युक्तौ नैपुणं प्रावीण्यं येषां तैः ॥२७॥</p>
<p>———————————————————————————————————————</p>
<p><strong>॥ ११.२२.२८ ॥</strong></p>
<p><strong>त्वत्तो ज्ञानं हि जीवानां प्रमोषस् तेऽत्र शक्तितः ।</strong><br>
त्वम् एव ह्य् आत्म-मायाया गतिं वेत्थ न चापरः ॥**</p>
<p><strong>मध्वाचार्यः (भागवत-तात्पर्यम्) :</strong> अन्योन्याधारत्वम् एव दृश्यते, न तु परमेश्वरस्यानन्याधारत्वेन प्रकृत्य्-आधारत्वं मन्द-मतीनाम् इत्य् अर्थः ।</p>
<blockquote>
<p>आधार-प्रकृतिर् विष्णुर् नाधारस् तु हरेः क्वचित् । &gt;
तथाप्य् अव्यक्तगो यद्वद् दृश्यते मन्द-चेतसाम् ॥ इति पाद्मे ।</p></blockquote>
<p>प्रकृतिः पुरुषश् च इत्य् एवम् अन्योन्य-विलक्षणाव् एव । एष विकल्पः वैलक्षण्यादर्शनम् । विरुद्ध-कल्पनम् एव । यस्माद् गुण-व्यतिकरात्मकः सर्गो विकार-निमित्तः स च गुण-व्यतिकरस् त्रिविधः । सत्त्व-रजस्-तमसाम् एकैक-प्राधान्येन तत्र तमः-प्रधानानाम् एव विरुद्ध-कल्पनं, तस्मात् तमोऽत्र कारणम् इत्य् अर्थः ॥२८॥</p>
<hr>
<p><strong>श्रीधर-स्वामी (भावार्थ-दीपिका) :</strong> अर्हसि इत्य् उक्तम् । तत्र हेतुम् आह&mdash;त्वत्त इति । हि यस्मात् त्वत्तस् त्वत्-प्रसादाद् एव । अत्र ज्ञाने प्रमोषो भ्रंशश् च ते शक्तितो मायातः । ननु स्व-प्रकाशस्यात्मनः कथं ज्ञान-प्रमोषः ? ज्ञान-दाने तत्-प्रमोषे वा मम किं प्रयोजनं ? तत्राह&mdash;त्वम् एवेति ॥२८॥</p>
<hr>
<p><strong>जीव-गोस्वामी (क्रम-सन्दर्भः) :</strong> एवम् इति यद् उक्तं तत्र श्री-भगवन्-मतं जीवेश्वर-भेद-पक्षम् एव हेतुत्वेन दर्शयति&mdash;त्वत्त इति । शक्तितो माया-वृत्तित एवेति तस्य तत्रानासक्तस्य नैर्घृण्यं निरस्तम् । ननु मायावृतानां मत्तः कथं ज्ञानं स्यात् ? कथं वा स्व-प्रकाशस्यात्मनो मायया ज्ञान-प्रमोषः ? तत्राह&mdash;त्वम् एवेति । पूर्वत्र माया-दूरीकरणे तवैव शक्तिर् उत्तरत्र मायायास् त्वद्-अङ्गीकृताद् अन्यत्राभिभव-सामर्थ्यम् अस्त्य् एवेति ध्वनितम् । तद् एवम् अष्टाविंशति-सहायः षड्विंशति-पक्ष एवानेन दृढीकृतः ॥२८॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> त्वत्तो ज्ञानं त्वयैव विद्या-शक्त्या ज्ञान-प्रदानम् इत्य् अर्थः । तेऽत्र श्कितः प्रमोष इति तव या शक्तिर् अविद्या तयैव ज्ञानस्य चौर्यम् इत्य् अर्थः । ननु मच्-छक्तेर् ज्ञान-चौर्येण किं प्रयोजनं ? तत्राह&mdash;त्वम् एवेति ॥२८॥</p>
<p>———————————————————————————————————————</p>
<p><strong>॥ ११.२२.२९ ॥</strong></p>
<p><strong>श्री-भगवान् उवाच&mdash;</strong></p>
<p><strong>प्रकृतिः पुरुषश् चेति विकल्पः पुरुषर्षभ ।</strong><br>
एष वैकारिकः सर्गो गुण-व्यतिकरात्मकः ॥**</p>
<p><strong>मध्वाचार्यः (भागवत-तात्पर्यम्) :</strong> तत्रापि प्रकृतिर् एव कारणम् ईश्वरेच्छा च । विकाराज् जातत्वाद् <strong>वैकारिक</strong> इत्य् उच्यते । अहङ्कारस् त्रिविधोऽपि ।</p>
<blockquote>
<p>वैकारिको महांश् चैव तथाहङ्कार एव च । &gt;
तथैव सात्त्विकश् चांशो वैकारिक इति त्रिधा ॥ इति शब्द-निर्णये &gt; ॥२९॥</p></blockquote>
<hr>
<p><strong>श्रीधर-स्वामी (भावार्थ-दीपिका) :</strong> विकाराविकाराभ्यां नानात्वैकत्वाभ्यां सापेक्ष-निरपेक्षत्वाभ्यां प्रकाशाप्रकाशाभ्यां चात्यन्तं भेदं वक्तुम् आह&mdash;<strong>प्रकृतिः पुरुषश् चेति विकल्पो</strong>ऽत्यन्त-भेद एव । कुतः ? इत्य् अपेक्षायां प्रकृति-शब्दोक्त-देहादि-सङ्घातस्य विकारित्वं तावद् दर्शयति&mdash;एष इति द्वाभ्यम् । <strong>एष सर्गः</strong> सृज्यत इति सर्गो देहादि-सङ्घातो <strong>वैकारिको</strong> विकारवत्। अत्र हेतुः&mdash;<strong>गुण-व्यतिकरात्मको</strong> गुण-क्षोभ-कृतः ॥२९॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> प्रकृति-पुरुषयोर् विकारित्वाविकारित्वाभ्यां नानात्वैकत्वाभ्यां परस्परापेक्षत्व-निरपेक्षत्वाभ्यां पर-प्रकाश्यत्व-स्व-प्रकाश्यत्वाभ्यां चात्यन्त-भेदं वक्तुम् आह चतुर्भिः&mdash;<strong>प्रकृतिः पुरुषश् चेति विकल्पो</strong> भेदः, प्रकृतेः सकाशात् पुरुषो भिन्न एव । तद् अपि दृश्यते न भिदानयोर् इति कथं ब्रवीषीति भावः । कुतः ? इत्य् अपेक्षायाम् आह&mdash;<strong>एष</strong> सृज्यत इति <strong>सर्गो</strong> देहादि-सङ्घातः प्रकृति-कार्यत्वात् प्रकृति-शब्दोक्तः <strong>वैकारिकः</strong> नाना-विकारवान्, यतो <strong>गुण-व्यतिकरात्</strong> गुण-क्षोभाद् एव <strong>आत्मा</strong> स्वरूपं यस्य सः। गुण-क्षोभ-कृत इति प्रकृतौ विकारो दर्शितः । पुरुषस् तु केवलम् ईक्षमाणो निर्विकारः प्रसिद्ध एवेति भावः ॥२९॥</p>
<p>———————————————————————————————————————</p>
<p><strong>॥ ११.२२.३० ॥</strong></p>
<p><strong>ममाङ्ग माया गुण-मय्य् अनेकधा</strong></p>
<p><strong>विकल्प-बुद्धिश् च गुणैर् विधत्ते ।</strong></p>
<p><strong>वैकारिकस् त्रि-विधोऽध्यात्मम् एकम्</strong></p>
<p><strong>अथाधिदैवम् अधिभूतम् अन्यत् ॥</strong></p>
<p><strong>श्रीधर-स्वामी (भावार्थ-दीपिका) :</strong> नानात्वम् आह&mdash;ममेति । <strong>विकल्पं</strong> भेदं तद्-<strong>बुद्धीश्</strong> च । अनेकधात्वं प्रपञ्चयति&mdash;<strong>वैकारिको</strong>ऽनेक-विकारवान् अपि स्थूलेन मार्गेण तावत् <strong>त्रि-विधः</strong> । त्रैविध्यम् आह&mdash;<strong>अध्यात्मम्</strong> इति । <strong>एकं</strong> रूपम् ॥३०॥</p>
<hr>
<p><strong>जीव-गोस्वामी (क्रम-सन्दर्भः) :</strong> न चासौ परमात्म-प्रकाश्यत्वे घटवत् पर-प्रकाश्यः, परमातमनस् तत्-परम-स्वरूपत्वेन पर-प्रकाश्यत्वाभावात् । एवम् एवाह द्वाभ्याम्&mdash;ममेति । <strong>विकल्पं</strong> भेदं, तद्-<strong>बुद्धीश्</strong> च । अनेकधात्वं प्रपञ्चयति&mdash;<strong>वैकारिक</strong> इति । अनेक-विकारवान् अप्य् अस्यौ स्थूल-दृष्ट्या तावत् <strong>त्रिविधः</strong> । त्रैविध्यम् आह&mdash;<strong>अध्यात्मम्</strong> इत्य्-आदिना ॥३०॥ [परमात्म-सन्दर्भ २६]</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> नानात्वम् आह&mdash;ममेति । <strong>विकल्पं</strong> भेदं तद्-<strong>बुद्धीश्</strong> च । <strong>वैकारिको</strong>ऽनेक-विकारवान् अपि स्थूलतस् <strong>त्रि-विधः</strong> । तत्र <strong>अध्यात्मम्</strong> इत्य् एकम् । अथ <strong>अधिभूतम्</strong> इति द्वितीयं, <strong>अधिदैवम्</strong> अन्यत् तृतीयम् ॥३०॥</p>
<p>———————————————————————————————————————</p>
<p><strong>॥ ११.२२.३१ ॥</strong></p>
<p><strong>दृग् रूपम् आर्कं वपुर् अत्र रन्ध्रे</strong></p>
<p><strong>परस्परं सिध्यति यः स्वतः खे ।</strong></p>
<p><strong>आत्मा यद् एषाम् अपरो य आद्यः</strong></p>
<p><strong>स्वयानुभूत्याखिल-सिद्ध-सिद्धिः ॥</strong></p>
<p><strong>मध्वाचार्यः (भागवत-तात्पर्यम्) :</strong> अध्यात्मम् इन्द्रियाणि तैर् एव विपरीतं ज्ञानं जायते ।</p>
<blockquote>
<p>अहङ्कारे विद्यमाने भ्रमो भवति नान्यदा । &gt;
सम्यग् ज्ञानं हरेः शक्त्या तन्-मुक्तस्य विशेषतः ॥ &gt;
देवतानुग्रहो नित्य-मुक्तस्यापि ह्य् अपेक्षते । &gt;
नित्यं तत्-प्रतिबिम्बत्वाज् जीवानाम् एव कृत्स्नशः ॥ &gt;
बाह्य-ज्ञानं च मुक्तस्य न जडाहङ्कृतेः क्वचित् । &gt;
किन्तु स्वरूप-शक्त्यैव देवेभ्यश् चाभिजायते ॥ इति ब्रह्म-तर्के । &gt;
पश्यन्न् अपि जगत् सर्वं चिद्-बलेनैव पश्यति । &gt;
कुतो मुक्तस्य तु जडं चिद्-रूपस्य व्यपेक्ष्यते ॥ इति च ।</p></blockquote>
<p>एषाम् उपरमे मुक्तौ । चक्षुर् इति पुनर्-वचनम् अवधारणार्थम् ॥३०-३१॥</p>
<hr>
<p><strong>श्रीधर-स्वामी (भावार्थ-दीपिका) :</strong> तानि रूपाणि दर्शयति&mdash;<strong>दृग्</strong> अध्यात्मम् । <strong>रूपम्</strong> अधिभूतम् । अत्र <strong>रन्ध्रे</strong> चक्षुर्-गोलके प्रविष्टम् <strong>आर्कं वपुर्</strong> अंशोऽ<strong>धिदैवम्</strong> इति । सापेक्ष-प्रकाशताम् आह&mdash;<strong>परस्परम्</strong> इति । चक्षुषा रूपं ज्ञायते । तद्-अन्यथानुपपत्त्या चक्षुः तत्-प्रवृत्त्य्-अन्यथानुपपत्त्या तद्-अधिष्ठात्री देवता । ततश् च चक्षुषः प्रवृत्तिस् ततो रूप-ज्ञानम् इत्य् एवम् एतत् त्रयं परस्परं <strong>सिध्यति</strong> । अत्र रन्ध्र इति विशेषण-व्यावर्त्यम् आह दृष्टान्तोपयोगितय&mdash;<strong>यस्</strong> तु <strong>खे</strong> आकाशे अर्को वर्तते मण्डलात्मा, स तु <strong>स्वतः सिद्ध्यति</strong> । चक्षुर्-विषयत्वेऽपि प्रतियोग्य्-अपेक्षाभाव-मात्रेण स्वत इत्य् उक्तम् ।</p>
<p>इदानीम् आत्मनो विकारित्वाद्य्-अभावेन भेदम् आह&mdash;<strong>यद्</strong> यस्माद् <strong>आत्मा एषाम्</strong> अध्यात्मादीनाम् आद्यः कारणम् अत एक-रूपोऽभिन्नश् च । तस्माद् एतेभ्योऽ<strong>परो</strong> भिन्नः । स्व-प्रकाशत्वाद् अपीत्य् आह&mdash;<strong>स्वयानुभूता</strong> स्वतः सिद्ध-प्रकाशेनाखिलानां <strong>सिद्धानं</strong> परस्पर-प्रकाशकानाम् अपि प्रकाशकः, सर्वेषाम् अपि सामान्यतश् चित्-प्रकाश-विषयत्वात् । अत एव स्व-प्रकाशत्वं <strong>सिद्धम्</strong> ॥३१॥</p>
<hr>
<p><strong>जीव-गोस्वामी (क्रम-सन्दर्भः) :</strong> तानि क्रमेणाह&mdash;<strong>दृग्</strong>-आदि-त्रयेण । <strong>वपुर्</strong> अंशः । अत्र <strong>रन्ध्रे</strong> दृग्-गोलके प्रविष्टं तत् त्रयं च <strong>परस्परम्</strong> एव <strong>सिध्यति,</strong> न तु स्वतः । यस् तु <strong>खे</strong> आकाशे अर्को वर्तते, स पुनः <strong>स्वतःसिध्यति</strong> । चक्षुर्-विषयत्वेऽपि स्व-विरोधिनः प्रतियोग्य्-अपेक्षाभाव-मात्रेण स्वत इत्य् उक्तम् । एवं यथा मण्डलात्मार्कः स्वतः सिध्यति, तथात्मापीत्य् आह&mdash;<strong>यद्</strong> यतः पूर्वोक्त-दृष्टान्त-हेतोर् <strong>आत्माएषाम्</strong> अध्यात्मादीनां <strong>योऽपर आद्यस्</strong> तेषाम् आश्रयः, सोऽपि स्वतः सिध्यति, किन्तु <strong>स्वयानुभूत्या</strong> इति चिद्-रूपत्वाद् विशेषः । न केवलम् एतावत्, अपि तु <strong>अखिलानां</strong> परस्पर-<strong>सिद्धानां सिद्धिर्</strong> यस्मात्, तथा-भूतः सन्न् इति ॥३१॥ [परमात्म-सन्दर्भ २६]</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> त्रैविध्यं दर्शयति&mdash;<strong>दृक्</strong> अध्यात्मं, <strong>रूपम्</strong> अधिभूतम् । <strong>आर्कं वपुर्</strong> अर्कांशोऽ<strong>धिदैवम्</strong> । <strong>अत्र रन्ध्रे</strong> चक्षुर्-गोलके । परस्परापेक्षत्वम् आह&mdash;<strong>परस्परं सिद्ध्यत्</strong>इ इति चक्षुषा रूपं ज्ञायते । रूप-ज्ञानान्यथानुपपत्त्या चक्षुः, तत्-प्रवृत्त्य्-अन्यथानुपपत्त्या तद् अधिदैवम् । ततश् चक्षुषः प्रवृत्तिस् ततो रूप-ज्ञानम् इत्य् एवम् एतत् त्रयं परस्परं सिध्यति ।</p>
<p>परमात्म तु निरपेक्ष एव । तत्र दृष्टान्तः&mdash;य इति । <strong>यस्</strong> तु <strong>खे</strong> आकाशे अर्को वर्तते, मण्डलात्मा, स तु <strong>स्वत</strong> एव सिद्ध्यति । तथैव <strong>आत्मा</strong> परमात्म यत् यस्माद् एषाम् अध्यात्मादीनाम् आद्यः कारणम् एक-वचनाद् एकः । योऽपरः कारणत्वाद् एव एतेभ्यो भिन्नः । स्वयानुभूत्या स्वतः-सिद्ध-प्रकाशेन अखिलानां सिद्धानां परस्पर-प्रकाशकानाम् अधात्मादीनाम् अपि सिद्धिर् वस्तुतः प्रकाशो यस्मात् सः । तेन निरपेक्षत्वाद् एकत्वाद् अन्य-प्रकाशकत्वाच् च पुरुषः प्रकृतेर् भिन्न इति प्रतिपादितम् ॥३१॥</p>
<p>———————————————————————————————————————</p>
<p><strong>॥ ११.२२.३२ ॥</strong></p>
<p><strong>एवं त्वग्-आदि श्रवणादि चक्षुर्</strong></p>
<p><strong>जिह्वादि नासादि च चित्त-युक्तम् ॥</strong></p>
<p><strong>श्रीधर-स्वामी (भावार्थ-दीपिका) :</strong> चक्षुषि दर्शितं त्रैविध्यम् इन्द्रियान्तरेष्व् अप्य् अतिदिशति&mdash;एवम् इति । यथा <strong>चक्षुर् एवं त्वग्-आद्य्</strong> अपीत्य् अर्थः । त्वक् स्पर्शो वयुर् इति । श्रवणं शब्दो दिश इति । <strong>जिह्वा</strong> रसो वरुण इति। <strong>नासा</strong> गन्धोऽश्विनाव् इति । <strong>चित्तेन युक्तम्</strong> अन्तः-करणान्तरम् अपि । तत्र चित्तं चेतयितव्यं वासुदेव इति । मनो मन्तव्यं चन्द्र इति । बुद्धिर् बोद्धव्यं ब्रह्मेति । अहङ्कारो ऽहङ्कारो ऽहं-कर्तव्यं रुद्र इत्य् एवं त्रि-विधम् इत्य् अर्थः ॥३२॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> चक्षुषि दर्शितं त्रैविध्यम् इन्द्रियान्तरेष्व् अप्य् अतिदिशति&mdash;एवम् इति । यथा चक्षुर् चक्षुः, रूपम् अर्कांशः । एवं त्वग्-आदि त्वक् स्पर्शो वयुर् इति । श्रवणादि श्रवणं शब्दो दिश इति । जिह्वादि जिह्वा रसो वरुण इति। नासादि नासा गन्धोऽश्विनाव् इति । चित्त-युक्तं चित्तादि च चित्तं चेतयितव्यं वासुदेवांश इति । उपलक्षणम् एतत् । मनो मन्तव्यं चन्द्र इति । बुद्धिर् बोद्धव्यं ब्रह्मेति । अहङ्कारोऽहङ्कारोऽहं-कर्तव्यं रुद्र इति । एवम् अन्यद् अपि सर्वं त्रिविधम् इति ॥३२॥</p>
<p>———————————————————————————————————————</p>
<p><strong>॥ ११.२२.३३ ॥</strong></p>
<p><strong>योऽसौ गुण-क्षोभ-कृतो विकारः</strong></p>
<p><strong>प्रधान-मूलान् महतः प्रसूतः ।</strong></p>
<p><strong>अहं त्रि-वृन् मोह-विकल्प-हेतुर्</strong></p>
<p><strong>वैकारिकस् तामस ऐन्द्रियश् च ॥</strong></p>
<p><strong>मध्वाचार्यः (भागवत-तात्पर्यम्) :</strong> योऽसौ भ्रम-हेतुर् विकारः स गुण-क्षोभ-कृतः ॥३३॥</p>
<hr>
<p><strong>श्रीधर-स्वामी (भावार्थ-दीपिका) :</strong> ननु पुनर् अपि वैलक्षण्य-मात्रम् एवोक्तम् । त्रि-विध-प्रपञ्च-व्यतिरिक्तात्म-प्राप्तिस् तु कुतः स्यात् ? अहङ्कार-निवृत्त्या । तत् कुतः ? त्रि-विध-विकल्प-निवृत्त्यैवेत्य् आशयेनाह&mdash;<strong>योऽसाव् अहम्</strong> अहङ्कारः । तम् एवाह&mdash;<strong>गुण-क्षोभं करोतीति</strong> । तथा ततः परमेश्वरात् कालाद् वा निमित्तात् <strong>प्रधानं मूलम्</strong> उपादानं यस्य, तस्मान् <strong>महतः प्रसूतोविकारः</strong>, स <strong>त्रि-वृत्</strong> त्रि-विधो <strong>मोह</strong>-मयस्य <strong>विकल्पस्य हेतुः</strong> । त्रि-वृत्त्वम् एवाह&mdash;<strong>वैकारिक</strong> इति॥३३॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> नन्व् असौ नाना-विकार-मयः प्राकृतः प्रपञ्चः सत्यो मिथ्या वा वादिनां मत-वैविध्यान् निश्चेतुम् अशक्यत्वात् पृच्छ्यत इत्य् आकाङ्क्षायाम् अनुवाद-पूर्वकम् आह&mdash;योऽसाव् इति द्वाभ्याम् । **गुण-क्षोभ-**कार्यः <strong>विकार</strong>-मयः प्रपञ्च-<strong>प्रधान-मूलात्</strong> प्रधान-हेतुकात् <strong>महतःप्रसूतो</strong> उद्भूतो योऽयम् अहङ्कारः । तस्मिन् <strong>त्रि-वृत्</strong> त्रि-रूपी-भूतः । त्रि-वृत्त्वम् एवाह&mdash;<strong>वैकारिकस् तामस ऐन्द्रियश्</strong> चेति । अधिदैवाधिभूताध्यात्मादि-मयः स हि मोह-विकल्प-हेतुः । मोहेनाज्ञानेन हेतुना सत्यो वा मिथ्या वा नित्यो वेत्य् एवं विकल्पस्य हेतुः ॥३३॥</p>
<p>———————————————————————————————————————</p>
<p><strong>॥ ११.२२.३४ ॥</strong></p>
<p><strong>आत्मापरिज्ञान-मयो विवादो</strong></p>
<p><strong>ह्य् अस्तीति नास्तीति भिदार्थ-निष्ठः ।</strong></p>
<p><strong>व्यर्थोऽपि नैवोपरमेत पुंसां</strong></p>
<p><strong>मत्तः परावृत्त-धियां स्व-लोकात् ॥</strong></p>
<p><strong>मध्वाचार्यः (भागवत-तात्पर्यम्) :</strong> आत्मा तु परिज्ञान-स्वरूपो न गुण-क्षोभ-कृतः । भिदा विपर्ययेण विद्यमानं नास्ति अविद्यमानम् अस्तीति विवादः ।</p>
<blockquote>
<p>असद् अस्ति सन् नास्तीत्य् एवं भेदाद् विवादनम् । &gt;
सदैव हरि-पादाब्ज-विमुखानां प्रवर्तते ॥ इति च ॥३४॥</p></blockquote>
<hr>
<p><strong>श्रीधर-स्वामी (भावार्थ-दीपिका) :</strong> स कुतो निवर्तते ? आत्माज्ञान-विलसितत्वात् तज्-ज्ञानेनेत्य् आशयेनाह&mdash;आत्मापरिज्ञान-मय इति । ननु कथं मोह-मयत्वं विकल्पस्याहङ्कारस्य वा कैश्चित् सत्यत्वाङ्गी-कारात् ? तत्राह&mdash;विवाद इति । अयं <strong>भिदा अर्थ-निष्ठो विवादो</strong>ऽप्य् <strong>आत्मापरिज्ञान-मय</strong> इत्य् अन्वयः । यद् वा, <strong>विवादः</strong> सर्वोऽपि <strong>भिदाऽर्थ-निष्ठ</strong> एव, न तु वस्तु-मात्र-निष्ठः । अतः परस्परं युक्तिभिर् एव भेदस्य निराकृतत्वान् मोह-मयत्वं सिद्धम् इति</p>
<hr>
<p>ननु यद्य् अहङ्कारो विकल्पश् च नास्ति, अलं तर्हि तन्-निवृत्ति-प्रयासेन ? तत्राह&mdash;<strong>व्यर्थोऽप्य्</strong> अर्थ-रहितोऽपि <strong>स्व</strong>रूप-भूतान् <strong>मत्तो</strong> बहिर्-मुखानां <strong>नैवोपरमेत</strong>, प्रत्युत तत्-कृतैः कर्मभिर् उच्च-नीच-देहेषु ते संसरन्तीति॥३४॥</p>
<hr>
<p><strong>जीव-गोस्वामी (क्रम-सन्दर्भः) :</strong> सोऽहङ्कारः केन निवर्तते ? उच्यते, भयं द्वितीयाभिनिवेशतः स्याद् [भा।पु। ११.२.३७] इत्य्-आद्य्-अनुसारतो मद्-बहिर्मुखता-निदानत्वेन मद्-अन्तर्मुखतयैवेत्य् आह&mdash;आत्मापरिज्ञान-मय इति । <strong>स्व-लोकात्</strong> स्वाश्रयाद् अपि <strong>मत्तःपरावृत्त-धियां</strong> पुंसां यद् <strong>आत्मापरिज्ञानं</strong> स्व-स्वरूपास्फूर्तिस् तन्-<strong>मयो</strong> यो निज-पर-मतयोर् <strong>अस्तीति नास्तीति भिदार्थ-निष्ठो विवादः</strong> सोऽर्थ-शून्योऽपि <strong>नैवोपरमेतेति</strong> मद्-बहिर्मुखतायां सत्यां विवाद-मात्रं प्रसवेत्, न तु ज्ञानम् उदयति । मद्-अन्तर्मुखतायां ज्ञानम् अप्य् आनुषङ्गिकतयोदयेत् परम-पुरुषार्थ-लक्षण-मत्-प्राप्तिस् तु मुख्यतयेत्य् अर्थः ॥३४॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> संशय-च्छेत्तारो ये विद्वांस एव तत्त्व-निश्चायका इति चेत् तेषाम् अपि विवादो नोपशाम्यतीत्य् आह&mdash;आत्मेति । प्रपञ्चोऽयम् <strong>अस्तीति</strong>, सत्य इति, कश्चिद् उपपत्त्या निश्चिनोति, तन्-मतं दूषयित्वा <strong>नास्तीति</strong> मिथ्येति कश्चिन् निश्चिनोतीति <strong>विवादो ह्यात्मनः</strong> परमात्म-तत्त्वस्य <strong>अपरिज्ञान</strong>-सूचक इत्य् अर्थः, आत्मनि अनुभव-गोचरी-कृते विवादानुपपत्तेः । <strong>भिदार्थे</strong> मद्-भिन्ने एव अर्थे प्रयोजने, न तु मयि, <strong>निष्ठा</strong> नितरां स्थितिर् यस्मात् सः । यद् वा, भिदा विदारणं पर-मत-खण्डनम् एवार्थस् तत्रैव निष्ठा यस्य सः ।</p>
<p>किं च, <strong>व्यर्थो</strong> विफलः, तस्मात् न पुण्यं न पापं न स्वर्गो न नरकश् चेत्य् एवं निष्प्रयोजनोऽपि <strong>नोपरमेतेति</strong> मन्-माया-शक्तेर् एव स स्वभाव इति भावः । यद् उक्तं&mdash;यच्-छक्तयो वदतां वादिनां वै विवाद-संवाद-भुवो भवन्ति [भा।पु। ६.४.३१] इति ।</p>
<p>किं च, बहु-सम्भवान्ते मत्-प्रापकं मार्गं प्राप्यापि ते ततश् च्यूता भवन्तीत्य् आह&mdash;<strong>मत्तः परावृत्त-धियाम्</strong> इति । वेद-शास्त्रार्थो हि मत्-प्रापको मार्ग एव, तं विद्वांसस् ते मां प्राप्तुं प्रवृत्त-धियोऽपि मध्ये विवादम् अङ्गीकृत्य मत्तः सकाशात् परावृत्त-धियो भवन्तीति भावः । मत्तः कीदृशात् ? <strong>स्व-लोकतः</strong> स्वान् भक्तान् एव लोकते कृपया पश्यति नान्यान् इति तथा तस्मात् । भक्ताश् च विवादान् उत्पतिष्णव एव, तेन मच्-चिन्तनादिनैव स्वायुः सफलयितव्यं, न तु विवादास्पदस्य प्रपञ्च-स्थ-तत्त्व-निश्चय-जिज्ञासया तद्-विफलयितव्यम् इति व्यञ्जितम् ॥३४॥</p>
<p>———————————————————————————————————————</p>
<p><strong>॥ ११.२२.३५-३६ ॥</strong></p>
<p><strong>श्री-उद्धव उवाच&mdash;</strong></p>
<p><strong>त्वत्तः परावृत्त-धियः स्व-कृतैः कर्मभिः प्रभो ।</strong><br>
उच्चावचान् यथा देहान् गृह्णन्ति विसृजन्ति च ॥**</p>
<p><strong>तन् ममाख्याहि गोविन्द दुर्विभाव्यम् अनात्मभिः ।</strong><br>
न ह्य् एतत् प्रायशो लोके विद्वांसः सन्ति वञ्चिताः ॥**</p>
<p><strong>श्रीधर-स्वामी (भावार्थ-दीपिका) :</strong> तत्र पृच्छति&mdash;त्वत्त इति । व्यापकस्यात्मनो <strong>देहाद्</strong> देहान्तर-गमनम् अकर्तुः कर्माणि नित्यस्य च जन्म-मरणादीनि कथम् ? इति भावः ॥३५॥ <strong>एतद् विद्वांसो न सन्ति</strong> । <strong>हि</strong> यस्मान् मायया <strong>वञ्चिता</strong> मोहिताः ॥३६॥</p>
<hr>
<p><strong>जीव-गोस्वामी (क्रम-सन्दर्भः) :</strong> त्वत्त इति युग्मकम् । तच् च तैः । अत्र [टीकायां श्रीमद्-ग्रन्थ-कृतः] स्व-मते व्यापकस्य इत्य् अत्र निरीहस्येति वाच्यम् ॥३५॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> त्वत्त इति । यदि बुद्धिस् त्वत्तः परावृत्ताभूत्, तदैव तेषां कर्मभिर् बद्धः । ततश् च उच्चावचान् उत्तमाधमान् देहान् स्थूलान् यथा गृह्णन्ति, यथा विसृजन्तीति त्वद्-विमुखानां जन्म-मरणयोः प्रकारं ब्रूहीत्य् अर्थः । अनात्मभिर् अल्प-बुद्धिभिर् दुर्विभाव्यं भावयितुम् अप्य् अशक्यं, किं पुनर् वक्तुम् इत्य् अर्थः । ननु लोके विज्ञा बहवः स्युस् त एवैतत् प्रष्टव्यास् तत्राह&mdash;न हीति । वञ्चितास् त्वन्-मायया मोहिताः ॥३५-३६॥</p>
<p>———————————————————————————————————————</p>
<p><strong>॥ ११.२२.३६ ॥</strong></p>
<p><strong>श्री-भगवान् उवाच&mdash;</strong></p>
<p><strong>मनः कर्म-मयं नॄणाम् इन्द्रियैः पञ्चभिर् युतम् ।</strong><br>
लोकाल् लोकं प्रयात्य् अन्य आत्मा तद् अनुवर्तते ॥**</p>
<p><strong>श्रीधर-स्वामी (भावार्थ-दीपिका) :</strong> लिङ्ग-शरीराध्यासेन सर्वं घटत इत्य् उत्तरम् आह&mdash;मन इति । प्रधानत्वेन पञ्चभिर् इति निर्देशोऽन्येषाम् अप्य् उपलक्षणार्थम् । देहाद् देहान्तरं प्रति याति । ततोऽन्य एवात्मा तन्-मनोऽनुवर्तते अहङ्कारेणानुगच्छति ॥३६॥</p>
<hr>
<p><strong>जीव-गोस्वामी (क्रम-सन्दर्भः) :</strong> तद् अनुवर्तते&mdash;तद्-आरूढश् चलति, तदारूढत्वात् तच्-चलनेनैव चलति॥३६॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> मनः मनः प्रधानं सूक्ष्म-शरीरम् एव लोकाल् लोकान्तरं याति । कर्म-मयं कर्माधीनम् आत्मा जीवोऽन्यस् ततो भिन्नोऽपि तद्-अपहितत्वाद् एव तत्-सूक्ष्म-शरीरम् अनुवर्तते अनुगच्छति ॥३६॥</p>
<p>———————————————————————————————————————</p>
<p><strong>॥ ११.२२.३७ ॥</strong></p>
<p><strong>ध्यायन् मनोऽनु विषयान् दृष्टान् वानुश्रुतान् अथ ।</strong><br>
उद्यत् सीदत् कर्म-तन्त्रं स्मृतिस् तद् अनु शाम्यति ॥**</p>
<p><strong>श्रीधर-स्वामी (भावार्थ-दीपिका) :</strong> ननु मनसोऽपि पूर्व-देह-वियोगो देहान्तर-योगश् च कथं भवतीति चेत्, स्मृति-वियोग-योगाभ्याम् इति वक्तुं तयोः कारणम् आह&mdash;ध्यायद् इति । कर्म-तन्त्रत्वात् कर्मोपस्थापितान् दृष्टान् वा अनुश्रुतान् वेदोक्तान् विषयान् अनुध्यायत् । अथानन्तरं ध्यायमानेषूद्यद्-आविर्भवत्-पूर्व-विषयेषु च सीदल्-लीयमानं भवति, तद्-अनन्तरं तस्य स्मृतिः पूर्वापरानुसन्धानं नश्यति ॥३७॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> एवं सर्वदैव सूक्ष्म-शरीरानुवर्तिनो जीवात्मनः स्थूल-शरीरेण वियोग एव मृत्युः, संयोग एव जन्मेति ब्रुवंस् तयोर् अपि स्थूल-वियोग-संयोगयोः सर्वथा स्मृति-वियोग-स्मृति-संयोगाव् एव कारणम् इत्य् आह&mdash;ध्यायन्न् इति । कर्म-तन्त्रं कर्माधीनं मनः कर्मोपस्थापितान् दृष्टान् विषयान् मर्त्य-लोक-स्थान् पर-दारादीन्, श्रुतान् देव-लोक-स्थान् तान् एव ध्यायत् सत् । अथ क्षणान्तरं ध्येयेषु तेष्व् इव उद्यत् तद्-आकारीभवत् सीदत् पूर्व-ध्यातेभ्यो विषयेभ्यः सर्वथा विच्युतीभूतं भवति । तद् अनु तद्-अनन्तरं तस्य स्मृतिः पूर्वापरानुसन्धानं नश्यति ॥३७॥</p>
<p>———————————————————————————————————————</p>
<p><strong>॥ ११.२२.३८ ॥</strong></p>
<p><strong>विषयाभिनिवेशेन नात्मानं यत् स्मरेत् पुनः ।</strong><br>
जन्तोर् वै कस्यचिद् धेतोर् मृत्युर् अत्यन्त-विस्मृतिः ॥**</p>
<p><strong>मध्वाचार्यः (भागवत-तात्पर्यम्) :</strong> विषयाभिनिवेशेन उत्तर-देहाभिनिवेशेन पूर्व-देहास्मरणं यत् तन् मृत्युः ॥३९॥</p>
<hr>
<p><strong>श्रीधर-स्वामी (भावार्थ-दीपिका) :</strong> ततः किं ? अत आह&mdash;विषयेति । कर्मोपस्थापित-देवादि-देहात्यन्ताभिनिवेशेन आत्मानं पूर्व-देहं पुनर् न स्मरेद् इति यत्, सैव यातना-देहाभिनिवेशेन भय-शोकादेर् देवादि-देहाभिनिवेशेन वा हर्ष-तर्षादेर् हेतोः पूर्व-देहेऽत्यन्त-विस्मृतिर् अहङ्कार-निवृत्तिस् तद्-अभिमानिनो जन्तोर् जीवस्य मृत्युर् उच्यते, न तु देहवन् नाशः ॥३९॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> ततः किं ? अत आह&mdash;विषयेति । कर्मोपस्थापितेषु देवादि-देहेषु यातना-देहेषु वा अत्यन्ताभिनिवेशेन आत्मानं पूर्व-देहं पुनर् मनो न स्मरेद् इति यत्, स मृत्युः स्थूल-देह-वियोगः । अत्यन्ता आत्यन्तिकी पूर्व-देह-विषया विस्मृतिर् यतः सः । कस्यचिद् धेतोः प्रारब्ध-कर्म-समाप्तेर् इत्य् अर्थः ॥३९॥</p>
<p>———————————————————————————————————————</p>
<p><strong>॥ ११.२२.४० ॥</strong></p>
<p><strong>जन्म त्व् आत्मतया पुंसः सर्व-भावेन भूरि-द ।</strong><br>
विषय-स्वीकृतिं प्राहुर् यथा स्वप्न-मनोरथः ॥**</p>
<p><strong>श्रीधर-स्वामी (भावार्थ-दीपिका) :</strong> जन्म तु विषयस्य देहस्यात्मतया स्वी-कृतिम् अभिमानं प्राहुः, न तु देहवद्-उत्पत्तिः । न च पुत्रादि-देहवत्-प्रीत्य्-अतिशय-मात्रेण किन्तु सर्व-भावेनाभेदेन । अभिमान-मात्रेणोत्पत्ति-मरणयोर् दृष्टान्त-द्वयम्, यथा स्वप्नश् च मनो-रथश् चेत्य् अर्थः ॥४०॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> जन्म त्व् इति । विषयस्य कर्मोपस्थापित-देहस्य सर्व-भावेन आत्मतया स्वी-कृतिम् आत्यन्तिकम् अभिमानम् एव जन्म प्राहुः । अभिमान-मात्रेणोत्पत्ति-मरणयोर् दृष्टान्त-द्वयम्&mdash;यथा स्वप्नश् च मनो-रथश् च । सर्वोऽपि द्वन्द्वो विभाषयैकवद् भवतीत्य् एक-वचनम् ॥४०॥</p>
<p>———————————————————————————————————————</p>
<p><strong>॥ ११.२२.४१ ॥</strong></p>
<p><strong>स्वप्नं मनोरथं चेत्थं प्राक्तनं न स्मरत्य् असौ ।</strong><br>
तत्र पूर्वम् इवात्मानम् अपूर्वं चानुपश्यति ॥**</p>
<p><strong>श्रीधर-स्वामी (भावार्थ-दीपिका) :</strong> दृष्टान्तौ विवृणोति&mdash;स्वप्नम् इति । तत्र वर्तमाने स्वप्नादौ । पूर्वं चेति अपूर्वम् इवेति चान्वयः । पूर्व-सिद्धम् अप्य् आत्मानम् अपूर्वम् इवाद्य जातम् इव पश्यतीत्य् अर्थः ॥४१॥</p>
<hr>
<p><strong>जीव-गोस्वामी (क्रम-सन्दर्भः) :</strong> स्वप्नम् इति तैः । तत्र पूर्वं च इत्य् आदौ पूर्वं चापूर्वम् इवेत्य् अन्वयः इत्य् एव वक्तव्यम् ॥४१॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> दृष्टान्तौ विवृणोति&mdash;स्वप्नम् इति । वर्तमान-देह-स्थो जीवो यथा प्राक्तनं स्थूल-देहं न स्मरति, इत्थम् एव वर्तमान-स्वप्न-स्थो मनोरथ-स्थो वा जीवः प्राक्तनं स्वप्नं मनोरथं वा न स्मरति । कश्चित् कदाचित् जाति-स्मरश् च पूर्व-देहं स्मरतीति न सर्वथा नियमः । किं च, तत्र वर्तमान-देह-स्थो जीवः पूर्व-सिद्धम् एवात्मानम् अपूर्वम् इव अनुपश्यति । अहं षाड्वार्षिक इति साप्तवर्षिक इति इतः-पूर्वम् अहं नासम् इति प्रत्क्षणम् आत्मानं जानातीत्य् अर्थः ॥४१॥</p>
<p>———————————————————————————————————————</p>
<p><strong>॥ ११.२२.४२ ॥</strong></p>
<p><strong>इन्द्रियायन-सृष्ट्येदं त्रैविध्यं भाति वस्तुनि ।</strong><br>
बहिर्-अन्तर्-भिदा-हेतुर् जनोऽसज्-जन-कृद् यथा ॥**</p>
<p><strong>मध्वाचार्यः (भागवत-तात्पर्यम्) :</strong> ईदृशं वर्तमानम् आय एष्यत् सः अतीत इति त्रैविध्यं भाति विज्ञाय वस्तुनि विज्ञाते सति दीर्घ-लोपः, यत्रात इतिवत् । क्षैप्रे दीर्घ-लोप इति सूत्रात् । अयम् एवात्मात्मनोर् विशेष-हेतुः । यथा प्रायः सज्जनोऽसज्जनम् एव जनयतीति । पितृ-दौरात्म्य-ज्ञानात् पुत्र-दौरात्म्यं ज्ञायते । एवम् अनित्यत्वाद् अनात्मत्वं देहादेर् इत्य् अर्थः ॥४२॥</p>
<hr>
<p><strong>श्रीधर-स्वामी (भावार्थ-दीपिका) :</strong> उपसंहरति&mdash;इन्द्रियाणाम् अयनं मनस् तस्य देहान्तराभिनिवेशेन या सृष्टिर् उत्पत्तिः, तया वस्तुन्य् आत्मनि तद्-अभिमानेनेदं त्रैविध्यम् उत्तम-मध्यम-नीचत्वम् असद् एव भातीत्य् अन्वयः । एवं-भूत आत्मा बाह्याभ्यन्तर-भेद-हेतुश् च भवति, बाह्य-विषयानान्तरान् सुखादींश् च पश्यतीत्य् अर्थः । यथा जनो जीवः स्वप्ने बहून् असतो जनान् देहं-कुर्वन् पश्यन् बहु-रूपो भाति, तद्वत् । यद् वा, इदं त्रैविध्यम् अध्यात्मादि-रूपं भाति । असज्-जन-कृद् दुष्ट-पुत्रोत्पादको जनः पिता स्वयं समोऽपि पुत्राभिमानतस् तद्-अरि-मित्रादिषु यथा भेद-हेतुर् भवति, तद्वद् इति । अन्यत् समानम् ॥४२॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> उपसंहरति&mdash;इन्द्रियायनस्य इन्द्रियाश्रयस्य देहस्य सृष्ट्यैव इदं त्रैविध्यं विश्व-तैजस-प्राज्ञत्वं वस्तुनि जीवे भाति । त्रैविध्यं कीदृशं ? बहिर्-अन्तर्-भिदा हेतुः बहिर्-भिदानां जागरे श्रोत्रादीन्द्रिय-गुण-भेदानां, अन्तर्-भिदानां स्वप्न-सुषुप्त्योर् मनो-बुद्धि-गुण-भेदानां हेतुर् उत्पादकम् । जनो यथा असज्-जन-कृद् अभद्र-पुत्रोत्पादकः । इन्द्रिय-मनो-बुद्धि-गुण-भिदानां तिसृणाम् अप्य् अभद्रत्वात् सङ्गत एव दृष्टान्तः ॥४२॥</p>
<p>———————————————————————————————————————</p>
<p><strong>॥ ११.२२.४३ ॥</strong></p>
<p><strong>नित्यदा ह्य् अङ्ग भूतानि भवन्ति न भवन्ति च ।</strong><br>
कालेनालक्ष्य-वेगेन सूक्ष्मत्वात् तन् न दृश्यते ॥**</p>
<p><strong>श्रीधर-स्वामी (भावार्थ-दीपिका) :</strong> तद् एवं लोक-प्रसिद्धौ जन्म-मृत्यू निरूप्य सूक्ष्मावपृष्टाव् अपि तौ वैराग्याय निरूपयति, नित्यदा प्रतिक्षणं भूतानि शरीराणि उत्पद्यन्ते नश्यन्ति च । कालस्याति-सूक्ष्मत्वात् तत् कृतं भवनम् अभवनं वाविवेकिभिर् न लक्ष्यते ॥४३॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> लोक-प्रसिद्धौ जन्म-मृत्यू निरूप्य प्रतिक्षण-वर्तिनौ तौ सूक्ष्मौ ।विशेषार्थं निरूपयति&mdash;नित्यदा प्रतिक्षणं भूतानि शरीराणि भवन्त्य् उत्पद्यन्ते, न भवन्ति नश्यन्ति च । ननु प्रतिक्षणम् उत्पत्ति-विनाशौ देहानां न लक्ष्यन्ते, तत्राह&mdash;अलक्ष्य-वेगेनेति । सूक्ष्मत्वात् काल-वेगो यथा दुर्लक्ष्यः, तथा तत्-काल-कृताव् उत्पत्ति-विनाशाव् अपि न लक्ष्याव् इत्य् अर्थः ॥४३॥</p>
<p>———————————————————————————————————————</p>
<p><strong>॥ ११.२२.४४ ॥</strong></p>
<p><strong>यथार्चिषां स्रोतसां च फलानां वा वनस्पतेः ।</strong><br>
तथैव सर्व-भूतानां वयो-\ऽवस्थादयः कृताः ॥**</p>
<p><strong>श्रीधर-स्वामी (भावार्थ-दीपिका) :</strong> सतोर् जन्म-मरणयोर् ज्ञाने कारणम् एतद् भवेत् सत्त्वम् एव तयोः कुत इत्य् आशङ्क्यानुमानेन साधयति&mdash;यथेति । अर्चिषां परिणामादिभिः स्रोतसां गत्य्-आदिभिः फलानां रूपादिभिर् यथावस्था-विशेषाः कृताः कालेनेति पूर्वस्यानुषङ्गः । आदि-शब्देन तेजो-बल-काम-कौशलादीनाम् उपादानम् । विमतं प्रतिक्षणोत्पत्ति-विनाशवत्, अवस्थाभेदवत्त्वात्, दीप-ज्वालादि-वद् इत्य् अनुमानम् ॥४४॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> उत्पत्ति-विनाशयोर् अलक्ष्यत्वेऽपि ताव् अवस्थादिभिर् एवानुमीयेते इति स-दृष्टान्तम् आह&mdash;यथेति । अर्चिषां परिणामादिभिः स्रोतसां गत्य्-आदिभिः, फलानां रूपादिभिर् यथावस्था-विशेषाः कृताः, कालेनेति पूर्वस्यानुषङ्गः । तथैव भूतानां वयोऽवस्थादयः कौमार्याद्य्-अवस्थादयः । आदि-शब्देन तेजो-बल-काम-कौशलानि ग्राह्याणि । भूतानि प्रतिक्षणोत्पत्ति-विनाशवन्ति, अवस्थाभेदवत्त्वात्, दीप-ज्वालादि-वद् इत्य् अनुमानम् ॥४४॥</p>
<p>———————————————————————————————————————</p>
<p><strong>॥ ११.२२.४५ ॥</strong></p>
<p><strong>सोऽयं दीपोऽर्चिषां यद्वत् स्रोतसां तद् इदं जलम् ।</strong><br>
सोऽयं पुमान् इति नृणां मृषा गीर् धीर् मृषायुषाम् ॥**</p>
<p><strong>मध्वाचार्यः (भागवत-तात्पर्यम्) :</strong> सोऽयम् एवेति मृषा ।</p>
<blockquote>
<p>स चायम् इति तु ज्ञानं न मृषायं स एव तु । &gt;
इति ज्ञानं मृषैव स्याद् भेदाभेदौ यतस् तयोः ॥ &gt;
अभेद एव जीवस्य नित्यं प्रत्येकशः पृथक् । &gt;
दीप-देह-नदीवारि-फलादीनां पृथक् स्वतः ॥ &gt;
भेदाभेदौ परिज्ञेयौ कार्य-कारणयोर् अपि । &gt;
गुणस्य गुणिनश् चैव जाति-व्यक्त्योस् तथैव च ॥ &gt;
तथावयव्यवयवयोः क्रियायास् तद्वतस् तथा । &gt;
एवं जनेषु नियमश् चिद्-रूपेष्व् अभिदैव तु ॥ इति च । &gt;
ये धर्मा नियमे नैव धर्मिणो न वियोगिनः । &gt;
जडस्था अप्य् अभिन्नास् ते भिनाभिन्ना वियोगिनः ॥ इति च ॥४५॥</p></blockquote>
<hr>
<p><strong>श्रीधर-स्वामी (भावार्थ-दीपिका) :</strong> कथं तर्हि प्रत्यभिज्ञा तद्वद् एव सादृश्यावलम्बिनी ? इत्य् आह&mdash;सोऽयम् इति । सादृश्याद् अर्चिषाम् एव यथा सोऽयं दीप इति प्रत्यभिज्ञा, यथा च स्रोतसां प्रवाह-जलानाम् एव । तद् इदं जलम् इति, तथा सोऽयं पुमान् इति धीर् गीश् च मृषा नृणां बहूनां शरीरिणां मृषा व्यर्थम् आयुर् येषाम् अविवेकिनां तेषां भवति ॥४५॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> प्रत्यभिज्ञा तु सादृश्य् आलम्बिनी स्याद् एव ? इत्य् आह&mdash;सोऽयम् इति । अर्चिषां क्षण-मात्र एव सहस्रशः उद्भूयोद्भूय लयं गतानां ज्योतिः-किरणानां पुञ्ज एव क्षणान्तरे सोऽयं दीप इति । स्रोतसां स्रोतो-युक्त-जलानां क्षण-मात्र एव क्रमशो दूर-गतत्वेऽपि क्षणान्तरेऽपि तद् इदं जलम् इति, प्रतीतिर् यथा तथैव कौमारे दृष्टो यौवनेऽपि सोऽयं पुमान् इति, तेन तत्राभेदालम्बिनी धीर् ज्ञानं, धीर् वाक् च, मृषा अविवेक-विजृम्भितेत्य् अर्थः । मृषा एतादृग् विवेक-व्याप्तम् आयुर् येषां तेषाम् ॥४५॥</p>
<p>———————————————————————————————————————</p>
<p><strong>॥ ११.२२.४६ ॥</strong></p>
<p><strong>मा स्वस्य कर्म-बीजेन जायते सोऽप्य् अयं पुमान् ।</strong><br>
म्रियते वामरो भ्रान्त्या यथाग्निर् दारु-संयुतः ॥**</p>
<p><strong>श्रीधर-स्वामी (भावार्थ-दीपिका) :</strong> ननु कथं देहाध्यासवतः पुंसः कर्म-जन्म-मरणानि सन्ति, नान्यस्येति व्यवस्था न हि घटते, घटस्य पुरुष-भेदेन सत्त्वम् असत्त्वं चेति ? न । अज्ञस्यापि वस्तुतस् तद् अभावाद् इत्य् आह&mdash;मा स्वस्य नैवात्मनः कर्मणा बीज-भूतेन । सोऽप्य् अज्ञोऽपि पुमान् जायते म्रियते व किन्त्व् अयं भ्रान्त्या अजन्मापि जायत इवामरोऽपि म्रियत इव । यथा महा-भूत-तेजो-रूपोऽग्निर् आकल्पान्तम् अवस्थितोऽपि दारु-योग-वियोगाभ्यां जन्म-नाशौ प्राप्नोति तद्वत् ॥४६॥</p>
<hr>
<p><strong>जीव-गोस्वामी (क्रम-सन्दर्भः) :</strong> मा स्वस्येति तैः तत्र तदभावाद् इति रज्जुसर्पवत् सत्त्वाभावाद् इत्य् अर्थः ।</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> वस्तुतस् तूपाधि-सम्बन्धेनैव जीवस्य जन्म-मृत्युस् त इत्य् आह&mdash;मेति । स्वस्य कर्म-रूपेण बीजेन अयं पुमान् जीवः मा जायते मा म्रियते च, किन्त्व् अयं भ्रान्त्या अजन्मापि जायते, अमरोऽपि म्रियते ।यथा महा-भूत-तेजो-रूपोऽग्निर् आकल्पान्तम् अवस्थितोऽपि दारु-योग-वियोगाभ्यां जन्म-नाशौ प्राप्नोति तद्वत् ॥४६॥</p>
<p>———————————————————————————————————————</p>
<p><strong>॥ ११.२२.४७ ॥</strong></p>
<p><strong>निषेक-गर्भ-जन्मानि बाल्य-कौमार-यौवनम् ।</strong><br>
वयो-मध्यं जरा मृत्युर् इत्य् अवस्थास् तनोर् नव ॥**</p>
<p><strong>श्रीधर-स्वामी (भावार्थ-दीपिका) :</strong> सिद्धवत् कृत्योक्ता वयोऽवस्थाः प्रपञ्चयति&mdash;<strong>निषेको</strong> जठरे प्रवेशः । <strong>गर्भस्</strong> तन्-मध्ये वृद्धिः । <strong>बाल्यं</strong> शिशुत्वम् आ पञ्चमाब्दात् । <strong>कौमारम्</strong> आ षोडशाद् वर्षात् । ततो <strong>यौवनम्</strong> आ पञ्चाशत् । ततो <strong>वयो-मध्यम्</strong> आ षष्टि-वर्षात् ॥४७॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> यत्-सम्बन्धाद् एव जीवोऽवस्थावान् उच्यते, तस्यास् <strong>तनोर् अवस्था</strong> गणयति&mdash;<strong>निषेको</strong> जठरे प्रवेशः, <strong>गर्भस्</strong> तन्-मध्ये वृद्धिः, [<strong>जन्म]</strong> मातृ-जठरान् निष्क्रमः । <strong>बाल्यम्</strong> आ-पञ्चमाब्दात्, <strong>कौमारं</strong> पौगण्ड-कैशोरात्वकम् आ-षोडशाद् वर्षात्, ततो <strong>यौवनम्</strong> आ-पञ्चचत्वारिंशतः, ततो <strong>वयो-मध्यम्</strong> आ-षष्टि-वर्षात्, ततो यावज्-जीवनं <strong>जरैव,</strong> ततो <strong>मृत्युर्</strong> इति ॥४७॥</p>
<p>———————————————————————————————————————</p>
<p><strong>॥ ११.२२.४८ ॥</strong></p>
<p><strong>एता मनोरथ-मयीर् हान्यस्योच्चावचास् तनूः ।</strong><br>
गुण-सङ्गाद् उपादत्ते क्वचित् कश्चिज् जहाति च ॥**</p>
<p><strong>श्रीधर-स्वामी (भावार्थ-दीपिका) :</strong> देह-सम्बन्धाज् जन्म-मरणादीनीत्य् उपपादितम् अर्थम् उपसंहरति&mdash;एता इति । हि स्फुटम् । अन्यस्य देहस्य । तनूर् अवस्थाः । गुण-सङ्गात् प्रकृत्य्-अविवेकात् । कश्चित् परमेश्वरानुग्रहतः क्वचित् कथञ्चिज् जहाति । अवस्थवतो देहस्य द्रष्टा नासाव् अवस्थावान् इति विवेक-ज्ञानेन ॥४८॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> देह-सम्बन्धाज् जन्म-मरणादीनीत्य् उपपादितम् अर्थम् उपसंहरति&mdash;एता इति । हि स्पष्टम् । मनोरथ-मयीः कर्म-प्रापित-मनो-ध्यान-प्राप्ताः, अन्यस्य देहस्य । तनूर् अवस्थाः । गुण-सङ्गाद् अविद्या-हेतुकात् । उपादत्ते कश्चिद् भगवद्-अनुगृहीतो जहाति च ॥४८॥</p>
<p>———————————————————————————————————————</p>
<p><strong>॥ ११.२२.४९ ॥</strong></p>
<p><strong>आत्मनः पितृ-पुत्राभ्याम् अनुमेयौ भवाप्ययौ ।</strong><br>
न भवाप्यय-वस्तूनाम् अभिज्ञो द्वय-लक्षणः ॥**</p>
<p><strong>मध्वाचार्यः (भागवत-तात्पर्यम्) :</strong> अभिज्ञा-द्वय-लक्षणौ अभिमान-मात्रौ ॥४९॥</p>
<hr>
<p><strong>श्रीधर-स्वामी (भावार्थ-दीपिका) :</strong> ननु तदानीं मूर्च्छितत्वेन जन्म-मरण-वान् देहो न दृश्यते ? तत्राह&mdash;आत्मन इति । पितृ-देहस्यौर्ध्व-देहिकं कुर्वताप्यय-दर्शनात्, पुत्र-देहस्य च जात-कर्मणि जन्म-दर्शनाद् आत्मनः स्वस्य देहस्यापि भवाप्ययाव् अनुमेयौ । एवं च दृश्यत्वे सति भवाप्ययवतां वस्तूनां देहानाम् अभिज्ञो द्रष्टा द्वय-लक्षणो भवाप्यय-धर्मको न भवति ॥४९॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> ननु देहस्यैता अवस्था देहिनां दृश्यन्ते एव, किन्तु निषेक-गर्भ-जन्म-मरणानि न दृश्यन्ते ? तत्राह&mdash;आत्मन इति । पितृ-देहस्यौर्ध्व-देहिकं कर्म कुर्वताप्यय-दर्शनात्, पुत्र-देहस्य च जात-कर्मणि जन्म-दर्शनात्, आत्मनः स्व-देहस्यापि भवाप्ययाव् अनुमेयौ । अत्र भव-शब्देन निषेक-गर्भ-जन्मान्य् उपलक्षितानि । एवं च दृश्यत्वे सति भवाप्ययवतां वस्तूनां देहानाम् अभिज्ञो द्रष्टा द्वय-लक्षणो देह-लक्षणवान् न भवति ॥४९॥</p>
<p>———————————————————————————————————————</p>
<p><strong>॥ ११.२२.५० ॥</strong></p>
<p><strong>तरोर् बीज-विपाकाभ्यां यो विद्वाञ् जन्म-संयमौ ।</strong><br>
तरो विलक्षणो द्रष्टा एवं द्रष्टा तनोः पृथक् ॥**</p>
<p><strong>मध्वाचार्यः (भागवत-तात्पर्यम्) :</strong> तरोर् बीज-विपाक-दृष्टान्तेन विद्वान् देहाभिमानं त्यक्त्वा संयमं याति ।</p>
<blockquote>
<p>परमात्मनश् च भेदं जानाति प्रकृत्य्-आदेः । &gt;
बीजाद्य्-अवस्था संयुक्ताद् वृक्षाद् दृष्टा यथा पृथक् । &gt;
एवं विकारिणोर् विष्णुर् जीवश् च पृथग् एव तु ॥ इति च ॥५०॥</p></blockquote>
<hr>
<p><strong>श्रीधर-स्वामी (भावार्थ-दीपिका) :</strong> एतद् एव दृष्टान्तेन स्पष्टयति&mdash;तरोर् इति । तरु-शब्दो नोद्भिज्ज-मात्रस्योपलक्षणं, किन्तु फल-पाकान्तस्य व्रीह्य्-आदेर् इत्य् अर्थः । यद् वा, तरोर् एवान्त्यः परिणामो विपाकः । बीजाज् जन्म विपाकात् संयमं नाशं च विद्वान् । द्रष्टा तरु-द्रष्टा । एवं तनोर् द्रष्टा ततः पृथक् । अतस् तत्र वर्तमानोऽपि भवाप्ययाभ्यां न सम्बध्यते ॥५०॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> एतद् एव दृष्टान्तेन स्पष्टयति&mdash;तरोर् इति । तरु-शब्देनोद्भिज्ज-मात्रम् उच्यते । ततो लक्षणया फल-पाकान्तस्य व्रीह्य्-आदेर् इत्य्-आदि । बीजाज् जन्म-विपाकात् संयमं नाशं च विद्वान् ॥५०॥</p>
<p>———————————————————————————————————————</p>
<p><strong>॥ ११.२२.५१ ॥</strong></p>
<p><strong>प्रकृतेर् एवम् आत्मानम् अविविच्याबुधः पुमान् ।</strong><br>
तत्त्वेन स्पर्श-सम्मूढः संसारं प्रतिपद्यते ॥**</p>
<p><strong>श्रीधर-स्वामी (भावार्थ-दीपिका) :</strong> अविवेकिनः संसारं प्रपञ्चयति&mdash;प्रकृतेर् इति पञ्चभिः । तत्त्वेन तत्त्व-दृष्ट्या, स्पर्शेषु विषयेषु संमूढ इति वा ॥५१॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> अविवेकिनः संसारं प्रपञ्चयति&mdash;प्रकृतेर् उपाधेः सकाशात् आत्मानं स्वं स्पर्श-संमूढः विषयाविष्टः ॥५१॥</p>
<p>———————————————————————————————————————</p>
<p><strong>॥ ११.२२.५२ ॥</strong></p>
<p><strong>सत्त्व-सङ्गाद् ऋषीन् देवान् रजसासुर-मानुषान् ।</strong><br>
तमसा भूत-तिर्यक्त्वं भ्रामितो याति कर्मभिः ॥**</p>
<p><strong>श्रीधर-स्वामी (भावार्थ-दीपिका) :</strong> गुण-भेदेन त्रि-विधं, तत्रापि च तत् तारतम्येनैकैकत्र द्वि-विधं संसारम् आह&mdash;सत्त्वेति ॥५२॥</p>
<hr>
<p><strong>जीव-गोस्वामी (क्रम-सन्दर्भः), विश्वनाथ-चक्रवर्ती (सारार्थ-दर्शिणी) :</strong> <em>न व्याख्यातम्।</em></p>
<p>———————————————————————————————————————</p>
<p><strong>॥ ११.२२.५३ ॥</strong></p>
<p><strong>नृत्यतो गायतः पश्यन् यथैवानुकरोति तान् ।</strong><br>
एवं बुद्धि-गुणान् पश्यन्न् अनीहोऽप्य् अनुकार्यते ॥**</p>
<p><strong>मध्वाचार्यः (भागवत-तात्पर्यम्) :</strong> दुःख-शोकादयः सर्वे ज्ञेया बुद्धि-गुणा इति ।</p>
<blockquote>
<p>सुख-ज्ञाने तु जीवस्य भक्तिः स्नेहस् तथैव च । &gt;
विपर्ययेणासुराणां जीव-बुद्धि-गुणा इति ॥ इति च । &gt;
आत्मनोऽपि गुणा बुद्धि-कृत-बुद्धि-गुणा इति । &gt;
उच्यन्ते सुख-दुःख्य्-आद्यः परमात्म-कृता यथा ॥ इति त्रैलोक्ये &gt; ॥५३॥</p></blockquote>
<hr>
<p><strong>श्रीधर-स्वामी (भावार्थ-दीपिका) :</strong> नन्व् अकर्तुर् आत्मनः कुतः कर्मभिर् भ्रमणं ? अत्राह&mdash;<strong>नृत्यतो गायतो</strong> जनान् <strong>पश्यन्न् अनुकरोति</strong> । तद् गत-स्वर-तालादि-गतिं शृङ्गार-करुणादि-रसं च मनस्य् अनुवर्तयतीत्य् अर्थः । अनुकार्यते गुणैर् बलाद् इत्य् अर्थः । अनेन दृष्टान्तेन दृश्य-धर्मो द्रष्टरि स्फुरतीति दर्शितम् ॥५३॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> द्रष्टुर् जीवस्य दृश्यात् पार्थक्येऽपि दृश्य-धर्म-ग्रहणे दृष्टान्तम् आह&mdash;<strong>नृत्यतो गायतो</strong> जनान् प्<strong>अश्यन्</strong> बालो यथा अनुकरोति । तद्-गत-स्वर-तालादि-गतिं शृङ्गारादि-रसं च मनस्य् अनुवर्तयतीत्य् अर्थः । अनुकार्यते गुणैर् बला इत्य् अर्थः ॥५३॥</p>
<p>———————————————————————————————————————</p>
<p><strong>॥ ११.२२.५४-५५ ॥</strong></p>
<p><strong>यथाम्भसा प्रचलता तरवोऽपि चला इव ।</strong><br>
चक्षुषा भ्राम्यमाणेन दृश्यते भ्रमतीव भूः ॥**</p>
<p><strong>यथा मनोरथ-धियो विषयानुभवो मृषा ।</strong><br>
स्वप्न-दृष्टाश् च दाशार्ह तथा संसार आत्मनः ॥**</p>
<p><strong>मध्वाचार्यः (भागवत-तात्पर्यम्) :</strong> अल्प-प्रयोजनं यत् तन् मृषेत्य् एव तद् उच्यते इति शब्द-निर्णये । आत्मनः स्वत एव दुःखाद्याः सुखादिवद् इति मिथ्या-बुद्धिर् इति वा ॥५५॥</p>
<hr>
<p><strong>श्रीधर-स्वामी (भावार्थ-दीपिका) :</strong> उपाधि-धर्माश् चोपहितेऽवभासन्ते इत्य् अत्र दृष्टान्तम् आह&mdash;यथाम्भसेति । तट-स्थास् तरवो धावन्त इव दृश्यन्ते जले प्रतिबिम्बिता व चञ्चला इवेति । विषय-ग्राहकेण मनसा परिकल्पिता एव तेषु लावण्यादयो गुणा न वस्तुतः सन्ति, अतो मनो-विबन्धन एव संसार इत्य् अभिप्रेत्य ग्राहक-गुणा ग्राह्येऽवभासन्त इत्य् अत्र दृष्टान्तम् आह&mdash;चक्षुषेति ॥५४॥</p>
<p>भोगस्यापि मिथ्यात्वे दृष्टान्त-द्वयम् आह&mdash;यथेति । यथा एताः प्रसिद्ध मनो-रथ-धियः स्वप्न-दृष्टाश् च धियो मृषा एवम् आत्मनो विषयानुभवः संसारो मृषा ॥५५॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> अन्य-धर्मा अन्यत्रावभासन्त इत्य् अत्र दृष्टान्तम् आह&mdash;यथेति । अम्भसा प्रचलतेव तत्र नौकारूढैर् जनैस् तत्-तीर-स्थास् तरवो यथा चला इव दृश्यन्ते, एवं कर्तृत्व-भोक्तृत्वादय उपाधि-धर्मा एव तद्-ग्राह्ये जीवे सर्व-भूताद्य्-आविष्टत्वात् सर्पादि-ग्राह्ये मनुष्ये सर्पादि-धर्मा इवावभासन्ते, इत्य् अत्र दृष्टान्तम् आह&mdash;चक्षुषेति ॥५४॥</p>
<p>तद् एवं विषय-भोगो उपाधि-धर्मा एव जीवे मृषा प्रतीता इत्य् अत्र दृष्टान्तम् आह&mdash;यथेति । विषयानुभवो विषय-भोगः संसारः संसार-बद्धः ॥५५॥</p>
<p>———————————————————————————————————————</p>
<p><strong>॥ ११.२२.५६ ॥</strong></p>
<p><strong>अर्थे ह्य् अविद्यमानेऽपि संसृतिर् न निवर्तते ।</strong><br>
ध्यायतो विषयान् अस्य स्वप्नेऽनर्थागमो यथा ॥**</p>
<p><strong>श्रीधर-स्वामी (भावार्थ-दीपिका) :</strong> ननु यदि मृषा तर्हि किं तन् निवृत्ति-श्रमेणात आह&mdash;अर्थे हीति । अस्यात्मनः ॥५६॥</p>
<hr>
<p><strong>जीव-गोस्वामी (क्रम-सन्दर्भः) :</strong> तस्माद् उद्धव मा भुङ्क्ष्वेति स्फुटम् एव तम् उपलक्ष्यान्यान् प्रत्युपदेशो व्यज्यते&mdash;नोद्धवोऽण्व् अपि मन्-न्यून इत्य्-आदि-श्री-भगवन्-मनो-वृत्तेः ॥५६॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> संसार-बद्धस्य मिथ्यात्वेऽपि तद्-उत्थं दुःखं न निवर्तत इत्य् आह&mdash;अर्थे उपाधि-सम्बन्धे अविद्यमाने अवस्तु-भूतेऽपि संसृतिं संसार-सम्बन्धोत्थं दुःखं न निवर्तते । कस्य ? विषयान् भोग-बुद्ध्या ध्यायतोऽस्य जीवस्य अवस्तु-भूतस्यापि दुःख-दत्वे दृष्टान्तः । स्वप्नेऽनर्थागमः सर्पादि-दंशः ॥५६॥</p>
<p>———————————————————————————————————————</p>
<p><strong>॥ ११.२२.५७ ॥</strong></p>
<p><strong>तस्माद् उद्धव मा भुङ्क्ष्व विषयान् असद्-इन्द्रियैः ।</strong><br>
आत्माग्रहण-निर्भातं पश्य वैकल्पिकं भ्रमम् ॥**</p>
<p><strong>श्रीधर-स्वामी (भावार्थ-दीपिका) :</strong> अतो भोगोद्यमो न कर्तव्य इत्य् आह&mdash;तस्माद् इति ॥५७॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> यस्माद् भोग-बुद्ध्या विषय-ध्यानम् अनर्थ-हेतुस् तस्मात् त्वं तं त्यजेत्य् आह&mdash;तस्माद् इति । विकल्पाद् देहाध्यासाद् उद्भूतं भ्रमम् अज्ञानं पश्य कीदृशं ? आत्मनो जीवस्य अग्रहणम् अप्राप्तिस् तत्र निर्भातं विराजमानं तद्-अतिसाधकम् इत्य् अर्थः ॥५७॥</p>
<p>———————————————————————————————————————</p>
<p><strong>॥ ११.२२.५८ ॥</strong></p>
<p><strong>क्षिप्तोऽवमानितोऽसद्भिः प्रलब्धोऽसूयितोऽथ वा ।</strong><br>
ताडितः सन्निरुद्धो वा वृत्त्या वा परिहापितः ॥**</p>
<p><strong>श्रीधर-स्वामी (भावार्थ-दीपिका) :</strong> दुःख-प्रतीकारोद्यमम् अपि परित्यज्य परमेश्वर-निष्ठेनेव भाव्यम् इत्य् आह&mdash;क्षिप्त इति द्वाभ्याम् । क्षिप्त आक्षिप्तो नुन्न इति वा । प्रलब्ध उपहसितः ॥५८॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> विषय-भोग-रहितः कीदृशस् तिष्ठेयं ? इत्य् अपेक्षायाम् आह&mdash;क्षिप्त इति द्वाभ्याम् । क्षिप्त आक्षिप्तः बहिर् निःसारितो वा प्रलब्ध उपहसितः । असूयितः दोषारोप-विषयीकृतः वृत्त्या जीविकया रहितीकृतः ॥५८॥</p>
<p>———————————————————————————————————————</p>
<p><strong>॥ ११.२२.५९ ॥</strong></p>
<p><strong>निष्ठ्युतो मूत्रितो वाज्ञैर् बहुधैवं प्रकम्पितः ।</strong><br>
श्रेयस्-कामः कृच्छ्र-गत आत्मनात्मानम् उद्धरेत् ॥**</p>
<p><strong>श्रीधर-स्वामी (भावार्थ-दीपिका) :</strong> निष्ठितो निष्ठीवनविषयी-कृतः, मूतो मूत्रेणार्द्री-कृतः, प्रकम्पितः परमेश्वर-निष्ठातः प्रच्यवितोऽपि, कृच्छ्र-गतः कृच्छ्रं प्राप्तोऽपि ।</p>
<hr>
<p><strong>जीव-गोस्वामी (क्रम-सन्दर्भः) :</strong> न इत्य् एकत्वे बहु-वचनम् अस्मदो द्वयोश् च इति सूत्रात् । पूर्व हि विविक्त उपसङ्गम्य इत्य्-आदिना निर्जन एव संवादोऽयम् इति व्यञ्जितम् । अत्रैव चानुबुध्येयेत्य् एक-वचनान्त एव लिङ्-प्रयोग इति ॥५९॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> निष्ठ्युतः निष्ठीवन-क्षेपण-पात्रीकृतः ॥५९॥</p>
<p>———————————————————————————————————————</p>
<p><strong>॥ ११.२२.६० ॥</strong></p>
<p><strong>श्री-उद्धव उवाच&mdash;</strong></p>
<p><strong>यथैवम् अनुबुध्येयं वद नो वदतां वर ।</strong><br>
सु-दुःसहम् इमं मन्य आत्मन्य् असद्-अतिक्रमम् ॥**</p>
<p><strong>श्रीधर-स्वामी (भावार्थ-दीपिका) :</strong> एवं तद् उक्तं यथा अनुबुध्येयं तथा नोऽस्मान् सर्वान् प्रति वद ॥६०॥</p>
<hr>
<p><strong>जीव-गोस्वामी (क्रम-सन्दर्भः) :</strong> ऋते त्वद्-धर्म-निरतानिति ये त्वच्-छ्रवण-कीर्तनादि-तत्-परास् तेष्व् अस्माकं न विस्मयः । अतस् ते तु भवता नात्रोदाहार्याः, किन्त्व् अन्य एवेति भावः ॥६०॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> यथा अनुबुध्येयं तत्-तत्-सहने यथा विवेकः प्राप्नुयाम् एवं वद ॥६०॥</p>
<p>———————————————————————————————————————</p>
<p><strong>॥ ११.२२.६१ ॥</strong></p>
<p><strong>विदुषाम् अपि विश्वात्मन् प्रकृतिर् हि बलीयसी ।</strong><br>
ऋते त्वद्-धर्म-निरतान् शान्तांस् ते चरणालयान् ॥**</p>
<p><strong>श्रीधर-स्वामी (भावार्थ-दीपिका) :</strong> त्वद्-धर्म-निरतान् ऋते विदुषाम् अप्य् असद्भिः कृतम् अतिक्रमम् अपराघं सु-दुःसहं मन्य इत्य् अन्वयः । प्रकृतिः स्वभावः ॥६१॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> विदुषाम् असद्-अतिक्रम-सहने उपायं जानताम् अपि प्रकृतिर् अमर्षात्मकः स्वभावः । त्वद्-धर्म-निरतान् त्वद्-भक्तान् विनेति तेषां त्वत्-साधर्म्य-प्राप्त्या प्रकृतिर् अकोपनैवेत्य् आह&mdash;शान्तान् तत्र हेतुस् त्वच्-चरण-निवासान् ॥६१॥</p>
<p>इति सारार्थ-दर्शिन्यां हर्षिण्यां भक्त-चेतसाम् ।</p>
<p>एकविंशोऽत्र दशमे सङ्गतः सङ्गतः सताम् ॥*॥</p>
<p>———————————————————————————————————————</p>
<blockquote>
<p>इति श्रीमद्-भागवते महा-पुराणे ब्रह्म-सूत्र-भाष्ये पारमहंस्यं &gt; संहितायां वैयासिक्याम् एकादश-स्कन्धे &gt;
उद्धव-भगवत्-संवादे &gt;
द्वाविंशोऽध्यायः ।</p></blockquote>
<p>॥११.२२॥</p>
<hr>
<div class="footnotes" role="doc-endnotes">
<hr>
<ol>
<li id="fn:1">
<p>सन्दर्भेऽत्र द्वौ श्लोकौ विभज्येते ।&#160;<a href="#fnref:1" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:2">
<p>लीयते इति क्वचित्।&#160;<a href="#fnref:2" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:3">
<p>स चेत्य् आदितः ज्ञातव्य इति पर्यन्तं मुद्रितादर्श-गतो
भागोऽत्रानुपयुक्तत्वात् प्राचीन-पुस्तकेष्व् अनुपलम्भाच् च प्रक्षिप्त
इति प्रतीयते इति पाद-टीका ।&#160;<a href="#fnref:3" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:4">
<p>इत्य् अधिकम् ।&#160;<a href="#fnref:4" class="footnote-backref" role="doc-backlink">&#x21a9;&#xfe0e;</a></p>
</li>
</ol>
</div>

  </div>
</article>


        

        



    <aside class="card border noPrint" id="section-tree-item-bhAgavatam_gauDIya-prastutiH_11_22_shrI-bhagavad-uddhava-saMvAde_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/purANam_vaiShNavam/bhAgavatam/gauDIya-prastutiH/11/22_shrI-bhagavad-uddhava-saMvAde/">२२ श्री-भगवद्-उद्धव-संवादे </a>
            <a data-toggle="collapse" href="#section-tree-item-body-bhAgavatam_gauDIya-prastutiH_11_22_shrI-bhagavad-uddhava-saMvAde_md" role="button" aria-expanded="false" aria-controls="section-tree-item-body-bhAgavatam_gauDIya-prastutiH_11_22_shrI-bhagavad-uddhava-saMvAde_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-bhAgavatam_gauDIya-prastutiH_11_22_shrI-bhagavad-uddhava-saMvAde_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: २२ श्री-भगवद्-उद्धव-संवादे</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/purANam_vaiShNavam/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/purANam_vaiShNavam/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/purANam_vaiShNavam/actions/workflows/build.yml"><img src="https://github.com/vishvAsa/purANam_vaiShNavam/actions/workflows/build.yml/badge.svg"> Built </a> on 2025 Aug 25 05:46:07 UTC. (<a href="http://google.com/search?q=05%3a46%3a07%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
