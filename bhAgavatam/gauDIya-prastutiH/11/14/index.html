<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>पुराणे विश्वासटिप्पन्यः  | १४</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/purANam_vaiShNavam/bhAgavatam/gauDIya-prastutiH/11/14/" rel="alternate" type="application/rss+xml" title="पुराणे विश्वासटिप्पन्यः" />
    <link href="/purANam_vaiShNavam/bhAgavatam/gauDIya-prastutiH/11/14/" rel="feed" type="application/rss+xml" title="पुराणे विश्वासटिप्पन्यः" />

    <meta property="og:url" content="https://vishvAsa.github.io/purANam_vaiShNavam/bhAgavatam/gauDIya-prastutiH/11/14/">
  <meta property="og:site_name" content="पुराणे विश्वासटिप्पन्यः">
  <meta property="og:title" content="१४">
  <meta property="og:description" content="॥ ११.१४.१ ॥
श्री-उद्धव उवाच—
वदन्ति कृष्ण श्रेयांसि बहूनि ब्रह्म-वादिनः ।
तेषां विकल्प-प्राधान्यम् उताहो एक-मुख्यता ॥**
श्रीधर-स्वामी (भावार्थ-दीपिका) :
चतुर्दशे परं श्रेयो भक्तिर् एव न चेतरत् ।
इत्य् एतद् वर्ण्यते ध्यान-योगश् च सह साधनैः ॥
एवं तावद् भगवतो भक्त्या मोक्ष इत्य् उक्तम् । अन्ये त्व् अन्यानि साधनानि वदन्ति, तत्र विशेष-निर्धारणाय पृच्छति—वदन्तीति । श्रेयांषि श्रेयः-साधनानि । किं विकल्पेन प्राधान्यम् उताहो किं वा एकस्यैव मुख्यता ? ॥१॥
जीव-गोस्वामी (क्रम-सन्दर्भः) : अथ भक्ति-योगस्यैव प्राक्-सिद्धता, साक्षाच् छ्री-भगवत्-प्रवर्तितता, स्वयम् एव मुख्यता च, परेषां त्व् अर्वाचीनता, यथा-रुचिनाना-जन-प्रवर्तितता, तुच्छता चेति वदन् पूर्वं यत्, तस्मात् त्वम् उद्धवोत्सृज्य [भा।पु। ११.१२.१४] इत्य्-आदिभिर् भक्ति-योगस्य नैरपेक्ष्यम् अभ्यस्तम्, तद् एव मतान्तर-निरासेन द्रढयितुं पृच्छति—वदन्तीति । तैः ॥१॥ [भक्ति।सं। ७५]">
  <meta property="og:locale" content="en_us">
  <meta property="og:type" content="article">
    <meta property="article:section" content="bhagavatam">

  <meta itemprop="name" content="१४">
  <meta itemprop="description" content="॥ ११.१४.१ ॥
श्री-उद्धव उवाच—
वदन्ति कृष्ण श्रेयांसि बहूनि ब्रह्म-वादिनः ।
तेषां विकल्प-प्राधान्यम् उताहो एक-मुख्यता ॥**
श्रीधर-स्वामी (भावार्थ-दीपिका) :
चतुर्दशे परं श्रेयो भक्तिर् एव न चेतरत् ।
इत्य् एतद् वर्ण्यते ध्यान-योगश् च सह साधनैः ॥
एवं तावद् भगवतो भक्त्या मोक्ष इत्य् उक्तम् । अन्ये त्व् अन्यानि साधनानि वदन्ति, तत्र विशेष-निर्धारणाय पृच्छति—वदन्तीति । श्रेयांषि श्रेयः-साधनानि । किं विकल्पेन प्राधान्यम् उताहो किं वा एकस्यैव मुख्यता ? ॥१॥
जीव-गोस्वामी (क्रम-सन्दर्भः) : अथ भक्ति-योगस्यैव प्राक्-सिद्धता, साक्षाच् छ्री-भगवत्-प्रवर्तितता, स्वयम् एव मुख्यता च, परेषां त्व् अर्वाचीनता, यथा-रुचिनाना-जन-प्रवर्तितता, तुच्छता चेति वदन् पूर्वं यत्, तस्मात् त्वम् उद्धवोत्सृज्य [भा।पु। ११.१२.१४] इत्य्-आदिभिर् भक्ति-योगस्य नैरपेक्ष्यम् अभ्यस्तम्, तद् एव मतान्तर-निरासेन द्रढयितुं पृच्छति—वदन्तीति । तैः ॥१॥ [भक्ति।सं। ७५]">
  <meta itemprop="wordCount" content="7029">
  <meta name="twitter:card" content="summary">
  <meta name="twitter:title" content="१४">
  <meta name="twitter:description" content="॥ ११.१४.१ ॥
श्री-उद्धव उवाच—
वदन्ति कृष्ण श्रेयांसि बहूनि ब्रह्म-वादिनः ।
तेषां विकल्प-प्राधान्यम् उताहो एक-मुख्यता ॥**
श्रीधर-स्वामी (भावार्थ-दीपिका) :
चतुर्दशे परं श्रेयो भक्तिर् एव न चेतरत् ।
इत्य् एतद् वर्ण्यते ध्यान-योगश् च सह साधनैः ॥
एवं तावद् भगवतो भक्त्या मोक्ष इत्य् उक्तम् । अन्ये त्व् अन्यानि साधनानि वदन्ति, तत्र विशेष-निर्धारणाय पृच्छति—वदन्तीति । श्रेयांषि श्रेयः-साधनानि । किं विकल्पेन प्राधान्यम् उताहो किं वा एकस्यैव मुख्यता ? ॥१॥
जीव-गोस्वामी (क्रम-सन्दर्भः) : अथ भक्ति-योगस्यैव प्राक्-सिद्धता, साक्षाच् छ्री-भगवत्-प्रवर्तितता, स्वयम् एव मुख्यता च, परेषां त्व् अर्वाचीनता, यथा-रुचिनाना-जन-प्रवर्तितता, तुच्छता चेति वदन् पूर्वं यत्, तस्मात् त्वम् उद्धवोत्सृज्य [भा।पु। ११.१२.१४] इत्य्-आदिभिर् भक्ति-योगस्य नैरपेक्ष्यम् अभ्यस्तम्, तद् एव मतान्तर-निरासेन द्रढयितुं पृच्छति—वदन्तीति । तैः ॥१॥ [भक्ति।सं। ७५]">
<script type="text/javascript">
    
    let baseURL = "https:\/\/vishvAsa.github.io\/purANam_vaiShNavam\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/purANam_vaiShNavam\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/purANam_vaiShNavam\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/purANam_vaiShNavam\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/purANam_vaiShNavam\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvya\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/purANam_vaiShNavam\/bhAgavatam\/gauDIya-prastutiH\/11\/14\/".replace(basePath, "/");
  pageVars.pageParams = {};
  pageVars.pageSource = "bhAgavatam\/gauDIya-prastutiH\/11\/14.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/purANam_vaiShNavam/webpack_dist/uiLib-bundle.js"></script>







    <link rel="stylesheet" href="/purANam_vaiShNavam/webpack_dist/uiLib.css">
<link rel="stylesheet" href="/purANam_vaiShNavam/css/uiLibPrint.css" media="print" >
<link rel="stylesheet" href="/purANam_vaiShNavam/css/fonts.css" >
<link rel="stylesheet" href="/purANam_vaiShNavam/css/@fortawesome/fontawesome-free/css/solid.min.css">

<link rel="stylesheet" href="/purANam_vaiShNavam/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/14/" />
<link rel="alternate" hreflang="sa-Deva" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/14/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/14/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/14/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/14/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/14/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/14/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/14/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/14/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/14/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/14/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/14/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/14/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/14/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/14/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/14/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/14/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/14/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/14/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/14/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/14/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/14/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/14/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/14/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/14/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/14/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/14/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/14/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/14/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/14/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/14/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/14/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/14/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/14/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/14/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/14/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/14/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/14/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/14/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/14/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/14/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/14/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/14/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/14/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/14/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">पुराणे विश्वासटिप्पन्यः <br/> १४</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/purANam_vaiShNavam/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="१४">१४</h1>
    
    <a id="editLink" class="btn btn-primary noPrint"  href="https://github.com/vishvAsa/purANam_vaiShNavam/edit/content/bhAgavatam/gauDIya-prastutiH/11/14.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <p><strong>॥ ११.१४.१ ॥</strong></p>
<p><strong>श्री-उद्धव उवाच&mdash;</strong></p>
<p><strong>वदन्ति कृष्ण श्रेयांसि बहूनि ब्रह्म-वादिनः ।</strong><br>
तेषां विकल्प-प्राधान्यम् उताहो एक-मुख्यता ॥**</p>
<p><strong>श्रीधर-स्वामी (भावार्थ-दीपिका) :</strong></p>
<p>चतुर्दशे परं श्रेयो भक्तिर् एव न चेतरत् ।</p>
<p>इत्य् एतद् वर्ण्यते ध्यान-योगश् च सह साधनैः ॥</p>
<p>एवं तावद् भगवतो भक्त्या मोक्ष इत्य् उक्तम् । अन्ये त्व् अन्यानि साधनानि वदन्ति, तत्र विशेष-निर्धारणाय पृच्छति&mdash;वदन्तीति । <strong>श्रेयांषि</strong> श्रेयः-साधनानि । किं <strong>विकल्पेन प्राधान्यम् उताहो</strong> किं वा <strong>एकस्यैव मुख्यता</strong> ? ॥१॥</p>
<hr>
<p><strong>जीव-गोस्वामी (क्रम-सन्दर्भः) :</strong> अथ भक्ति-योगस्यैव प्राक्-सिद्धता, साक्षाच् छ्री-भगवत्-प्रवर्तितता, स्वयम् एव मुख्यता च, परेषां त्व् अर्वाचीनता, यथा-रुचिनाना-जन-प्रवर्तितता, तुच्छता चेति वदन् पूर्वं यत्, तस्मात् त्वम् उद्धवोत्सृज्य [भा।पु। ११.१२.१४] इत्य्-आदिभिर् भक्ति-योगस्य नैरपेक्ष्यम् अभ्यस्तम्, तद् एव मतान्तर-निरासेन द्रढयितुं पृच्छति&mdash;वदन्तीति । तैः ॥१॥ [भक्ति।सं। ७५]</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong></p>
<p>भक्तेः कृष्ण-वशीकार-सर्वोत्कर्षश् चतुर्दशे ।</p>
<p>तद्वतां च मुमुक्षोः सम्मतं ध्यानं च वर्णितम् ॥</p>
<p>शतानां श्रोतव्यानां च श्रेयः-साधनानां तारतम्यादिकं पृच्छति&mdash;वदन्तीति । <strong>श्रेयांसि</strong> श्रेयः-साधनानि । किं <strong>विकल्पेन प्राधान्यम्,</strong> इदं प्रधानम् इदं वा प्रधानम् ? इति । <strong>उताहो</strong> एकस्यैव मुख्यता, इदम् एव प्रधानम् ? इति ॥१॥</p>
<hr>
<p><strong>॥ ११.१४.२ ॥</strong></p>
<p><strong>भवतोदाहृतः स्वामिन् भक्ति-योगोऽनपेक्षितः ।</strong><br>
निरस्य सर्वतः सङ्गं येन त्वय्य् आविशेन् मनः ॥**</p>
<p><strong>श्रीधर-स्वामी (भावार्थ-दीपिका) :</strong> एक-मुख्यता-पक्षोत्थापने कारणम्&mdash;भवतेति । <strong>अनपेक्षितम्</strong> न अपेक्षितम्, अपेक्षा यस्मिन् सोऽहेतुकः । अयम् अर्थः&mdash;<strong>भवता</strong> यो <strong>भक्ति-योग</strong> उक्तः, अन्ये च यानि श्रेयः-साधनानि वदन्ति, तेषां किं साक्षात् फल-साधनत्वेन प्राधान्यम् एव सर्वेषाम् उताङ्गाङ्गित्वम् । प्राधान्येऽपि किं विकल्पेन सर्वेषां तुल्य-फलत्वम् ? यद् वा, कश्चिद् अस्ति विशेष ? इति ॥२॥</p>
<hr>
<p><strong>जीव-गोस्वामी (क्रम-सन्दर्भः) :</strong> निरस्येति फलान्तर-सापेक्षत्वम् अपि निरस्तम् ॥२॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> भवन्-मते तु भक्ति-योग एव मुख्य इत्य् आह&mdash;भवतेति । <strong>अनपेक्षितं</strong> निष्कामो <strong>भक्ति-योग</strong> एव <strong>भवता उदाहृतः</strong> उत्कर्षेण आहृतः आनीतः, <strong>येनमनस्</strong> त्वद्-आविष्टं स्यात् । स किं सर्वेषां अपि श्रैष्ठ्ये सम्मतः, उत तवैव? इति निर्धार्योच्यताम् इति भावः ॥२॥</p>
<hr>
<p><strong>॥ ११.१४.३ ॥</strong></p>
<p><strong>श्री-भगवान् उवाच&mdash;</strong></p>
<p><strong>कालेन नष्टा प्रलये वाणीयं वेद-संज्ञिता ।</strong><br>
मयादौ ब्रह्मणे प्रोक्ता धर्मो यस्यां मद्-आत्मकः ॥**</p>
<p><strong>मध्वाचार्यः (भागवत-तात्पर्यम्) :</strong></p>
<p>रुद्रम् इन्दुं कुमारं च विनैवान्याग्रजो मनुः ।</p>
<blockquote>
<p>ब्रह्म-पुत्रेष्व् आदि सृष्टाव् अन्यथात्वं पुनर् जनेः ॥ इति स्कान्दे । &gt;
पूर्व-सृष्टौ पूर्व-जायेते\ऽधिकाः सर्वतो गुणैः । &gt;
अनाद्य्-अनन्त-कालेषु मुक्ताव् अपि यथा क्रमम् ॥ इति निबन्धे &gt; ॥३॥</p></blockquote>
<hr>
<p><strong>श्रीधर-स्वामी (भावार्थ-दीपिका) :</strong> तत्र भक्तिर् एव महा-फलत्वेन मुख्या । अन्यानि तु स्व-स्व-प्रकृत्य्-अनुसारेण पुष्प-स्थानीय-स्वर्गादि-फल-बुद्धिभिः प्रणिभिः प्राधान्येन परिकल्पितानि क्षुल्लक-फलानीति विवेक्तुं प्रकृत्य्-अनुसारेण बहुधा वेदार्थ-प्रतिपत्तिम् आह&mdash;कालेनेति सप्तभिः। <strong>मद्-आत्मकः</strong> मय्य् एवात्मा चित्तं येन सः ॥३॥</p>
<hr>
<p><strong>जीव-गोस्वामी (क्रम-सन्दर्भः) :</strong> कालेनेति सार्धकम् । तैः । <strong>कालेन नष्टा</strong>, तत्रापि <strong>प्रलये</strong> कल्पान्ते, बहुधा नष्टेत्य् अर्थः । <strong>इयम्</strong> इति भवता [११.१४.२] इत्य्-आदिना यथा भवतानूद्यते, तथा निरूपिकेत्य् अर्थः । एतेन ज्ञानादिकं ज्ञानादि-मिश्रत्वं मद्-आवेशान्य-फलत्वं च न मन्-मतम् इति बोधितम् । <strong>आदौ</strong> ब्राह्म-कल्पादौ ।<strong>मद्-आत्मको</strong> मत्-स्वरूप-भूतः&mdash;ह्लादिनी-सार-रूपत्वात् ॥३॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> भो उद्धव ! सर्व-मतानि वेदाद् एवोत्थितानि । तस्य तस्य वेदस्य तु मद्-भक्ति-योग एव तात्पर्यम् इत्य् आह&mdash;कालेनेति । <strong>मद्-आत्मकः</strong> मत्-स्वरूप-भूतः, भक्ति-योगस्य ह्लादिनी-सार-भूतत्वात् । यद् वा, मय्य् एव आत्मा चित्तं यतश् चित्तस्य मद्-आविष्टता मद्-भक्त्यैव भवेत् ।भक्त्याहम् एकया ग्राह्यः [भा।पु। ११.१४.२१] इति मद्-वचनाद् भक्त्यैवाहम् इन्द्रियैर् ग्रहीतुं शक्यो नान्यथेति तत्रार्थो द्रष्टव्यः । ब्रह्म-वादिभिर् उक्तानां मद्-भक्ति-योगाद् अन्येषां श्रेयसां मत्-प्रापकत्वाभावात् श्रेयस्त्वम् एवं वस्तुतो नास्तीत्य् अतस् तेषां विकल्पतः प्राधान्येन, एकस्य मुख्यत्वेन वा जिज्ञास्येन तव किं प्रयोजनम् ? इति भावः ॥३॥</p>
<hr>
<p><strong>॥ ११.१४.४ ॥</strong></p>
<p><strong>तेन प्रोक्ता स्व-पुत्राय मनवे पूर्वजाय सा ।</strong><br>
ततो भृग्व्-आदयोऽगृह्णन् सप्त ब्रह्म-महर्षयः ॥**</p>
<p><strong>श्रीधर-स्वामी (भावार्थ-दीपिका) : भृग्व्-आदयः</strong>&mdash;भृगुश् चमरीचिर् अत्र्य्-अङ्गिरसौ पुलस्त्यः पुलहः क्रतुः इत्य् एते च <strong>सप्त ब्रह्माणः</strong> प्रजापतयस् ते च ते <strong>महर्षयश्</strong> च ॥४॥</p>
<hr>
<p><strong>जीव-गोस्वामी (क्रम-सन्दर्भः) :</strong> तत इति युग्मकम् । तेभ्यस् तत्-पुत्रास् तत्-परम्परायाम् एवान्येभ्यश् च पितृभ्योऽन्य इत्य् अर्थः ॥४॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> <em>न व्याखातम्।</em></p>
<hr>
<p><strong>॥ ११.१४.५-७ ॥</strong></p>
<p><strong>तेभ्यः पितृभ्यस् तत्-पुत्रा देव-दानव-गुह्यकाः ।</strong><br>
मनुष्याः सिद्ध-गन्धर्वाः स-विद्याधर-चारणाः ॥**</p>
<p><strong>किन्देवाः किन्नरा नागा रक्षः-किम्पुरुषादयः ।</strong><br>
बह्व्यस् तेषां प्रकृतयो रजः-सत्त्व-तमो-भुवः ॥**</p>
<p><strong>याभिर् भूतानि भिद्यन्ते भूतानां पतयस् तथा ।</strong><br>
यथा-प्रकृति सर्वेषां चित्रा वाचः स्रवन्ति हि ॥**</p>
<p><strong>श्रीधर-स्वामी (भावार्थ-दीपिका) : किन्देवाः</strong> क्लम-स्वेद-दौर्गन्ध्यादि-राहित्येन किं देवा मनुष्या वेति सन्देहास्पद-भूता द्वीपान्तर-मनुष्याः । एवं <strong>किन्नराः</strong> किञ्चिन् नरा इव मुखतः शरीरतो वा । <strong>किंपुरुषाः</strong> किञ्चित् पुरुषा इव वानरादयः । <strong>प्रकृतयो</strong> वासना <strong>बह्व्यः</strong> । कुतः ? <strong>रजः-सत्त्व-तमांसि भुवः</strong> जन्म-स्थानानि यासां ताः ।<strong>भूतानि</strong> देवासुर-मनुष्यादीनि । <strong>चित्रावाचो</strong> वेदार्थ-व्याख्यान-विषयाः ॥५-७॥</p>
<hr>
<p><strong>जीव-गोस्वामी (क्रम-सन्दर्भः) :</strong> यथेत्य् अर्धकम् ॥७॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> कथं ततो नाना-मतान्य् उद्भूतानि ? तत्राह&mdash;तेनेति सार्धैर् अष्टाभिः । <strong>भृग्व्-आदयः</strong> भृगुश् च मरीचिर् अत्र्य्-अङ्गिरसौ पुलस्त्यः पुलहः क्रतुर् इत्य् एते च सप्त <strong>ब्रह्माणः</strong> प्रजापतयः, ते च <strong>महर्षयश्</strong> च । <strong>किन्देवाः</strong> क्लम-खेद-दौर्गन्ध्यादि-राहित्येन किं देवा मनुष्या वेति सन्देहास्पदी-भूता द्वीपान्तर-मनुष्या एव । <strong>किन्नराः</strong> किञ्चिन् नरा इव मुखतः शरीरतो वा । <strong>किंपुरुषाः</strong> किञ्चित् पुरुषा इव वानरादयः । <strong>प्रकृतयो</strong> वासना <strong>बह्व्यः</strong>। कुतः ? <strong>रजः-सत्त्व-तमांसि भुवो</strong> जन्म-स्थानानि यासां ताः ।<strong>भूतानि</strong> देवासुर-मनुष्यादीनि । <strong>चित्रा वाचो</strong> वेदार्थ-व्याख्यान-रूपाः ॥५-७॥</p>
<hr>
<p><strong>॥ ११.१४.८ ॥</strong></p>
<p><strong>एवं प्रकृति-वैचित्र्याद् भिद्यन्ते मतयो नृणाम् ।</strong><br>
पारम्पर्येण केषाञ्चित् पाषण्ड-मतयोऽपरे ॥**</p>
<p><strong>मध्वाचार्यः (भागवत-तात्पर्यम्) :</strong> अनेन पारम्पर्येण केषांचिद् एव देवादीनाम् ।</p>
<blockquote>
<p>मद्-भक्ति-वर्जितो श्रेयो ये मन्यन्ते दुराशयाः । &gt;
तेषाम् अन्ते तमो घोरम् अनन्तं प्राप्यते ध्रुवम् ॥ इति &gt; मान्य-संहितायां ॥८॥</p></blockquote>
<hr>
<p><strong>श्रीधर-स्वामी (भावार्थ-दीपिका) :</strong> एवम् इत्य् उक्तोपसंहारः <strong>केषाञ्चिद्</strong> अध्ययनादि-शून्यानाम् अप्य् उपदेश-<strong>पारम्पर्येण</strong> । <strong>अपरे पाखण्ड-मतयो</strong> वेद-विरुद्धार्थ-मतयः ॥८॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) : पारम्पर्येण</strong> गुरूपदेश-परम्परया <strong>पाषण्ड-मतयः</strong> अतितमः प्रकृतित्वात् वेद-विरुद्धार्थ-<strong>मतयः,</strong> तेन भागीरथ्या जलं शुद्धं मधुरम् अपि तत्-तट-वर्तेर् अण्ड-निम्ब-चिञ्चा-कपित्थ-विष-वृक्षादिभिः स्व-स्व-मूल-द्वारा गृहीतं विरसं विरुद्ध-रसं च यथा भवेत्, तथैव तेषां तेषां व्याख्यातॄणां मुखं प्राप्य वेदार्थो विरसो विरुद्ध-फल-प्रदश् च भवेद् इति भावः ॥८॥</p>
<hr>
<p><strong>॥ ११.१४.९ ॥</strong></p>
<p><strong>मन्-माया-मोहित-धियः पुरुषाः पुरुषर्षभ ।</strong><br>
श्रेयो वदन्त्य् अनेकान्तं यथा-कर्म यथ-रुचि ॥**</p>
<p><strong>श्रीधर-स्वामी (भावार्थ-दीपिका) :</strong> तत् प्रकृतीनां माया-गुण-मूलत्वान् <strong>मन्-माया-मोहित-धियः</strong> । <strong>अनेकान्तं</strong> नाना-विधम् ॥९॥</p>
<hr>
<p><strong>जीव-गोस्वामी (क्रम-सन्दर्भः) :</strong> तद् एवं सति तस्यम् एवानेक-विध-श्रेयः-कथने हेतुम् आह&mdash;मन्-मायेति । तत्-प्रकृतीनां माया-गुण-मूलत्वान् <strong>मन्-माया-मोहित-धियः</strong> । <strong>अनेकान्तं</strong> नाना-विधं श्रेयः पुरुषार्थं, तत्-साधनं च ॥९॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) : अनेकान्तं</strong> नाना-विधम् ॥९॥</p>
<hr>
<p><strong>॥ ११.१४.१० ॥</strong></p>
<p><strong>धर्मम् एके यशश् चान्ये कामं सत्यं दमं शमम् ।</strong></p>
<p><strong>अन्ये वदन्ति स्वार्थं वा ऐश्वर्यं त्याग-भोजनम् ।</strong><br>
केचिद् यज्ञं तपो दानं व्रतानि नियमान् यमान् ॥**</p>
<p><strong>श्रीधर-स्वामी (भावार्थ-दीपिका) :</strong> तद् एवाह&mdash;धर्मम् इति सार्धेन । <strong>धर्मं</strong> कर्म-मीमांसकाः । यद् उक्तम्,</p>
<blockquote>
<p>मोक्षार्थी न प्रवर्तेत तत्र काम्य-निषिद्धयोः । &gt;
नित्य-नैमित्तिके कुर्यात् प्रत्यवाय-जिहासया ॥ इत्य्-आदि ।</p></blockquote>
<p><strong>यशः</strong> काव्यालङ्कार-कृतः । यथाहुः&mdash;</p>
<blockquote>
<p>यावत् कीर्तिर् मनुष्यस्य पुण्य-लोकेषु गीयते । &gt;
तवद् वर्ष-सहस्राणि स्वर्ग-लोके महीयते ॥ इति ।</p></blockquote>
<p><strong>कामं</strong> वात्स्यायनादयः । <strong>सत्यं दमं शमं</strong> च योग-शास्त्र-कृतः । <strong>अन्ये</strong> दृष्टार्थ-वादिनो दण्ड-नीति-कृतः । <strong>वै</strong> प्रसिद्धं । <strong>ऐश्वर्यम्</strong> एव स्वार्थं पुरुषार्थं वदन्ति । अतः सामाद्य्-उपाया एव श्रेयः-साधनम् इति तेषां मतम् । तथैव <strong>त्यागं भोजनं</strong> च लोकायतिकाः । <strong>यज्ञ-तपो-दानं</strong> यज्ञो देवतानां पूजनं तपश् च दानं च ॥१०॥</p>
<hr>
<p><strong>जीव-गोस्वामी (क्रम-सन्दर्भः) :</strong> पाषण्ड-मतानि विवृणोति&mdash;धर्मम् इति सार्धकम् । ईश्वरामननाज् जैमिन्य्-आदीनाम् अपि तत्-तत्-प्रवर्तकत्वम् एवेति भावः । <strong>धर्मं</strong> स्व-धर्मं नित्य-नैमित्तिकम् । एके निवृत्त-कर्म-निष्ठाः सत्यादि-त्रयम् अद्वैता योगिनश् च । केचित् कर्म-निष्ठाः । <strong>स्वार्थम्</strong> इति स्थान-भेदेन साधनं साध्यं वोच्यते, उभयोर् अपि स्वेनार्थ्यमाणत्वात् । तत्र <strong>कामैश्वर्य-त्याग-भोजनानि</strong> साध्यानि, अन्यानि तु साधनानि ॥१०॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> तद् एवाह&mdash;धर्मम् इति सार्धेन । धर्मं कर्म-मीमांसकाः । तद् उक्तम्,</p>
<blockquote>
<p>मोक्षार्थी न प्रवर्तेत तत्र काम्य-निषद्धयोः । &gt;
नित्य-नैमित्तिके कुर्यात् प्रत्यवाय-जिहासया ॥ इत्य्-आदि ।</p></blockquote>
<p>यशः काव्यालङ्कार-कृतः । यथाहुः&mdash;</p>
<blockquote>
<p>यावत् कीर्तिर् मनुष्यस्य पुण्य-लोकेषु गीयते । &gt;
तवद् वर्ष-सहस्राणि स्वर्ग-लोके महीयते ॥ इति ।</p></blockquote>
<p>कामं वात्स्यायनादयः । सत्यं दमं शमम् इति शान्ति-शास्त्र-कृतः । अन्ये दृष्टार्थ-वादिनो दण्ड-नीति-कृतः । वै प्रसिद्धम् । ऐश्वर्यम् एव स्वार्थं वदन्ति । अतः सामाद्य्-उपाया एव श्रेयः-साधनम् इति तेषां मतम् । तथैव त्यागं भोजनं च लोकायतिकाः । यज्ञादिकं वैदिका नियमान् यमान् तपो-व्रतादि-निष्ठाः ॥१०॥</p>
<hr>
<p><strong>॥ ११.१४.११ ॥</strong></p>
<p><strong>आद्य्-अन्तवन्त एवैषां लोकाः कर्म-विनिर्मिताः ।</strong><br>
दुःखोदर्कास् तमो-निष्ठाः क्षुद्रा मन्दाः शुचार्पिताः ॥**</p>
<p><strong>श्रीधर-स्वामी (भावार्थ-दीपिका) :</strong> तेषां तुच्छ-फलत्वम् आह&mdash;आद्य्-अन्तवन्त इति । <strong>एषांलोका</strong> एतैः साध्यानि फलानि । <strong>तमो-निष्ठा</strong> मोहावसानाः । भोग-कालेऽप्य् असूयादिभिः <strong>शुचार्पिता</strong> व्याप्ताः ॥११॥</p>
<hr>
<p><strong>जीव-गोस्वामी (क्रम-सन्दर्भः) : एषां</strong> मध्ये ये वा कर्मणा वेद-विधिना विनिर्मिता लोकाः सुखद-फलानि भवन्ति, तेऽप्य् <strong>आद्य्-अन्तवद्</strong>-आदि-रूपा एव । वेद-विमुखत्वे तु नारका एवेति भावः॥११॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> एतेषां लोका एतैः साध्यानि फलानि । तमो-निष्ठा मोहावसानाः ॥११॥</p>
<hr>
<p><strong>॥ ११.१४.१२ ॥</strong></p>
<p><strong>मय्य् अर्पितात्मनः सभ्य निरपेक्षस्य सर्वतः ।</strong><br>
मयात्मना सुखं यत् तत् कुतः स्याद् विषयात्मनाम् ॥**</p>
<p><strong>श्रीधर-स्वामी (भावार्थ-दीपिका) :</strong> भक्तेर् मुख्यत्वम् आह&mdash;मयीति यावत् समाप्ति । हे <strong>सभ्य</strong> ! <strong>मया</strong> परमानन्द-रूपेण <strong>आत्मना</strong> स्वरूपत्वेन स्फुरता ॥१२॥</p>
<hr>
<p><strong>जीव-गोस्वामी (क्रम-सन्दर्भः) : आत्मना</strong> पूर्व-सच्चिदानन्द-लक्षण-परमात्मतया परम-प्रेष्ठ-रूपेण । तत्रापि <strong>मया</strong> सर्वाश्चर्य-रूप-गुणादि-विशिष्ट-मद्-रूपेण स्फुरतेत्य् अर्थः । <strong>विषयात्मनाम्</strong> इति मद्-अतिरिक्त-पुरुषार्थिनः सर्व एव विषयात्मान इति भावः ॥१२॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> तस्माद् भक्ताव् एव वेदस्य तात्पर्यम् । सैव सर्व-श्रेष्ठेति निर्धार्य तयैव मां प्राप्नोतीत्य् आह&mdash;मयीत्य्-आदिना उद्धव-प्रश्न-पर्यन्तेन ग्रन्थेन । <strong>मया</strong>रूप-गुण-समुद्रेण <strong>आत्मना</strong> प्रेमास्पदेन हेतुना <strong>विषयेषु</strong> मायिक-वस्तुषु शम-दम-ज्ञानादिष्व् अपि मनो येषां तेषां ज्ञानादीनाम् अपि सात्त्विकत्वेन मायिकत्वात्, न च तत् प्राप्यं ब्रह्मैवेत्य् अपि वाच्यम् ।</p>
<blockquote>
<p>किं वा योगेन साङ्ख्येन न्यास-स्वाध्याययोर् अपि । &gt;
किं वा श्रेयोभिर् अन्यैश् च न यत्रात्म-प्रदो हरिः ॥ इति नारदोक्तेः &gt; ॥१२॥</p></blockquote>
<hr>
<p><strong>॥ ११.१४.१३ ॥</strong></p>
<p><strong>अकिञ्चनस्य दान्तस्य शान्तस्य सम-चेतसः ।</strong><br>
मया सन्तुष्ट-मनसः सर्वाः सुख-मया**<sup id="fnref:1"><a href="#fn:1" class="footnote-ref" role="doc-noteref">1</a></sup> <strong>दिशः ॥</strong></p>
<p><strong>श्रीधर-स्वामी (भावार्थ-दीपिका) :</strong> किं च, अन्येषां तत्-तल्-लोकादि-परिच्छिन्नं सुखं, भक्तस्य तु परिपूर्णम् इत्य् आह&mdash;अकिञ्चनस्येति ॥१३॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> तस्य सुखं प्रपञ्चयति&mdash;अकिञ्चनस्येत्य्-आदि स्व-मतम् एव ॥१३॥</p>
<hr>
<hr>
<p><strong>जीव-गोस्वामी (प्रीति-सन्दर्भः ९) :</strong> अथैतस्यां भगवत्-साक्षात्कार-लक्षणायां मुक्तौ जीवद्-अवस्थायाम् आह&mdash;अकिञ्चनस्येति । भगवन्तं विना किञ्चनान्यद् उपादेयत्वेन नास्तीत्य् अकिञ्चनस्य । तत्र हेतुः&mdash;मयेति । अकिञ्चनत्वेनैव हेतुना विशेषण-त्रयं&mdash;दान्तस्येति । अन्यत्र हेयोपादेयता-राहित्यात् सम-चेतसः । सर्वत्र तस्यैव साक्सात्कारात् सर्वा इत्य् उक्तम् ॥१३॥</p>
<hr>
<p><strong>जीव-गोस्वामी (क्रम-सन्दर्भः) :</strong> स्वानुभव-सुख-माहात्म्यम् एव दर्शयति&mdash;अकिञ्चनस्येति द्वाभ्याम्॥१३॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> भक्तस्य सुखम्, सुखस्यानुभावं च विवृणोति&mdash;अकिञ्चनस्येति द्वाभ्याम् । मया ध्यान-प्राप्तेनैवालौकिक-शब्द-स्पर्श-रूप-रस-गन्ध-लीला-कृपादि-महा-माधुर्यवता सन्तुष्टाणि मनः-प्रभृति-सर्वेन्द्रियाणि यस्य तस्य । सर्वा इति स च सा दिशो याति ता एव सुखमय्यः । यथा ग्रन्थि-निबद्धानश्वर-महाधनो मानुषोऽयं देशं याति, तत्रैव तस्य भोगैश्वर्य-सुखानीत्य् अर्थः । अत एवाकिञ्चनस्य मल्-लक्षण-सम्पूर्णानश्वर-महा-धन-प्राप्त्यैव । किञ्चन-शब्द-वाच्य-परिमित-नश्वर-प्राकृत-धन-जनादि-ग्रहण-विमुखस्य बाह्याभ्यन्तर-विषयेष्व् इन्द्रियाणां स्वयम् अरोचकत्वेनैव निवृत्तेः दान्तस्य शान्तस्य शमो मन्-निष्ठता बुद्धेर् [भा।पु। ११.१९.३६] इत्य् अग्रिमोक्तेर् मद्-एक-निष्ठ-बुद्धेः । अत एव सम-चेतसः सर्गापवर्ग-नरकेष्व् अपि तुल्यार्थ-दर्शिनः॥१३॥</p>
<hr>
<p><strong>॥ ११.१४.१४ ॥</strong></p>
<p><strong>न पारमेष्ठ्यं न महेन्द्र-धिष्ण्यं</strong></p>
<p><strong>न सार्वभौमं न रसाधिपत्यम् ।</strong></p>
<p><strong>न योग-सिद्धीर् अपुनर्-भवं वा</strong></p>
<p><strong>मय्य् अर्पितात्मेच्छति मद्-विनान्यत् ॥</strong></p>
<p><strong>श्रीधर-स्वामी (भावार्थ-दीपिका) :</strong> परिपूर्णताम् एवाह&mdash;न पारमेष्ठ्यम् इति । <strong>रसाधिपत्यं</strong> पातालादि-स्वाम्यम् । <strong>अपुनर्-भवं</strong> मोक्षम् अपि । <strong>मद्-विना</strong> मां हित्वान्यन् नेच्छति । अहम् एव तस्य प्रेष्ठ इत्य् अर्थः ॥१४॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> अकिञ्चनत्वम् एवाह&mdash;न पारमेष्ठ्यम् इत्य्-आदि ॥१४॥</p>
<hr>
<p><strong>सनातन-गोस्वामी :</strong> [ह।भ।वि। ११.५८०] रसाधिपत्यं पातालादि-स्वाम्यम् । अपुनर्-भवं मोक्षम् अपि । पारमेष्ठ्याद्य्-अपुनर्-भवान्तेष्व् एषु क्रमेण श्री-भगवद्-भक्तेर् न्यूनतया तेषां न्यूनताभिप्रायेणैवं व्याख्येयम् । पारमेष्ठ्यम् अपि नेच्छति । किं पुनर् महेन्द्र-धिष्ण्यम् इत्य्-आदि । मद्-विना मां हित्वान्यन् नेच्छति । अहम् एव तस्य श्रेष्ठ इत्य् अर्थः । यद् वा, मद्-विना मद्-भक्तिं विना अन्यत् श्री-वैकुण्ठ-वासादिकम् अपि नेच्छतीत्य् अर्थः ॥१४॥</p>
<hr>
<p><strong>सनातन-गोस्वामी (दिग्-दर्षिनी) :</strong> [बृ।भा। २.७.१४] <strong>रसाधिपत्यं</strong> पातालादि-स्वाम्यं, <strong>अपुनर् भवं</strong> मोक्षम् अपि <strong>मद् विना</strong> मां हित्वा <strong>अन्यन् नेच्छति</strong> । अहम् एव तस्य प्रेष्ठ इत्य् अर्थ इति । अपि च&mdash;</p>
<blockquote>
<p>न किञ्चित् साधवो धीरा भक्ता ह्य् एकान्तिनो मम । &gt;
वाञ्छन्त्य् अपि मया दत्तं कैवल्यम् अपुनर् भवम् ॥ [भा।पु। &gt; ११.२०.३४] इति ।</p></blockquote>
<p><em>अपुनर् भवम्</em> आत्यन्तिकम् अपि <em>कैवल्यम्</em> इति ॥१४॥</p>
<hr>
<p><strong>जीव-गोस्वामी (भक्ति-सन्दर्भः १३२) :</strong> ज्ञान-वैराग्यादि-सद्-गुण-हेतुत्वम् उक्तं यस्यास्ति भक्तिर् भगवत्य् अकिञ्चना [भा।पु। ५.१८.१२] इत्य्-आदिना । स्वर्गापवर्ग-भगवद्-धामादि-सर्वानन्द-हेतुत्वम् अप्य् उक्तं, यत् कर्मभिर् यत् तपसा [भा।पु। ११.२०.३२] इत्य्-आदिना । स्वतः परम-सुख-दानेन कर्मादि-ज्ञानानन्त-साधन-साध्य-वस्तूनां हेयत्व-कारिताम् आह&mdash;न पारमेष्ठ्यम् इति ।</p>
<p><strong>रसाधिपत्यं</strong> पातालादि-स्वाम्यम् । <strong>अपुनर्भवं</strong> ब्रह्म-कैवल्य-रूपं मोक्षम् । किं बहुना, यत् किञ्चिद् अपि साध्य-जातं तत् सर्वं नेच्छत्य् एव, किन्तु <strong>मद्</strong> मां <strong>विना</strong> तादृश-भक्ति-साध्यं माम् एव सर्व-पुरुषार्थाधिकम् इच्छतीत्य् अर्थः । मय्य् अर्पितात्मा कृतात्म-निवेदनः ॥१४॥</p>
<hr>
<p><strong>जीव-गोस्वामी (क्रम-सन्दर्भः) :</strong> सार्वभौमं श्री-प्रियव्रतादीनाम् इव महाराज्यम् । अप्य्-अर्थे वा-शब्द इति मोक्ष-सुखस्याप्य् अपरिपूर्णत्वं दर्शितं पारमेष्ठ्यादि-चतुष्टयस्यानुक्रमश् चाधोऽधो-विवक्षया न्यूनत्व-विवक्षया च ततश् चोत्तरोत्तरं कैमुत्यम् अपि योग-सिद्ध्य्-आदि-द्वयं तु सार्वत्रिकम् इति पश्चाद् विन्यस्तं अपुनर्-भवस् तूत्तर-श्रैष्ठ्यम् ॥१४॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> तस्य किञ्चन-शब्द-वाच्य-पदार्थेषु स्पृहा-राहित्यम् आह&mdash;नेति । पारमेष्ट्यं ब्रह्म-पदं, अपुनर्भवं सायुज्य-सुखं च । मय्य् अर्पितात्मेति, ये यथा मां प्रपद्यन्ते तांस् तथैव भजाम्य् अहम् [गीता ४.११] इति मत्-कृत-नियमाद् अहम् अपि तस्मिन्न् अर्पितात्मा भवामीति । अत एव मद्-विनेति अहम् एव तस्य सर्वेन्द्रिय-ग्राह्यतया सदैव वर्त एव । नहि निरन्तर-दिव्यामृत-रसास्वादिने जनाय मृत्तिका रोचत इति भावः ॥१४॥</p>
<hr>
<p><strong>॥ ११.१४.१५ ॥</strong></p>
<p><strong>न तथा मे प्रियतम आत्म-योनिर् न शङ्करः ।</strong><br>
न च सङ्कर्षणो न श्रीर् नैवात्मा च यथा भवान् ॥**</p>
<p><strong>मध्वाचार्यः (भागवत-तात्पर्यम्) :</strong></p>
<p>कृपा-निमित्ता या प्रीतिर् नीच-भक्तेषु साधिका ।</p>
<blockquote>
<p>आतरेव तु या प्रीतिः सा तूच्चेषु यथा-क्रमम् ॥ &gt;
यथा कश्चित् स्वम् आत्मानं प्रियां पुत्रम् अथापि वा । &gt;
अतिहाय कृपा-युक्तो भिक्षवेऽन्नं ददात्य् अपि ॥ &gt;
कदाचिद् एव न पुनः स्वात्मादेः सार्वकालिकम् । &gt;
योग-क्षेम-वहत्वं च नित्यं स्वात्मादिषु स्फुटम् । &gt;
एवम् एव परेशस्य भक्तेषु श्रियजादिषु ॥ इति प्रिय-विवेके । &gt;
यादवेभ्यश् च सर्वेभ्य उद्धवो भगवत्-प्रियः । &gt;
उद्धवाच् च प्रियतमः प्रद्युम्नस् तु महारथः ॥ &gt;
तस्माद् अपि प्रियतमो रामः कृष्णस्य सर्वदा । &gt;
नैव तस्मात् प्रियतमो विनैकं तु चतुर्मुखम् ॥ &gt;
सर्वेभ्योऽपि प्रियतमो हरेः श्रीर् एव वल्लभा । &gt;
नैव तस्याः प्रियतमो विना स्वात्मानम् एव तु ॥ इति यादवाध्यात्मे &gt; ॥१५॥</p></blockquote>
<hr>
<p><strong>श्रीधर-स्वामी (भावार्थ-दीपिका) :</strong> ममापि स एव प्रेष्ठ इत्य् आह&mdash;न तथेति द्वाभ्याम् । <strong>आत्म-योनिर्</strong> ब्रह्मा पुत्रोऽपि, <strong>शङ्करो</strong> मत्-स्वरूप-भूतोऽपि, <strong>सङ्कर्षणो</strong> भ्रातापि, <strong>श्रीर्</strong> भार्यापि, <strong>आत्मा</strong> मूर्तिर् अपि, <strong>यथा</strong> भक्त इति वक्तव्ये अतिहर्षेणाह&mdash;<strong>भवान्</strong> इति ॥१५॥</p>
<hr>
<p><strong>सनातन-गोस्वामी (दिग्-दर्षिनी):</strong> [बृ।भा। १.१.७७[[]{दिर्=&ldquo;र्त्ल्&rdquo;} <strong>आत्मा</strong> श्री-मूर्तिर् अपि भक्त इति वक्तव्ये स्व-भक्त-माहात्म्य-विशेषाख्यानाविर्भूत-हर्ष-भर-वैवश्येन <strong>भवान्</strong> इत्य् उक्तम् ॥१५॥</p>
<hr>
<p><strong>जीव-गोस्वामी (प्रीति-सन्दर्भ ६४)</strong> : भक्त-श्रेष्ठत्वेन श्रीमद्-उद्धवं लक्ष्यीकृत्याह&mdash;न तथेति । <strong>यथा</strong> भक्तत्वातिशय-द्वारा <strong>भवान्</strong> <strong>मे प्रियतमः</strong>, तथा <strong>आत्म-योनिर्</strong> ब्रह्मा पुत्रत्व-द्वारा न प्रियतमः । न च <strong>शङ्करो</strong> गुणावतारत्व-द्वारा, न च <strong>सङ्कर्षणो</strong> भ्रातृत्व-द्वारा, न च <strong>श्रीर्</strong> जायात्व-व्यवहार-द्वारा, न च <strong>आत्मा</strong> परमानन्द-घन-स्वरूपता-द्वारेत्य् अर्थः ॥१५॥</p>
<hr>
<p><strong>जीव-गोस्वामी (क्रम-सन्दर्भः) :</strong> भक्त-श्रेष्ठत्वेन श्रीमद्-उद्धवं लक्ष्यीकृत्याह&mdash;न तथेति । अत्र <strong>आत्म-योनित्वेन</strong> पुत्रत्वम् । <strong>शङ्करत्वेन</strong> सुखकरत्व-सूचनया साहचर्यम् । <strong>सङ्कर्षणत्वेन</strong> गर्भ-सङ्कर्षण-सूचनया भ्रातृत्वम् । <strong>श्रीत्वेन</strong> आश्रय-विशेष-सूचनया भार्यात्वं व्यज्यते । <strong>आत्मा</strong> श्री-मूर्तिर् अपि । ततश् च पुत्रत्वादिना न ते प्रियतमाः, किन्तु भक्त्यैवातो भक्त्य्-आधिक्यात् <strong>यथा भवान् प्रियतमस् तथा</strong> न ते इत्य् अर्थ इति भक्तानां प्रियतमत्वे निदर्शनम् ॥१५॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> स च भक्तस् तव कीदृक् प्रियः ? इत्य् आह&mdash;न तथेति । <strong>आत्म-योनिर्</strong> ब्रह्मा पुत्रोऽपि, <strong>शङ्करो</strong> मत्-स्वरूप-भूतोऽपि, <strong>सङ्कर्षणो</strong> भ्रातापि, <strong>श्रीर्</strong> भार्यापि, <strong>आत्मा</strong> मूर्तिर् अपि, <strong>यथा</strong> भक्त इति वक्तव्ये अतिहर्षेणाह&mdash;<strong>भवान्</strong> इति । इति श्री-स्वामि-चरणैः ।</p>
<p>अत्र ब्रह्मादीनां भक्तत्वेऽपि तेषु भक्तत्वांशाद् अपि पुत्रत्वाद् अंशा अधिका वर्तन्ते, अतः प्राधान्येन व्यपदेशा भवन्तीति न्यायेन ते पुत्रादित्वेनैव व्यपदिश्यन्ते, न तु भक्तत्वेन । नन्द-यशोदादिषु तु महा-प्रेमवत्त्वात् पितृत्वाद्य्-अंशेभ्योऽपि भक्तत्व-लक्षणोऽंशोऽधिकतर इति तेषु भक्तत्वम् एवेति ते कृष्णस्यातिप्रियतमा । यद् उक्तं&mdash;दर्शयंस् तद्-विदां लोके आत्मनो भक्त-वश्यताम् [भा।पु। १०.११.९] इति तेषां भक्त-शब्द-वाच्यत्वं स्वातिवशीकारकत्वं च ।</p>
<blockquote>
<p>नेमं विरिञ्चो न भवो न श्रीर् अप्य् अङ्ग-संश्रया । &gt;
प्रसादं लेभिरे गोपी [भा।पु। १०.९.२०] इति सर्वोत्कर्षश् च ।</p></blockquote>
<p>यद् वा, तादृश-भक्तेष्व् अपि मध्ये भवान् यथा मे प्रियतमः, तथा मन्-मुखाद् एव शृण्व् इत्य् आह&mdash;न तथेति । तेन सर्व-भक्तेषु मध्ये उद्धवः श्रेष्ठः, तस्माद् अपि गोप्यः श्रेष्ठाः, तेनापि तासां चरण-धूलि-प्रार्थनाद् इति वैष्णव-सिद्धान्तः ॥१५॥</p>
<hr>
<p><strong>॥ ११.१४.१६ ॥</strong></p>
<p><strong>निरपेक्षं मुनिं शान्तं निर्वैरं सम-दर्शनम् ।</strong><br>
अनुव्रजाम्य् अहं नित्यं पूयेयेत्य् अङ्घ्रि-रेणुभिः ॥**</p>
<p><strong>मध्वाचार्यः (भागवत-तात्पर्यम्) :</strong> स्वाङ्घ्रि-रेणुभिस् तं शोधयामीत्य् अनुव्रजामि ।</p>
<blockquote>
<p>अनुगच्छति विष्णुस् तं स्व-भक्तं तस्य शुद्धये । &gt;
तस्याङ्घ्रि-रेणुभिर् वात-नीतैर् अग्रेसरैः शुभैः ॥ &gt;
अग्रतो गमने विष्णोः पदास्पृष्टं रजो भवेत् । &gt;
अतः स्व-भक्तं पूयेयेत्य् अनुव्रजति केशवः ॥ इति सङ्ख्याने &gt; ॥१६॥</p></blockquote>
<hr>
<p><strong>श्रीधर-स्वामी (भावार्थ-दीपिका) :</strong> पूयेय मद्-अन्तर्-वर्ति-ब्रह्माण्डानि पवित्री-कुर्याम् इति भावेनेत्य् अर्थः ॥१६॥</p>
<hr>
<p><strong>जीव-गोस्वामी (क्रम-सन्दर्भः) :</strong> तद् एवं प्रेम-विशेष-पात्रत्वेन तादृशं भक्तं स्तुत्वा गौरव-विशेष-पात्रत्वेन भक्त-विशेषं स्तौति । निरपेक्षं निष्काम-भक्तम्, अतः क्षोभ-रहितं, मात्सर्यादि-रहितम्, अन्यत्र हेयोपादेय-भावना-रहितं च । मुनिं श्री-नारदादिम् अनुव्रजामि, यतस् तादृश-निष्कपट-भक्ति-मय-साधुत्व-दर्शनेन ममापि भक्ति-विशेषो जायते । कथं गोपनीयः ? इत्य् आह&mdash;पूयेयेति । तद्-भक्त्य्-अनिष्कृति-दोषात् पवित्रितः स्याम् इति भावेनेत्य् अर्थः ॥१६॥ [प्रीति-सन्दर्भ ३८]</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> किं बहुना, भक्तो यथा सदा माम् अनुचरति, तथाहम् अपि भक्तः परोक्षः सन् भक्तम् अनुचरामि । भगवान् भक्त-भक्तिमान् इति मदीय-शुकोक्तेर् इत्य् आह&mdash;निरपेक्षम् इति । मुनिं मद्-रूप-गुण-लीला-परिकरादि-मनन-परम् । पूयेय मद्-अन्तर्वर्ति-ब्रह्माण्डानि पवित्रीकुर्याम् इति भावनयेत्य् अर्थः इति श्री-स्वामि-चरणाः । तद्-भक्त्य्-अनिष्कृति-दोषात् पवित्रितः स्याम् इति भावेनेत्य् अर्थः इति सन्दर्भः । वस्तुतस् तु भक्त-चरण-धूलि-ग्रहणं विना भक्तिर् न स्यात् । भक्त्या विना मन्-माधुर्य-रसानुभवो न स्याद् इति मयैव मर्यादा स्थापिता । अतोऽहम् अपि भक्त इव भक्त्या पूर्ण-मन्-माधुर्य-रसो निमग्नो भवेयम् इति भावः ॥१६॥</p>
<hr>
<p><strong>॥ ११.१४.१७ ॥</strong></p>
<p><strong>निष्किञ्चना मय्य् अनुरक्त-चेतसः</strong></p>
<p><strong>शान्ता महान्तोऽखिल-जीव-वत्सलाः ।</strong></p>
<p><strong>कामैर् अनालब्ध-धियो जुषन्ति ते</strong></p>
<p><strong>यन् नैरपेक्ष्यं न विदुः सुखं मम ॥</strong></p>
<p><strong>श्रीधर-स्वामी (भावार्थ-दीपिका) :</strong> किं च, मद्-भक्तानां सुखम् एतावद् एवं-भूतम् इति वा को वक्तुं समर्थः ? यतस् तत् स्व-संवेद्यं निरुपमम्, इत्य् आह&mdash;<strong>निष्किञ्चना</strong> इति । <strong>महान्तो</strong> निरभिमानाः । <strong>अनालब्ध-धियो</strong>ऽस्पृष्ट-चित्ताः । निष्किञ्चनत्वादीनां यथेष्टं हेतु-हेतुमद्-भावः । एवं-भूता <strong>मम</strong> मदीया यत् <strong>सुखं जुषन्ति</strong> सेवन्ते, तत् सुखं त एव <strong>विदुर्</strong> लभन्ते, नान्ये । कुतः ? नैरपेक्ष्यं नास्त्य् अपेक्षणीयं येषां ते निरपेक्षाः, तैर् एव लभ्यं, न तु मोक्षापेक्षैर् अपीत्य् अर्थः । यद् वा, एवं-भूताः सन्तो ये मम, माम् इत्य् अर्थः, जुषन्ति प्रीणन्ति, त एव यन् नैरपेक्ष्यं सुखं तद् विदुः, नान्य इत्य् अन्वयः ॥१७॥</p>
<hr>
<p><strong>कैवल्य-दीपिका : निष्किञ्चना</strong> इति । <strong>अनालब्धाः</strong> अस्पृष्टाः । <strong>नैरपेक्ष्यं</strong> निरपेक्षैर् लभ्यम् ॥१७॥ [मु।फ। १९.३९]</p>
<hr>
<p><strong>सनातन-गोस्वामी (दिग्-दर्षिनी) :</strong> [बृ।भा। २.७.१४] अस्यार्थः&mdash;<strong>मय्य् अनुरक्त-चेतस</strong> एव <strong>महान्तः</strong> । तेषां बाह्य-लक्षणानि&mdash;<strong>निष्किञ्चनाः</strong> त्यक्त-परिग्रहाः <strong>शान्ता</strong> रागादि-शून्याः <strong>अखिल-जीवेषु वत्सलाः कामैर्</strong> विषय-भोगैर् <strong>अनालब्ध-धियः</strong> अस्पृष्ट-चित्ताः । एषां च यथेष्टं हेतु-हेतुमद्-भावो द्रष्टव्यः ।</p>
<p>आन्तर-लक्षणम् आह&mdash;एवम्भूता <strong>मम</strong> मदीया यत् <strong>सुखं जुषन्ति</strong> सेवन्ते, तत् सुखं <strong>त</strong> एव <strong>विदुर् नान्ये</strong> । कुतः ? नैरपेक्ष्यं तद् विदुर् नान्यः इत्य् अन्वयः । अथवा ईदृशा एव सुखं जुषन्तीत्य् अन्वयः परमानन्दम् अनुभवन्तीत्य् अर्थः । यद् वा, जुषन्ति सेवन्ते प्रीणयन्ति वा, अर्थान् माम् एव <strong>यद्</strong> यस्मात् ते मम नैरपेक्ष्यम् आत्मारामत्वादिना सर्वत्र निरपेक्षतां न विदुः, किन्तु भक्ति-रसापेक्षको भक्त-जन-परवश इत्य् एवं विदुर् इत्य् अर्थः । अपि मे पूर्ण-कामस्य नवं नवम् इदं प्रियम् [ह।भ।सु। १४.२८] इति । अहं भक्त-पराधीनः [भा।पु। ९.४.६३] इत्य्-आदि-श्री-भगवद्-वचन-प्रामाण्याद् एव । अत एव श्रद्धाद्य्-अतिशयोत्पत्त्या भजनेनानुराग-सिद्ध्या महत्ता सम्पद्यते, अत इदम् एवान्तर-मुख्य-लक्षणं ज्ञेयम् इति । तत्रैव योगेश्वरेण श्री-हरिणाप्य् उक्ताखिल-भगवद्-भक्त-लक्षण-सारो\ऽयम् अन्ते प्रोक्तः&mdash;</p>
<blockquote>
<p>विसृजति हृदयं न यस्य साक्षाद् धरिर् &gt;
अवशाभिहितोऽप्य् अघौघ-नाशः । &gt;
प्रणय-रसनया धृताङ्घ्रि-पद्मः &gt;
स भवति भागवत-प्रधान उक्तः ॥ [भा।पु। ११.२.५५] इति &gt; ॥१७॥</p></blockquote>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> यतो मद्-रूप-गुणादि-माधुर्यानुभव-सुखं मद्-भक्त्यैव लभ्यं, मान्यथेत्य् आह&mdash;<strong>निष्किञ्चना</strong> इति । निष्किञ्चना ज्ञानिनोऽपि भवन्तीति केचिद् आहुः, तद्-व्यावृत्त्य्-अर्थम् आह&mdash;<strong>मय्य् अनुरक्त-चेतस</strong> इति । अखिल-जीव-वत्सला अखिलेभ्योऽपि जीवेभ्यो भक्ति-रस-दित्सावन्तः । अत एव <strong>महान्तस्</strong> तत्-संज्ञयैव लोकैर् उच्यमानाः कामैर् दैवाद् आपतितैर् अपि भोगैर् <strong>न अलब्धा</strong> छिन्ना <strong>धीर्</strong> येषां ते । यन् <strong>मम सुखं जुषन्ति</strong> आस्वादयन्ति, तत् सुखं ते एव <strong>विदुः</strong>, नान्ये । कुतः ? <strong>नैरपेक्ष्यं</strong> नास्त्य् अपेक्षां मोक्षादिकम् अपि येषां ते नैरपेक्षाः, तेष्व् एव जातम् ॥१७॥</p>
<hr>
<p><strong>॥ ११.१४.१८ ॥</strong></p>
<p><strong>बाध्यमानोऽपि मद्-भक्तो विषयैर् अजितेन्द्रियः ।</strong><br>
प्रायः प्रगल्भया भक्त्या विषयैर् नाभिभूयते ॥**</p>
<p><strong>श्रीधर-स्वामी (भावार्थ-दीपिका) :</strong> अपि चास्तां तावद् उत्तम-भक्त-कथा, यतः प्राकृतोऽपि भक्तः कृतार्थ एवेत्य् आह&mdash;बाध्यमान इति द्वाभ्याम् । <strong>विषयैर्</strong> आकृष्यमाणोऽपि । <strong>प्रगल्भया</strong> समर्थया ॥१८॥</p>
<hr>
<p><strong>कैवल्य-दीपिका :</strong> अस्यां च प्रवृत्तायां विषयाद्य्-अनर्थश् च शाम्यतीत्य् आह&mdash;<strong>बाध्य-</strong> इति द्वाभ्याम् । <strong>भस्मसात्</strong> <strong>करोति</strong> कार्त्स्न्येन भस्मीकरोति । <strong>कृत्स्नशः</strong> स संस्काराणि ॥१८-१९॥ [मु।फ। ६.३१]</p>
<hr>
<p><strong>सनातन-गोस्वामी :</strong> [ह।भ।वि। ११.५५२] <strong>विषयैर् बाध्यमान</strong> आकृष्यमाणोऽपि । अतः <strong>प्रायोऽजितेन्द्रियः</strong> । <strong>प्रगल्भया</strong> समर्थया । परम-पद-प्रदान-शक्ताया अपि भक्तेर् विषयाभिभवतो रक्षणं कतरत् प्रयोजनम् इति भावाह् ॥१८॥</p>
<hr>
<p><strong>जीव-गोस्वामी (भक्ति-सन्दर्भः</strong> <strong>११५) :</strong> अबाध्यमानस् तु सुतरां <strong>नाभिभूयत</strong> इत्य् <strong>अपेर्</strong> अर्थः ॥</p>
<hr>
<p><strong>जीव-गोस्वामी (क्रम-सन्दर्भः) : प्रायो नाभिभूयते</strong>, तद्-बाधायां श्री-भगवति स्व-दैन्य-निवेदन-स्पर्शात् । यतः <strong>प्रगल्भया</strong> समर्थ-प्रभावया <strong>भक्त्या</strong> शरणागति-मात्रात्मिकया ॥१८॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> अपि च, आस्तां तावद् उत्पन्न-भाव-भक्त-कथा, यतो भक्तौ प्रथम-वर्तमानोऽपि भक्तः कृतार्थ एवेत्य् आह&mdash;<strong>बाध्यमान</strong> इति <strong>प्रायःप्रगल्भया</strong> प्रायेणैव प्रबलीभवन्त्या, किं पुनः प्रगल्भया ।</p>
<p>यद् वा, ज्ञानि-प्रकरणे यथा दुराचारो ज्ञानी निन्दिष्यते, ज्ञानित्वं च तस्य निषिध्यते, यस् त्व् असंयत-षड्-वर्गः [भा।पु। ११.१८.४०] इत्य्-आदिना, तथात्र भक्त-प्रकरणे दुराचारो भक्तो न निन्द्यो, भक्तत्वं च तस्य न निषिद्धम् इत्य् आह&mdash;बाध्यमान इति । यद् उक्तं&mdash;</p>
<blockquote>
<p>अपि चेत् सुदुराचारो भजते माम् अनन्य-भाक् । &gt;
साधुर् एव स मन्तव्यः सम्यग्-व्यवसितो हि सः ॥ [गीता ९.३०] इति &gt; ।</p></blockquote>
<p>किं चात्र <strong>विषयैर् बाध्यमानोऽपि</strong> विषयैर् <strong>नाभिभूयत</strong> इत्य् उभयत्रापि वर्तमान-निर्देशात् विषय-बाध्यत्व-दशायाम् अपि विषयाबाध्यत्वं भक्ति-सद्-भावात्, यथा वैरि-कृत-किञ्चिच्-छस्त्राघातं प्राप्तस्यापि न पराभविष्णुता शौर्य-सद्-भावाद् इति । यथा वा, पीत-ज्वरघ्न-महौषधस्य तद्-दिवसे आयातोऽपि ज्वरो बाधकोऽप्य् अबाधक एव तस्य विनश्यद्-अवस्थत्वात् दिनान्तरे च सम्यङ् नष्टीभावित्वाच् च ॥१८॥</p>
<hr>
<p><strong>॥ ११.१४.१९ ॥</strong></p>
<p><strong>यथाग्निः सुसमिद्धार्चिः करोत्य् एधांसि भस्मसात् ।</strong><br>
तथा मद्-विषया भक्तिर् उद्धवैनांसि कृत्स्नशः ॥**</p>
<p><strong>श्रीधर-स्वामी (भावार्थ-दीपिका) :</strong> पाकाद्य्-अर्थं प्रज्वालितोऽ<strong>ग्निर् यथा</strong> काष्ठानि भस्मीकरोति, तथा रागादिनापि कथञ्चिन् <strong>मद्-विषया</strong> सती <strong>भक्तिः</strong> समस्त-पापानीति । भगवान् अपि स्व-भक्ति-महिमाश्चर्येण सम्बोधयति&mdash;अहो <strong>उद्धव</strong>! विस्मयं शृण्व् इति ॥१९॥</p>
<hr>
<p><strong>कैवल्य-दीपिका :</strong> अथ ज्ञान-मिश्रां त्रिभिः स्तौति&mdash;<strong>न साधयति</strong> इति । <strong>न साधयति</strong> न वशीकरोति । योगश् चित्त-वृत्ति-निरोधः [यो।सू। १.२] <strong>साङ्ख्यं</strong><sup id="fnref:2"><a href="#fn:2" class="footnote-ref" role="doc-noteref">2</a></sup> प्रकृति-पुरुष-विवेकः, <strong>धर्मो</strong> नित्य-नैमित्तिकानुष्ठानम् । <strong>स्वाध्यायो</strong> मन्त्र-जपः<sup id="fnref:3"><a href="#fn:3" class="footnote-ref" role="doc-noteref">3</a></sup>, <strong>तपः</strong> पराकादि । <strong>न्यासः</strong> सन्न्यासः । <strong>ऊर्जिता</strong> उत्कटाः ॥१९॥ [मु।फ। ६.३१]</p>
<hr>
<hr>
<p><strong>सनातन-गोस्वामी :</strong> [ह।भ।वि। ११.५४९] आस्तां तावद् उत्तम-भक्तेः कथा । यथा कथञ्चित् भक्त्यापि स्वत एव समूलाशेष-पाप-क्षयः स्याद् इत्य् आह&mdash;यथेति । पाकाद्य्-अर्थम् अपि प्रज्वालितोऽग्निर् यथा काष्ठानि भस्मीकरोति, तथा रागादिनापि कथञ्चिन् मद्-विषया सती भक्तिः समस्त-पापानीति । भगवान् अपि स्व-भक्तमाश्चर्येण सम्बोधयति&mdash;अहो उद्धव विस्तरेण शृण्व् इति ॥१९॥</p>
<hr>
<p><strong>जीव-गोस्वामी (भक्ति-सन्दर्भः १२५) :</strong> अथ पापघ्नत्वे तावद् अप्रारब्ध-पापघ्नत्वम् आह&mdash;यथाग्निर् इति । अत्र दृष्टान्ते सुसमिद्धार्चिर् इतिवद् दार्ष्टान्तिके सुदृढा इत्य् अस्य शब्दस्यानुक्तेः, अदृढापि इत्य् उन्नीयते । अथैवोक्तं पाद्म-पाताल-खण्ड-स्थ-वैशाख्य-माहात्म्ये च&mdash;</p>
<blockquote>
<p>यथाग्निः सुसमृद्धार्चिः करोत्य् एधांसि भस्मसात् । &gt;
पापानि भगवद्-भक्तिस् तथा दहति तत्-क्षणात् ॥ [प।पु। &gt; ५.८५.३१] इति ।</p></blockquote>
<p>यद्यपि हरिर् इत्य् अवशेनापि पुमान् नार्हति यातनार्थम् [भा।पु। ६.२.१५] इत्य् आदौ लिङ्-आदि-प्रत्यय-विरहेऽपि पूषा-प्रविष्ट-भागो यद् आग्नेयाष्टाक-पालो भवति [यजुर्-वेद] इत्य्-आदिवद् विधित्वम् अस्ति । तस्माद् भारत सर्वात्मा [भा।पु। २.१०.५] इत्य्-आदौ च साक्षाद् विधि-श्रवणम् अप्य् अस्ति । &ldquo;तस्माद्&rdquo; इति हेतु-निर्देशश् चाकरणे दोषं क्रोडीकरोति । तथापि विधि-सापेक्षेयं न भवतीति तथाभूत-स्वभावाग्नि-लक्षण-वस्तु-दृष्टान्तेन सूचितम् । अत एव यान् आस्थाय [भा।पु। ११.२.३३] इत्य्-आदिकम् अपि दृश्यते । <strong>सुसमिद्धार्चिर्</strong> इत्य् अनेन साधनान्तर-सापेक्षत्वम् अशक्य-साध्यत्वं विलम्बितत्वं च निराकृतम् । तद् एव व्यक्तं पाद्मे<em>तत्-क्षणाद्</em> इति ।</p>
<p>यद् वा, <strong>यथा मद्-विषया भक्तिर्</strong> यथा कथञ्चिच् छ्रवणादि-लक्षणा [भक्त्य्-आभास-रूपा] <strong>समस्तानि</strong> पापानीति ॥१९॥ [भक्ति-सन्दर्भ १२५]</p>
<hr>
<p><strong>जीव-गोस्वामी (क्रम-सन्दर्भः) :</strong> अतः सर्वान् एव भक्ति-भेदान् प्रशंसति&mdash;यथेत्य् अष्टभिः । यथा मद्-विषया भक्तिर् यथा कथञ्चित् श्रवणादि-लक्षणा समस्तानि पापानित्य् अर्थः ॥१९॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> तस्याजितेन्द्रियता-जन्य-पापस्य भक्तिर् एव विनाशिकास्तीत्य् अत्र दृष्टान्तः&mdash;यथाग्निर् इति । हे उद्धवेति । त्वम् अत्रोद्धवम् एव लभस्वेति भावः ॥१९॥</p>
<hr>
<p><strong>॥ ११.१४.२० ॥</strong></p>
<p><strong>न साधयति मां योगो न साङ्ख्यं धर्म उद्धव ।</strong><br>
न स्वाध्यायस् तपस् त्यागो यथा भक्तिर् ममोर्जिता ॥**</p>
<p><strong>श्रीधर-स्वामी (भावार्थ-दीपिका) :</strong> अत एवंभूतं श्रेयो नान्यद् अस्तीत्य् आह&mdash;न साधयतीति द्वाभ्याम् ॥२०॥</p>
<hr>
<p><strong>कैवल्य-दीपिका :</strong> अथ ज्ञान-मिश्रां त्रिभिः स्तौति&mdash;<strong>न साधयति</strong> इति । <strong>न साधयति</strong> न वशीकरोति । योगश् चित्त-वृत्ति-निरोधः [यो।सू। १.२] <strong>साङ्ख्यं</strong><sup id="fnref:4"><a href="#fn:4" class="footnote-ref" role="doc-noteref">4</a></sup> प्रकृति-पुरुष-विवेकः, <strong>धर्मो</strong> नित्य-नैमित्तिकानुष्ठानम् । <strong>स्वाध्यायो</strong> मन्त्र-जपः<sup id="fnref:5"><a href="#fn:5" class="footnote-ref" role="doc-noteref">5</a></sup>, <strong>तपः</strong> पराकादि । <strong>न्यासः</strong> सन्न्यासः । <strong>ऊर्जिता</strong> उत्कटाः ॥ [मु।फ। ६.३२]</p>
<hr>
<hr>
<p><strong>सनातन-गोस्वामी :</strong> [ह।भ।वि। ११.६०१] <strong>न साधयति</strong> न वशीकरोति । <strong>ऊर्जिता</strong> परम-समर्था ॥२०॥</p>
<hr>
<p><strong>जीव-गोस्वामी (क्रम-सन्दर्भः) : न साधयति</strong> न वशीकरोति । तपो ज्ञानम् । त्यागः सन्न्यासः । मत्-साधनार्थं प्रयुक्तोऽपि योगादिस् तथा मां न साधयति । वशयन् नोन्मुखं करोति । यथोर्जिता [ज्ञान-कर्माद्य्-अनावृता तीव्रा प्रबलोत्तमेति यावत्] भक्तिः साधनात्मिका ॥२०॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> ननु भक्तिर् यथा त्वत्-प्राप्ति-साधनं तथा ज्ञान-योगादिकम् अपीति केनांशेन भक्तेर् उत्कर्ष इत्य् अत आह&mdash;नेति द्वाभ्याम् । न साधयति न मत्-प्राप्ति-साधनं भवति ऊर्जिता ज्ञान-कर्माद्य्-अनावृतत्वेन प्रबला तीव्रेत्य् अर्थः ॥२०॥</p>
<hr>
<p><strong>॥ ११.१४.२१ ॥</strong></p>
<p><strong>भक्त्याहम् एकया ग्राह्यः श्रद्धयात्मा प्रियः सताम् ।</strong><br>
भक्तिः पुनाति मन्-निष्ठा श्वपाकान् अपि सम्भवात् ॥**</p>
<p><strong>श्रीधर-स्वामी (भावार्थ-दीपिका) : श्रद्धया</strong> या <strong>भक्तिस्</strong> तया । <strong>सम्भवाज्</strong> जाति-दोषाद् अपीत्य् अर्थः ॥२१॥</p>
<hr>
<p><strong>कैवल्य-दीपिका : अपि सम्भवात्</strong> सम्भवाद् अपि । सम्भूत-मात्रापि <strong>पुनाति</strong> । किं पुनः प्रौढा ? <strong>श्वपाको</strong>ऽन्त्यजः ॥२१॥ [मु।फ। ६.३३]</p>
<hr>
<p><strong>सनातन-गोस्वामी :</strong> [ह।भ।वि। ११.६०२] <strong>श्रद्धया</strong> या <strong>भक्तिस्</strong> तया । <strong>सतां</strong> भक्तानां <strong>प्रिय आत्मा,</strong> आत्मनोऽपि सकाशात् प्रिय इत्य् अर्थः । यद् वा, आत्मापि अप्रियो यस्मात्, स परम-प्रियतम इत्य् अर्थः ॥२१॥</p>
<hr>
<p><strong>जीव-गोस्वामी (क्रम-सन्दर्भः) : श्रद्धया भक्त्या</strong>&mdash;श्रद्धा-पूर्विकया केवलया भक्त्या त्व् <strong>अहम्</strong> एव <strong>ग्राह्यः</strong>, क्रमाद् वशीकार्यः । सैव <strong>मन्-निष्ठा</strong> मयि दार्ढ्यं गता सती ।</p>
<p>अत्रैव विवेचनीयम् । यद्यप्य् अस्य वाक्यस्यैकादश-चतुर्दशाध्याय-प्रकरणे साध्य-साधन-भक्त्योर् अविविक्ततयैव महिम-निरूपणम् इति साधन-परत्वं दुर्निर्णेयं, तथापि फल-भक्ति-महिम-द्वारापि साधन-महिम-परत्वम् एव यत्रेदृशम् अपि फलं भवतीति । वदन्ति कृष्ण श्रेयांसि [भा।पु। ११.१४.१]इत्य्-आदि-प्रश्नम् आरभ्य साधनस्योपक्रान्तत्वात्,यथा यथात्मा परिमृज्यतेऽसौ मत्-पुण्य-गाथा-श्रवणाभिधानैः [भा।पु। ११.१४.२६] इत्य्-आदिना तस्यैवोपसंहृतत्वाच् च । विशेषस् तु तत्र बाध्यमानोऽपि मद्-भक्तो [भा।पु। ११.१४.१८] इत्य्-आदिकं, धर्मः सत्य-दयोपेतः [भा।पु। ११.१४.२२] इत्य्-आद्य्-अन्त-तदीयम् उक्त-प्रकरणं प्राय-साधन-महिम-परम् एव । तत्र बाध्यमानोऽपि इति पद्यं साध्य-भक्तौ जातायां बाध्यमानत्वायोगात्&mdash;</p>
<blockquote>
<p>दधति सकृन् मनस् त्वयि य आत्मनि नित्य-सुखे &gt;
न पुनर् उपासते पुरुष-सार-हरावसथान् ॥ [भा।पु। १०.८७.३५] &gt; इत्य् उक्तेः । &gt;
विषयाविष्ट-चित्तानां विष्ण्व्-आवेशः सुदूरतः ।</p></blockquote>
<p>वारुणी-दिग्-गतं वस्तु व्रजन्न् ऐन्द्रीं किम् आप्नुयात् ॥</p>
<p>इति विष्णु-पुराणाच् च तन्-महिम-परत्वेन गम्यते । अत्रैव तद् वक्ष्यते&mdash;</p>
<blockquote>
<p>कथं विना रोम-हर्षं द्रवता चेतसा विना । &gt;
विनानन्दाश्रु-कलया शुद्ध्येद् भक्त्या विनाशयः ॥ [भा।पु। &gt; ११.१४.२३] इत्य् अनेन,</p></blockquote>
<p>मद्-भक्ति-युक्तो भुवनं पुनाति [भा।पु। ११.१४.२४] इति कैमुत्य-वाक्येन च साध्य-भक्तेः संस्कार-हारित्वम्। ततो विषया एव बाध्यमाना भवन्तीति ।</p>
<p>अथ यथाग्निः सुसमृद्धार्चिः [भा।पु। ११.१४.१९] इति पद्यं नामाभासादेः सर्व-पाप-क्षय-कारित्व-प्रसिद्धेस् तत्-परम् । अथ न साधयति मां योगः [भा।पु। ११.१४.२०] इत्य् एतत् सार्ध-पद्यं योगादीनां साधन-रूपाणां प्रतियोगित्वेन निर्दिष्टत्वात् श्रद्धा-सहायत्वेन विधानाच् च तत्-परम् । साध्यायां श्रद्धोल्लेखः पुनर्-उक्त इति । यद्यपि फल-भक्ति-द्वारैव तद्-वशीकारित्वं तस्यास् तथाप्य् अत्र साधक-रूपाया मुख्यत्वेन प्रातत्वात् तत्रैवोदाहृतम् ।</p>
<p>किं वा&mdash;</p>
<blockquote>
<p>अस्त्व् एवम् अङ्ग भगवान् भजतां मुकुन्दो &gt;
मुक्तिं ददाति कर्हिचित् स्म न भक्ति-योगम् [भा।पु। ५.६.१८]</p></blockquote>
<p>इति न्यायेन नावशः सन् प्रेमाणं ददातीति तस्या एव साक्षात् तद्-गुणकत्वं ज्ञेयम् । अथ धर्मः सत्य-दयोपेतः [भा।पु। ११.१४.२१] इति पद्यं च धर्मादि-साधन-प्रतियोगित्वेन निर्देशात् । साध्य-भक्तेर् एवान्यत्रापि तत्-फलतयोदाहृतत्वाच् च तत्-परम् । यत् तु कथं विना [भा।पु। ११.१४.२२] इत्य्-आदिकं तच् च साधन-भक्ति-फलस्य शोधकत्वातिशय-प्रतिपादनेन तत्-परम् इति । तस्मात् साध्व् एव बाध्यमानोऽपि [भा।पु। ११.१४.१७] इत्य्-आदि-पद्यानि तत्-प्रसङ्गे दर्शितानि ॥२१॥ [भक्ति-सन्दर्भः १४७]</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> यथेति । स्व-वाक्येन प्राप्तं योगादीनाम् अपि स्व-प्राप्ति-साधनत्वम् आशङ्क्याह&mdash;भक्त्येति । एकया न त्व् अन्येन योगादिनेत्य् अर्थः । तेन यद् अन्यत्र ज्ञानादीनाम् अपि ब्रह्म-प्राप्ति-साधनत्वं श्रूयते तत्रस्था गुण-भूता भक्तिर् एव तत्-प्रापिकेति ज्ञेयम्। तद् एवं ज्ञान-सत्-कर्मादिकं भगवन्तं साधयितुम् असमर्थं केवलं पाप-नाशकतयैव सार्थकम् अभूद् इति स्थितम् । तत्रापि भक्तेर् यथा पाप-नाशकता न तथा ज्ञानादीनाम् इत्य् आह&mdash;भक्तिर् इति सार्धेन । सम्भवात् जाति-दोषाद् अपीति श्री-स्वामि-चरणाः तेन प्रारब्ध-पाप-नाशकता भक्तेर् बुध्यते ॥२१॥</p>
<hr>
<p><strong>॥ ११.१४.२२ ॥</strong></p>
<p><strong>धर्मः सत्य-दयोपेतो विद्या वा तपसान्विता ।</strong><br>
मद्-भक्त्यापेतम् आत्मानं न सम्यक् प्रपुनाति हि ॥**</p>
<p><strong>श्रीधर-स्वामी (भावार्थ-दीपिका) :</strong> भक्त्य्-अभावेऽन्यत् साधनं व्यर्थम् इत्य् आह द्वाभ्यां&mdash;<strong>धर्म</strong> इति ॥२२॥</p>
<hr>
<p><strong>कैवल्य-दीपिका : धर्म</strong> इति । <strong>आत्मानं</strong> चित्तम् ॥२२॥ [मु।फ। ६.५०]</p>
<hr>
<p><strong>सनातन-गोस्वामी :</strong> [ह।भ।वि। ११.५५७] <strong>अपेतं</strong> रहितम् ॥२२॥</p>
<hr>
<p><strong>जीव-गोस्वामी (क्रम-सन्दर्भः) :</strong> धर्मो निष्कामः । विद्या शास्त्रीयं ब्रह्म-ज्ञानम् । तपसा तद्-ईक्षण-रूप-चित्तैकाग्र्येण । मद्-भक्त्या मत्-प्रीति-कामना-लक्षणया, न सम्यक् प्रपुनाति ।उक्त-पारमेष्ठ्याद्य्-अपुनर्भव-पर्यन्त-सर्व-वासनातो न शोधयति ॥२२॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> किं च, धर्म-ज्ञानादीनां पाप-नाशकत्वम् अपि भक्ति-साहित्येनैव । भक्ति-राहित्येन तु किञ्चिन्-मात्रम् एवेत्य् आह&mdash;धर्म इति । विद्या ज्ञानम् ॥२२॥</p>
<hr>
<p><strong>॥ ११.१४.२३ ॥</strong></p>
<p><strong>कथं विना रोम-हर्षं द्रवता चेतसा विना ।</strong><br>
विनानन्दाश्रु-कलया शुध्येद् भक्त्या विनाशयः ॥**</p>
<p><strong>श्रीधर-स्वामी (भावार्थ-दीपिका) : रोमहर्षादिकं विना कथं</strong> भक्तिर् गम्यते ? <strong>भक्त्या</strong> च <strong>विना कथम् आशयः शुध्येत्</strong>? इति ॥२३॥</p>
<hr>
<p><strong>कैवल्य-दीपिका :</strong> पुतात्मनश् चिह्नान्य् आह&mdash;<strong>कथम्</strong> इति । प्रत्येकं <strong>विना</strong>-शब्दस्य निर्देशाद् रोमहर्षादीनां प्रत्येकं शुद्धि-हेतुत्वम् ॥२३॥ [मु।फ। ६.५१]</p>
<hr>
<p><strong>सनातन-गोस्वामी :</strong> [ह।भ।वि। ११.६४४] <strong>रोमहर्षादिकं विना कथं</strong> भक्तिः प्रेम-लक्षणा गम्यते? <strong>भक्त्या</strong> च <strong>विना कथम् आशयः शुध्येत्</strong> ? भक्त्य्-एक-परः सदा सर्वत्र साक्षाद् इव श्री-कृष्ण-परिस्फूर्तिमयो वा स्याद् इत्य् अर्थः ॥२३॥</p>
<hr>
<p><strong>जीव-गोस्वामी (प्रीति-सन्दर्भ ६८-६९) :</strong> []{दिर्=&ldquo;र्त्ल्&rdquo;}एवं प्रीतेर् लक्षणं चित्त-द्रवः, तस्य च रोमहर्षादिकम् । कथञ्चिज् जातेऽपि चित्त-द्रवे रोमहर्षादिके वा, न चेद् आशय-शुद्धिः, तदापि न भक्तेः सम्यग् आविर्भाव इति ज्ञापितम् । आशय-शुद्धिर् नाम चान्य-तात्पर्य-परित्यागः प्रीति-तात्पर्यं च । अत एव&mdash;अनिमित्ता स्वाभाविका [भा।पु। ३.२५.३२] इति तद्-विशेषणम् ॥२३॥</p>
<hr>
<p><strong>जीव-गोस्वामी (क्रम-सन्दर्भः) :</strong> तद् एव व्यतिरेकेणाह&mdash;कथम् इति । <strong>रोमहर्षस्</strong> तावद् यत् किञ्चिच् चेतो-द्रवस्य चिह्नम् । <strong>आनन्दाश्रु-कला</strong> तु विशिष्टस्य तस्य [चित्त-द्रवस्य] चिह्नम् । चेतो-द्रवस् तु भक्तेर् अन्तरङ्ग-स्वभाव इति तथा तथोक्तम् । रोमहर्षेणानन्दाश्रु-कलया च <strong>विना कथं</strong> तारतम्येण चेतो-द्रवोऽवगम्यते ? <strong>द्रवता चेतसा</strong> च <strong>विना</strong> कथं भक्तिर् आविर्भवति ? <strong>भक्त्या च विना कथम् आशयः शुध्येत् ?</strong> इति ।[।]{दिर्=&ldquo;र्त्ल्&rdquo;}२३॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> अन्तःकरणं तु सम्यक्तया भक्तिर् एव शोधयति, नान्यत् साधनम् । सा च भक्ती रोमाञ्चाद्य्-अनुभाव-गम्येत्य् आह&mdash;कथम् इति । <strong>भक्त्या</strong> हेतुना यद् <strong>द्रवच्-चेतस्</strong> तेन <strong>विना कथं</strong> साधनान्तरेण <strong>रोमहर्षः</strong>, कथं वा <strong>आनन्दाश्रु-कला</strong> । रोमहर्षं विना आनन्दाश्रु-कलया च <strong>विना कथम् आशयः शुध्येद्</strong> इत्य् अन्वयः । यद् उक्तं कलि-युग-पावनावतारेण श्री-भगवता&mdash;</p>
<blockquote>
<p>श्रुतम् अप्य् औपनिषदं दूरे हरि-कथामृतात् । &gt;
यन् न सन्ति द्रवच्-चित्त-कम्पाश्रु-पुलकादयः ॥ [पद्या। ३९] इति &gt; ।</p></blockquote>
<p>तेन निष्काम-कर्म-योगादयो बहु-प्रमाण-सिद्धा अन्तः-करणस्य शोधकास् तावद् भवन्तु, किन्तु तस्य येन कषायेण भगवद्-अपरोक्षानुभवो न भवति, तत्[-]{दिर्=&ldquo;र्त्ल्&rdquo;}कषायं तु प्रेम-भक्तिर् एव ज्वालयति, न तु ज्ञानाग्निर् अपीति भावः ॥२३॥</p>
<hr>
<p><strong>॥ ११.१४.२४ ॥</strong></p>
<p><strong>वाग् गद्गदा द्रवते यस्य चित्तं</strong></p>
<p><strong>रुदत्य् अभीक्ष्णं हसति क्वचिच् च ।</strong></p>
<p><strong>विलज्ज उद्गायति नृत्यते च</strong></p>
<p><strong>मद्-भक्ति-युक्तो भुवनं पुनाति ॥</strong></p>
<p><strong>मध्वाचार्यः (भागवत-तात्पर्यम्) :</strong></p>
<p>चित्त-द्रवस् तथा स्थैर्यं प्रसादो भक्ति-लक्षणम् ।</p>
<blockquote>
<p>आधिक्ये न तु तत्रापि स्थैर्यम् एव विशेषतः ॥ &gt;
दम्भस्य चल-भक्तेश् च यन्मादश्चादिकं भवेत् । &gt;
दम्भादि-परिहारार्थं निगृह्णीयाच् च धीर-धीः ॥ &gt;
अत आध्यात्मिक-क्लेशैर् आधिभूताधिदैविकैः । &gt;
वाक्यैश् च वेद-तन्त्राद्यैर् उपदेशैश् च तादृशैः ॥ &gt;
बलवच्-छासनैर् वापि यस्य भक्तिर् न चाल्यते । &gt;
स एव परमो भक्तो विष्णोर् हृदय-वल्लभः ॥ इति भक्ति-विवेके &gt; ॥२४॥</p></blockquote>
<hr>
<p><strong>श्रीधर-स्वामी (भावार्थ-दीपिका) :</strong> किं च, भक्तिः स्वाश्रयं शोधयतीति किं वक्तव्यं, यतो गद्गद-वाग्-आदि-लक्षणो मद्-भक्ति-युक्तो लोकं सर्वं पुनातीत्य् आह&mdash;वाग् इति ॥२४॥</p>
<hr>
<p>क्द् <strong>: वाग्</strong> इति । <strong>गद्गदा</strong> स्खलिताक्षराः ॥२४॥ [मु।फ। १९.४०]</p>
<hr>
<p><strong>सनातन-गोस्वामी :</strong> [ह।भ।वि। ११.६४५] किं च, भक्तिः स्वाश्रयं शोधयतीति किं वक्तव्यं ? यतो गद्गद-वाग्-आदि-लक्षण-मत्-प्रेम-भक्ति-युक्तो लोकं सर्वं पुनातीत्य् आह&mdash;वाग् इति । गद्गदा गद्गद-स्वर-युक्ता, अभीक्ष्णं रुदतीति प्रेम-परिपाक-स्वभावेन निरन्तर-विरहाद्य्-उत्पत्तेः । क्वचित् कदाचित् । अस्य परेणेत्य् अन्वयः । पुनाति संसार-मलात् अद्वैत-दुर्वासन-मलाद् वा शोधयति, भगवद्-भक्ति-प्रवर्तनात्, भगवन्-मयता सम्पादनाद् वा, इति लक्षणं माहात्म्यं चोक्तम् ॥२४॥</p>
<hr>
<p><strong>जीव-गोस्वामी (क्रम-सन्दर्भः) :</strong> मद्-भक्ति-युक्तो मत्-प्रेमातिशय-पात्रश् चेद् भुवनम् अपि पुनाति, किम् उताशयं, सङ्गिनः, ग्रामं, देशं, मण्डलं, वर्षं, द्वीपादिकं चेत्य् अर्थः ॥२४॥ [प्रीति-सन्दर्भ ३७]</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> प्रेम-भक्ति-युक्तो जनस् तु स्वम् उद्धरतीति किं चित्रं, यतो भूर्-लोकम् अप्य् उद्धरतीत्य् आह&mdash;वाग् इति । यस्य वाग् गद्गदा गद्गदाकारा अस्पष्टाक्षरेत्य् अर्थः । द्रवते द्रवति, यतश् चित्त-द्रवाच् चित्तम् अभीक्ष्णं रुदति रोदिति । अभीक्ष्णम् औत्कण्ठ्येन जाज्वल्यमानत्वाद् इति भावः । क्वचिच् चेति सर्वत्रान्वेति । द्रवच्-चित्तस् तु सार्वदिक एव ॥२४॥</p>
<hr>
<p><strong>॥ ११.१४.२५ ॥</strong></p>
<p><strong>यथाग्निना हेम मलं जहाति</strong></p>
<p><strong>ध्मातं पुनः स्वं भजते च रूपम् ।</strong></p>
<p><strong>आत्मा च कर्मानुशयं विधूय</strong></p>
<p><strong>मद्-भक्ति-योगेन भजत्य् अथो माम् ॥</strong></p>
<p><strong>श्रीधर-स्वामी (भावार्थ-दीपिका) :</strong> अपि च भक्त्यैवात्म-शुद्धिर् नान्यत इति स-दृष्टान्तम् आह&mdash;यथेति । <strong>यथाग्निना ध्मातं</strong> तापितम् एव <strong>हेम</strong> सुवर्णम् अन्तर्-<strong>मलं जहाति,</strong> न क्षालनादिभिः । स्वं <strong>निजं रूपं च भजते</strong> । <strong>कर्मानुशयं</strong> कर्म-वासनाम् । <strong>मां भजते</strong> मद्-रूपताम् आपद्यते ॥२५॥</p>
<hr>
<p><strong>कैवल्य-दीपिका :</strong> भक्त्या सवासन-चित्त-शुद्धिर् इति । दृष्टान्तेन स्पष्टयति&mdash;<strong>यथा</strong> इति । <strong>ध्मातं</strong> तप्तम् । <strong>कर्मानुशयो</strong> लिङ्ग-देहम् । <strong>भक्ति-योगेन</strong> <strong>भजति</strong> इति भक्तिर् एव भजन-हेतुर् न फलाकाङ्क्षेत्य् उक्तम् । <strong>अथो</strong> शुद्ध्य्-अनन्तरम् ॥२५॥ [मु।फ। ६.५२]</p>
<hr>
<p><strong>सनातन-गोस्वामी :</strong> [ह।भ।वि। ११.५९७] भक्त्यैव सकल-मलापगमतो भगवत्-सङ्गमो नान्यथेति स-दृष्टान्तम् आह&mdash;यथेति । <strong>यथाग्निना ध्मातं</strong> तापितम् एव <strong>हेम</strong> सुवर्णम् अन्तर्-<strong>मलं जहाति</strong>, न क्षालनादिभिः । <strong>स्वं</strong> निजं <strong>रूपं च भजते</strong> । <strong>कर्मानुशयं</strong> कर्म-वासनाम् । <strong>मां भजते</strong> । मया सङ्गमम् आपद्यते ॥२५॥</p>
<hr>
<p><strong>जीव-गोस्वामी (क्रम-सन्दर्भः) :</strong> तया प्रीत्या तस्य महा-प्रेम्णः प्राप्ति-क्रमं स-दृष्टान्तम् आह&mdash;यथेति । तथा मद्-भक्ति-योगेन मत्-प्रीत्या कर्मानुशयं विधूय ततः शोधयित्वाथो कार्त्स्न्येन भजति&mdash;महा-प्रेमाविर्भावात् पूर्णां सेवा-पद्धतिं प्राप्नोतीत्य् अर्थः ॥२५॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> किं च, भक्त्यैवात्म-शुद्धिर् नान्यत एवेति स-दृष्टान्तम् आह&mdash;यथेति । यथाग्निना ध्मातं तापितम् एव हेम सुवर्णम् अन्तर्-मलं जहाति, न क्षालनादिभिः । स्वं निजं रूपं च भजते । तथैवात्मा जीवः कर्मानुशयं कर्म-वासनात्मकं मलं विधूयाथो मदीय-लोके मां भजति साक्षद् एव सेवते ॥२५॥</p>
<hr>
<p><strong>॥ ११.१४.२६ ॥</strong></p>
<p><strong>यथा यथात्मा परिमृज्यतेऽसौ</strong></p>
<p><strong>मत्-पुण्य-गाथा-श्रवणाभिधानैः ।</strong></p>
<p><strong>तथा तथा पश्यति वस्तु सूक्ष्मं</strong></p>
<p><strong>चक्षुर् यथैवाञ्जन-सम्प्रयुक्तम् ॥</strong></p>
<p><strong>श्रीधर-स्वामी (भावार्थ-दीपिका) :</strong> ननु ब्रह्मविद् आप्नोति परम् [तै।उ। २.१.१] तम् एव विदित्वातिमृत्युम् एति [श्वे।उ। ६.१५] इत्य्-आदि-श्रुतिभ्यो ज्ञानाद् एवाविद्या-निवृत्त्या त्वत्-प्राप्तिर् अवगम्यते । कुतो भक्ति-योगेन? इत्य् उच्यते । अत्राह&mdash;यथा यथेति । <strong>आत्मा</strong> चित्तं <strong>परिमृज्यते</strong> शोध्यते <strong>मत्-पुण्य-गाथानां श्रवणैर् अभिधानैश् च</strong> । भक्तिरेवावान्तर-व्यापारो ज्ञानं न पृथग् इत्य् अर्थम् ॥२६॥</p>
<hr>
<p><strong>जीव-गोस्वामी (क्रम-सन्दर्भः) :</strong> आदि-भजनम् आरभ्य क्रमं वदन् महा-प्रेम-पर्यन्ताविर्भावे पूर्ववन् निरपेक्षम् एव कारणम् आह&mdash;<strong>यथा यथेति</strong> । <strong>तत्त्वं सूक्ष्मं</strong> मदीय-स्वरूप-रूप-गुण-लीला-याथार्थ्यं <strong>पश्यति</strong> । तद्-दर्शन-क्रमातिशयेन महा-प्रेमाप्य् आविर्भवतीति भावः ॥२६॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> आदि-भजनम् आरभ्य केवलया भक्त्यैवात्म-शोधन-तारतम्येन श्रवण-कीर्तन-स्मरणादि-तारतम्यात् मन्-माधुर्यानुभव-तारतम्यं प्राप्नोतीत्य् आह&mdash;<strong>यथा यथेति</strong> । <strong>तत्त्व-सूक्ष्मं</strong> तत्त्वं मद्-रूप-लीलादि-स्वरूपं सूक्ष्मं तन्-माधुर्यानुभव-विशेषं तयोर् द्वन्द्वैक्यम् । यद् वा, सूक्ष्मं तत्त्वं पूर्व-निपाताभाव आर्षः । <strong>चक्षुर् यथेति</strong> प्रथमम् अन्धात् काणोऽप्य् उत्तमः[,]{दिर्=&ldquo;र्त्ल्&rdquo;} तस्मात् चक्षुष्मान्[,]{दिर्=&ldquo;र्त्ल्&rdquo;} चक्षुष्मतोऽपि सिद्धाञ्जन-रसाञ्जित-नेत्रः सूक्ष्मं पश्यति ॥२६॥</p>
<hr>
<p><strong>॥ ११.१४.२७ ॥</strong></p>
<p><strong>विषयान् ध्यायतश् चित्तं विषयेषु विषज्जते ।</strong><br>
माम् अनुस्मरतश् चित्तं मय्य् एव प्रविलीयते ॥**</p>
<p><strong>श्रीधर-स्वामी (भावार्थ-दीपिका) :</strong> किं च ज्ञानं नाम चित्तस्य मद्-आकार-परिणामः, स च मां भजतः स्वभावत एव भवति, न च यत्नान्तरम् अपेक्षत इति स-दृष्टान्तम् आह&mdash;विषयान् इति ॥२७॥</p>
<hr>
<p><strong>जीव-गोस्वामी (क्रम-सन्दर्भः) :</strong> तस्माद् भक्तिर् एवाभ्यसनीयेत्य् उपसंहरन्न् आह&mdash;विषयान् इति द्वाभ्याम् ॥२७॥<sup id="fnref:6"><a href="#fn:6" class="footnote-ref" role="doc-noteref">6</a></sup></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> तादृश-श्रवण-कीर्तन-स्मरणादि-निष्ठानां तद्-भक्तानां चित्तं त्वयि कीदृशं स्यात् ? इत्य् अत आह&mdash;विषयान् इति । विषय-ध्यानासक्तं चित्तं यथा विषय-माधुर्य-निमग्नं दृष्टं, तथैव मदीय-ध्यानासक्तं मन्-माधुर्य-मात्र-निमग्नं स्यात् ॥२७॥</p>
<hr>
<p><strong>॥ ११.१४.२८ ॥</strong></p>
<p><strong>तस्माद् असद्-अभिध्यानं यथा स्वप्न-मनोरथम् ।</strong><br>
हित्वा मयि समाधत्स्व मनो मद्-भाव-भावितम् ॥**</p>
<p><strong>श्रीधर-स्वामी (भावार्थ-दीपिका) :</strong> यस्माद् अन्य-साधनं तत्-फलं च स्वप्न-मनोरथवद् <strong>असद्-अभिध्यान</strong>-मात्रंतस्मात् तद् विहाय मय्य् एव मनः समाहितं कुर्व् इति प्रकरणार्थम् उपसंहरति&mdash;तस्माद् इति । मद्-भाव-भावितं मद्-भावेन भजनेनैव शोधितम् ॥२८॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> यस्माद् अन्यत् साधनं तत् फलं च स्वप्न-मनोरथवद् असद्-अभिध्यान-मात्रं, तस्मात् तद् विहाय केवलयैव भक्त्या,मय्य् एव मनः समाहितं कुर्व् इति प्रकरणार्थम् उपसंहरति&mdash;तस्माद् इति श्री-स्वामि-चरणाः । मद्-भावेन मद्-भावनयैव भाव-युक्ती-कृतम् ॥२८॥</p>
<hr>
<p><strong>॥ ११.१४.२९ ॥</strong></p>
<p><strong>स्त्रीणां स्त्री-सङ्गिनां सङ्गं त्यक्त्वा दूरत आत्म-वान् ।</strong><br>
क्षेमे विविक्त आसीनश् चिन्तयेन् माम् अतन्द्रितः ॥**</p>
<p><strong>मध्वाचार्यः (भागवत-तात्पर्यम्) :</strong></p>
<p>केशवे त्व् अन्यथा बुद्धिः सैव स्त्री सम्प्रकीर्तिता ।</p>
<blockquote>
<p>त्रिकाल-दुःखदत्वेन पुंसा सह निवासनात् ॥ &gt;
जुष्टत्वाद् योषिद् इत्य् उक्ता वननाद् वनितेति च । &gt;
प्रमाद-करणत्वात् तु प्रमदेति च गीयते ॥ &gt;
त्जजेत् तत्-सङ्गिनां सङ्गं बुभूषुः पुरुषः सदा । &gt;
न तादृशश् क्वचिद् दोषः पुरुषस्यास्खावहः ॥ &gt;
क्षुद्र-पापानिपापानि चोपपातक-पातके । &gt;
महा-पातक-नामानि सुमहा-पातकान्य् अपि ॥ &gt;
तथा स्वतिमहान्तीति पातकानि विदो विदुः । &gt;
पिपीलिकावद् आदीनि क्षुद्र-पापोदितानि च ॥ &gt;
पापम् अस्थिमतां हत्या फल-चौर्यादिर् एव वा । &gt;
परदारादिकं चापि ह्य् उपपातक-संज्ञितम् ॥ &gt;
पातकं शूद्र-हत्यादि ब्रह्म-हत्यादिकं महत् । &gt;
देवस्व-हरणादीनि सुमहान्ति विदो विदुः ॥ &gt;
देवावज्ञा सतां चैव ततोऽपि सुमहत्तरा । &gt;
महन्-महत्तरा तस्य अवज्ञा केशवे तु या ॥ &gt;
केशवस्य समोऽस्तीति केशवोऽहम् इत्य् अपि । &gt;
ब्रह्माद्याः केशवात्मानः श्रीर् वा त्रिगुण इत्य् अपि ॥ &gt;
मुक्तस्य तद्-भाव-मतिर् अरूपत्व-मतिस् तथा । &gt;
त्रिगुणात्मक-देहोऽस्याप्य् अस्तीत्य् अपि तु या मतिः ॥ &gt;
जन्म-मृत्य्-आदि-बुद्धिर् वा दुःख-ज्ञानादि-बोधनम् । &gt;
तस्यापि परतन्त्रत्व-विज्ञानं च तद्-उत्तमः ॥ &gt;
अस्तीति या मतिस् तस्य वशाद् अन्यस्य कस्यचित् । &gt;
अस्तीति भावनेत्य् आद्या अवज्ञा सम्प्रकीर्तिता ॥ इति धर्म-विवेके ॥ &gt;
अवजानन्ति मां मूढा मानुषीं तनुम् आश्रितम् । &gt;
परं भावम् अजानन्तो मम भूत-महेश्वरम् ॥ [गीता ९.११] इत्य्-आदि &gt; च ।</p></blockquote>
<p>बाध्यमानोऽपि मद्-भक्तः [भा।पु। ११.१४.१८] इत्य्-आदि च ।</p>
<blockquote>
<p>पर-दार-दृशिः प्रोक्ता क्षुद्र-पातक-संज्ञिता । &gt;
उपपातकं तद्-गतिश् च वर्ण-वाहेषु पातकम् ॥ &gt;
महा-पातक-संज्ञं तु पित्रादेर् दार-धर्षणम् । &gt;
दार-दृष्टि-स्वोत्तमानां मानुषाणां स्वभावतः ॥ &gt;
सुमहा-पातकं प्रोक्तं तद्-गतिः सुमहत्तरः । &gt;
ऋषि-दारेषु मनस्ये गतिर् एव ततोऽधिकः । &gt;
किम् उ विस्णोस् ततो योषित्-सङ्गस्य व्यत्यय-स्थितेः । &gt;
न समं पातकं क्वापि नहि स्व-स्त्र्य्-अभिगामिनः ॥ &gt;
अवज्ञाता माधवाद् एतस्मात् तं दूरतस् त्यजेत् । &gt;
मानुषेषु तु दुःखित्वं क्षुद्र- पाप-फलं स्मृतम् ॥ &gt;
पापात् तु वर्ण-बाह्यत्वं तिर्यग्-योनि-गतिस् तथा । &gt;
सहस्र-वर्ष-नरकं क्षुद्र-पातकजं फलम् ॥ &gt;
उपपातकतश् चापि नरकं युग-मात्रकम् । &gt;
चतुर्युगावसानं तु पातकस्य फलं स्मृतम् ॥ &gt;
महा-पातक-जन्यं च कल्पावधि-समीरितम् । &gt;
सुमहा-पातकाच् चापि यावद् ब्रह्म-लयो भवेत् ॥ &gt;
तत्-पराणां पातकाणां फलम् अन्धस् तमः स्मृतम् । &gt;
अधोऽधो दुःख-बहुलं विष्णु-दाराभिमर्षणात् ॥ &gt;
वधा अपि हि दारस्य धर्षणं कोप-कारणम् । &gt;
तस्माद् देवाः सदा वन्द्या अग्निवन् नाभिकामत ॥ इति धर्म-तत्त्वे &gt; ॥२९-३०॥</p></blockquote>
<hr>
<p><strong>श्रीधर-स्वामी (भावार्थ-दीपिका) :</strong> विशेषतो वात्स्यायनाद्य्-उक्त-काम-मार्गाः परित्याज्या इत्य् आह&mdash;स्त्रीणाम् इति । <strong>आत्मवान्</strong> धीरः सन् । <strong>क्षेमे</strong> निर्भये देशे । <strong>विविक्ते</strong> विजने ॥२९॥</p>
<hr>
<p><strong>जीव-गोस्वामी (क्रम-सन्दर्भः) :</strong> तत्र पूर्वां प्रक्रियाम् आह&mdash;स्त्रीणाम् इति ॥२९॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> विशेषतो वात्स्यायनाद्य्-उक्ताः काम-मार्गास् त्याज्या इत्य् आह&mdash;स्त्रीणाम् इति । यत आत्मवान् धृति-युक्तः, तेषां सङ्गे सति धृतिर् न तिष्ठेद् इति भावः । क्षेमे निर्भय-देशे । विविक्ते निर्जने ॥२९॥</p>
<hr>
<p><strong>॥ ११.१४.३० ॥</strong></p>
<p><strong>न तथास्य भवेत् क्लेशो बन्धश् चान्य-प्रसङ्गतः ।</strong><br>
योषित्-सङ्गाद् यथा पुंसो यथा तत्-सङ्गि-सङ्गतः ॥**</p>
<p><strong>श्रीधर-स्वामी (भावार्थ-दीपिका) :</strong> एतद् उपपादयति&mdash;न तथेति । अस्य पुंसो यथा तत्-सङ्गि-सङ्गतः क्लेशो भवेत् । यथा च बन्धो योषित्-सङ्गतस् तथान्य-प्रसङ्गतो न भवेद् इति ॥३०॥</p>
<hr>
<p><strong>जीव-गोस्वामी (क्रम-सन्दर्भः) :</strong> क्लेशो बन्धश् चेति उभाव् अपि उभयार् योज्यौ तत्-सङ्गि-सङ्गोऽपि ह्य् आदि-कारणम् इति ॥३०॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> यथा तत् सङ्गि-सङ्गत इति । योषित्-सङ्गि-सङ्ग-त्यागे भूयान् एव यत्नः कर्तव्यः । अतो योषित्-सङ्गे लज्जा स्वीया प्रतिष्ठा च बाधिकास्ति । तत्-सङ्गि-सङ्गे तु प्रायस् ते अपि न बाधिके, परं च योषित्-सङ्गी यथा तत्-कथाभिस् तस्याम् आसञ्जयति लज्जाभयादिकम् अपि त्याजयति, न तथा योषिद् अपीत्य् अत उत्तरत्र तन्-निर्देशः ॥३०॥</p>
<hr>
<p><strong>॥ ११.१४.३१ ॥</strong></p>
<p><strong>श्री-उद्धव उवाच&mdash;</strong></p>
<p><strong>यथा त्वाम् अरविन्दाक्ष यादृशं वा यद्-आत्मकम् ।</strong><br>
ध्यायेन् मुमुक्षुर् एतन् मे ध्यानं त्वं वक्तुम् अर्हसि ॥**</p>
<p><strong>श्रीधर-स्वामी (भावार्थ-दीपिका) :</strong> मां चिन्तयेद् इत्य् उक्तम् । तत्-प्रकारं पृच्छति&mdash;यथेति ध्यानाङ्ग-प्रश्नः, यादृशम् इति ध्येय-विशेषण-प्रश्नः । यद्-आत्मकम् इति यस्य तानि विशेषणानि तत्-स्वरूप-प्रश्नः । एतन् मे ध्यानं मे वक्तुम् अर्हसीति पाठः । तत्रायम् अर्थः&mdash;मुमुक्षुस् त्वं यथा ध्यायेत्, तन् मे वक्तुम् अर्हसीति जिज्ञासोः कथनाय । मे पुनर् एतत् त्वद्-दास्यम् एव पुरुषार्थः, न तु ध्यानेन कृत्यम् अस्तीति । तद् उक्तम्, त्वयोपभुक्त-स्रग्-गन्धः [भा।पु। ११.६.४६] इत्य्-आदि । &ldquo;त्वं वक्तुम् अर्हसि&rdquo; इति पाथः सुगमः ॥३१॥</p>
<hr>
<p><strong>जीव-गोस्वामी (क्रम-सन्दर्भः) :</strong> तत्र मुमुक्षूणां तत्-प्रकारं पृच्छति&mdash;यथेति । परार्थः प्रश्नः सर्वेषां मार्गाणां तारतम्य-ज्ञानेन स्व-मार्गोत्कर्ष-ज्ञानं भवतीति भावेन, यथाग्रे सिद्धीनाम् अपि एवम् अन्यत्रापि ॥३१॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> भक्तिं विना किम् अपि साध्यं न सिध्यतीति भगवद्-वाक्यान् निश्चित्य सर्वेषां मार्गाणां प्रकार-ज्ञानं विना स्व-मार्गोत्कर्ष-ज्ञानम् अतिसुखदं न भवतीति भावेन मोक्षाकाङ्क्षिणो ध्यान-भक्तेः प्रकारादीन् पृच्छति । यथेति तत्र प्रकार-प्रश्नः, यादृशम् इति ध्येय-विशेष-प्रश्नः, यद्-आत्मकम् इति ध्येय-स्वरूप-प्रश्नः । तत्र मे इत्य् अस्य पौनरुक्त्याद् एव व्याख्येयम् । यथा मुमुक्षुस् तां ध्यायेत् तन् मे वक्तुम् अर्हति ।</p>
<p>ननु मुमुक्षोर् ध्यानेन पृष्टेन तवैकान्तिक-भक्तस्य किम् ? तस्मात् यथा त्वाम् अहं ध्यायामि, तद्वद् इत्य् एवं पृच्छताम् इत्य् अत आह&mdash;मे मम तु एतद्-ध्यानम् इति संहत-पाणि-द्वयेन तस्य चरण-द्वयं दर्शयति । &ldquo;ध्यानं त्वं वक्तुम् अर्हसि&rdquo; इति पाठः सुगमः ॥३१॥</p>
<hr>
<p><strong>॥ ११.१४.३२ ॥</strong></p>
<p><strong>श्री-भगवान् उवाच&mdash;</strong></p>
<p><strong>सम आसन आसीनः सह-कायो यथा-सुखम् ।</strong><br>
हस्ताव् उत्सङ्ग आधाय स्व-नासाग्र-कृतेक्षणः ॥**</p>
<p><strong>श्रीधर-स्वामी (भावार्थ-दीपिका) :</strong> तत्र ध्यानाङ्गत्वेनासन-प्राणायाम-प्रकारम् आह&mdash;सम इति चतुर्भिः । समे नात्य्-उच्छ्रिते नाति-नीचे आसने कम्बलादौ समकायः सन् । यथासुखम् आसीन इति नास्ति स्वस्तिकादि-नियम इत्य् उक्तम् । नासाग्र-निरीक्षणं च चित्त-स्थैर्याय, अन्तर् लक्ष्योऽबहिर् दृष्टिः स्थिर-चित्तः सुसंयतः इति योग-शास्त्रोक्तेः ॥३२॥</p>
<hr>
<p><strong>जीव-गोस्वामी (क्रम-सन्दर्भः) :</strong> सम इति सार्धकम् । सुखम् आसीन इति तद्-अङ्ग-भूत-स्वस्तिकादिषु मध्ये एकं कुर्याद् इत्य् उक्तम् ॥३२॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> स्व-नासाग्र-कृतेक्षण इति चित्त-स्थैर्याय, अन्तर् लक्ष्योऽबहिर् दृष्टिः स्थिर-चित्तः सुसंयतः इति योग-शास्त्रोक्तेः ॥३२॥</p>
<hr>
<p><strong>॥ ११.१४.३३ ॥</strong></p>
<p><strong>प्राणस्य शोधयेन् मार्गं पूर-कुम्भक-रेचकैः ।</strong><br>
विपर्ययेणापि शनैर् अभ्यसेन् निर्जितेन्द्रियः ॥**</p>
<p><strong>श्रीधर-स्वामी (भावार्थ-दीपिका) :</strong> विपर्ययेण रेचक-पूरक-कुम्भक-क्रमेणापि । यद् वा, वामनाड्या पूरितं दक्षिणया त्यजेत् तया वा पूरितं वामयेत्य् एवं विपर्ययेण । यथोक्तं योगे&mdash;</p>
<blockquote>
<p>इडया पूरयेद् वायुं त्यजेत् पिङ्गलया ततः । &gt;
पिङ्गला-पूरितं वायुम् इडया च परित्यजेत् ॥ इति ।</p></blockquote>
<p>निर्जितेन्द्रिय इति प्रत्याहार उक्तः ॥३३॥</p>
<hr>
<p><strong>जीव-गोस्वामी (क्रम-सन्दर्भः) :</strong> विपर्ययेणेत्य् अर्धकम् । टीकायाम् इडयेत्य् आदि-वाक्ये च तद्-अनुरुपम् एवावृत्य योजना कार्या ॥३३॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> विपर्ययेण रेचक-पूरक-कुम्भक-क्रमेण ॥३३॥</p>
<hr>
<p><strong>॥ ११.१४.३४ ॥</strong></p>
<p><strong>हृद्य् अविच्छिन्नम् ॐ-कारं घण्टा-नादं बिसोर्ण-वत् ।</strong><br>
प्राणेनोदीर्य तत्राथ पुनः संवेशयेत् स्वरम् ॥**</p>
<p><strong>श्रीधर-स्वामी (भावार्थ-दीपिका) :</strong> प्राणायामो द्विविधः&mdash;स-गर्भोऽगर्भश् चेति । तत्र श्रेष्ठत्वात् प्रणव-गर्भम् आह&mdash;हृदीति द्वभ्याम् । मूलाधाराद् आरभ्याविच्छिन्नं सन्ततं घाण्टा-नाद-तुल्यम् ॐ-कारं हृदि संस्थितं प्राणेनोदीर्योर्ध्वं द्वादशान्त-पर्यन्तं नीत्वा । कथम् ? बिसोर्ण-वत् कमल-नाल-तन्तुवत् । तत्र मात्रातीते स्वरं पञ्चदशं बिन्दुं संवेशयेत् । अथ पुनर् इत्य् अस्य तं च बिन्दु-शिरस्कं कुर्याद् इत्य् अर्थः ।</p>
<p>यद् वा, मूलाधाराद् आरभ्य मूर्धान्त-पर्यन्तं बिस-तन्तुवत् सूक्ष्मम् अविच्छिन्नं सन्ततं हृदि मनसि प्राणेनोदीर्याभिव्यज्याथ पुनस् तत्र ओंकारे घण्टा-नाद-तुल्यं स्वरम् उदात्तं नादं स्थिरीकुर्याद् इति ॥३४॥</p>
<hr>
<p><strong>जीव-गोस्वामी (क्रम-सन्दर्भः) :</strong> हृदीति तैः तत्र द्वादशान्तं द्वादशाङ्गुल-पर्यन्तम् अनाहतम् इत्य् अर्थः । बिन्दु-शिरस्कम् इत्य् अत्र नाद-शिरस्कम् इत्य् एव वाच्यम् । पौनरुक्त्यात् नादस्य तद्-अङ्गत्वेनावश्य-वाच्यत्वाच् च ॥३४॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> हृदीति । मूलाधाराद् आरभ्य अविच्छिन्नं सन्ततं घाण्टा-नाद-तुल्यम् ओंकारं हृदि स्थितं प्राणेनोदीर्य ऊर्ध्वं द्वादशाङ्गुल-पर्यन्तं नीत्वा । कथम् ? बिसोर्ण-वत् कमल-नाल-तन्तुवत् । अथ पुनस् तत्र स्वरं नादं बिन्दुं वा संवेशयेत् स्थिरीकुर्यात् ॥३४॥</p>
<hr>
<p><strong>॥ ११.१४.३५ ॥</strong></p>
<p><strong>एवं प्रणव-संयुक्तं प्राणम् एव समभ्यसेत् ।</strong><br>
दश-कृत्वस् त्रि-षवणं मासाद् अर्वाग् जितानिलः ॥**</p>
<p><strong>मध्वाचार्यः (भागवत-तात्पर्यम्) :</strong></p>
<p>उपास्य-प्राणतोऽनुज्ञां हृदिस्थात् प्राप्य सेवतः ।</p>
<blockquote>
<p>अनुज्ञानन्तरं मासाद् वशे प्राणो भविष्यति ॥ &gt;
प्रसाद-भाक्त्वं सम्प्रोक्तं प्राण-विष्ण्वोर् जयस् त्व् इति । &gt;
नहि सर्व-विजेतारौ विजयौ केनचित् क्वचित् ॥ &gt;
अपेक्षितं फलं ये दीयते तज्-जितं त्व् इति । &gt;
यथा जिता वसुमती यथा मोक्ष-पदं जितम् ॥ इति प्रभञ्जने &gt; ॥३५॥</p></blockquote>
<hr>
<p><strong>श्रीधर-स्वामी (भावार्थ-दीपिका) :</strong> मासाद् अर्वाक् जितानिलो भवति ॥३५॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> मासाद् अर्वाक् मासाद् बहिर् एव ॥३५॥</p>
<hr>
<p><strong>॥ ११.१४.३६ ॥</strong></p>
<p><strong>हृत्-पुण्डरीकम् अन्तः-स्थम् ऊर्ध्व-नालम् अधो-मुखम् ।</strong><br>
ध्यात्वोर्ध्व-मुखम् उन्निद्रम् अष्ट-पत्रं स-कर्णिकम् ॥**</p>
<p><strong>श्रीधर-स्वामी (भावार्थ-दीपिका) :</strong> एवं ध्यानाङ्गम् उक्त्वा यादृशम् इत्य् अस्योत्तरं वक्तुं ध्येय-पीठम् आह&mdash;हृत्-पुण्डरीकम् इति सार्धेन । अन्तः-स्थं देहान्तर्-वर्ति । ऊर्ध्व-नालम् अधो-मुखं मुकुलितं च कदली-पुष्प-सङ्काशं यद् अस्ति, तद् विपरीतं ध्यात्वेत्य् अर्थः ॥३६॥</p>
<hr>
<p><strong>कैवल्य-दीपिका :</strong> अथ मध्याधिमात्रम् आह&mdash;<strong>हृद्</strong> इति । <strong>अन्तस्थं</strong> हृन्-मध्यस्थं स्वतोऽ<strong>धो-मुखम्</strong> । सद् अतितीक्ष्णेन प्रणवाग्रेण उच्चलनाद् <strong>ऊर्ध्व-मुखं</strong> <strong>ध्यात्वा</strong> इत्य् अर्थः । <strong>उन्निद्रम्</strong> उत्फुल्लम् <strong>अष्टौ</strong> भूम्य्-आदि-तत्त्वानि <strong>पत्राणि</strong> यस्य स तथा ॥३६॥ [मु।फ। २.३३]</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> हृत्-पुण्डरीकं मन एव कमलम् । तच् च बहिर् अपि यातीति व्यावर्तयति&mdash;अन्तःस्थं देहान्तर्वर्ति । ऊर्ध्व-नालम् अधो-मुखं मुकुलितं च कदली-पुष्प-सङ्काशं यद् अस्ति, तद् विपरीतं ध्यायेद् इत्य् अर्थः ॥३६॥</p>
<hr>
<p><strong>॥ ११.१४.३७ ॥</strong></p>
<p><strong>कर्णिकायां न्यसेत् सूर्य- सोमाग्नीन् उत्तरोत्तरम् ।</strong><br>
वह्नि-मध्ये स्मरेद् रूपं ममैतद् ध्यान-मङ्गलम् ॥**</p>
<p><strong>श्रीधर-स्वामी (भावार्थ-दीपिका) :</strong> न्यसेच् चिन्तयेत् । स-विशेषणं ध्यानम् आह&mdash;वह्नि-मध्य इति षड्भिः । ध्यान-मङ्गलं ध्यानस्य शुभं विषयम् ॥३७॥</p>
<hr>
<p><strong>कैवल्य-दीपिका : कर्णिकायां</strong> प्रणवं <strong>न्यसेद्</strong> ध्यायेत् सत्त्वादि-रूपाणि <strong>सूर्यादि</strong>-बिम्बानि <strong>उत्तरोत्तरं</strong> क्रमेण <strong>एतत्</strong> उक्तेषु अन्यतमं ध्यानेषु <strong>मङ्गलं</strong> स्वस्त्ययनम् ॥३७॥ [मु।फ। २.३४]</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> न्यसेत् सञ्चिन्तयेत् । ध्यान-मङ्गलं ध्यानस्य शुभं विषयम् ॥३७॥</p>
<hr>
<p><strong>॥ ११.१४.३८ ॥</strong></p>
<p><strong>समं प्रशान्तं सुमुखं दीर्घ-चारु-चतुर्-भुजम् ।</strong><br>
सुचारु-सुन्दर-ग्रीवं सुकपोलं शुचि-स्मितम् ॥**</p>
<p><strong>श्रीधर-स्वामी (भावार्थ-दीपिका) :</strong> समम् अनुरूपावयवम् । दीर्घाश् चारवश् चत्वारो भुजा यस्मिंस् तत् । सुचारु अति-रम्यम् ॥३८॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> समम् अनुरूपावयवम् । प्रशान्तम् अनुग्रम् ॥३८॥</p>
<hr>
<p><strong>॥ ११.१४.३९ ॥</strong></p>
<p><strong>समान-कर्ण-विन्यस्त-स्फुरन्-मकर-कुण्डलम् ।</strong><br>
हेमाम्बरं घन-श्यामं श्रीवत्स-श्री-निकेतनम् ॥**</p>
<p><strong>श्रीधर-स्वामी (भावार्थ-दीपिका) :</strong> समानयोः कर्णयोर् विन्यस्ते स्फुरती मकराकारे कुण्डले यस्मिंस् तत् । श्रीवत्स-श्रियोर् निकेतनं वक्षसि दक्षिण-वामतः । ताभ्यां युक्तम् इत्य् अर्थः ॥३९॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> श्रीवत्स-श्रियौ वक्षो-दक्षिण-वामस्थे नितरां केतने असाधारण-चिह्ने यस्य तम् ॥३९॥</p>
<hr>
<p><strong>॥ ११.१४.४० ॥</strong></p>
<p><strong>शङ्ख-चक्र-गदा-पद्म- वम-माला-विभूषितम् ।</strong><br>
नूपुरैर् विलसत्-पादं कौस्तुभ-प्रभया युतम् ॥**</p>
<p><em>न कतमेनापि व्याख्यातम् ।</em></p>
<hr>
<p><strong>॥ ११.१४.४१ ॥</strong></p>
<p><strong>द्युमत्-किरीट-कटक- कटि-सूत्राङ्गदायुतम् ।</strong></p>
<p><strong>सर्वाङ्ग-सुन्दरं हृद्यं प्रसाद-सुमुखेक्षणम् ।</strong><br>
सुकुमारम् अभिध्यायेत् सर्वाङ्गेषु मनो दधत् ॥**</p>
<p><strong>श्रीधर-स्वामी (भावार्थ-दीपिका) :</strong> द्युमद्भिः किरीटादिभिर् आ समन्ताद् युतम् अलङ्कृतम् । प्रसादेन शोभनं मुखम् ईक्षणं च यस्मिंस् तत् । सुकुमारम् अति-कोमलम् ॥४१॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> आयुतं समन्ताद् अलङ्कृतम् ॥४१॥</p>
<hr>
<p><strong>॥ ११.१४.४२ ॥</strong></p>
<p><strong>इन्द्रियाणीन्द्रियार्थेभ्यो मनसाकृष्य तन् मनः ।</strong><br>
बुद्ध्या सारथिना धीरः प्रणयेन् मयि सर्वतः ॥**</p>
<p><strong>मध्वाचार्यः (भागवत-तात्पर्यम्) :</strong> व्योमेति व्याप्त-शब्दः विशेषादु ततायत इति शब्द-निर्णये ।</p>
<p>व्योम्नि धारयेत् सर्वाङ्गेषु धारयेद् इत्य् अर्थः । तच् च धारणं त्यक्त्वा स्वत एव मनसस् तत्रैव समाहितत्वाद् अन्यत् किम् अपि न चिन्तयेत् ।</p>
<blockquote>
<p>यावत् समग्र-स्मरणम् अचलं केशवे भवेत् । &gt;
समग्रं चिन्तयेत् तावद् यदा तु विचलेत् ततः ॥ &gt;
प्रत्यङ्ग-धारणं कुर्यान् मनो यावत् समग्रगम् । &gt;
प्रत्यङ्गाभ्यासतो यावत् समग्रेषु स्थिरं मनः ॥ &gt;
तदा पुनः समग्रं तु धारयेत् यत्नतो बुधः । &gt;
यदा तु धारणोत्साहं विना तत्राचलं मनः ॥ &gt;
तिष्ठेत्य् उक्त्वा तद्-उद्योगं शङ्ख-चक्राम्बुजाङ्किते । &gt;
आरूढ-चेताः परमे शृङ्गाराद्य्-एक-धामनि ॥ &gt;
नैवान्यर्चितयेत् तस्मात् पूर्णानन्दाच् चतुर्भुजात् । &gt;
यतोऽन्य-स्मरणे तस्मान् मनश् चलति सुस्थिरम् ॥ &gt;
धारणार्थ-प्रयत्नेन तस्मात् तद् उभयं त्यजेत् । &gt;
यावत् स्वारूढ-चेताः स्याद् विष्णो रूपे चतुर्भुजे ॥ इति ध्यान-योगे &gt; ॥४२॥</p></blockquote>
<hr>
<p><strong>श्रीधर-स्वामी (भावार्थ-दीपिका) :</strong> स-विशेषणं ध्यानम् उपसंहरति&mdash;इन्द्रियाणीति । प्रकर्षेण नयेत् । सर्वतः सर्वाङ्ग-युक्ते ॥४२॥</p>
<hr>
<p><strong>कैवल्य-दीपिका :</strong> ध्यानम् उक्तं प्रत्याहारम् आह&mdash;<strong>इन्द्रियाणि</strong> इति । <strong>इन्द्रियाणि</strong> अश्वान् <strong>मनसा</strong> प्रग्रहेण <strong>धीरो</strong> विषयैर् अजितः । <strong>सर्वतः</strong> सर्वावयव-रूपे मयि ॥४२॥ [मु।फ। २.३५]</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> सान्द्र-ध्यानार्थं मनस एकाग्र-प्रकारम् आह&mdash;इन्द्रियाणि चक्षुर्-आदीनि । विषयेभ्यो रूपादिभ्यः सकाशात् मनसा आकृष्य मनस्य् एव प्रणयेत् । तन् मनो बुद्ध्या आकृष्य मयि सर्वतः सर्वाङ्ग-युक्ते प्रणयेत् प्रकर्षेण नयेत् ॥४२॥</p>
<hr>
<p><strong>॥ ११.१४.४३ ॥</strong></p>
<p><strong>तत् सर्व-व्यापकं चित्तम् आकृष्यैकत्र धारयेत् ।</strong><br>
नान्यानि चिन्तयेद् भूयः सुस्मितं भावयेन् मुखम् ॥**</p>
<p><strong>श्रीधर-स्वामी (भावार्थ-दीपिका) :</strong> यादृशम् इत्य् अस्योत्तरत्वेन स-विशेषणम् उक्त्वा यद् आत्मकम् इत्य् अस्योत्तरतया शनैर् विशेषण-त्यागेन ध्यानम् एव समाधि-पर्यन्तम् आह&mdash;तद् इति त्रिभिः । एकत्राङ्गे । अन्यान्य् अङ्गानि न चिन्तयेत् । एकत्रेति यद् उक्तं तद् एवाङ्गं दर्शयति&mdash;सुस्मितम् इति ॥४३॥</p>
<hr>
<p><strong>कैवल्य-दीपिका :</strong> धारणाम् आह&mdash;<strong>तद्</strong> इति । <strong>एकत्र</strong> चरणादौ । देश-बन्धश् चित्तस्य धारणा [यो।सू। ३.१] इति हि पातञ्जलम् । एवं प्राग्-उक्त-दिशा स्मितान्तं ध्यायेत् । <strong>सुस्मितम्</strong> इति हि विशेषणे तात्पर्यम् ॥४३॥ [मु।फ। २.३६]</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> सर्व-व्यापकं सर्वाङ्गेषु सञ्चरत् चित्तं आकृष्य एकत्र एकस्मिन्न् अङ्गे, त्द् एवाह&mdash;मुखम् इति ॥४३॥</p>
<hr>
<p><strong>॥ ११.१४.४४ ॥</strong></p>
<p><strong>तत्र लब्ध-पदं चित्तम् आकृष्य व्योम्नि धारयेत् ।</strong><br>
तच् च त्यक्त्वा मद्-आरोहो न किञ्चिद् अपि चिन्तयेत् ॥**</p>
<p><strong>श्रीधर-स्वामी (भावार्थ-दीपिका) :</strong> व्योम्नि सर्व-कारण-रूपे । तच् च कारणत्वम् अपि त्यक्त्वा मद्-आरोहो मयि शुद्धे ब्रह्मण्य् आरूढः सन् किञ्चिद् ध्यातृ-ध्येय-विभागम् अपि न चिन्तयेत् ॥४४॥</p>
<hr>
<p><strong>कैवल्य-दीपिका :</strong> धारणाम् आह&mdash;<strong>तद्</strong> इति । <strong>एकत्र</strong> चरणादौ । देश-बन्धश् चित्तस्य धारणा [यो।सू। ३.१] इति हि पातञ्जलम् । एवं प्राग्-उक्त-दिशा स्मितान्तं ध्यायेत् । <strong>सुस्मितम्</strong> इति हि विशेषणे तात्पर्यम् ॥४४॥ [मु।फ। २.३७]</p>
<hr>
<p><strong>जीव-गोस्वामी (क्रम-सन्दर्भः) :</strong> तत्र लब्ध-पदम् इत्य्-आदिकं मुमुक्षु-ध्यानत्वात् । यद् वा, तद्-अनन्तरं ब्रह्मानुसन्धानं माया-वृत्ति-लेशावशेष-लोपेच्छया तल्-लोपे च स्वतः श्री-भगवत्-स्फूर्तिर् भवतीति ब्रह्म-भूतः प्रसन्नात्मा [गीता १८.५४] इतिवत् ॥४४॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> लब्ध-पदं ततोऽन्यत्रागच्छत् तत्रैव स्थिरीभूतम् इत्य् अर्थः । ततश् च तत्र मुख-ध्यान एव लब्ध-पदं मुख-ध्यानम् अजहद् एवेत्य् अर्थः । आकृष्य देहेन्द्रियादिभ्यः पृथक्-कृत्य, न तु ध्यान-भक्तेर् अपि पृथक्-कृत्येत्य् अर्थः । व्योम्नि आकाशे धारयेत्, ततश् च तच् च चित्तम् अपि त्यक्त्वा मद्-आरोहो मयि ब्रह्मण्य् आरूढः सन् न किञ्चिद् अपि चिन्तयेत्, किन्तु भक्ति-कर्णिका-युक्तो जीवो ब्रह्मैवानुभवेद् इति भावः । भक्त्यार्द्रयार्पित-मना न पृथग् दिदृक्षेत् [भा।पु। ३.२८.३३] इति कपिल-देवोक्तेः कर्म-ज्ञानादि-त्यागस्येव ध्यान-भक्ति-त्यागेच्छायाश् च निषिद्धत्वात् ॥४४॥</p>
<hr>
<p><strong>॥ ११.१४.४५ ॥</strong></p>
<p><strong>एवं समाहित-मतिर् माम् एवात्मानम् आत्मनि ।</strong><br>
विचष्टे मयि सर्वात्मन् ज्योतिर् ज्योतिषि संयुतम् ॥**</p>
<p><strong>मध्वाचार्यः (भागवत-तात्पर्यम्) :</strong> परमात्मानं मां स्व-देहे पश्यन्ति । जीव-ज्योतिर्मयि संयुतं प्रपश्यन्ति ।</p>
<blockquote>
<p>समाधि-योगे सम्पूर्णे हृदि पश्यन्ति केशवम् । &gt;
जीवं तत्-प्रतिबिम्बं च तेनैव सह संस्थितम् ॥ &gt;
तद्-आधारं तद्-अन्तःस्थं तेनैव सदृशं तदा । &gt;
आनन्द-ज्ञान-शक्त्याद्यैः सदा तद्-अवरं गुणैः । &gt;
जीवन्-मुक्तौ च मुक्तौ वा सततं तद्-वशे स्थितम् ॥ इति ॥४५॥</p></blockquote>
<hr>
<p><strong>श्रीधर-स्वामी (भावार्थ-दीपिका) :</strong> माम् एवात्मनि विचष्टे आत्मानं च सर्वात्मनि मयि संयुतं विचष्टे । ज्योतिर् ज्योतिषि संयुक्तम् इवेत्य् अन्वयः ॥४५॥</p>
<hr>
<p><strong>कैवल्य-दीपिका :</strong> तस्य फलम् आह&mdash;<strong>एवम्</strong> इति । <strong>एवं</strong> सप्तभिर् अङ्गैः <strong>समाधिं</strong> प्राप्ता <strong>मतिर्</strong> यस्य स तथा । <strong>माम् आत्मानं</strong> जीवम् । <strong>मय्य्</strong> आत्मनि परमात्मनि <strong>सर्वात्मनि</strong> सर्वात्मके <strong>विचष्टे</strong> विशेषात् पश्यति । मां मयीति जीव-परयोर् अभेदे उक्ते । <strong>ज्योतिर्</strong> इति दृष्टान्तः । यथा प्रतिबिम्ब-भूतं ज्योतिर्-उपाध्य्-उपरमे बिम्बी स्यात् तथेत्य् अर्थः । अत्रापि फलोक्तिः प्राग्वत् ॥४५॥ [मु।फ। २.३८]</p>
<hr>
<p><strong>जीव-गोस्वामी (क्रम-सन्दर्भः) :</strong> ज्योतिः किरणं ज्योतिषि किरण-मालिनीव संयुतं नित्याश्रितम् इत्य् अन्वयः॥४५॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> किन्तु ध्यानमयी भवेद् इत्य् आह&mdash;एवम् इति । समाहिता समाधि-युक्ता मतिर् यस्य सः । माम् एव ब्रह्म आत्मनि जीवात्मनि विचष्टे, आत्मानं च सर्वात्मनि मयि संयतं विचष्टे । ज्योतिर् ज्योतिषि संयुक्तम् इति ब्रह्म-जीवयोर् अप्राकृत-स्वीय-पूर्ण-ज्योतिः-कणत्वं ज्ञापितम् ॥४५॥</p>
<hr>
<p><strong>॥ ११.१४.४६ ॥</strong></p>
<p><strong>ध्यानेनेत्थं सुतीव्रेण युञ्जतो योगिनो मनः ।</strong><br>
संयास्यत्य् आशु निर्वाणं द्रव्य-ज्ञान-क्रिया-भ्रमः ॥**</p>
<p><strong>मध्वाचार्यः (भागवत-तात्पर्यम्) :</strong> तत्-प्रतिपत्तौ द्रव्य-ज्ञान-क्रिया-विषये भ्रम-रूपं मनो-लयं याति ॥४६॥</p>
<hr>
<p><strong>श्रीधर-स्वामी (भावार्थ-दीपिका) :</strong> एवं-भूत-समाधि-पर्यन्त-ध्यानस्य फलम् आह&mdash;ध्यानेनेति । मनो युञ्जतः समादधतः । द्रव्य-ज्ञान-क्रिया-भ्रमोऽधिभूताधिदैवाध्यात्म-रूपो दृश्य-द्रष्टृ-दर्शन-रूपो वा भ्रमो निर्वाणं शान्तिं सम्यग् यास्यतीति ॥४६॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> एवं-भूत-समाधि-पर्यन्त-ध्यानस्य फलम् आह&mdash;ध्यानेनेति । युञ्जतः समादधतः । द्रव्य-ज्ञान-क्रियासु अधिभूताधिदैवाध्यात्मसु भ्रमः अध्यास-रूपः निर्वाणं शान्तिं सम्यग् याति यास्यतीति ॥४६॥</p>
<p>इति सारार्थ-दर्शिन्यां हर्षिण्यां भक्त-चेतसाम् ।</p>
<p>एकादशे चतुर्दशः सङ्गतः सङ्गतः सताम् ॥*॥</p>
<p>———————————————————————————————————————</p>
<blockquote>
<p>इति श्रीमद्-भागवते महा-पुराणे ब्रह्म-सूत्र-भाष्ये पारमहंस्यं &gt; संहितायां वैयासिक्यां एकादश-स्कन्धे &gt;
श्री-भगवद्-उद्धव-संवादे भक्ति-योग-माहात्म्यं नाम &gt;
चतुर्दशोऽध्यायः ।</p></blockquote>
<p>॥ ११.१४ ॥</p>
<hr>
<div class="footnotes" role="doc-endnotes">
<hr>
<ol>
<li id="fn:1">
<p>सुख-मय्यः&#160;<a href="#fnref:1" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:2">
<p>साङ्ख्य-शास्त्रोक्त-प्रकृतेः सत्त्वाद् वा पुरुषो भिन्नः पुरुषात्
प्रकृति-भिन्नावित्य् एवं-रूपो मोक्षोपायः सत्त्व-पुरुषान्यता-ख्यातिर्
ज्ञानम् इति ॥&#160;<a href="#fnref:2" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:3">
<p>तपः स्वाध्ययेश्वर-प्रणिधानानि नियमाः इत्य् अत्र सूत्रे
व्याख्यातं&mdash;स्वाध्यायः प्रणवादि-पवित्राणां मन्त्राणां जपः इति&#160;<a href="#fnref:3" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:4">
<p>साङ्ख्य-शास्त्रोक्त-प्रक्åतेः सत्त्वाद् वा पुरुषो भिन्नः पुरुषात्
प्रक्åति-भिन्नावित्य् एवं-रूपो मोक्षोपायः सत्त्व-पुरुषान्यता-ख्यातिर्
ज्ञानम् इति ॥&#160;<a href="#fnref:4" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:5">
<p>तपः स्वाध्ययेश्वर-प्रणिधानानि नियमाः इत्य् अत्र सूत्रे
व्याख्यातं&mdash;स्वाध्यायः प्रणवादि-पवित्राणां मन्त्राणां जपः इति&#160;<a href="#fnref:5" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:6">
<p>भक्ति-सन्दर्भे २७८-परिच्छेदे पञ्च-विध-स्मरणेषु द्वितीयाया
धारणाया उदाहरणम् अयं श्लोकः ।&#160;<a href="#fnref:6" class="footnote-backref" role="doc-backlink">&#x21a9;&#xfe0e;</a></p>
</li>
</ol>
</div>

  </div>
</article>


        

        



    <aside class="card border noPrint" id="section-tree-item-bhAgavatam_gauDIya-prastutiH_11_14_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/purANam_vaiShNavam/bhAgavatam/gauDIya-prastutiH/11/14/">१४ </a>
            <a data-toggle="collapse" href="#section-tree-item-body-bhAgavatam_gauDIya-prastutiH_11_14_md" role="button" aria-expanded="false" aria-controls="section-tree-item-body-bhAgavatam_gauDIya-prastutiH_11_14_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-bhAgavatam_gauDIya-prastutiH_11_14_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: १४</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/purANam_vaiShNavam/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/purANam_vaiShNavam/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/purANam_vaiShNavam/actions/workflows/build.yml"><img src="https://github.com/vishvAsa/purANam_vaiShNavam/actions/workflows/build.yml/badge.svg"> Built </a> on 2025 Aug 25 05:46:07 UTC. (<a href="http://google.com/search?q=05%3a46%3a07%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
