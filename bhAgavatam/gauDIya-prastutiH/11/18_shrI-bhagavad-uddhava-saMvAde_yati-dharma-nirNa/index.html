<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>पुराणे विश्वासटिप्पन्यः  | १८ श्री-भगवद्-उद्धव-संवादे यति-धर्म-निर्णयः</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/purANam_vaiShNavam/bhAgavatam/gauDIya-prastutiH/11/18_shrI-bhagavad-uddhava-saMvAde_yati-dharma-nirNa/" rel="alternate" type="application/rss+xml" title="पुराणे विश्वासटिप्पन्यः" />
    <link href="/purANam_vaiShNavam/bhAgavatam/gauDIya-prastutiH/11/18_shrI-bhagavad-uddhava-saMvAde_yati-dharma-nirNa/" rel="feed" type="application/rss+xml" title="पुराणे विश्वासटिप्पन्यः" />

    <meta property="og:url" content="https://vishvAsa.github.io/purANam_vaiShNavam/bhAgavatam/gauDIya-prastutiH/11/18_shrI-bhagavad-uddhava-saMvAde_yati-dharma-nirNa/">
  <meta property="og:site_name" content="पुराणे विश्वासटिप्पन्यः">
  <meta property="og:title" content="१८ श्री-भगवद्-उद्धव-संवादे यति-धर्म-निर्णयः">
  <meta property="og:description" content="॥ ११.१८.१ ॥
श्री-भगवान् उवाच—
वनं विविक्षुः पुत्रेषु भार्यां न्यस्य सहैव वा ।
वन एव वसेच् छान्तस् तृतीयं भागम् आयुषः ॥**
श्रीधर-स्वामी (भावार्थ-दीपिका) :
अष्टादशेऽवदद् धर्मं वन-स्थ-यति-गोचरम् ।
अधिकार-विशेषेण विशेषं चापि तद् गतम् ॥
क्रम-प्राप्तान् वन-स्थ-धर्मान् आह—वनम् इति । आयुषस् तृतीयं भागं पञ्च-सप्तति-वर्ष-पर्यन्तम् । ततः परं क्षीणेन्द्रियस्येषद् विरागेऽपि सन्न्यासाधिकारः स्याद् इति भावः ॥१॥
जीव-गोस्वामी (क्रम-सन्दर्भः) : न व्याख्यातम्।
विश्वनाथ-चक्रवर्ती (सारार्थ-दर्शिणी) :
अष्टादशेऽब्रवीद् धर्मं वनस्थ-न्यासिनोः क्रमात् ।
भक्तस्यानाश्रमित्वं च धर्मं साधारणं तथा ॥
क्रम-प्राप्तान् वनस्थ-धर्मान् आह—वनम् इति । आयुषस् तृतीयं भागं पञ्च-सप्तति-वर्ष-पर्यन्तम् । ततः परं सन्न्यासेऽधिकारः ॥१॥">
  <meta property="og:locale" content="en_us">
  <meta property="og:type" content="article">
    <meta property="article:section" content="bhagavatam">

  <meta itemprop="name" content="१८ श्री-भगवद्-उद्धव-संवादे यति-धर्म-निर्णयः">
  <meta itemprop="description" content="॥ ११.१८.१ ॥
श्री-भगवान् उवाच—
वनं विविक्षुः पुत्रेषु भार्यां न्यस्य सहैव वा ।
वन एव वसेच् छान्तस् तृतीयं भागम् आयुषः ॥**
श्रीधर-स्वामी (भावार्थ-दीपिका) :
अष्टादशेऽवदद् धर्मं वन-स्थ-यति-गोचरम् ।
अधिकार-विशेषेण विशेषं चापि तद् गतम् ॥
क्रम-प्राप्तान् वन-स्थ-धर्मान् आह—वनम् इति । आयुषस् तृतीयं भागं पञ्च-सप्तति-वर्ष-पर्यन्तम् । ततः परं क्षीणेन्द्रियस्येषद् विरागेऽपि सन्न्यासाधिकारः स्याद् इति भावः ॥१॥
जीव-गोस्वामी (क्रम-सन्दर्भः) : न व्याख्यातम्।
विश्वनाथ-चक्रवर्ती (सारार्थ-दर्शिणी) :
अष्टादशेऽब्रवीद् धर्मं वनस्थ-न्यासिनोः क्रमात् ।
भक्तस्यानाश्रमित्वं च धर्मं साधारणं तथा ॥
क्रम-प्राप्तान् वनस्थ-धर्मान् आह—वनम् इति । आयुषस् तृतीयं भागं पञ्च-सप्तति-वर्ष-पर्यन्तम् । ततः परं सन्न्यासेऽधिकारः ॥१॥">
  <meta itemprop="wordCount" content="3711">
  <meta name="twitter:card" content="summary">
  <meta name="twitter:title" content="१८ श्री-भगवद्-उद्धव-संवादे यति-धर्म-निर्णयः">
  <meta name="twitter:description" content="॥ ११.१८.१ ॥
श्री-भगवान् उवाच—
वनं विविक्षुः पुत्रेषु भार्यां न्यस्य सहैव वा ।
वन एव वसेच् छान्तस् तृतीयं भागम् आयुषः ॥**
श्रीधर-स्वामी (भावार्थ-दीपिका) :
अष्टादशेऽवदद् धर्मं वन-स्थ-यति-गोचरम् ।
अधिकार-विशेषेण विशेषं चापि तद् गतम् ॥
क्रम-प्राप्तान् वन-स्थ-धर्मान् आह—वनम् इति । आयुषस् तृतीयं भागं पञ्च-सप्तति-वर्ष-पर्यन्तम् । ततः परं क्षीणेन्द्रियस्येषद् विरागेऽपि सन्न्यासाधिकारः स्याद् इति भावः ॥१॥
जीव-गोस्वामी (क्रम-सन्दर्भः) : न व्याख्यातम्।
विश्वनाथ-चक्रवर्ती (सारार्थ-दर्शिणी) :
अष्टादशेऽब्रवीद् धर्मं वनस्थ-न्यासिनोः क्रमात् ।
भक्तस्यानाश्रमित्वं च धर्मं साधारणं तथा ॥
क्रम-प्राप्तान् वनस्थ-धर्मान् आह—वनम् इति । आयुषस् तृतीयं भागं पञ्च-सप्तति-वर्ष-पर्यन्तम् । ततः परं सन्न्यासेऽधिकारः ॥१॥">
<script type="text/javascript">
    
    let baseURL = "https:\/\/vishvAsa.github.io\/purANam_vaiShNavam\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/purANam_vaiShNavam\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/purANam_vaiShNavam\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/purANam_vaiShNavam\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/purANam_vaiShNavam\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvya\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/purANam_vaiShNavam\/bhAgavatam\/gauDIya-prastutiH\/11\/18_shrI-bhagavad-uddhava-saMvAde_yati-dharma-nirNa\/".replace(basePath, "/");
  pageVars.pageParams = {};
  pageVars.pageSource = "bhAgavatam\/gauDIya-prastutiH\/11\/18_shrI-bhagavad-uddhava-saMvAde_yati-dharma-nirNa.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/purANam_vaiShNavam/webpack_dist/uiLib-bundle.js"></script>







    <link rel="stylesheet" href="/purANam_vaiShNavam/webpack_dist/uiLib.css">
<link rel="stylesheet" href="/purANam_vaiShNavam/css/uiLibPrint.css" media="print" >
<link rel="stylesheet" href="/purANam_vaiShNavam/css/fonts.css" >
<link rel="stylesheet" href="/purANam_vaiShNavam/css/@fortawesome/fontawesome-free/css/solid.min.css">

<link rel="stylesheet" href="/purANam_vaiShNavam/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/18_shrI-bhagavad-uddhava-saMvAde_yati-dharma-nirNa/" />
<link rel="alternate" hreflang="sa-Deva" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/18_shrI-bhagavad-uddhava-saMvAde_yati-dharma-nirNa/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/18_shrI-bhagavad-uddhava-saMvAde_yati-dharma-nirNa/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/18_shrI-bhagavad-uddhava-saMvAde_yati-dharma-nirNa/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/18_shrI-bhagavad-uddhava-saMvAde_yati-dharma-nirNa/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/18_shrI-bhagavad-uddhava-saMvAde_yati-dharma-nirNa/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/18_shrI-bhagavad-uddhava-saMvAde_yati-dharma-nirNa/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/18_shrI-bhagavad-uddhava-saMvAde_yati-dharma-nirNa/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/18_shrI-bhagavad-uddhava-saMvAde_yati-dharma-nirNa/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/18_shrI-bhagavad-uddhava-saMvAde_yati-dharma-nirNa/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/18_shrI-bhagavad-uddhava-saMvAde_yati-dharma-nirNa/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/18_shrI-bhagavad-uddhava-saMvAde_yati-dharma-nirNa/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/18_shrI-bhagavad-uddhava-saMvAde_yati-dharma-nirNa/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/18_shrI-bhagavad-uddhava-saMvAde_yati-dharma-nirNa/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/18_shrI-bhagavad-uddhava-saMvAde_yati-dharma-nirNa/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/18_shrI-bhagavad-uddhava-saMvAde_yati-dharma-nirNa/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/18_shrI-bhagavad-uddhava-saMvAde_yati-dharma-nirNa/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/18_shrI-bhagavad-uddhava-saMvAde_yati-dharma-nirNa/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/18_shrI-bhagavad-uddhava-saMvAde_yati-dharma-nirNa/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/18_shrI-bhagavad-uddhava-saMvAde_yati-dharma-nirNa/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/18_shrI-bhagavad-uddhava-saMvAde_yati-dharma-nirNa/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/18_shrI-bhagavad-uddhava-saMvAde_yati-dharma-nirNa/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/18_shrI-bhagavad-uddhava-saMvAde_yati-dharma-nirNa/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/18_shrI-bhagavad-uddhava-saMvAde_yati-dharma-nirNa/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/18_shrI-bhagavad-uddhava-saMvAde_yati-dharma-nirNa/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/18_shrI-bhagavad-uddhava-saMvAde_yati-dharma-nirNa/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/18_shrI-bhagavad-uddhava-saMvAde_yati-dharma-nirNa/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/18_shrI-bhagavad-uddhava-saMvAde_yati-dharma-nirNa/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/18_shrI-bhagavad-uddhava-saMvAde_yati-dharma-nirNa/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/18_shrI-bhagavad-uddhava-saMvAde_yati-dharma-nirNa/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/18_shrI-bhagavad-uddhava-saMvAde_yati-dharma-nirNa/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/18_shrI-bhagavad-uddhava-saMvAde_yati-dharma-nirNa/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/18_shrI-bhagavad-uddhava-saMvAde_yati-dharma-nirNa/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/18_shrI-bhagavad-uddhava-saMvAde_yati-dharma-nirNa/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/18_shrI-bhagavad-uddhava-saMvAde_yati-dharma-nirNa/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/18_shrI-bhagavad-uddhava-saMvAde_yati-dharma-nirNa/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/18_shrI-bhagavad-uddhava-saMvAde_yati-dharma-nirNa/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/18_shrI-bhagavad-uddhava-saMvAde_yati-dharma-nirNa/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/18_shrI-bhagavad-uddhava-saMvAde_yati-dharma-nirNa/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/18_shrI-bhagavad-uddhava-saMvAde_yati-dharma-nirNa/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/18_shrI-bhagavad-uddhava-saMvAde_yati-dharma-nirNa/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/18_shrI-bhagavad-uddhava-saMvAde_yati-dharma-nirNa/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/18_shrI-bhagavad-uddhava-saMvAde_yati-dharma-nirNa/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/18_shrI-bhagavad-uddhava-saMvAde_yati-dharma-nirNa/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/18_shrI-bhagavad-uddhava-saMvAde_yati-dharma-nirNa/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">पुराणे विश्वासटिप्पन्यः <br/> १८ श्री-भगवद्-उद्धव-संवादे यति-धर्म-निर्णयः</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/purANam_vaiShNavam/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="१८ श्री-भगवद्-उद्धव-संवादे यति-धर्म-निर्णयः">१८ श्री-भगवद्-उद्धव-संवादे यति-धर्म-निर्णयः</h1>
    
    <a id="editLink" class="btn btn-primary noPrint"  href="https://github.com/vishvAsa/purANam_vaiShNavam/edit/content/bhAgavatam/gauDIya-prastutiH/11/18_shrI-bhagavad-uddhava-saMvAde_yati-dharma-nirNa.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <p><strong>॥ ११.१८.१ ॥</strong></p>
<p><strong>श्री-भगवान् उवाच&mdash;</strong></p>
<p><strong>वनं विविक्षुः पुत्रेषु भार्यां न्यस्य सहैव वा ।</strong><br>
वन एव वसेच् छान्तस् तृतीयं भागम् आयुषः ॥**</p>
<p><strong>श्रीधर-स्वामी (भावार्थ-दीपिका) :</strong></p>
<p>अष्टादशेऽवदद् धर्मं वन-स्थ-यति-गोचरम् ।</p>
<p>अधिकार-विशेषेण विशेषं चापि तद् गतम् ॥</p>
<p>क्रम-प्राप्तान् वन-स्थ-धर्मान् आह&mdash;वनम् इति । आयुषस् तृतीयं भागं पञ्च-सप्तति-वर्ष-पर्यन्तम् । ततः परं क्षीणेन्द्रियस्येषद् विरागेऽपि सन्न्यासाधिकारः स्याद् इति भावः ॥१॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong></p>
<p>अष्टादशेऽब्रवीद् धर्मं वनस्थ-न्यासिनोः क्रमात् ।</p>
<p>भक्तस्यानाश्रमित्वं च धर्मं साधारणं तथा ॥</p>
<p>क्रम-प्राप्तान् वनस्थ-धर्मान् आह&mdash;वनम् इति । आयुषस् तृतीयं भागं पञ्च-सप्तति-वर्ष-पर्यन्तम् । ततः परं सन्न्यासेऽधिकारः ॥१॥</p>
<p>———————————————————————————————————————</p>
<p><strong>॥ ११.१८.२ ॥</strong></p>
<p><strong>कन्द-मूल-फलैर् वन्यैर् मेध्यैर् वृत्तिं प्रकल्पयेत् ।</strong><br>
वसीत वल्कलं वासस् तृण-पर्णाजिनानि वा ॥**</p>
<p><strong>श्रीधर-स्वामी (भावार्थ-दीपिका), विश्वनाथ-चक्रवर्ती (सारार्थ-दर्शिणी) :</strong> वसीत परिदधीत् ॥२॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<p><strong>विवृतिः :</strong> अत्र मनु-संहितायाम् अयं श्लोको विचार्यः&mdash;</p>
<blockquote>
<p>वर्जयेन् मधु-मांसं च भौमानि कनकानि च । &gt;
भूष् तृणं शिग्रुकं चैव श्लेष्मान्तक-फलानि च ॥ [६.१४] इति &gt; ॥</p></blockquote>
<p>———————————————————————————————————————</p>
<p><strong>॥ ११.१८.३ ॥</strong></p>
<p><strong>केश-रोम-नख-श्मश्रु- मलानि बिभृयाद् दतः ।</strong><br>
न धावेद् अप्सु मज्जेत त्रि-कालं स्थण्डिले-शयः ॥**</p>
<p><strong>श्रीधर-स्वामी (भावार्थ-दीपिका) :</strong> दतो दन्तान् न धवेन् न शोधयेत् । त्रि-कालम् अप्सु मज्जेत मुसल-वत् स्नायात् । स्थण्डि-लेशयो भूमि-शायी ॥३॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> दतो दन्तान् न धवेन् न शोधयेत् । त्रि-कालम् अप्सु मज्जेत मुसल-वत् स्नायात् ॥३॥</p>
<p>———————————————————————————————————————</p>
<p><strong>॥ ११.१८.४ ॥</strong></p>
<p><strong>ग्रीष्मे तप्येत पञ्चाग्नीन् वर्षाव् आसार-षाड् जले ।</strong><br>
आ-कण्ठ-मग्नः शिशिर एवं वृत्तस् तपश् चरेत् ॥**</p>
<p><strong>श्रीधर-स्वामी (भावार्थ-दीपिका) :</strong> तप्येत पञ्चाग्नीन् सूर्येण सह चतुर्-दिशम् अग्नीन् निधायात्मानं तापयेद् इत्य् अर्थः । आसार-षाट् आसारं धारासंपातं सहत इति तथा अभ्रावकाशं नाम व्रतं चरेत् । जले आ-कण्ठ-मग्नः उदक-वासं नाम व्रतं चरेत् ॥४॥</p>
<hr>
<p><strong>जीव-गोस्वामी (क्रम-सन्दर्भः), विश्वनाथ-चक्रवर्ती (सारार्थ-दर्शिणी) :</strong> <em>न व्याख्यातम्।</em></p>
<p>———————————————————————————————————————</p>
<p><strong>॥ ११.१८.५ ॥</strong></p>
<p><strong>अग्नि-पक्वं समश्नीयात् काल-पक्वम् अथापि वा ।</strong><br>
उलूखलाश्म-कुट्टो वा दन्तोलूखल एव वा ॥**</p>
<p><strong>श्रीधर-स्वामी (भावार्थ-दीपिका) :</strong> उलूखलेन वाश्मना वा कुट्टयति खण्डयतीति तथा । दन्ता एवोलूखलं यस्य स तथा ॥५॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> उलूखलेनाश्मना वा कुट्टयति खण्डयतीति स दन्ता एवोलूखलं यस्य सः ॥५॥</p>
<p>———————————————————————————————————————</p>
<p><strong>॥ ११.१८.६ ॥</strong></p>
<p><strong>स्वयं सञ्चिनुयात् सर्वम् आत्मनो वृत्ति-कारणम् ।</strong><br>
देश-काल-बलाभिज्ञो नाददीतान्यदाहृतम् ॥**</p>
<p><strong>श्रीधर-स्वामी (भावार्थ-दीपिका) :</strong> सञ्चिनुयाद् आहरेत् । अन्यदा कालान्तरे आहृतं कालान्तरे नाददीत । लब्धे नवे नवेऽन्नाद्ये पुराणं तु परित्यजेतिति नारदोक्तेः ॥६॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> वृत्ति-कारणं जीविका-हेतुं फल-पुष्पादि अन्यदा कालान्तरे आहृतं कालान्तरे नाददीत, किन्तु देश-काल-बलाभिज्ञ इति कष्टे द्शे आपत्-काले च अतिदौर्बल्ये च नायं नियमः ॥६॥</p>
<p><strong>विवृतिः :</strong> मानवे&mdash;</p>
<blockquote>
<p>त्यजेद् आश्वयुजे मासि मुन्य्-अन्नं पूर्व-सञ्चितम् । &gt;
जीर्णानि चैव वासांसि शाक-मूल-फलानि च ॥ [६.१५] इति ।</p></blockquote>
<p>———————————————————————————————————————</p>
<p><strong>॥ ११.१८.७ ॥</strong></p>
<p><strong>वन्यैश् चरु-पुरोडाशैर् निर्वपेत् काल-चोदितान् ।</strong><br>
न तु श्रौतेन पशुना मां यजेत वनाश्रमी ॥**</p>
<p><strong>श्रीधर-स्वामी (भावार्थ-दीपिका), विश्वनाथ-चक्रवर्ती (सारार्थ-दर्शिणी) :</strong> काल-चोदितान् आग्रयणादीन् ॥७॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<p>———————————————————————————————————————</p>
<p><strong>॥ ११.१८.८ ॥</strong></p>
<p><strong>अग्निहोत्रं च दर्शश् च पौर्णमासश् च पूर्ववत् ।</strong><br>
चातुर्मास्यानि च मुनेर् आम्नातानि च नैगमः ॥**</p>
<p><strong>श्रीधर-स्वामी (भावार्थ-दीपिका) :</strong> किं च, अग्निहोत्रम् इति । मुनेश् च । नैगमैर् वेद-वादिभिः ॥८॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> मुनेर्वनस्थस्य नैगमैर् वेदज्ञैर् आम्नातानि विहितानि ॥८॥</p>
<p>———————————————————————————————————————</p>
<p><strong>॥ ११.१८.९ ॥</strong></p>
<p><strong>एवं चीर्णेन तपसा मुनिर् धमनि-सन्ततः ।</strong><br>
मां तपो-मयम् आराध्य ऋषि-लोकाद् उपैति माम् ॥**</p>
<p><strong>श्रीधर-स्वामी (भावार्थ-दीपिका) :</strong> अस्य निष्कामस्य फलम् आह&mdash;एवम् इति । धमनीभिः शिराभिः सन्ततो व्यप्तः । यावज् जीवं कृतेन तपसा शुष्क-मांस इत्य् अर्थः । ऋषि-लोकान् महर्-लोकादि-क्रमेण । अयं भावः&mdash;अन्तः-करण-शुद्धि-भक्ति-द्वारात्रैव तावन् मुच्येत । प्रतिबन्धक-बाहुल्ये त्व् अनेन क्रमेण मुच्यत इति ॥९॥</p>
<hr>
<p><strong>जीव-गोस्वामी (क्रम-सन्दर्भः) :</strong> एवम् इति । टीकायां निष्कामस्येति भगवद्-आराधना-मात्र-कामस्येत्यर्थः । अन्तःकरणेत्यादौ यदि तया मत्-तोषण्या तपस्ययान्तः-करण-शुद्धि-भक्ती स्यातां । तदात्रैव वानप्रस्थत्वे मुच्यते । यदि तु प्रतिबन्धक-बाहुल्यं स्यात्, तर्हि क्रमेणैव मुच्यत इति मां तपोमयमाराध्येति तपसैवाराध्येत्यर्थः । अतः शुद्ध-भक्त्य्-अभावात् क्रमेणैव मां प्राप्नोतीति भावः ॥९॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> ऋषि-लोकान् महर्-लोकं प्राप्य माम् उपैति क्रमेण मुच्येत इत्य् अर्थः ॥९॥</p>
<p>———————————————————————————————————————</p>
<p><strong>॥ ११.१८.१० ॥</strong></p>
<p><strong>यस् त्व् एतत् कृच्छ्रतश् चीर्णं तपो निःश्रेयसं महत् ।</strong><br>
कामायाल्पीयसे युञ्ज्याद् बालिशः कोऽपरस् ततः ॥**</p>
<p><strong>श्रीधर-स्वामी (भावार्थ-दीपिका) :</strong> तं स-कामं निन्दति&mdash;यस् त्व् इति । निःश्रेयसं मोक्ष-फलम् । अल्पीयसे आविरिञ्च्याद् अत्य्-अल्प एव तस्मै ॥१०॥</p>
<hr>
<p><strong>जीव-गोस्वामी (क्रम-सन्दर्भः) :</strong> महर्-लोकादि-कामं निन्दति&mdash;यस्त्विति । कामानां प्रतिबन्धं च विना तपसा यावज्-जीवं वर्तमानस्य मोक्षः ॥१०॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> स-कामं तं निन्दति&mdash;यैति ॥१०॥</p>
<p>———————————————————————————————————————</p>
<p><strong>॥ ११.१८.११ ॥</strong></p>
<p><strong>यदासु नियमेऽकल्पो जरया जात-वेपथुः ।</strong><br>
आत्मन्य् अग्नीन् समारोप्य मच्-चित्तोऽग्निं समाविशेत् ॥**</p>
<p><strong>श्रीधर-स्वामी (भावार्थ-दीपिका) :</strong> एवं यावज् जीवं वर्तमानस्य मोक्षः । तृतीय-भागावसाने तु मन्द-विरागेऽपि सन्न्यासाधिकारः । यदि तु ततोऽर्वाग् एव स्व-धर्माशक्तो भवेत् तदापि सम्यग् अविरक्तो विरक्तो वा । तत्राविरक्तस्य कृत्यम् आह&mdash;यदेति । जातो वेपथुः कम्पो देहे यस्य सः ॥११॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> अकल्पः असमर्थः ॥११॥</p>
<p>———————————————————————————————————————</p>
<p><strong>॥ ११.१८.१२ ॥</strong></p>
<p><strong>यदा कर्म</strong><sup id="fnref:1"><a href="#fn:1" class="footnote-ref" role="doc-noteref">1</a></sup><strong>-विपाकेषु लोकेषु निरयात्मसु ।</strong></p>
<p><strong>विरागो जायते सम्यङ् न्यस्ताग्निः प्रव्रजेत् ततः ॥</strong></p>
<p><strong>श्रीधर-स्वामी (भावार्थ-दीपिका) :</strong> विरक्तं प्रत्य् आह&mdash;यदेति ॥१२॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> धर्म-विपाकेषु धर्म-प्राप्येषु ॥१२॥</p>
<p>———————————————————————————————————————</p>
<p><strong>॥ ११.१८.१३ ॥</strong></p>
<p><strong>इष्ट्वा यथोपदेशं मां दत्त्वा सर्व-स्वम् ऋत्विजे ।</strong><br>
अग्नीन् स्व-प्राण आवेश्य निरपेक्षः परिव्रजेत् ॥**</p>
<p><strong>श्रीधर-स्वामी (भावार्थ-दीपिका) :</strong> तत्रादौ कृत्यम् आह&mdash;इष्ट्वेति । यथोपदेशं श्राद्धाष्टक-पूर्वकं प्राजापत्येष्ट्या माम् इष्ट्वा । स्वे प्राणे आत्मनि ॥१३॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> इष्ट्वा यथोपदेशं श्राद्धाष्टक-पूर्वकं प्राजापत्येष्ट्या माम् इष्ट्वा ॥१३॥</p>
<p>———————————————————————————————————————</p>
<p><strong>॥ ११.१८.१४ ॥</strong></p>
<p><strong>विप्रस्य वै सन्न्यसतो देवा दारादि-रूपिणः ।</strong><br>
विघ्नान् कुर्वन्त्य् अयं ह्य् अस्मान् आक्रम्य समियात् परम् ॥**</p>
<p><strong>मध्वाचार्यः (भागवत-तात्पर्यम्) :</strong></p>
<p>असम्पूज्य न्यसिषूण्ंस् तु देवा वै पातयन्त्य् अधः ।</p>
<blockquote>
<p>सुसम्पूज्य न्यसिषूण्ंस् तु देवा एवानुजानते ॥ &gt;
अथवा तद्-यशो-वृद्ध्यै निघ्नन्तीव पुनः पुनः । &gt;
तात्पर्याद् विघ्नितो देवैर् नोत्थातुं शक्नुयात् क्वचित् ॥ &gt;
इति देव-हार्दे ॥१४॥</p></blockquote>
<hr>
<p><strong>श्रीधर-स्वामी (भावार्थ-दीपिका) :</strong> सन्न्यासे विघ्ना भवन्ति तान् अविगणय्य सन्न्यसेद् एवेत्य् अशयेनाह&mdash;विप्रस्येति । केनाभिप्रायेण कुर्वन्ति ? तमाह&mdash;अयम् इति । परं परं ब्रह्म ॥१४॥</p>
<hr>
<p><strong>जीव-गोस्वामी (क्रम-सन्दर्भः) :</strong> परं ब्रह्म-लोकम् ॥१४॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> तत्र विघ्नान् न गणयेद् इत्य् आह&mdash;विप्रस्येति । दारादिष्व् आविष्टाः केनाभिप्रायेण कुर्वन्तीति तम् आह&mdash;अयम् इति । आक्रम्य अतिक्रम्य परं परं ब्रह्म ॥१४॥</p>
<p>———————————————————————————————————————</p>
<p><strong>॥ ११.१८.१५ ॥</strong></p>
<p><strong>बिभृयाच् चेन् मुनिर् वासः कौपीनाच्छादनं परम् ।</strong><br>
त्यक्तं न दण्ड-पात्राभ्याम् अन्यत् किञ्चिद् अनापदि ॥**</p>
<p><strong>श्रीधर-स्वामी (भावार्थ-दीपिका) :</strong> एवं प्रव्रजितस्य धर्मान् आह&mdash;बिभृयाच् चेद् इति । <strong>परं</strong> कौपीनाद् अन्यद् <strong>वासो</strong> यदि धारयितुम् इच्छति, तर्हि <strong>कौपीनम् आच्छाद्यते</strong> यावता तावन्-मात्रं धारयेद् इत्य् अर्थः । <strong>त्यक्तं</strong> प्रेषोच्चारात् पूर्वम् एव । अतोऽ<strong>न्यत् किञ्चिद्</strong> अपि <strong>न बिभृयात्</strong> । <strong>दण्ड-पात्राभ्याम्</strong> इत्य् आवश्यक-जल-पात्रादेर् उपलक्षणम् ॥१५॥</p>
<hr>
<p><strong>जीव-गोस्वामी (क्रम-सन्दर्भः) :</strong> यस्मात् प्रैषाच् चारात् पूर्वम् एव सर्वं त्यक्तं तस्माद् दण्ड-यात्राभ्याम् अन्यत् किञ्चिद् अपि न गृह्णीयात् ॥१५॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> तस्य धर्मान् आह&mdash;बिभृयाद् इति । <strong>परं</strong> कौपीनाद् अन्यद् <strong>वासो</strong> यदि धारयितुम् इच्छति, तर्हि <strong>कौपीनम् आच्छाद्यते</strong> यावता तावन्-मात्रम् एव । त्यक्तं प्रैषोच्चारात् पूर्वं <strong>दण्ड-पात्राभ्याम्</strong> <strong>अन्यत्</strong> किम् अपि <strong>न बिभृयात्</strong> ॥१५॥</p>
<p>———————————————————————————————————————</p>
<p><strong>॥ ११.१८.१६ ॥</strong></p>
<p><strong>दृष्टि-पूतं न्यसेत् पादं वस्त्र-पूतं पिबेज् जलम् ।</strong><br>
सत्य-पूतां वदेद् वाचं मनः-पूतं समाचरेत् ॥**</p>
<p><strong>श्रीधर-स्वामी (भावार्थ-दीपिका) :</strong> परम-हंसस्य विधि-निषेधागोचरत्वाद् बहूदकादि-धर्मान् भगवान् आह&mdash;मनः-पूतं मनसा सम्यग् विचार्य यच् छुद्धं तद् आचरेत् ॥१६॥</p>
<hr>
<p><strong>जीव-गोस्वामी (क्रम-सन्दर्भः), विश्वनाथ-चक्रवर्ती (सारार्थ-दर्शिणी) :</strong> <em>न व्याख्यातम्।</em></p>
<p>———————————————————————————————————————</p>
<p><strong>॥ ११.१८.१७ ॥</strong></p>
<p><strong>मौनानीहानिलायामा दण्डा वाग्-देह-चेतसाम् ।</strong><br>
न ह्य् एते यस्य सन्त्य् अङ्ग वेणुभिर् न भवेद् यतिः ॥**</p>
<p><strong>श्रीधर-स्वामी (भावार्थ-दीपिका) :</strong> मौनं वाचो दण्डः, अनीहा काम्य-कर्म-त्यागो देहस्य, प्राणायामश् चेतसः, एते अन्तस् त्रयो दण्डा यस्य न सन्ति । अङ्ग हे उद्धव । अङ्गे धृतैर् वेणुभिर् इति वा ॥१७॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> मौनं वाचो दण्डः, अनीहा कर्म-त्यागो देहस्य, प्राणायामश् चेतसः, एते अन्तस् त्रयो दण्डा यस्य न सन्ति । अङ्ग हे उद्धव ॥१७॥</p>
<p>———————————————————————————————————————</p>
<p><strong>॥ ११.१८.१८ ॥</strong></p>
<p><strong>भिक्षां चतुर्षु वर्णेषु विगर्ह्यान् वर्जयंश् चरेत् ।</strong><br>
सप्तागारान् असङ्कॢप्तांस् तुष्येल् लब्धेन तावता ॥**</p>
<p><strong>श्रीधर-स्वामी (भावार्थ-दीपिका) :</strong> चतुर्ष्व् इति । ब्राह्मणेष्व् एव वृत्ति-भेदेन चतुर्-विधेषु । पूर्व-पूर्वासंभवे वा विगर्ह्यान् अभिशस्त-पतितान् । असङ्कॢप्तान् अत्रायं लाभो भविष्यतीति पूर्वम् अनुद्दिष्टान् ॥१८॥</p>
<hr>
<p><strong>जीव-गोस्वामी (क्रम-सन्दर्भः) :</strong> भिक्षाम् इति तैः । तत्र वृत्ति-भेदेनेति । प्रतिग्रहाध्यापनया जन-शिलोञ्छ-रूपेणेत्य् अर्थः ॥१८॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> चतुर्ष्व् इति । ब्राह्मणेष्व् एव प्रतिग्रहाध्यापन याजन-शिलोञ्छ-लक्षण-जीविका-चातुर्विध्याच् चतुर्-विधेषु विगर्ह्यान् अभिशस्त-पतितान् । असङ्कॢप्तान् अत्रायं लाभो भविष्यतीति पूर्वम् अनुद्दिष्टान् ॥१८॥</p>
<p>———————————————————————————————————————</p>
<p><strong>॥ ११.१८.१९ ॥</strong></p>
<p><strong>बहिर् जलाशयं गत्वा तत्रोपस्पृश्य वाग्-यतः ।</strong><br>
विभज्य पावितं शेषं भुञ्जीताशेषम् आहृतम् ॥**</p>
<p><strong>श्रीधर-स्वामी (भावार्थ-दीपिका) :</strong> बहिर् ग्रामात् । पावितं प्रोक्षणादिभिः शोधितम् । विभज्य विष्णु-ब्रह्मार्क-भूतेभ्यः । अशेषम् इत्यधिकाहरणं निरस्तम् । याचितम् इति पाठे माधुकरेण याचितम् अन्नं चेत् तर्हि विभज्य भूञ्जीत, न त्व् अयाचितादि-भैक्ष्य-चतुष्टयम् इत्य् अर्थः ।</p>
<blockquote>
<p>माधूकरे तु नैवेद्यं भैक्ष्ये नान्येषु विद्यते । &gt;
नैवेद्यकं क्षिपेद् अप्सु त्रितयं भौतिकं बहिः ॥इति स्मृतेः ।</p></blockquote>
<p>यद्वातदानीं केनापि याचितं चेन् मध्ये तस्मै किञ्चिद् विभज्य दत्त्वेत्य् अर्थः ।</p>
<hr>
<p><strong>जीव-गोस्वामी (क्रम-सन्दर्भः) :</strong> बहिर् इति तैः । तत्र माधुकरमसङ्कॢप्तं प्राक् प्रणीतमयाचितम् । तात्कालिकं चोपपन्नं भैक्ष्यं पञ्च-विधं स्मृतम् इति भक्षा-पञ्चकम् इति ज्ञेयम् ॥१९॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> विभज्य विष्णु-ब्रह्मार्क-भूतेभ्यः । अशेषम् इति । भोजन-पात्रेऽवशिष्टं न वृक्षणीयम् इत्य् अर्थः ॥१९॥</p>
<p>———————————————————————————————————————</p>
<p><strong>॥ ११.१८.२० ॥</strong></p>
<p><strong>एकश् चरेन् महीम् एतां निःसङ्गः संयतेन्द्रियः ।</strong><br>
आत्म-क्रीड आत्म-रत आत्म-वान् सम-दर्शनः ॥**</p>
<p><strong>श्रीधर-स्वामी (भावार्थ-दीपिका) :</strong> किं च, एकश् चरेद् इति । आत्मन्य् एव क्रीडा कौतुकं यस्य सः । आत्मन्य् एव च रतस् तुष्टः । आत्मवान् धीरः ॥२०॥</p>
<hr>
<p><strong>जीव-गोस्वामी (क्रम-सन्दर्भः) :</strong> निःसङ्गश्चरन्नपि न कुत्रचिदासक्तः ॥२०॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> आत्म-रतः परमात्मनि अनुभव-गोचरीकृते सति तुष्टः । तेनैवात्मना सह क्रीडा यस्य सः । आत्मवान् धृति-युक्तः ॥२०॥</p>
<p>———————————————————————————————————————</p>
<p><strong>॥ ११.१८.२१ ॥</strong></p>
<p><strong>विविक्त-क्षेम-शरणो मद्-भाव-विमलाशयः ।</strong><br>
आत्मानं चिन्तयेद् एकम् अभेदेन मया मुनिः ॥**</p>
<p><strong>श्रीधर-स्वामी (भावार्थ-दीपिका) : विविक्तं</strong> विजनं <strong>क्षेमं</strong> निर्भयं <strong>शरणं</strong> स्थानं यस्य सः । <strong>मयि भावेन विमल आशयो</strong> यस्य सः ॥२१॥</p>
<hr>
<p><strong>जीव-गोस्वामी (भक्ति-सन्दर्भः २२७) :</strong> ज्ञान-मिश्राम् आह&mdash;विविक्तेति । <strong>भावो</strong> भावना ॥२१॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) : आत्मानं</strong> जीवम् । <strong>मया</strong> परमात्मना । <strong>अभेदेन</strong> इति सायुज्यार्थम् ॥२१॥</p>
<p>———————————————————————————————————————</p>
<p><strong>॥ ११.१८.२२ ॥</strong></p>
<p><strong>अन्वीक्षेतात्मनो बन्धं मोक्षं च ज्ञान-निष्ठया ।</strong><br>
बन्ध इन्द्रिय-विक्षेपो मोक्ष एषां च संयमः ॥**</p>
<p><strong>श्रीधर-स्वामी (भावार्थ-दीपिका) : बन्धं मोक्षं</strong> च । केन बन्धः केन वा मोक्ष ? इति ताव् आह&mdash;<strong>बन्ध</strong> इति ॥२२॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) : अन्वीक्षेत</strong> पुनर् विचारयेति ॥२२॥</p>
<p>———————————————————————————————————————</p>
<p><strong>॥ ११.१८.२३ ॥</strong></p>
<p><strong>तस्मान् नियम्य षड्-वर्गं मद्-भावेन चरेन् मुनिः ।</strong><br>
विरक्तः क्षुद्र-कामेभ्यो लब्ध्वात्मनि सुखं महत् ॥**</p>
<p><strong>श्रीधर-स्वामी (भावार्थ-दीपिका), जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> षड्वर्गं षड्-इन्द्रिय-वृन्दम् ॥२३॥</p>
<p>———————————————————————————————————————</p>
<p><strong>॥ ११.१८.२४ ॥</strong></p>
<p><strong>पुर-ग्राम-व्रजान् सार्थान् भिक्षार्थं प्रविशंश् चरेत् ।</strong><br>
पुण्य-देश-सरिच्-छैल- वनाश्रम-वतीं महीम् ॥**</p>
<p><strong>श्रीधर-स्वामी (भावार्थ-दीपिका) :</strong> पुराणि हट्टादिमन्ति । ग्रामास् तद्-रहिताः । व्रजा गोष्ठानि तान् । सार्थान् यात्रिक-जन-समूहान् ॥२४॥</p>
<hr>
<p><strong>जीव-गोस्वामी (क्रम-सन्दर्भः), विश्वनाथ-चक्रवर्ती (सारार्थ-दर्शिणी) :</strong> <em>न व्याख्यातम्।</em></p>
<p>———————————————————————————————————————</p>
<p><strong>॥ ११.१८.२५ ॥</strong></p>
<p><strong>वानप्रस्थाश्रम-पदेष्व् अभीक्ष्णं भैक्ष्यम् आचरेत् ।</strong><br>
संसिध्यत्य् आशु असम्मोहः शुद्ध-सत्त्वः शिलान्धसा ॥**</p>
<p><strong>श्रीधर-स्वामी (भावार्थ-दीपिका) :</strong> यतः शिल-वृत्त्या प्राप्तेन तदीयेनान्धसा अन्नेन शुद्ध-सत्त्वं सन् निवृत्त-मोहः संसिध्यति मुच्यते ॥२५॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> यतः शिलान्धसा शिल-वृत्त्या प्राप्तेन तदीयेनान्धसा अन्नेन शुद्ध-सत्त्वः शुद्धान्तः-करणः ॥२५॥</p>
<p>———————————————————————————————————————</p>
<p><strong>॥ ११.१८.२६ ॥</strong></p>
<p><strong>नैतद् वस्तुतया पश्येद् दृश्यमानं विनश्यति ।</strong><br>
असक्त-चित्तो विरमेद् इहामुत्र-चिकीर्षितात् ॥**</p>
<p><strong>श्रीधर-स्वामी (भावार्थ-दीपिका) :</strong> ननु मिष्टान्नं विहाय कथं शिलान्ने प्रवृत्तिः स्याद् अत आह&mdash;नैतद् इति । एतत् दृष्यमानं मिष्टान्नादि वस्तुतया न पश्येत् । यतो विनश्यति । अत इहामुत्र च लोके असक्त-चित्तः संश् चिकीर्षितात् तद्-अर्थ-कृत्याद् विरमेत् ॥२६॥</p>
<hr>
<p><strong>जीव-गोस्वामी (क्रम-सन्दर्भः) :</strong> पूर्वं निसङ्ग इत्युक्तं तद् एव विवृणोति । नैतदिति द्वाभ्याम् । तत्रालब्धत्वे निःसङ्गत्वं प्रथमेन ॥२६॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> ननु मधुर-मिष्टान्नं विहाय कथं रूक्षे शिलान्ने प्रवृत्तिः स्याद्, अत आह&mdash;नेति । एतत् स्वाद्व्-अन्नादि वस्तुतया न पश्येत् । यतो विनश्यति । अत इहामुत्र-लोके असक्त-चित्तः संश् चिकीर्षितात् तद्-अर्थ-कृत्याद् विरमेत् ॥२६॥</p>
<p>———————————————————————————————————————</p>
<p><strong>॥ ११.१८.२७ ॥</strong></p>
<p><strong>यद् एतद् आत्मनि जगद् मनो-वाक्-प्राण-संहतम् ।</strong><br>
सर्वं मायेति तर्केण स्व-स्थस् त्यक्त्वा न तत् स्मरेत् ॥**</p>
<p><strong>मध्वाचार्यः (भागवत-तात्पर्यम्) :</strong></p>
<p>त्रिगुणा पूर्व्रूपिर् माया तज्जत्वाद् विश्वम् ईदृशम् ।</p>
<blockquote>
<p>अनाद्य्-अनन्त-कालेषु मायेत्य् आहुर् विपश्चितः ॥ &gt;
अचेतनत्वान् नैवैतत् प्रयोजकतया स्मरेत् । &gt;
चेतनत्वं स्वतन्त्रत्वं न चैको विष्णुर् एव तु । &gt;
आयस् तु फलम् उद्दिष्टं प्रोक्तं मायेति निष्फलम् ॥ &gt;
फलाल्पत्वात् तु मायैषा सम्प्रोक्ता त्रिगुणात्मिका । &gt;
महा-फल-प्रदत्वात् तु विष्ण्-राय इतीरितः ॥ इति निवृत्ते ॥२७॥</p></blockquote>
<hr>
<p><strong>श्रीधर-स्वामी (भावार्थ-दीपिका) :</strong> ननु तथापि यावद् विनाशं सुख-हेतुत्वात् तच् चिन्तावतः कुतो विरागः स्यात् ? तत्राह&mdash;यद् एतद् इति । एतज् जगन्-ममतास्पदं मनो-वाक् प्राणैः संहतं सहितम्, अहङ्कारास्पदं शरीरं च, सर्वं तज्-जन्यं सुखं चात्मनि माया-मात्रम् इति तर्केण स्वप्नादि-दृष्टान्तेन त्यक्त्वा, स्व-स्थ आत्म-निष्ठः सन्, तन् न स्मरेन् न चिन्तयेत् ॥२७॥</p>
<hr>
<p><strong>जीव-गोस्वामी (क्रम-सन्दर्भः) :</strong> वर्तमानेऽतीते च निःसङ्गत्वमाह&mdash;यदेतदिति । सर्वं मायेति माय न यैव शुद्ध आत्मनि अध्यासितं तत्-तत्-स्व-कार्यं त्यक्त्वेति पुनर्नस्मरेच्चेत्यर्थः ॥२७॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> माया माया-गुण-कार्यम् इत्य् अर्थः । तर्केण कार्याणां कारणात्मकत्वा, परमात्मैक्यम् एवतस्येति न्यायेन इदं कारास्पदं न स्मरेत् ॥२७॥</p>
<p>———————————————————————————————————————</p>
<p><strong>॥ ११.१८.२८ ॥</strong></p>
<p><strong>ज्ञान-निष्ठो विरक्तो वा मद्-भक्तो वानपेक्षकः ।</strong><br>
स-लिङ्गान् आश्रमांस् त्यक्त्वा चरेद् अविधि-गोचरः ॥**</p>
<p><strong>श्रीधर-स्वामी (भावार्थ-दीपिका) :</strong> एवं बहूदकादि-धर्मान् उक्त्वा परमहंस-धर्मान् आह&mdash;ज्ञान-निष्ठ इति सार्धैर् दशभिः । बहिर् विरक्तो मुमुक्षुः सन् ज्ञान-निष्ठो वा मोक्षेऽप्य् अनपेक्षो मद्-भक्तो वा स-लिङ्गांस् त्रिदण्डादि-सहितान् आश्रमांस् तद्-धर्मांस् त्यक्त्वा तद्-आसक्तिं त्यक्त्वा यथोचितं धर्मं चरेद् इत्य् अर्थः । न पुनर् अत्यन्त-त्याग एव विवक्षितः । पुनर् धर्म-विधानात्, अक्रियत्वस्योत्तराध्याये वक्ष्यमाणत्वाच् च । तर्हि पूर्वस्मात् को विशेषः ? तम् आह&mdash;अविधि-गोचरो विधि-किङ्करो न स्याद् इति । एतद् एव स्फुटीकरिष्यति&mdash;शौचम् आचमनं स्नानं न तु चोदनया चरेत् [भा।पु। ११.१८.३६] इत्य्-आदिना ॥२८॥</p>
<hr>
<p><strong>जीव-गोस्वामी (क्रम-सन्दर्भः) :</strong> अन्योऽप्येवं कुर्यादिति प्रसङ्गेन विवक्षितं स्त्रीणां निरीक्षणेत्यादिवत् । टीका च,नान्यथा मत्-परश्चरेदित्य् अत्र यथेति<sup id="fnref:2"><a href="#fn:2" class="footnote-ref" role="doc-noteref">2</a></sup> ॥२८॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> परिपक्व-ज्ञानिनो निष्काम-भक्तस्य च वर्णाश्रम-नियमाभावम् आह&mdash;ज्ञान-निष्ठः परिपक्व-ज्ञानवान् अनपेक्षकः प्रतिष्ठा-पर्यन्तापेक्षा-रहितः । अत्र सर्वथा नैरपेक्षम् अजात-प्रेम्णो भक्तस्य न सम्भवेत्, अत उत्पन-प्रेमैव भक्तः स-लिङ्गान् आश्रमांस् त्यजेत्, अनुत्पन्न-प्रेम्मा तु निर्लिङ्गाश्रम-धर्मांस् त्यजेद् इत्य् अर्थो लभ्यते । स्व-धर्म-त्यागस् तु, तावत् कर्माणि कुर्वीत [भा।पु। ११.२०.९] इति वाक्यात् भक्ताणां आरम्भत एवावगम्यते । तयोः शुद्धान्तः-करणत्वाद् एव पापे प्रवृत्त्य्-अभावात् दुराचारत्वं नाशङ्क्यम्। तेनाविधि-गोचरः ॥२८॥</p>
<p>———————————————————————————————————————</p>
<p><strong>॥ ११.१८.२९ ॥</strong></p>
<p><strong>बुधो बालकवत् क्रीडेत् कुशलो जडवच् चरेत् ।</strong><br>
वदेद् उन्मत्तवद् विद्वान् गो-चर्यां नैगमश् चरेत् ॥**</p>
<p><strong>श्रीधर-स्वामी (भावार्थ-दीपिका) :</strong> कथं चरेत् ? तद् आह&mdash;बुधो विवेकवान् अपि बालकवन् मानावमान-विवेक-शून्यः । कुशलो निपुणोऽपि जडवत् फलानुसन्धानाभावेन । विद्वान् पण्डितोऽप्य् उन्मत्तवल् लोक-रञ्जनाभावेन । नैगमो वेदार्थ-निष्ठोऽपि गोचर्याम् अनियताचारम् इव ॥२९॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> लोक-प्रतिष्ठोत्थ-विक्षेप-भयात् क्वापि स्वं न प्रकाशयेद् इत्य् आह&mdash;बुध इति । नैगमो वेदार्थ-निष्ठोऽपि गोचर्याम् अनियताचारम् इव ॥२९॥</p>
<p>———————————————————————————————————————</p>
<p><strong>॥ ११.१८.३० ॥</strong></p>
<p><strong>वेद-वाद-रतो न स्यान् न पाषण्डी न हैतुकः ।</strong><br>
शुष्क-वाद-विवादे न कञ्चित् पक्षं समाश्रयेत् ॥**</p>
<p><strong>मध्वाचार्यः (भागवत-तात्पर्यम्) :</strong></p>
<p>वेदेन सह-वादो यो वेदवाद इतीरितः ।</p>
<blockquote>
<p>तर्केण व्दस्यान्यार्थ-कल्पनं तं विदो विदुः ॥ &gt;
तन् न कुर्यात् कदाचिच् च तत् कुर्वन् वेदहा भवेत् ॥ इति च । &gt;
योग-साङ्ख्य-कणादाक्षपादा वै हेतु-वादिनः । &gt;
पश्वीश-शाक्त-बुद्धाद्याः पाषण्डा इति कीर्तिताः ॥ इति च ॥३०॥</p></blockquote>
<hr>
<p><strong>श्रीधर-स्वामी (भावार्थ-दीपिका) :</strong> वेद-वाद-रतः कर्म-काण्ड-व्याख्यानादि-निष्ठः । पाखण्डी श्रुति-स्मृति-विरुद्ध-धर्मानुष्ठानवान् । हैतुकः केवल-तर्क-निष्ठः । शुष्क-वादे निष्प्रयोजन-गोष्ठ्यां यो विवादस् तस्मिन् ॥३०॥</p>
<hr>
<p><strong>जीव-गोस्वामी (क्रम-सन्दर्भः) :</strong> पाषण्डी न स्याद् इति पूर्व-पक्ष-ज्ञानार्थम् अपि पाषण्ड-मतं नाभ्यसेद् इत्य् अर्थः ॥३०॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> किं त्व् आत्म-गोपनार्थम् एवम्भूतस् त् न भवेद् इत्य् आह&mdash;वेद-वाद-रतः कर्म-काण्डादि-व्याख्या-रतः पाषण्डी बौद्धादि-चिह्न-धारी हैतुकः केवल-तर्क-निष्ठः, शुष्को यो वादो विवर्तादि-लक्षणस् तत्र विवादे सति ॥३०॥</p>
<p>———————————————————————————————————————</p>
<p><strong>॥ ११.१८.३१ ॥</strong></p>
<p><strong>नोद्विजेत जनाद् धीरो जनं चोद्वेजयेन् न तु ।</strong></p>
<p><strong>अतिवादांस् तितिक्षेत नावमन्येत कञ्चन ।</strong><br>
देहम् उद्दिश्य पशुवद् वैरं कुर्यान् न केनचित् ॥**</p>
<p><strong>श्रीधर-स्वामी (भावार्थ-दीपिका), विश्वनाथ-चक्रवर्ती (सारार्थ-दर्शिणी) :</strong> अतिवादान् दुरुक्तानि ॥३१॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<p>———————————————————————————————————————</p>
<p><strong>॥ ११.१८.३२ ॥</strong></p>
<p><strong>एक एव परो ह्य् आत्मा भूतेष्व् आत्मन्य् अवस्थितः ।</strong><br>
यथेन्दुर् उद-पात्रेषु भूतान्य् एकात्मकानि च ॥**</p>
<p><strong>श्रीधर-स्वामी (भावार्थ-दीपिका) :</strong> आत्म-दृष्ट्या तावद् वैर-कारणं नास्तीत्य् उक्तम् एक एवेति । देह-दृष्ट्य् अपि नास्तीत्य् आह&mdash;भूतानि च देहा अपि कारण-रूपेणैकात्मकानि ॥३२॥</p>
<hr>
<p><strong>जीव-गोस्वामी (परमात्म-सन्दर्भः ७):</strong> भूतेषु जीवेषु एक एव पर आत्मा, न त्व् असौ जीववत् तत्र तत्र लिप्तो भवति इत्य् आह&mdash;आत्मनि स्व-स्वरूप एवावस्थितः । भूतानि जीव-देहा अपि येन कारण-रूपेणैकात्मकानीति ॥३२॥</p>
<hr>
<p><strong>जीव-गोस्वामी (क्रम-सन्दर्भः) :</strong> देहमितियुग्मकम् । आत्मा परमात्मा भूतेष्वन्येषु आत्मनि च स्वस्मिन् जीवे । यथेन्दुरुद-पात्रेष्वित्येकस्यैव वैभव-मात्रे दृष्टान्तः, नतु प्रतिबिम्बता-मात्रांशे परमात्म-सन्दर्भादौ निर्णीतत्वात् ॥३२॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> वैराकरणे विचारम् आह&mdash;एक इति । परो ह्य् आत्मा परमात्मा भूतेषु मानुषादि-हेतुषु आत्मनि जीवे च यथा उद-पात्रेषु उदक-पात्र-स्थ-प्रतिबिम्बत्वेन प्रतीतेषु स्व-किरणेषु इन्दुः । स्व-कार्येषु कारणस्य सत्त्वाद् इत्य् आत्म-दृष्ट्या वैर-कारणाभावः । देह-दृष्ट्या तु भूतान्य् एकात्मकानीति क्व वैरं कार्यम् ? इति भावः ॥३२॥</p>
<p>———————————————————————————————————————</p>
<p><strong>॥ ११.१८.३३ ॥</strong></p>
<p><strong>अलब्ध्वा न विषीदेत काले कालेऽशनं क्वचित् ।</strong><br>
लब्ध्वा न हृष्येद् धृतिमान् उभयं दैव-तन्त्रितम् ॥**</p>
<p><strong>मध्वाचार्यः (भागवत-तात्पर्यम्) :</strong></p>
<p>भूताणां एक एवात्ताथैको भूतेषु सन्ततः ।</p>
<blockquote>
<p>घटावयव-रूपस् तु तथैवान्यो घटानुगः ॥ &gt;
घट-नाशेऽप्य् अनाशः सन् मध्यमाकाश इष्यते । &gt;
एक-देशाभिमानित्वाद् इत्य् आकाशस् त्रयः स्मृताः ॥ &gt;
महाकाशो विघ्न-राजो विघ्नास् तत्र तु मध्यमाः । &gt;
क्षुद्र-विघ्नास् तद् इतर एवम् आत्मा त्रिधा स्मृतः ॥ &gt;
महाखवत् परमात्मा जीवा मध्य-खवत् स्मृताः । &gt;
घटानुग-खवत् प्रोक्ता असुरा नित्य-दुःखिनः । &gt;
महाकाश-वशाः सर्वे आकाशा इतरे स्मृताः । &gt;
परमात्म-वशे तद्वज् जीवाः सर्वेऽपि संस्थिताः । &gt;
एवं विष्ण्वात्मकम् इदं जगत् पश्यद् यतिः सदा ॥ इति विनिर्णये &gt; ॥३३॥</p></blockquote>
<hr>
<p><strong>श्रीधर-स्वामी (भावार्थ-दीपिका) :</strong> दैव-तन्त्रितं दैवाधीनं यतः ॥३३॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> अत्र जले चन्द्र-सूर्ययोः किरणा एव प्रतिबिम्बत्वेन प्रतीयन्ते, न तु वस्तुतः प्रतिबिम्बाः । तेषां ताप-शमकत्व-तापकत्वयोः प्रत्यक्षत एवान्तर्-भूतत्वेनावस्तुत्वाभावात् । दैव-तन्त्रितं दैवाधीनं यतः ॥३३॥</p>
<p>———————————————————————————————————————</p>
<p><strong>॥ ११.१८.३४ ॥</strong></p>
<p><strong>आहारार्थं समीहेत युक्तं तत्-प्राण-धारणम् ।</strong><br>
तत्त्वं विमृश्यते तेन तद् विज्ञाय विमुच्यते ॥**</p>
<p><strong>श्रीधर-स्वामी (भावार्थ-दीपिका) :</strong> अलं तर्हि भिक्षा-प्रयत्नेनापि ? तत्राह&mdash;आहार-मात्रार्थं समीहेतैव । यतः तस्य प्राण-धारणं युक्तं सम्यक् । कथम् ? तेन प्राण-धारणेन तत्त्वं विचार्यते । किं तेनापि ? तद् आह&mdash;तद् विज्ञायेति ॥३४॥</p>
<hr>
<p><strong>जीव-गोस्वामी (क्रम-सन्दर्भः) :</strong> तत्राप्यधैर्ये जाते आहारार्थं समीहेत । कुतः ? यतस्तस्य प्राणानां मन-आदीन्द्रियाणां धारणं स्थिरीकरणं युक्तम् । अन्यथा त्वपरिपक्वत्वाद्विक्षेपः स्यादेवेत्यर्थः । तद्-धारणे च किं स्यात् ? तत्राह&mdash;तत्त्वम् इति ॥३४॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> तद् अपि भिक्षायाः स्वतोऽप्रापौ सत्यां तद्-अर्थं य एतैवेत्य् आह&mdash;आहार-मात्रार्थम् इति । यतः प्राण-धारणं युक्तम् उचितम् । यतस् तेनेति तत् तत्त्वम् ॥३४॥</p>
<p>———————————————————————————————————————</p>
<p><strong>॥ ११.१८.३५ ॥</strong></p>
<p><strong>यदृच्छयोपपन्नान्नम् अद्याच् छ्रेष्ठम् उतापरम् ।</strong><br>
तथा वासस् तथा शय्यां प्राप्तं प्राप्तं भजेन् मुनिः ॥**</p>
<p><strong>श्रीधर-स्वामी (भावार्थ-दीपिका) :</strong> तर्हि किं मिष्टान्नादिकम् अग्राह्यम् एव, केनैवम् उक्तम् ? इत्य् आह&mdash;यदृच्छयेति ॥३५॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> अयत्नाद् उपस्थितं श्रेष्ठं स्वादु अपरं विरसं वा मुनिर् इति तत्र तत्र वचनेनाभिनन्दनं प्रत्याख्यानं वा न कुर्याद् इति भावः ॥३५॥</p>
<p>———————————————————————————————————————</p>
<p><strong>॥ ११.१८.३६ ॥</strong></p>
<p><strong>शौचम् आचमनं स्नानं न तु चोदनया चरेत् ।</strong><br>
अन्यांश् च नियमाञ् ज्ञानी यथाहं लीलयेश्वरः ॥**</p>
<p><strong>श्रीधर-स्वामी (भावार्थ-दीपिका) :</strong> यथाहम् ईश्वरो लीलया चरामि, तथा ज्ञानी ज्ञान-निष्ठोऽनासक्तः कुर्यात्, न तु विधि-किङ्करत्वेन । तस्य ज्ञान-निष्ठाविरोधाद् इत्य् अर्थः ॥३६॥</p>
<hr>
<p><strong>जीव-गोस्वामी (क्रम-सन्दर्भः) :</strong> यथाहं लिलया स्वेच्छया, नतु कर्म-वश्यत्वेन चरामीति स्व-शक्ति-लेश-प्राप्तिस्तस्य दर्शिता । तत्र हेतुः ज्ञानी मत्-स्फूर्तिमान् ॥३६॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> चोदनया नाचरेत् विधि-कैङ्कर्याभावात्, किन्तु पूर्वाभ्यासेन स्वेच्छया वा ॥३६॥</p>
<p>———————————————————————————————————————</p>
<p><strong>॥ ११.१८.३७ ॥</strong></p>
<p><strong>न हि तस्य विकल्पाख्या या च मद्-वीक्षया हता ।</strong><br>
आ-देहान्तात् क्वचित् ख्यातिस् ततः सम्पद्यते मया ॥**</p>
<p><strong>मध्वाचार्यः (भागवत-तात्पर्यम्) :</strong> विरुद्धत्वेन कल्पनं विकल्पः</p>
<hr>
<blockquote>
<p>निषिद्धं मनसाकल्प्य भीतो विहितम् आचरेत् । &gt;
अज्ञोऽज्ञस्य तु सङ्कल्पः स्वभावाद् विहितानुगः ॥ &gt;
शरीर-धर्मिणः क्वापि निषिद्धेऽपि मनो व्रजेत् । &gt;
तथापि तस्य नानार्थो मोक्षे चैवान्यथा व्रजेत् ॥ इति धर्म-तत्त्वे &gt; ॥३७॥</p></blockquote>
<hr>
<p><strong>श्रीधर-स्वामी (भावार्थ-दीपिका) :</strong> कुतो विधि-किङ्करत्वाभावस् तस्य ? तत्राह&mdash;न हि तस्य विकल्पाख्या भेद-प्रतीतिः । नन्व् अस्ति सा ? सत्यम्, या चासीत्, सापि मद्-वीक्षया ज्ञानेन हता । ननु न हता, पुनर् दृश्यमानत्वात् ? तत्राह&mdash;आदेहान्तात् क्वचित् कदाचिद् बाधितैव ख्यातिर् भवति ॥३७॥</p>
<hr>
<p><strong>जीव-गोस्वामी (क्रम-सन्दर्भः) :</strong> ननु तस्य प्रापञ्चिक-शुभाशुभ-स्फूर्तेर् अनुगतत्वाद् विधि-वशतापि स्यात् ? तत्राह&mdash;नहीति । विकल्पाख्या मत्तोऽन्य-स्फूर्तिः । ततः मया सम्पद्यते सार्ष्ट्य्-आख्यां मत्-तुल्य-सम्पत्तिं प्राप्नोतीत्य् अर्थः ॥३७॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> तस्य ज्ञान-परिपाक एव विधि-कैङ्कर्याभावे कारणम् इत्य् आह&mdash;न हीति । विकल्पस्य भेदस्य आख्या प्रख्यानं, तस्य नास्ति । नन्व् आत्मैवेदं सर्वम् इति ब्रुवाणस्य तस्य वाचैव नास्ति, मनसा त्व् अस्त्य् एव ?तत्राह-या चास्ति, सापि मद्-ईक्षया मद्-अपरोक्षानुभवेन हता । ननु न हत-प्राया ? तत्राह&mdash;क्वचिद् आ-देहान्तात् बाधितैव ख्यातिर् दृश्यते ॥३७॥</p>
<p>———————————————————————————————————————</p>
<p><strong>॥ ११.१८.३८ ॥</strong></p>
<p><strong>दुःखोदर्केषु कामेषु जात-निर्वेद आत्म-वान् ।</strong><br>
अजिज्ञासित-मद्-धर्मो मुनिं गुरुम् उपव्रजेत् ॥**</p>
<p><strong>मध्वाचार्यः (भागवत-तात्पर्यम्) :</strong></p>
<p>स्वभावतो धर्म-परो न विधेश् चकितश् चरेत् ।</p>
<blockquote>
<p>अल्पं फलं हि चकिते स्वभावे फलम् उत्तरम् ॥ इति च ॥३८॥</p></blockquote>
<hr>
<p><strong>श्रीधर-स्वामी (भावार्थ-दीपिका) :</strong> तद् एवं विरक्तस्य परोक्ष-ज्ञान-वतः सन्न्यासं तद्-धर्मांश् चोक्त्व केवलं वैराग्यवन्तं विविदिषुं प्रत्य् आह&mdash;दुःखोदर्केष्व् इति । न जिज्ञासितो मद्-धर्मो मत्-प्राप्ति-साधनं येन सः ।</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> सम्यग्-विदुषः कृत्यम् उक्त्वा विविदिषोः कृत्यम् आह&mdash;दुःखोदर्केष्व् इति । न विचारितो मद्-धर्मः परमात्म-तत्त्वं येन सः ॥३८॥</p>
<p>———————————————————————————————————————</p>
<p><strong>॥ ११.१८.३९ ॥</strong></p>
<p><strong>तावत् परिचरेद् भक्तः श्रद्धा-वान् अनसूयकः ।</strong><br>
यावद् ब्रह्म विजानीयान् माम् एव गुरुम् आदृतः ॥**</p>
<p><strong>मध्वाचार्यः (भागवत-तात्पर्यम्) :</strong></p>
<p>शुश्रूषेत् सहितस् तावद् यावज् ज्ञानोदयो गुरुम् ।</p>
<blockquote>
<p>ततः परं च शुश्रूषेत् यथा तस्य प्रियं भवेत् ॥ ३९॥</p></blockquote>
<hr>
<p><strong>श्रीधर-स्वामी (भावार्थ-दीपिका) :</strong> माम् एव मद्-दृष्ट्यैव गुरुं परिचरेत् । ततः परम् एकश् चरेद् इत्य्-आदि धर्मैर् वर्तेतेति भावः ।</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> माम् एव गुरुं मद्-रूपम् ॥३९॥</p>
<p>———————————————————————————————————————</p>
<p><strong>॥ ११.१८.४० ॥</strong></p>
<p><strong>यस् त्व् असंयत-षड्-वर्गः प्रचण्डेन्द्रिय-सारथिः ।</strong><br>
ज्ञान-वैराग्य-रहितस् त्रिदण्डम् उपजीवति ॥**</p>
<p><strong>श्रीधर-स्वामी (भावार्थ-दीपिका) :</strong> अनधिकारिणः सन्न्यासं निन्दति द्वभ्याम्--<strong>यस् तु</strong> इति । <strong>प्रचण्डो</strong>ऽत्यासक्त <strong>इन्द्रिय-सारथिर्</strong> बुद्धिर् यस्य सः ॥४०॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> दुराचारं सन्न्यासिनं निन्दति द्वाभ्यां&mdash;<strong>यस् तु</strong> इति । <strong>प्रचण्डो</strong>\ऽशान्त्[अ]{।मर्क्} <strong>इन्द्रिय-सारथिर्</strong> बुद्धिर् यस्य, <strong>स त्रिदण्डम् उपजीवति</strong> जीविकायाम् एव सन्न्यासं पर्यापयतीत्य् अर्थः ॥४०॥</p>
<p>———————————————————————————————————————</p>
<p><strong>॥ ११.१८.४१ ॥</strong></p>
<p><strong>सुरान् आत्मानम् आत्म-स्थं निह्नुते मां च धर्म-हा ।</strong><br>
अविपक्व-कषायोऽस्माद् अमुष्माच् च विहीयते ॥**</p>
<p><strong>श्रीधर-स्वामी (भावार्थ-दीपिका) : सुरान्</strong> यष्टव्यान् देवान् <strong>आत्मानं</strong> च स्वात्मानम् <strong>आत्मस्थं मां</strong> च <strong>निह्नुते</strong> प्रसारयति । निह्नव-फलम् आह&mdash;<strong>अस्माद्</strong> इति ॥४१॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) : सुरान्</strong> यष्टव्यान् देवान् <strong>स्वात्मानम् आत्मस्थं मां</strong> च <strong>निह्नुते</strong> प्रतारयति । निह्नव-फलम् आह&mdash;<strong>अस्माद्</strong> इति ॥४१॥</p>
<p>———————————————————————————————————————</p>
<p><strong>॥ ११.१८.४२ ॥</strong></p>
<p><strong>भिक्षोर् धर्मः शमोऽहिंसा तप ईक्षा वनौकसः ।</strong><br>
गृहिणो भूत-रक्षेज्या द्विजस्याचार्य-सेवनम् ॥**</p>
<p><strong>श्रीधर-स्वामी (भावार्थ-दीपिका), विश्वनाथ-चक्रवर्ती (सारार्थ-दर्शिणी) :</strong> चतुर्णां प्रधान-धर्मान् आह&mdash;भिक्षोर् इति ॥४२॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<p>———————————————————————————————————————</p>
<p><strong>॥ ११.१८.४३ ॥</strong></p>
<p><strong>ब्रह्मचर्यं तपः शौचं सन्तोषो भूत-सौहृदम् ।</strong><br>
गृहस्थस्याप्य् ऋतौ गन्तुः सर्वेषां मद्-उपासनम् ॥**</p>
<p><strong>श्रीधर-स्वामी (भावार्थ-दीपिका) :</strong> अन्य-धर्मान् कांश्चिद् गृह-स्थस्याप्य् अतिदिशति&mdash;ब्रह्मचर्याम् इति । शौचं राग-द्वेषादि-राहित्यं च । तस्य ब्रह्मचर्य-प्रकारम् आह&mdash;ऋतौ गन्तुर् इति ॥४३॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> अन्य-धर्मान् कांश्चिद् गृह-स्थस्याप्य् अतिदिशति&mdash;<strong>ब्रह्मचर्याम्</strong> इति । <strong>शौचं</strong> रागादि-राहित्यं च । तस्य ब्रह्मचर्य-प्रकारम् आह&mdash;<strong>ऋतौ गन्तुर्</strong> इति । किं च, <strong>मद्-उपासनं सर्वेषां</strong> वर्णाश्रम-धर्माणां प्राण-प्रदत्वाद् आवश्यकं, येन विना ते सर्वे विफलाः स्युः । यद् उक्तं&mdash;मुख-बाहूरु-पादेभ्यः[भा।पु। ११.५.२] इत्य् अत्र, स्थानाद् भ्रष्टाः पतन्त्य् अधः[भा।पु। ११.५.३] इति ॥४३॥</p>
<p>———————————————————————————————————————</p>
<p><strong>॥ ११.१८.४४ ॥</strong></p>
<p><strong>इति मां यः स्व-धर्मेण भजेन् नित्यम् अनन्य-भाक् ।</strong><br>
सर्व-भूतेषु मद्-भावो मद्-भक्तिं विन्दते दृढाम्**<sup id="fnref:3"><a href="#fn:3" class="footnote-ref" role="doc-noteref">3</a></sup> <strong>॥</strong></p>
<p><strong>श्रीधर-स्वामी (भावार्थ-दीपिका) :</strong> एवं-भूत-वर्णाश्रम-धर्म-फलम् आह&mdash;इति माम् इति । दृढः मद्-भक्तिं विन्दते ॥४४॥</p>
<hr>
<p><strong>जीव-गोस्वामी (क्रम-सन्दर्भः) :</strong> मां स्वधर्मेण भजन् मत्-प्रीत्य्-अर्थं स्वधर्ममाचरन् अनन्य-भाक्, न त्वन्यार्थम् इत्य् अर्थः । ननु स्वधर्मेण देवादीनां यजनात्कथं त्वत्-प्रीतिः स्यात् ? तत्राह&mdash;सर्व-भूतेषु च ममैवान्तर्यामित्वेन स्थितस्य भावो भावना यस्य सः ॥४४॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> इत्य् एवं-प्रकारेण मद्-उपासनस्यावश्यकत्वाद् उत्कर्षं निश्चित्य मद्-उपासना-प्रधानेन स्वधर्मेण मां भजन् अनन्य-भाक् सन् मद्-भक्तिं शान्त-भक्तिं विन्दते । ननु स्वधर्मेण देव-पित्रादीनां यजनात्कथम् अनन्य-भाक्त्वं? तत्राह&mdash;सर्व-भूतेषु च ममैवान्तर्यामित्वेन भावो भावना यस्य सः ॥४४॥</p>
<p>———————————————————————————————————————</p>
<p><strong>॥ ११.१८.४५ ॥</strong></p>
<p><strong>भक्त्योद्धवानपायिन्या सर्व-लोक-महेश्वरम् ।</strong><br>
सर्वोत्पत्त्य्-अप्ययं ब्रह्म कारणं मोपयाति सः ॥**</p>
<p><strong>श्रीधर-स्वामी (भावार्थ-दीपिका) :</strong> ततः किम् ? अत आह&mdash;भक्त्येति । महेश्वरत्वे हेतुः&mdash;सर्वोत्पत्त्य्-अप्ययं सर्वस्योत्पत्त्य्-अप्ययौ यस्मात् अत एव तत् कारणं मा मां ब्रह्म-रूपं वैकुण्ठ-निवासिनम् । यद् वा, ब्रह्मणो वेदस्य कारणं माम् उपयाति सामीप्येन प्राप्नोति ॥४५॥</p>
<hr>
<p><strong>सनातन-गोस्वामी :</strong> [ह।भ।वि। ११.५९८] महेश्वरत्वे हेतुः&mdash;सर्वस्योत्पत्त्य्-अप्ययौ यस्मात् तम् । अत एव तस्य कारणं मा मां ब्रह्म सच्चिदानन्द-विग्रहम् । यद् वा, ब्रह्मणो वेदस्य जीव-तत्त्वस्य वा कारणं पर-ब्रह्म-रूपं माम् देवकी-नन्दनम् उपयाति सामीप्येन प्राप्नोति, नित्य-सङ्गितया मिलतीत्य् अर्थः ॥४५॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> ततश् च तया भक्त्या कश्चित् सर्व-लोक-महेश्वरं मां प्राप्नोति । स्व-तुल्यैश्वर्य-प्रदोऽहं तस्मै सार्ष्टि-लक्षणां मुकित्ं ददामीति भावः । कश्चित् सर्वोत्पत्त्य्-अप्ययं मां प्राप्नोति तद्-अभिप्रेत-योग-सिद्धि-ज्ञानानन्दाद् उत्पत्तिं संसाराप्ययं अ तस्मै तावद् अहं ददामीति भावः । कश्चिन् मां ब्रह्मेति तस्मै निर्वाण-मुक्तिं ददामीति भावः ॥४५॥</p>
<p>———————————————————————————————————————</p>
<p><strong>॥ ११.१८.४६ ॥</strong></p>
<p><strong>इति स्व-धर्म-निर्णिक्त- सत्त्वो निर्ज्ञात-मद्-गतिः ।</strong><br>
ज्ञान-विज्ञान-सम्पन्नो न चिरात् समुपैति माम् ॥**</p>
<p><strong>श्रीधर-स्वामी (भावार्थ-दीपिका) :</strong> ततश् चासौ मुक्त एवेत्य् आह&mdash;इत्य् एवं-भूतेन स्व-धर्मेण निर्णिक्तं शुद्धं सत्त्वं यस्य सः । अत एव निर्ज्ञाता मम गतिर् ऐश्वर्यं येन ॥४६॥</p>
<hr>
<p><strong>जीव-गोस्वामी (क्रम-सन्दर्भः) :</strong> सा च मत्-प्राप्तिर्मद्-भक्त्य्-उदयानुक्रमेण मज्-ज्ञान-पूर्विकैव भवतीत्युपसंहरति&mdash;इति स्वधर्मेति । गम्यते ज्ञायते अनया गतिर्भक्तिः, निःशेषेण ज्ञाता तत्त्वतोऽनुभूता गतिर्येन । अत एव ज्ञान-विज्ञान-सम्पन्नः मत्-स्वरूप-रूप-गुण-लीलादीनां परोक्षापरोक्ष-ज्ञान-समृद्धः । यद् वा, ब्रह्म-सायुज्येच्छुश्चेत्तदा तत्-तत्-क्रममाह इति निर्ज्ञात-मद्-गतिः सम्यागधीत-मद्-उपदिष्ट-ज्ञान-शास्त्रः, मां निर्विशेष-ब्रह्माख्यम् ॥४६॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> उपसंहरति&mdash;इतीति ॥४६॥</p>
<p>———————————————————————————————————————</p>
<p><strong>॥ ११.१८.४७ ॥</strong></p>
<p><strong>वर्णाश्रमवतां धर्म एष आचार-लक्षणः ।</strong><br>
स एव मद्-भक्ति-युतो निःश्रेयस-करः परः ॥**</p>
<p><strong>श्रीधर-स्वामी (भावार्थ-दीपिका) :</strong> उक्तम् अर्थं सङ्क्षिप्याह&mdash;य एष आचार-लक्षणः पितृ-लोक-प्राप्ति-फलः, स एव मद्-भक्ति-युतो मद्-अर्पणेन कृतः ॥४७॥</p>
<hr>
<p><strong>जीव-गोस्वामी (क्रम-सन्दर्भः) :</strong> तस्य च स्वधर्मस्य सर्वत्र भक्तेरेव बलम् इत्याह&mdash;वर्णेति ॥४७॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> प्रधानी-भूतां भक्तिम् उक्त्वा गुणी-भूतां भक्तिम् आह&mdash;वर्णाश्रमवताम् इति । मद्-भक्ति-युतः मद्-अर्पणेन कृत एव स निःश्रेयस-करः निर्वाण-मोक्ष-प्रद इत्य् अन्वयः ॥४७॥</p>
<p>———————————————————————————————————————</p>
<p><strong>॥ ११.१८.४८ ॥</strong></p>
<p><strong>एतत् तेऽभिहितं साधो भवान् पृच्छति यच् च माम् ।</strong><br>
यथा स्व-धर्म-संयुक्तो भक्तो मां समियात् परम् ॥**</p>
<p><strong>श्रीधर-स्वामी (भावार्थ-दीपिका) :</strong> प्रकरणार्थम् उपसंहरति&mdash;एतच् च तेऽभिहितम् । यथा भक्तो भूत्वा मां परं सम्प्राप्नुयाद् इति ॥४८॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> <em>न व्याख्यातम्।</em></p>
<p>इति सारार्थ-दर्शिन्यां हर्षिण्यां भक्त-चेतसाम् ।</p>
<p>एकादशेऽष्तादशोऽयं सङ्गतः सङ्गतः सताम् ॥ईश्वर्॥</p>
<p>———————————————————————————————————————</p>
<blockquote>
<p>इति श्रीमद्-भागवते महा-पुराणे ब्रह्म-सूत्र-भाष्ये पारमहंस्यं &gt; संहितायां वैयासिक्यां एकादश-स्कन्धे &gt;
श्री-भगवद्-उद्धव-संवादे &gt;
यति-धर्म-निर्णयः &gt;
अष्टादशोऽध्यायः ।</p></blockquote>
<p>॥ ११.१८ ॥</p>
<hr>
<div class="footnotes" role="doc-endnotes">
<hr>
<ol>
<li id="fn:1">
<p>धर्म-विपाकेषु इति पाठः ।&#160;<a href="#fnref:1" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:2">
<p>दोएस् नोत् सेएम् तो बे इन् थे <em>भावार्थ-दीपिका</em>&#160;<a href="#fnref:2" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:3">
<p>स्रिधर रेअद्स् <em>दृढः</em>&#160;<a href="#fnref:3" class="footnote-backref" role="doc-backlink">&#x21a9;&#xfe0e;</a></p>
</li>
</ol>
</div>

  </div>
</article>


        

        



    <aside class="card border noPrint" id="section-tree-item-bhAgavatam_gauDIya-prastutiH_11_18_shrI-bhagavad-uddhava-saMvAde_yati-dharma-nirNa_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/purANam_vaiShNavam/bhAgavatam/gauDIya-prastutiH/11/18_shrI-bhagavad-uddhava-saMvAde_yati-dharma-nirNa/">१८ श्री-भगवद्-उद्धव-संवादे यति-धर्म-निर्णयः </a>
            <a data-toggle="collapse" href="#section-tree-item-body-bhAgavatam_gauDIya-prastutiH_11_18_shrI-bhagavad-uddhava-saMvAde_yati-dharma-nirNa_md" role="button" aria-expanded="false" aria-controls="section-tree-item-body-bhAgavatam_gauDIya-prastutiH_11_18_shrI-bhagavad-uddhava-saMvAde_yati-dharma-nirNa_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-bhAgavatam_gauDIya-prastutiH_11_18_shrI-bhagavad-uddhava-saMvAde_yati-dharma-nirNa_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: १८ श्री-भगवद्-उद्धव-संवादे यति-धर्म-निर्णयः</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/purANam_vaiShNavam/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/purANam_vaiShNavam/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/purANam_vaiShNavam/actions/workflows/build.yml"><img src="https://github.com/vishvAsa/purANam_vaiShNavam/actions/workflows/build.yml/badge.svg"> Built </a> on 2025 Aug 25 05:46:07 UTC. (<a href="http://google.com/search?q=05%3a46%3a07%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
