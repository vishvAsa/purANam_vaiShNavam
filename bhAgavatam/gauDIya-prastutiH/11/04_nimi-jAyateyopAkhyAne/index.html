<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>पुराणे विश्वासटिप्पन्यः  | ०४ निमि-जायतेयोपाख्याने</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/purANam_vaiShNavam/bhAgavatam/gauDIya-prastutiH/11/04_nimi-jAyateyopAkhyAne/" rel="alternate" type="application/rss+xml" title="पुराणे विश्वासटिप्पन्यः" />
    <link href="/purANam_vaiShNavam/bhAgavatam/gauDIya-prastutiH/11/04_nimi-jAyateyopAkhyAne/" rel="feed" type="application/rss+xml" title="पुराणे विश्वासटिप्पन्यः" />

    <meta property="og:url" content="https://vishvAsa.github.io/purANam_vaiShNavam/bhAgavatam/gauDIya-prastutiH/11/04_nimi-jAyateyopAkhyAne/">
  <meta property="og:site_name" content="पुराणे विश्वासटिप्पन्यः">
  <meta property="og:title" content="०४ निमि-जायतेयोपाख्याने">
  <meta property="og:description" content="॥ ११.४.१ ॥
श्री-राजोवाच—
यानि यानीह कर्माणि यैर् यैः स्वच्छन्द-जन्मभिः ।
चक्रे करोति कर्ता वा हरिस् तानि ब्रुवन्तु नः ॥
श्रीधर-स्वामी (भावार्थ-दीपिका) :
चतुर्थे त्व् अवतारेहा प्रश्नस्योत्तरम् उक्तवान् ।
जयन्ती-नन्दनो नाम्ना द्रुमिलो नव-सप्तमः ॥
मूर्त्याभिमतयात्मानः [भा।पु। ११.३.४८] इत्य् अनेनात्मनः प्रियम् अवतारं पूजयेद् इत्य् उक्तेऽवतार-ज्ञानम् अपेक्षितं तथा स्तवैः स्तुत्वा नमेद् धरिं [भा।पु। ११.३.५३] इत्य् उक्ते गुण-कर्म-ज्ञानं चापेक्षितम् अतः पृच्छति—यानि यानीति । कर्ता करिष्यति ॥१॥
जीव-गोस्वामी (क्रम-सन्दर्भः) : पूर्वं शृण्वन् सुभद्राणि रथाङ्ग-पाणेः [भा।पु। ११.२.३९] इत्य् उक्तम् । तद्-अनुसारेण मूर्त्याभिमतयात्मानः [भा।पु। ११.३.४८] इति, स्तवैः स्तुत्वा [भा।पु। ११.३.५३] इति च ज्ञातुं शक्यते । ततस् तद्-अर्थम् आह—यानि यानीति ॥१॥">
  <meta property="og:locale" content="en_us">
  <meta property="og:type" content="article">
    <meta property="article:section" content="bhagavatam">

  <meta itemprop="name" content="०४ निमि-जायतेयोपाख्याने">
  <meta itemprop="description" content="॥ ११.४.१ ॥
श्री-राजोवाच—
यानि यानीह कर्माणि यैर् यैः स्वच्छन्द-जन्मभिः ।
चक्रे करोति कर्ता वा हरिस् तानि ब्रुवन्तु नः ॥
श्रीधर-स्वामी (भावार्थ-दीपिका) :
चतुर्थे त्व् अवतारेहा प्रश्नस्योत्तरम् उक्तवान् ।
जयन्ती-नन्दनो नाम्ना द्रुमिलो नव-सप्तमः ॥
मूर्त्याभिमतयात्मानः [भा।पु। ११.३.४८] इत्य् अनेनात्मनः प्रियम् अवतारं पूजयेद् इत्य् उक्तेऽवतार-ज्ञानम् अपेक्षितं तथा स्तवैः स्तुत्वा नमेद् धरिं [भा।पु। ११.३.५३] इत्य् उक्ते गुण-कर्म-ज्ञानं चापेक्षितम् अतः पृच्छति—यानि यानीति । कर्ता करिष्यति ॥१॥
जीव-गोस्वामी (क्रम-सन्दर्भः) : पूर्वं शृण्वन् सुभद्राणि रथाङ्ग-पाणेः [भा।पु। ११.२.३९] इत्य् उक्तम् । तद्-अनुसारेण मूर्त्याभिमतयात्मानः [भा।पु। ११.३.४८] इति, स्तवैः स्तुत्वा [भा।पु। ११.३.५३] इति च ज्ञातुं शक्यते । ततस् तद्-अर्थम् आह—यानि यानीति ॥१॥">
  <meta itemprop="wordCount" content="3109">
  <meta name="twitter:card" content="summary">
  <meta name="twitter:title" content="०४ निमि-जायतेयोपाख्याने">
  <meta name="twitter:description" content="॥ ११.४.१ ॥
श्री-राजोवाच—
यानि यानीह कर्माणि यैर् यैः स्वच्छन्द-जन्मभिः ।
चक्रे करोति कर्ता वा हरिस् तानि ब्रुवन्तु नः ॥
श्रीधर-स्वामी (भावार्थ-दीपिका) :
चतुर्थे त्व् अवतारेहा प्रश्नस्योत्तरम् उक्तवान् ।
जयन्ती-नन्दनो नाम्ना द्रुमिलो नव-सप्तमः ॥
मूर्त्याभिमतयात्मानः [भा।पु। ११.३.४८] इत्य् अनेनात्मनः प्रियम् अवतारं पूजयेद् इत्य् उक्तेऽवतार-ज्ञानम् अपेक्षितं तथा स्तवैः स्तुत्वा नमेद् धरिं [भा।पु। ११.३.५३] इत्य् उक्ते गुण-कर्म-ज्ञानं चापेक्षितम् अतः पृच्छति—यानि यानीति । कर्ता करिष्यति ॥१॥
जीव-गोस्वामी (क्रम-सन्दर्भः) : पूर्वं शृण्वन् सुभद्राणि रथाङ्ग-पाणेः [भा।पु। ११.२.३९] इत्य् उक्तम् । तद्-अनुसारेण मूर्त्याभिमतयात्मानः [भा।पु। ११.३.४८] इति, स्तवैः स्तुत्वा [भा।पु। ११.३.५३] इति च ज्ञातुं शक्यते । ततस् तद्-अर्थम् आह—यानि यानीति ॥१॥">
<script type="text/javascript">
    
    let baseURL = "https:\/\/vishvAsa.github.io\/purANam_vaiShNavam\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/purANam_vaiShNavam\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/purANam_vaiShNavam\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/purANam_vaiShNavam\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/purANam_vaiShNavam\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvya\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/purANam_vaiShNavam\/bhAgavatam\/gauDIya-prastutiH\/11\/04_nimi-jAyateyopAkhyAne\/".replace(basePath, "/");
  pageVars.pageParams = {};
  pageVars.pageSource = "bhAgavatam\/gauDIya-prastutiH\/11\/04_nimi-jAyateyopAkhyAne.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/purANam_vaiShNavam/webpack_dist/uiLib-bundle.js"></script>







    <link rel="stylesheet" href="/purANam_vaiShNavam/webpack_dist/uiLib.css">
<link rel="stylesheet" href="/purANam_vaiShNavam/css/uiLibPrint.css" media="print" >
<link rel="stylesheet" href="/purANam_vaiShNavam/css/fonts.css" >
<link rel="stylesheet" href="/purANam_vaiShNavam/css/@fortawesome/fontawesome-free/css/solid.min.css">

<link rel="stylesheet" href="/purANam_vaiShNavam/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/04_nimi-jAyateyopAkhyAne/" />
<link rel="alternate" hreflang="sa-Deva" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/04_nimi-jAyateyopAkhyAne/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/04_nimi-jAyateyopAkhyAne/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/04_nimi-jAyateyopAkhyAne/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/04_nimi-jAyateyopAkhyAne/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/04_nimi-jAyateyopAkhyAne/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/04_nimi-jAyateyopAkhyAne/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/04_nimi-jAyateyopAkhyAne/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/04_nimi-jAyateyopAkhyAne/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/04_nimi-jAyateyopAkhyAne/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/04_nimi-jAyateyopAkhyAne/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/04_nimi-jAyateyopAkhyAne/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/04_nimi-jAyateyopAkhyAne/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/04_nimi-jAyateyopAkhyAne/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/04_nimi-jAyateyopAkhyAne/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/04_nimi-jAyateyopAkhyAne/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/04_nimi-jAyateyopAkhyAne/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/04_nimi-jAyateyopAkhyAne/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/04_nimi-jAyateyopAkhyAne/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/04_nimi-jAyateyopAkhyAne/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/04_nimi-jAyateyopAkhyAne/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/04_nimi-jAyateyopAkhyAne/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/04_nimi-jAyateyopAkhyAne/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/04_nimi-jAyateyopAkhyAne/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/04_nimi-jAyateyopAkhyAne/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/04_nimi-jAyateyopAkhyAne/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/04_nimi-jAyateyopAkhyAne/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/04_nimi-jAyateyopAkhyAne/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/04_nimi-jAyateyopAkhyAne/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/04_nimi-jAyateyopAkhyAne/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/04_nimi-jAyateyopAkhyAne/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/04_nimi-jAyateyopAkhyAne/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/04_nimi-jAyateyopAkhyAne/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/04_nimi-jAyateyopAkhyAne/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/04_nimi-jAyateyopAkhyAne/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/04_nimi-jAyateyopAkhyAne/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/04_nimi-jAyateyopAkhyAne/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/04_nimi-jAyateyopAkhyAne/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/04_nimi-jAyateyopAkhyAne/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/04_nimi-jAyateyopAkhyAne/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/04_nimi-jAyateyopAkhyAne/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/04_nimi-jAyateyopAkhyAne/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/04_nimi-jAyateyopAkhyAne/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/04_nimi-jAyateyopAkhyAne/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/04_nimi-jAyateyopAkhyAne/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">पुराणे विश्वासटिप्पन्यः <br/> ०४ निमि-जायतेयोपाख्याने</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/purANam_vaiShNavam/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="०४ निमि-जायतेयोपाख्याने">०४ निमि-जायतेयोपाख्याने</h1>
    
    <a id="editLink" class="btn btn-primary noPrint"  href="https://github.com/vishvAsa/purANam_vaiShNavam/edit/content/bhAgavatam/gauDIya-prastutiH/11/04_nimi-jAyateyopAkhyAne.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <p><strong>॥ ११.४.१ ॥</strong></p>
<p><strong>श्री-राजोवाच&mdash;</strong></p>
<p>यानि यानीह कर्माणि यैर् यैः स्वच्छन्द-जन्मभिः ।</p>
<p>चक्रे करोति कर्ता वा हरिस् तानि ब्रुवन्तु नः ॥</p>
<p><strong>श्रीधर-स्वामी (भावार्थ-दीपिका) :</strong></p>
<p>चतुर्थे त्व् अवतारेहा प्रश्नस्योत्तरम् उक्तवान् ।</p>
<p>जयन्ती-नन्दनो नाम्ना द्रुमिलो नव-सप्तमः ॥</p>
<p>मूर्त्याभिमतयात्मानः [भा।पु। ११.३.४८] इत्य् अनेनात्मनः प्रियम् अवतारं पूजयेद् इत्य् उक्तेऽवतार-ज्ञानम् अपेक्षितं तथा स्तवैः स्तुत्वा नमेद् धरिं [भा।पु। ११.३.५३] इत्य् उक्ते गुण-कर्म-ज्ञानं चापेक्षितम् अतः पृच्छति&mdash;यानि यानीति । कर्ता करिष्यति ॥१॥</p>
<hr>
<p><strong>जीव-गोस्वामी (क्रम-सन्दर्भः) :</strong> पूर्वं शृण्वन् सुभद्राणि रथाङ्ग-पाणेः [भा।पु। ११.२.३९] इत्य् उक्तम् । तद्-अनुसारेण मूर्त्याभिमतयात्मानः [भा।पु। ११.३.४८] इति, स्तवैः स्तुत्वा [भा।पु। ११.३.५३] इति च ज्ञातुं शक्यते । ततस् तद्-अर्थम् आह&mdash;यानि यानीति ॥१॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong></p>
<p>चतुर्थे द्रविडः प्राख्यद् अवतारान् हरेर् गुणान् ।</p>
<p>लीलाश् च तेषु विस्तार्य नारायणम् अवर्णयत् ॥</p>
<p>मूर्त्याभिमतयात्मानः [भा।पु। ११.३.४८] इति श्रुतेः भगवतः कियत्यो मूर्तय इत्य् अवतार-जिज्ञासा । तथा स्तवैः स्तुत्वा नमेद् धरिं [भा।पु। ११.३.५३] इति श्रुतेः तस्य कियन्ति गुण-चरितानि स्तव्यानीति चरितेऽपि जिज्ञासेति । अतः पृच्छति&mdash;यानि यानीति । कर्ता करिष्यति ॥१॥</p>
<p>———————————————————————————————————————</p>
<p><strong>॥ ११.४.२ ॥</strong></p>
<p><strong>श्री-द्रुमिल उवाच&mdash;</strong></p>
<p>यो वा अनन्तस्य गुणान् अनन्तान्</p>
<p>अनुक्रमिष्यन् स तु बाल-बुद्धिः ।</p>
<p>रजांसि भूमेर् गणयेत् कथञ्चित्</p>
<p>कालेन नैवाखिल-शक्ति-धाम्नः ॥</p>
<p><strong>श्रीधर-स्वामी (भावार्थ-दीपिका) :</strong> त्वया पृष्टानि काल-त्रय-संबन्धि-सकलावतार-गुण-कर्माणि कथयितुम् अशक्यानि । सङ्क्षेपतस् तु कानिचित् कथयिष्यामीत्य् आह&mdash;यो वा इत्य्-आदिना । अनुक्रमिष्यन् गणयितुम् इच्छति यः स तु बालानाम् इव बुद्धिर् यस्य स मन्द-मतिः । कालेन महता कोऽपि महा-मतिः रजांसि गणयेद् अपि । अखिल-शक्ति-धाम्नः सर्व-शक्त्य्-आश्रयस्य भगवतो गुणांस् तु नैव गणयेत् । तथा च श्रुतिः&mdash;विष्णोर् नु कं वीर्याणि प्र वोचं यः पार्थिवानि विममे रजांसि [ऋग्-वेद १.१५४.२४] इत्य्-आदि ॥२॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> तस्यावतार-गुण-कर्मणां सङ्ख्यातीतत्वात् यथा-शक्त्यैव कथयिष्यामीत्य् आह&mdash;य इति । अनुक्रमिष्यन् क्रमेण गणयितुम् इच्छतीत्य् अर्थः ॥२॥</p>
<p>———————————————————————————————————————</p>
<p><strong>॥ ११.४.३ ॥</strong></p>
<p>भूतैर् यदा पञ्चभिर् आत्म-सृष्टैः</p>
<p>पुरं विराजं विरचय्य तस्मिन् ।</p>
<p>स्वांशेन विष्टः पुरुषाभिधानम्</p>
<p>अवाप नारायण आदि-देवः ॥</p>
<p><strong>मध्वाचार्यः (भागवत-तात्पर्यम्) :</strong></p>
<p>विष्णोस् तु पुरुषाख्यानि त्रीणि रूपाण्य् अतो विदुः ।</p>
<blockquote>
<p>प्रथमं महतः स्रष्ट्र् द्वितीयं त्व् अण्ड-संस्थितम् । &gt;
तृतीयं देहिनां देहे तानि ज्ञात्वा विमुच्यते ॥ इति माहात्म्ये ॥३॥</p></blockquote>
<hr>
<p><strong>श्रीधर-स्वामी (भावार्थ-दीपिका) :</strong> तत्रादौ पुरुषावतारम् आह&mdash;<strong>भूतैर्</strong> इति । यदा स्व-<strong>सृष्टैर्</strong> <strong>भूतैर्</strong> <strong>विराजं</strong> ब्रह्माण्डं <strong>पुरं</strong> निर्माय <strong>तस्मिन्</strong> लीलया <strong>प्रविष्टो,</strong> न तु भोक्तृत्वेन । प्रभूत-पुण्यस्य जीवस्य तत्र भोक्तृत्वात् ॥३॥</p>
<hr>
<p><strong>कैवल्य-दीपिका :</strong> पुरुष-लक्षणम् आह&mdash;<strong>भूतैर्</strong> इत्य्-आदि । <strong>आत्म-सृष्टैः</strong> आत्मना प्रकृतिम् अधिष्ठाय <strong>सृष्टैः</strong> <strong>पुरं</strong> देहं <strong>विराजं</strong> ब्रह्माण्डं <strong>विरचय्य</strong> निष्पाद्य <strong>तस्मिन्</strong> <strong>स्वांसेन</strong> जीव-कलया यदा <strong>प्रविष्टः</strong>, तदा <strong>पुरुष-संज्ञाम् अवाप</strong> पुरि-शयनाद् वसनाद् वा पुरुषः<sup id="fnref:1"><a href="#fn:1" class="footnote-ref" role="doc-noteref">1</a></sup> । अनंशेऽप्य् अंशोक्तिः कल्पनया <strong>नारायणो</strong> जल-शायी । <strong>आदि-देवो</strong> निराकारः ॥३॥ [मु।फ। १.१०]</p>
<hr>
<p><strong>जीव-गोस्वामी (क्रम-सन्दर्भः) :</strong> तत्र आमान्यतः पुरुषावतारम् आह&mdash;<strong>भूतैर्</strong> इति । <strong>आदि-देवो</strong> नारायणः श्री-भगवान् नारायणे तुरीयाख्ये भगवच्-छब्द-शब्दितः [भा।पु। ११.१५.१६] इत्य् आदेः यदा महत्-स्रष्टृत्वेन पुरुषाभिमानम् अवाप, तदा भूतैर् विराजं विरचय्य तस्मिन् स्वांशेन प्रविष्टोऽपि पुरुषाभिधाम् अवापेत्य् अर्थः ॥३॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> तत्रादौ पुरुषावतारम् आह&mdash;भूतैर् इति द्वाभ्याम् । आदि-देवो नारायणः श्री-भगवान् यदा महत्-स्रष्टृत्वेन पुरुषाभिमानम् अवाप, तदा भूतैर् विराजं विरचय्य तस्मिन् स्वांशेनान्तर्यामितया प्रविष्टोऽभूत् ॥३॥</p>
<p>———————————————————————————————————————</p>
<p><strong>॥ ११.४.४ ॥</strong></p>
<p>यत्-काय एष भुवन-त्रय-सन्निवेशो</p>
<p>यस्येन्द्रियैस् तनु-भृताम् उभयेन्द्रियाणि ।</p>
<p>ज्ञानं स्वतः श्वसनतो बलम् ओज ईहा</p>
<p>सत्त्वादिभिः स्थिति-लयोद्भव आदि-कर्ता ॥</p>
<p><strong>मध्वाचार्यः (भागवत-तात्पर्यम्) :</strong> यत्-काये ॥४॥</p>
<hr>
<p><strong>श्रीधर-स्वामी (भावार्थ-दीपिका) :</strong> अस्य गुण-कर्माण्य् आह द्वयेन&mdash;<strong>यत्-काय</strong> इति । <strong>यस्य</strong> अधिष्ठेयः <strong>काय एषः</strong> । काय इति सप्तमी वा । <strong>तनु-भृतां</strong> समष्टि-व्यष्टि-जीवानां <strong>ज्ञान-कर्मेन्द्रियाणि यस्य</strong> <strong>स्वतः</strong> स्वरूप-भूतात् सत्त्वात् तनु-भृतां ज्ञानम्, यस्य स्वतः-सिद्धं ज्ञानम् इति वा । यस्य <strong>श्वसनतः</strong> प्राणाद् <strong>बलं</strong> देह-शक्तिः, <strong>ओज</strong> इन्द्रिय-शक्तिः । <strong>ईहा</strong> क्रिया । याश् च <strong>सत्त्वादिभिर्</strong> विश्वस्य <strong>स्थिति-लयोद्भवे आदि-कर्ता</strong> ॥४॥</p>
<hr>
<p><strong>कैवल्य-दीपिका :</strong> पुरुष-लक्षणम् आह&mdash;<strong>भूतैर्</strong> इत्य्-आदि । <strong>आत्म-सृष्टैः</strong> आत्मना प्रकृतिम् अधिष्ठाय <strong>सृष्टैः</strong> <strong>पुरं</strong> देहं <strong>विराजं</strong> ब्रह्माण्डं <strong>विरचय्य</strong> निष्पाद्य <strong>तस्मिन्</strong> <strong>स्वांसेन</strong> जीव-कलया यदा <strong>प्रविष्टः</strong>, तदा <strong>पुरुष-संज्ञाम् अवाप</strong> पुरि-शयनाद् वसनाद् वा पुरुषः<sup id="fnref:2"><a href="#fn:2" class="footnote-ref" role="doc-noteref">2</a></sup> । अनंशेऽप्य् अंशोक्तिः कल्पनया <strong>नारायणो</strong> जल-शायी । <strong>आदि-देवो</strong> निराकारः ॥४॥ [मु।फ। १.११]</p>
<hr>
<p><strong>जीव-गोस्वामी (क्रम-सन्दर्भः) :</strong> तत्र द्वितीयं पुरुषं विवृणोति&mdash;<strong>यत्-काय</strong> इति । यच्-छब्देन ब्रह्माण्ड-प्रविष्टम् उच्यते, विष्णोस् तु त्रीणि रूपाणि इत्य्-आदेः ॥४॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> अस्य गुण-कर्माण्य् आह । <strong>यस्य</strong> महा-विष्णोः <strong>काये</strong> भुवन-त्रयाणां ऊर्ध्वाधो-मध्य-भुवन-मयानां कोटि-कोटि-ब्रह्माण्डानां प्रतिरोम-कूप-गतत्वेन सन्निवेशोऽभवत् । <strong>तनु-भृतां</strong> समष्टि-व्यष्टि-जीवानां <strong>ज्ञान-कर्मेन्द्रियाणि</strong>, <strong>यस्य स्वतः</strong> स्वांश-भावाद् अन्तर्यामित एव तनु-भृतां ज्ञानम्, यस्य <strong>श्वसनतः</strong> प्राणात् तनुभृतां <strong>बलं</strong> देह-शक्तिः, <strong>ओज</strong> इन्द्रिय-शक्तिः, <strong>ईहा</strong> क्रिया । याश् च <strong>सत्त्वादिभिः</strong> स्थिति-लयोद्भवे कर्मण्य् <strong>आदि-कर्ता</strong> ॥४॥</p>
<p>———————————————————————————————————————</p>
<p><strong>॥ ११.४.५ ॥</strong></p>
<p>आदाव् अभूच् छत-धृती रजसास्य सर्गे</p>
<p>विष्णुः स्थितौ क्रतु-पतिर् द्विज-धर्म-सेतुः ।</p>
<p>रुद्रोऽप्ययाय तमसा पुरुषः स आद्य</p>
<p>इत्य् उद्भव-स्थिति-लयः सततं प्रजासु ॥</p>
<p><strong>मध्वाचार्यः (भागवत-तात्पर्यम्) :</strong></p>
<p>ब्रह्म-स्थोऽसृजद् विष्णुः स्थित्वा रुद्रे त्व् अभक्षयत् ।</p>
<blockquote>
<p>पृथक् स्थित्वा जगत् पाति तद् ब्रह्माद्य्-आह्वयो हरिः ॥ इति ब्रह्माण्डे &gt; ।</p></blockquote>
<p>रजसा तमसा च ब्रह्म-रुद्र-देह-सृष्टैः राग-क्रोध-कारणत्वाच् च ॥५॥</p>
<hr>
<p><strong>श्रीधर-स्वामी (भावार्थ-दीपिका) :</strong> आदि-कर्तेत्य् अनेन तत्-पूर्वकं कर्त्र्-अन्तरम् अपि सूचितम् । तद् दर्शयितुं गुणावतार-द्वारा चराचर-सृष्ट्य्-आदि-कर्तृत्वम् आह&mdash;आदाव् इति । यस्येत्य् अनुषङ्गः । यस्य <strong>रजसास्य</strong> जगतः <strong>सर्गे</strong> कार्ये <strong>शत-धृतिर्</strong> ब्रह्मा <strong>अभूत्</strong> । <strong>स्थितौ</strong> च <strong>विष्णुर्</strong> यस्य सत्त्वेनेति शेषः। <strong>क्रतु-पतिस्</strong> तत्-फल-दाता । <strong>द्विजातीनां तद्-धर्माणां</strong> च <strong>सेतुः</strong> पालक इत्य् अर्थः । यस्य <strong>तमसा</strong> अस्य <strong>अप्ययायरुद्रो</strong>ऽभूत् । इत्य् एतैर् ब्रह्मादिभिर् निमित्त-भूतैः <strong>प्रजासुउद्भवादयो</strong> यतो भवन्ति <strong>स आद्यः पुरुष</strong> इत्य् अन्वयः ॥५॥</p>
<hr>
<p><strong>कैवल्य-दीपिका :</strong> एवं निराकार-पुरुषौ लक्षयित्वा ब्रह्मादि-त्रयं लक्षयति&mdash;ब्रह्मेति । स प्राग् उक्तः पुरुषः ॥ <strong>आदौ</strong> शतधृतिर् ब्रह्माभूत् । <strong>रजसा</strong> उपाधिना । <strong>सर्गे</strong> निमित्ते । स एव <strong>स्थितौ</strong> <strong>विष्णुः</strong> सत्त्वेन इत्य् अर्थ-सिद्धम् । स्थिति-कर्तृत्वं च सन्निधि-मात्रेण धर्म-प्रवृत्ति-हेतुत्वात् । तद् आह&mdash;<strong>क्रत्व्</strong> इति । <strong>क्रतुः</strong> श्रौतो धर्मः । <strong>निजः</strong> पाञ्चरात्रादिस्थः । <strong>सेतुर्</strong> विधारकः । स एव <strong>तमसा</strong> रुद्रः । <strong>अप्ययः</strong> प्रलय इति एवं-विधाः सृष्ट्य्-आदयः स्युः । <strong>सततं</strong> प्रतिदिनं प्रतिकल्पं च ब्रह्म-रुद्रयोर् अनुक्तम् अपि सत्त्वं लभ्यते । केवलयोस् तु रजस्-तमसोर् अस्वच्छत्वेन प्रतिबिम्बायोग्यत्वात् । अत एव सत्त्वेन विष्णुर् इति नोक्तम् ॥५॥ [मु।फ। १.१२]</p>
<hr>
<p><strong>जीव-गोस्वामी (परमात्म-सन्दर्भः ८</strong>) : एवम् एकस्य पुरुषस्य नानात्वम् उपपाद्य तस्य पुनर् अंशा विव्रियन्ते । अत्र द्विविधा अंशा स्वांशा विभिन्नांशाश् च । विभिन्नांशास् तटस्थ-शक्त्य्-आत्मका जीवा इति वक्ष्यते । स्वांशास् तु गुण-लीलाद्य्-अवतार-भेदेन विविधाः । तत्र लीलाद्य्-अवताराः प्रसङ्ग-सङ्गत्या श्री-कृष्ण-सन्दर्भे वक्ष्यते । गुणावतारा<sup id="fnref:3"><a href="#fn:3" class="footnote-ref" role="doc-noteref">3</a></sup> यथा&mdash;आदाव् इत्य्-आदि ।</p>
<p><strong>स</strong> युगपत् गुण-त्रयाधिष्ठाता <strong>आद्यः पुरुषः</strong> पृथक् पृथग् अपि तत्-तद्-गुणाधिष्ठान-लीलयैव <strong>आदौ रजसा अस्य</strong> जगतः <strong>सर्गे</strong> विसर्गे कार्ये <strong>शत-धृतिर्</strong> ब्रह्मा<strong>अभूत्</strong> । <strong>स्थितौ विष्णुः</strong> सत्त्वेनेति शेषः । विष्णुः सत्त्वेनेत्य् अनुक्तिस् तस्य शुद्ध-सत्त्व-रूपत्वात्, सान्निध्येनैव सत्त्व-गुणोपकारकत्वाच् च<sup id="fnref:4"><a href="#fn:4" class="footnote-ref" role="doc-noteref">4</a></sup> तस्यातिरोहित-स्वरूपतया तत्-सम्बन्धोपचारस्याप्य् उट्टङ्कनम् अयुक्तम् इत्य् अभिप्रायेण । पालन-कर्तृत्वेन <strong>क्रतु-पतिस्</strong> तत्-फल-दाता । यज्ञ-रूपस् तु लीलावतार-मध्य एव श्री-ब्रह्मणा द्वितीये गणितः । <strong>द्विजानां धर्मानां</strong> च <strong>सेतुः</strong> पालक इत्य् अर्थः । <strong>तमसा</strong> तस्य <strong>आप्ययाय रुद्रो</strong>ऽभूत् इत्य् अनेन प्रकारेण <strong>उद्भव-स्थिति-लया</strong> भवन्तीति ।</p>
<p>अत्र ब्रह्म-रुद्रयोर् अवतारावसरो मोक्ष-धर्मे विविक्तोऽस्ति<sup id="fnref:5"><a href="#fn:5" class="footnote-ref" role="doc-noteref">5</a></sup> । यथा&mdash;</p>
<blockquote>
<p>ब्राह्मे रात्रि-क्षये प्राप्ते तस्य ह्य् अमित-तेजसः । &gt;
प्रसादात् प्रादुरभवत् पद्मं पद्म-निभेक्षण ॥ &gt;
ततो ब्रह्मा समभवत् स तस्यैव प्रसादजः । &gt;
अह्नः क्षये ललाटाच् च ततो<sup id="fnref:6"><a href="#fn:6" class="footnote-ref" role="doc-noteref">6</a></sup> देवस्य वै तथा । &gt;
क्रोधाविष्टस्य संजज्ञे रुद्रः संहार-कारकः ॥ [म।भा। &gt; १२.३२८.१५-१६]<sup id="fnref:7"><a href="#fn:7" class="footnote-ref" role="doc-noteref">7</a></sup></p></blockquote>
<p>श्री-विष्णोस् तु तृतीये दृश्यते&mdash;</p>
<blockquote>
<p>तल्-लोक-पद्मं स उ एव विष्णुः &gt;
प्रावीविशत् सर्व-गुणावभासम् । &gt;
तस्मिन् स्वयं वेद-मयो विधाता &gt;
स्वयम्भुवं यं स्म वदन्ति सोऽभूत् ॥ [भा।पु। ३.८.१५] इति ।</p></blockquote>
<p>अस्यार्थः<sup id="fnref:8"><a href="#fn:8" class="footnote-ref" role="doc-noteref">8</a></sup>&mdash;तल्-लोकात्मकं <strong>पद्मम्</strong> । <strong>सर्व-गुणान्</strong> जीव-भोग्यान् अर्थान् <strong>अवभासयतीति</strong> तथा। तत् यस्माज् जातं श्री-नारायणाख्यः पुरुष एव <strong>विष्णु</strong>-संज्ञः सन् स्थापन-रूपान्तर्यामितायै <strong>प्रावीविशत्</strong> प्रकर्षेनालुप्त-शक्तितयैवाविशत् । स्वार्थे णिच् । <strong>तस्मिन्</strong> श्री-विष्णुना लब्ध-स्थितौ पद्मं पुनः सृष्ट्य्-अर्थं स्वयम् एव ब्रह्माभूत् स्थितस्यैव मृद्-आदेर् घटादितया सृष्टेः । अत एव स्थित्य्-आदये हरि-विरिञ्चि-हरेति संज्ञा[भा।पु। १.२.२३] इत्य् अन्यत्रापि</p>
<hr>
<hr>
<p><strong>जीव-गोस्वामी (क्रम-सन्दर्भः)</strong><sup id="fnref:9"><a href="#fn:9" class="footnote-ref" role="doc-noteref">9</a></sup> <strong>:</strong> तस्माद् गुणावतारम् आह&mdash;आदाव् इति । <strong>सर्गे</strong> विसर्गे <strong>विष्णुः</strong> सत्त्वेनेत्य् अनुक्तिस् तस्य शुद्ध-स्वरूपत्वात् सान्निध्येनैव सत्त्व-गुणोपकारकत्वाच् च ॥५॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> गुणावतारम् आह&mdash;आदाव् इति । रजसा रजो-गुणेन । <strong>सर्गे</strong> सृष्टौ कर्मणि <strong>शतधृतिर्</strong> ब्रह्मा <strong>अभूत्</strong> । <strong>स्थितौ</strong> पालने कर्मणि <strong>विष्णुः</strong> । <strong>द्विजातीनां</strong> तद्-<strong>धर्माणां सेतुः</strong> पालक इत्य् अर्थः । <strong>अप्ययाय</strong> संहारार्थम् इत्य् एवं-प्रकारेण ॥५॥</p>
<p>———————————————————————————————————————</p>
<p><strong>॥ ११.४.६ ॥</strong></p>
<p>धर्मस्य दक्ष-दुहितर्य् अजनिष्ट मूर्त्यां</p>
<p>नारायणो नर ऋषि-प्रवरः प्रशान्तः ।</p>
<p>नैष्कर्म्य-लक्षणम् उवाच चचार कर्म</p>
<p>योऽद्यापि चास्त ऋषि-वर्य-निषेविताङ्घ्रिः ॥</p>
<p><strong>मध्वाचार्यः (भागवत-तात्पर्यम्) :</strong> स्व-विषय-ज्ञान-रूपः प्रभाव-रूपश् च ॥६॥</p>
<hr>
<p><strong>श्रीधर-स्वामी (भावार्थ-दीपिका) :</strong> नर-नारायणावतारम् आह&mdash;धर्मस्येति । धर्मस्य भार्यायां दक्ष-दुहितरि मूर्ति-संज्ञायां नारायणो नर इति मूर्ति-द्वयेनाजनिष्ट जातः । तच् चरितम् आह&mdash;नैष्कर्म्यम् आत्म-स्वरूपं लक्ष्यते येन तत् कर्म कर्म-निर्हार-रूपं वा उवाच नारदादिभ्यः स्वयं चचार च । योऽद्यापि कर्माचरन्न् आस्ते । ऋषि-वर्यैर् निषेविताव् अङ्घ्री यस्य सः ॥६॥</p>
<hr>
<p><strong>जीव-गोस्वामी (क्रम-सन्दर्भः) :</strong> लीलावतारम् उपक्रमते&mdash;धर्मस्येति । नैष्कर्म-लक्षणं कर्मेति भगवद्-आराधन-लक्षणम् इत्य् अर्थः । तन्त्रं सात्वतम् आचष्ट नैष्कर्म्य-कर्मणां यतः [भा।पु। १.३.८] इति प्रथमोक्तेः ॥६॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> नारायणो नर इति ऋषि-प्रवरः सन्न् अजनिष्ट । नैष्कर्म्य-लक्षणं कर्म उवाच चचार च ॥६॥</p>
<p>———————————————————————————————————————</p>
<p><strong>॥ ११.४.७ ॥</strong></p>
<p>इन्द्रो विशङ्क्य मम धाम जिघृक्षतीति</p>
<p>कामं न्ययुङ्क्त स-गणं स बदर्य्-उपाख्यम् ।</p>
<p>गत्वाप्सरो-गण-वसन्त-सुमन्द-वातैः</p>
<p>स्त्री-प्रेक्षणेषुभिर् अविध्यद् अतन्-महि-ज्ञः ॥</p>
<p><strong>मध्वाचार्यः (भागवत-तात्पर्यम्) :</strong></p>
<p>ज्ञान-रूपान् अपि सुरान् विना प्राणं क्वचित् परे ।</p>
<blockquote>
<p>आविशन्ति ह्य् अतस् तेषाम् अज्ञानादि न तु स्वतः ॥ इति देव-तत्त्वे ।</p></blockquote>
<p>अथैनम् एवम् आप्नोद् योऽयं मध्यमः प्राणः । एवम् अतो देवताः पाप्माना विद्धाः तं हासुरा ऋत्वा विदध्वसुर् यथाश्मान् माखन-मृत्वा विध्वंसतैवं हैव विध्वंसमाना विश्वञ्चो विनेशुः । सा वा एषा दैवतैतासां देवतानां पाप्मानं मृत्युम् अपहता । अथैनां मृत्युम् अत्यवहत स यदा मृत्युम् अत्य मुच्यत सोऽग्न्र् अभवद् इत्य्-आदि-श्रुतिभ्यश् च ॥७॥</p>
<hr>
<p><strong>श्रीधर-स्वामी (भावार्थ-दीपिका) :</strong> भगवद्-अवतारत्व-द्योतकं परमोपशमं दर्शयितुम् इतिहासम् आह&mdash;<strong>इन्द्र</strong> इति दशभिः । <strong>धाम</strong> स्थानं तपसा ग्रहीतुम् इच्छतीति <strong>विशङ्क्य</strong> तपो-नाशाय <strong>कामं</strong> स-परिवारं प्रेषयाम् आस । स कामो <strong>बदरीभिर् उपाख्यायते</strong> । यस् तं तस्याश्रमम् <strong>अप्सरो-गणादिभिः</strong> सह <strong>गत्वा</strong> <strong>स्त्रीणां प्रेक्षणान्य्</strong> एव <strong>इषवो</strong> बाणाः, तैः। न तस्य महि महिमानं जानातीत्य् <strong>अतन्-महि-ज्ञः</strong> ॥७॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> स <strong>कामः बदर्य्-उपाख्यम् अप्सरो-गणादिभिः</strong> सह बदरिकाश्रमं <strong>गत्वा स्त्री-प्रेक्षणान्य्</strong> एव <strong>इषवो</strong> बाणास् तैर् <strong>अविध्यत्</strong>, न तस्य महिमानं जानातीत्य् <strong>अतन्-महिज्ञः</strong>॥७॥</p>
<p>———————————————————————————————————————</p>
<p><strong>॥ ११.४.८ ॥</strong></p>
<p>विज्ञाय शक्र-कृतम् अक्रमम् आदि-देवः</p>
<p>प्राह प्रहस्य गत-विस्मय एजमानान् ।</p>
<p>मा भैर् विभो मदन मारुत देव-वध्वो</p>
<p>गृह्णीत नो बलिम् अशून्यम् इमं कुरुध्वम् ॥</p>
<p><strong>श्रीधर-स्वामी (भावार्थ-दीपिका) :</strong> अक्रमम् अपराधम् । अहो ! अहं धीर इति विस्मयो गर्वस् तद्-रहितः । एजमानान् शाप-भिया कम्पमानान् । भो विभो समर्थ ! देव-वध्वः मा भैष्ट । बलिम् आतिथ्यं तान् प्रार्थयते । इमम् अस्माकम् आश्रमम् । आतिथ्याभावे शून्य-प्रायः स्याद् इत्य् अर्थः ॥८॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> अक्रमम् अपराधम् । गत-विस्मयः । अहो ! अहं धीर इति विशिष्टः स्मयो गर्वस् तद्-रहित इत्य् अर्थः । एजमानान् शाप-भिया कम्पमानान् । भो विभो समर्थ ! हे देव-वध्वश् च ! मा भैष्ट । बलिं पूजोपहारं शाक-पत्रादिकम् अस्मद्-आतिथ्यं गृह्णीत । वयं सम्पन्ना एव भवेमेति चेत् इमम् आश्रमं शून्य-तुल्यः स्याद् इति भावः ॥८॥</p>
<p>———————————————————————————————————————</p>
<p><strong>॥ ११.४.९ ॥</strong></p>
<p>इत्थं ब्रुवत्य् अभय-दे नर-देव देवाः</p>
<p>स-व्रीड-नम्र-शिरसः स-घृणं तं ऊचुः ।</p>
<p>नैतद् विभो त्वयि परिऽविकृते विचित्रं</p>
<p>स्वाराम-धीर-निकरानत-पाद-पद्मे ॥</p>
<p><strong>श्रीधर-स्वामी (भावार्थ-दीपिका) :</strong> हे नर-देव ! अभय-दे श्री-नारायणे इत्थं ब्रुवति सति, देवाः कामादयः स-व्रीडानि नम्राणि शिरांसि येषां ते । लज्जा-भरेणैवावनत-शिरस्का इत्य् अर्थः । स-घृणं यथा भवति, तथा कृपां जनयन्त इत्य् अर्थः । कृपा-युक्तं तम् इति वा मायातः परे अतोऽ<strong>विकृते</strong> स्वारामाश् च ते धीराश् च ते । तेषां निकरैर् आनतं पाद-पद्मं यस्य तस्मिन् । त्वय्य् एतद् अक्षोभानुकम्पादि न विचित्रम् ॥९॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> हे नर-देव ! अभय-दे श्री-नारायणे इत्थं ब्रुवति सति । देवाः कामादयः । परे परमे निर्विकारे । स्वारामाः एणरामाः ॥९॥</p>
<p>———————————————————————————————————————</p>
<p><strong>॥ ११.४.१० ॥</strong></p>
<p>त्वां सेवतां सुर-कृता बहवोऽन्तरायाः</p>
<p>स्वौको विलङ्घ्य परमं व्रजतां पदं ते ।</p>
<p>नान्यस्य बर्हिषि बलीन् ददतः स्व-भागान्</p>
<p>धत्ते पदं त्वम् अविता यदि विघ्न-मूर्ध्नि ॥</p>
<p><strong>मध्वाचार्यः (भागवत-तात्पर्यम्) : स्व-भागं बलिं ददतो विघ्न-मूर्ध्नि यदि भवान् पदं धत्ते</strong>, तर्हि <strong>नान्यस्य बलिः</strong> ॥१०॥</p>
<hr>
<p><strong>श्रीधर-स्वामी (भावार्थ-दीपिका) :</strong> अस्माकं चापराधाचरणं स्वभावत्वान् न चित्रम् इत्य् आहुः&mdash;<strong>त्वाम्</strong> इति । <strong>त्वां सेवतां</strong> सेवमानानां <strong>सुरैर्</strong> इन्द्रादिभिः <strong>कृता अन्तराया</strong> विघ्ना भवन्ति । कस्मात् ? इत्य् अत आहुः&mdash;<strong>स्वौक</strong> इति । स्व-स्थानं स्वर्गम् अतिक्रम्य परमं तव स्थानं <strong>व्रजताम्</strong> । <strong>नान्यस्य</strong> त्वाम् असेवमानस्य । कुतः ? <strong>बर्हिषि</strong> यज्ञे <strong>स्व-भागान्</strong> पुरोडाशादीन् <strong>बलीन्</strong> करान् कृषिक इव राज्ञे इन्द्रादिभ्यो <strong>ददतः</strong> प्रयच्छतः । तर्हि किं मद्-भक्तो विघ्नैर् भ्रश्यति? नेत्य् आहुः&mdash;<strong>धत्ते</strong> इति । <strong>यदि</strong> इति निश्चये । यतस् <strong>त्वं</strong> सर्व-सुराधीश्वरोऽ<strong>विता</strong> रक्षकोऽतोऽसौ <strong>विघ्नानां मूर्ध्नि पदम्</strong> अङ्घ्रिं <strong>धत्ते</strong> । कुतः पुनस् त्वयि विघ्न-शङ्का? इति भावः॥१०॥</p>
<hr>
<p><strong>जीव-गोस्वामी (भक्ति-सन्दर्भ ६४) :</strong> तत्र च <strong>यज्ञे स्व-भागान् ददतः सुर-कृता विघ्ना</strong> न भवन्ति । <strong>त्वां सेवमानानां</strong> तु मात्सर्येण <strong>तत्-कृतास्</strong> ते भवन्ति, किन्तु <strong>यदि</strong> इति निश्चये यदि वेदाः प्रमाणम् इतिवन् निश्चितम् एव, <strong>त्वं</strong> तेषाम् <strong>अविता</strong> इति । <strong>त्वां सेवमानो विघ्न-मूर्ध्नि पदं च धत्ते</strong> प्रत्युत तम् एव सोपानम् इव कृत्वा व्रजतीत्य् अर्थः । तद् एवं श्रुत्वा संसार एव तिष्ठतां यत् पर्यवसानं भवेत्, तत् पृष्टं भगवन्तम् [११.५.१] इत्य्-आदिना ॥१०॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> त्वद्-भक्ता अपि त्वत्-प्रसादाद् अस्मान् न गणयन्ति, कुतः पुनस् त्वं गणयिष्यसि ? इत्य् आहुः&mdash;<strong>त्वां सेवमानानां</strong> जनानां <strong>सुरैर्</strong> इन्द्रादिभिः <strong>कृता अन्तराया</strong> अस्मद्-आदयो विघ्ना <strong>बहवो</strong> भवन्ति । इन्द्राद्यैर् विघ्नाः कथं क्रियन्ते ? अत्राहुः&mdash;स्वौक इति । स्व-स्थानं स्वर्गम् अतिक्रम्य <strong>परमं तव</strong> स्थानं <strong>व्रजताम्</strong> । विघ्न-करणं खलु मात्सर्य-हेतुकम् एवेति भावः । <strong>नान्यस्य</strong> कर्मि-प्रभृतेः । कुतः ? <strong>बर्हिषि</strong> यज्ञे <strong>बलीन्</strong> पुरोडाशादीन् तत्-तद्-<strong>भागान्</strong> इन्द्रादिभ्यः करान् राज्ञे कर्मकस्येव <strong>ददतः</strong> ।</p>
<p>तर्हि मद्-भक्तो विघ्नैर् भ्रश्यति? नेत्य् आहुः&mdash;<strong>धत्ते</strong> इति । <strong>यदि</strong> इति निश्चये । यतस् <strong>त्वं</strong> सर्व-सुराधीश्वरोऽ<strong>विता</strong> रक्षकः । अतोऽसौ <strong>विघ्नानां मूर्ध्नि पदम्</strong> अङ्घ्रिं <strong>धत्ते</strong> । कुतः पुनस् त्वयि विघ्न-शङ्का ? इति भावः॥१०॥</p>
<p>———————————————————————————————————————</p>
<p><strong>॥ ११.४.११ ॥</strong></p>
<p>क्षुत्-तृट्-त्रि-काल-गुण-मारुत-जैह्व-शैष्णान्</p>
<p>अस्मान् अपार-जलधीन् अतितीर्य केचित् ।</p>
<p>क्रोधस्य यान्ति विफलस्य वशं पदे गोर्</p>
<p>मज्जन्ति दुश्चर-तपश् च वृथोत्सृजन्ति ॥</p>
<p><strong>श्रीधर-स्वामी (भावार्थ-दीपिका) :</strong> त्वद्-अभक्तानां तु केवलं तपश्-चरतां द्वयी गतिः । अस्माकं वा वशं यान्ति क्रोधस्य वा । तत्रास्मद्-वशाः कामोपभोगम् अपि तावद् अनुभवन्ति । क्रोधस्य वशाः पुनर् अतिमन्दा इत्य् आहुः&mdash;क्षुत्-तृड् इति । क्षुच् च तृट् च त्रि-काल-गुणाच् च शीतोष्ण-वर्षाणि च मारुतश् च प्राणो बाह्यो वा, जैह्व्या जिह्वा-भोगाश् च, शैश्न्या गुह्योपभोगाश् च, एतान् अस्मान् अपार-जलधि-रूपान् अतितीर्य विलङ्घ्य गोष्पदे मज्जन्ति । कुतः ? यतः क्रोधस्य विफलस्य वशं यान्ति गच्छन्ति । किं च, जले मज्जन्तो यथा विवशाः सन्तो मस्तकारोपितं भारम् उत्सृजन्ति, तथा वृथैव न मोक्षाय न च भोगाय शापादिना दुश्चरं तप उत्सृजन्ति ॥११॥</p>
<hr>
<p><strong>जीव-गोस्वामी (क्रम-सन्दर्भः) :</strong> क्रोधस्य गोष्पदत्वं स्व-विषय-घात-मात्रेण विच्छिन्नत्वात्, न तु जैह्वादिवद् अविछिन्नत्वम् इति ॥११॥<sup id="fnref:10"><a href="#fn:10" class="footnote-ref" role="doc-noteref">10</a></sup></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> त्वद्-भक्ति-विमुखानां तपश्-चरतां द्वयी गतिः । अस्माकं वा वशीभवन्ति क्रोधस्य वा । तत्रास्मद्-वशाः कामोपभोगम् अपि तावद् अनुभवन्ति, क्रोधस्य वशाः पुनर् अतिमन्दा इत्य् आहुः&mdash;क्षुत्-तृड् इति । क्षुच् च तृट् च त्रि-काल-गुणाच् च शीतोष्ण-वर्षाणि च। मारुतस् त्वग्-इन्द्रिय-भोग्यो मलयानिलश् च, जैह्वो जिह्वा-भोग्यश् च, शैश्नः शिश्न-भोग्यश् च, एतान् अस्मान् अपार-जलधि-रूपान् अतितीर्य विलङ्घ्य गोष्पदे मज्जन्ति । किं च, जले मज्जन्तो यथा विवशी-भूय मस्तकारोपितं धन-भारम् उत्सृजन्ति, तथा वृथा न मोक्षाय, न भोगाय, शापादिना दुश्चरं तपश् च विसृजन्ति ॥११॥</p>
<p>———————————————————————————————————————</p>
<p><strong>॥ ११.४.१२ ॥</strong></p>
<p>इति प्रगृणतां तेषां स्त्रियोऽत्यद्भुत-दर्शनाः ।</p>
<p>दर्शयाम् आस शुश्रूषां स्वर्चिताः कुर्वतीर् विभुः ॥</p>
<p><strong>श्रीधर-स्वामी (भावार्थ-दीपिका) :</strong> स्त्रियो योग-निर्मिताः स्त्रीः शुश्रूषां कुर्वतीः स्व्-अर्चिताः सुष्ठ्व्-अलङ्कृतास् तेषां स्व-लावण्यादि-दर्पोपशमाय दर्शयाम् आस ॥१२॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> प्रगृणतां स्तुवतस् तान् अनादृत्य स्त्रियो योग-निर्मिताः स्त्रीः शुश्रूषां स्व-सेवां कुर्वतीर् इव प्राकृतीर् इत्य् अर्थः । तेषां स्व-लावण्यादि-दर्पोपशमाय दर्शयामास ॥१२॥</p>
<p>———————————————————————————————————————</p>
<p><strong>॥ ११.४.१३ ॥</strong></p>
<p>ते देवानुचरा दृष्ट्वा स्त्रियः श्रीर् इव रूपिणीः ।</p>
<p>गन्धेन मुमुहुस् तासां रूपौदार्य-हत-श्रियः ॥</p>
<p><strong>श्रीधर-स्वामी (भावार्थ-दीपिका) :</strong> रूपिणी मूर्ति-मती श्रीर् इव ताः स्त्रियः स्त्रीर् दृष्ट्वा । तासां तु रूपस्यौदार्येण महत्त्वेन हता श्रीः कान्तिर् येषां ते ॥१३॥</p>
<hr>
<p><strong>जीव-गोस्वामी (क्रम-सन्दर्भः), विश्वनाथ-चक्रवर्ती (सारार्थ-दर्शिणी) :</strong> <em>न व्याख्यातम्।</em></p>
<p>———————————————————————————————————————</p>
<p><strong>॥ ११.४.१४ ॥</strong></p>
<p>तान् आह देव-देवेशः प्रणतान् प्रहसन्न् इव ।</p>
<p>आसाम् एकतमां वृङ्ध्वं स-वर्णां स्वर्ग-भूषणाम् ॥</p>
<p><strong>श्रीधर-स्वामी (भावार्थ-दीपिका) : वृङ्ध्वं</strong> वृणीध्वम् । क्व वयं वराकाः ? क्व चेमाः ? इति चेत् तत्राह&mdash;स-वर्णां समान-रूपाम् । नैकाप्य् अस्मद् अनुरूपेति चेत्, मा भवतु । तथापि स्वर्गस्य भूषण-रूपाम् ॥१४॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> तेषां पराभव-दर्शनेन प्रहसन् इवेत्य् अतिगाम्भीर्येण प्रहास-रोधो व्यञ्जितः । वृङ्ध्वं वृणीध्वम् । क्व वयं वराकाः ? क्व चेमाः ? इति चेत्, तत्राह&mdash;स-वर्णां समान-वर्णां स्व-तुल्याम् एतासां विभावि-रूपां प्राकृतीम् अपि काञ्चिद् इत्य् अर्थः । तयापि स्वर्गस्य भूषण-रूपाम् ॥१४॥</p>
<p>———————————————————————————————————————</p>
<p><strong>॥ ११.४.१५ ॥</strong></p>
<p>ॐ इत्य् आदेशम् आदाय नत्वा तं सुर-वन्दिनः ।</p>
<p>उर्वशीम् अप्सरः-श्रेष्ठां पुरस्-कृत्य दिवं ययुः ॥</p>
<p><strong>श्रीधर-स्वामी (भावार्थ-दीपिका) :</strong> सुर-वन्दिनो देव-भृत्याः ॥१५॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> आदेशम् आदाय आज्ञां गृहीत्वा, सुर-वन्दिनो देव-भृत्याः ॥१५॥</p>
<p>———————————————————————————————————————</p>
<p><strong>॥ ११.४.१६ ॥</strong></p>
<p>इन्द्रायानम्य सदसि शृण्वतां त्रि-दिवौकसाम् ।</p>
<p>ऊचुर् नारायण-बलं शक्रस् तत्रास विस्मितः ॥</p>
<p><strong>श्रीधर-स्वामी (भावार्थ-दीपिका) :</strong> इन्द्राय इन्द्रं प्रति नारायण-बलं ऊचुः । शक्रस् तत्रास त्रासं प्राप्तो विस्मितश् च । तत्र विस्मित आसेति वा ॥१६॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> तत्रास अहो मया अपराद्धम् इति त्रासं प्राप्तः ॥१६॥</p>
<p>———————————————————————————————————————</p>
<p><strong>॥ ११.४.१७ ॥</strong></p>
<p>हंस-स्वरूप्य् अवदद् अच्युत आत्म-योगं</p>
<p>दत्तः कुमार ऋषभो भगवान् पिता नः ।</p>
<p>विष्णुः शिवाय जगतां कलयावतीर्णस्</p>
<p>तेनाहृता मधु-भिदा श्रुतयो हयास्ये ॥</p>
<p><strong>मध्वाचार्यः (भागवत-तात्पर्यम्) :</strong></p>
<p>कुमार-नामा तु हरिर् ब्रह्मचारि-वपुः स्वयम् ।</p>
<blockquote>
<p>सनत्-कुमाराय परं प्रोवाच जगदीश्वरः ॥ इति स्कान्दे । &gt;
विष्णोः सनत्-कुमाराख्याच् छुश्रुवुर् ज्ञानम् उत्तमम् । &gt;
सनत्-कुमार-प्रमुखा योगेशाः परमेश्वराः ॥ इति प्रकाश-संहितायाम् &gt; ॥१७॥</p></blockquote>
<hr>
<p><strong>श्रीधर-स्वामी (भावार्थ-दीपिका) :</strong> अन्यान् अप्य् अवतारांस् तच् चरितानि चाह&mdash;हंस-स्वरूपीति । दत्तो दत्तात्रेयः । कुमारः सनकादिः । नः पिता ऋषभश् च । विष्णुर् एव कलयावतीर्णः सन्न् आत्म-योगम् अवदत्। तेन विष्णुना हयास्ये हयग्रीवावतारे मधु-भिदा सता ततः श्रुतय आहृताः ॥१७॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> हंस-स्वरूपी हंसाकारः । दत्तो दत्तात्रेयः । कुमारः । नः पिता ऋषभश् च । विष्णुर् एव कलयावतीर्णः सन्न् आत्म-योगम् अवदत् । तेन हयास्ये हयग्रीवावतारे मधु-भिदा सता ततः श्रुतय आहृताः ॥१७॥</p>
<p>———————————————————————————————————————</p>
<p><strong>॥ ११.४.१८ ॥</strong></p>
<p>गुप्तोऽप्यये मनुर् इलौषधयश् च मात्स्ये</p>
<p>क्रौडे हतो दिति-ज उद्धरताम्भसः क्ष्माम् ।</p>
<p>कौर्मे धृतोऽद्रिर् अमृतोन्मथने स्व-पृष्ठे</p>
<p>ग्राहात् प्रपन्नम् इभ-राजम् अमुञ्चद् आर्तम् ॥</p>
<p><strong>श्रीधर-स्वामी (भावार्थ-दीपिका) : इला</strong> पृथ्वी । <strong>ओषधयश्</strong> च गुप्ताः । <strong>क्रौडे</strong> च वाराहावतारे । <strong>ग्राहाद्</strong> गजेन्द्रम् <strong>अमुञ्चन्</strong> मोचयामास । एवम् आदौ यत्रावतार-नाम नास्ति, तत्र विष्णुः शिवाय जगतां कलयावतीर्ण इत्य् अनुवर्तनीयम् ॥१८॥</p>
<hr>
<p><strong>कैवल्य-दीपिका :</strong> <strong>ग्राहाद्</strong> इति । <strong>प्रपन्नं</strong> शरणागतम् । <strong>संस्तुन्वतः</strong> संस्तुवतः । अब्धि-पतितान् कश्यपस्य समिद्-आहरणे गोष्पदे मग्नान् । <strong>श्रमणात्</strong> ऊर्ध्व-रेतसो बालखिल्यान् । <strong>अपिहिता</strong> अवरुद्धाः ॥१८॥ [मु।फ। ३.१८]</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) : अप्यये</strong> प्रलये । <strong>मनुः</strong> सत्यव्रतः । <strong>इला</strong> पृथ्वी । <strong>ओषधयश्</strong> च गुप्ताः । <strong>क्रौडे</strong> च वाराहावतारे । <strong>इभराजं</strong> गजेन्द्रम् <strong>अमुञ्चन्</strong> मोचयामास ॥१८॥</p>
<p>———————————————————————————————————————</p>
<p><strong>॥ ११.४.१९ ॥</strong></p>
<p>संस्तुन्वतो निपतितान् श्रमणान् ऋषींश् च</p>
<p>शक्रं च वृत्र-वधतस् तमसि प्रविष्टम् ।</p>
<p>देव-स्त्रियोऽसुर-गृहे पिहिता अनाथा</p>
<p>जघ्नेऽसुरेन्द्रम् अभयाय सतां नृसिंहे ॥</p>
<p><strong>मध्वाचार्यः (भागवत-तात्पर्यम्) :</strong></p>
<p>सुपर्णा ऋषयो व्यासं नाथमाना ययुः सदा ।</p>
<blockquote>
<p>ध्वान्तं निवारयास्माकं मुमुग्धीति च वादिनः ॥ इति व्यास-तन्त्रे । &gt;
स्मरणात् तु नृसिंहस्य शक्रो मुक्तो बृहद्-वधात् । &gt;
हिरण्यक-हृताश् चापि तथैवाप्सरसां गणाः ॥ इति प्रभञ्जने &gt; ॥१९॥</p></blockquote>
<hr>
<p><strong>श्रीधर-स्वामी (भावार्थ-दीपिका) :</strong> संस्तुन्वतः स्तुतिं कुर्वाणान् ऋषीन् वालखिल्यान् कश्यापार्थं समिधाहरणे गोष्पदे निमग्नान् इन्द्रेणोपहसितान् उद्धृत्यापदोऽमोचयत् । तमसि ब्रह्म-हत्यायां प्रविष्टं मोचयाम् आस । असुर-गृहे पिहिता निरुद्धा या देव-स्त्रियस् ताश् चामुञ्चद् अनेकावतारैः ॥१९॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> संस्तुन्वतः संस्तुवतः ऋषीन् वालखिल्यान् कश्यापार्थं समिधाहरणे गोष्पदे निमग्नान् इन्द्रेणोपहसितान् उत्थाप्यामोचयत् । शक्रं च तमसि ब्रह्म-हत्यायां प्रविष्टम् अमोचयत् । पिहिता निरुद्धा देव-स्त्रियश् चामोचयत् अनेकावतारैर् इति शेषः ॥१९॥</p>
<p>———————————————————————————————————————</p>
<p><strong>॥ ११.४.२० ॥</strong></p>
<p>देवासुरे युधि च दैत्य-पतीन् सुरार्थे</p>
<p>हत्वान्तरेषु भुवनान्य् अदधात् कलाभिः ।</p>
<p>भूत्वाथ वामन इमाम् अहरद् बलेः क्ष्मां</p>
<p>याच्ञा-च्छलेन समदाद् अदितेः सुतेभ्यः ॥</p>
<p><strong>मध्वाचार्यः (भागवत-तात्पर्यम्) :</strong></p>
<p>उपेन्द्र-रूपी भगवान् प्रति मन्वन्तरं प्रभुः ।</p>
<blockquote>
<p>असुरान् हन्ति नियतं श्राद्धदेवे च वामनः ॥ इति वामने ॥२०॥</p></blockquote>
<hr>
<p><strong>श्रीधर-स्वामी (भावार्थ-दीपिका) :</strong> अन्तरेषु सर्व-मन्वन्तरेषु कलाभिर् मूर्तिभिर् भुवनान्य् अदधाद् अपालयत् । इमां क्ष्मां समदाद् ददौ ॥२०॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> अन्तरेषु सर्व-मन्वन्तरेषु अदधाद् अपालयत् । कलाभिर् मन्वन्त्रवतारैः॥२०॥</p>
<p>———————————————————————————————————————</p>
<p><strong>॥ ११.४.२१ ॥</strong></p>
<p>निःक्षत्रियाम् अकृत गां च त्रिः-सप्त-कृत्वो</p>
<p>रामस् तु हैहय-कुलाप्यय-भार्गवाग्निः ।</p>
<p>सोऽब्धिं बबन्ध दश-वक्त्रम् अहन् स-लङ्कं</p>
<p>सीता-पतिर् जयति लोक-मल-घ्न-कीर्तिः ॥</p>
<p><strong>श्रीधर-स्वामी (भावार्थ-दीपिका) :</strong> हैहयानां कुलस्य अप्ययाय भार्गव-रूपेऽग्निः । स रामो दाशरथिः सन् स-लङ्कं लङ्कायां स्थितम् । स च जयति । वर्तमान-कालीनोऽवतार इत्य् अर्थः ॥२१॥</p>
<hr>
<p><strong>जीव-गोस्वामी (क्रम-सन्दर्भः) :</strong> सलङ्कम् इति । लङ्का-स्थित-तद्-गण-सहितम् इत्य् अर्थः । जयतीति जयति जननिवासः [भा।पु। १०.९०.४८] इतिवत् ॥२१॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> सलङ्कं लङ्का-स्थ-सर्व-वीर-सहितम् इत्य् अर्थः । जयतीति । कथाया अस्यास् तत्-काल-भवत्वात् तस्मिन्न् आदर-विशेषो व्यक्तः ॥२१॥</p>
<p>———————————————————————————————————————</p>
<p><strong>॥ ११.४.२२ ॥</strong></p>
<p>भूमेर् भरावतरणाय यदुष्व् अजन्मा</p>
<p>जातः करिष्यति सुरैर् अपि दुष्कराणि ।</p>
<p>वादैर् विमोहयति यज्ञ-कृतोऽतद्-अर्हान्</p>
<p>शूद्रान् कलौ क्षिति-भुजो न्यहनिष्यद् अन्ते ॥</p>
<p><strong>श्रीधर-स्वामी (भावार्थ-दीपिका) :</strong> भाविनं राम-कृष्णावतारम् आह&mdash;भूमेर् इति । बुद्धावतारम् आह&mdash;वदैर् इति । अतद् अर्हान् यज्ञान् अर्हान् दैत्यान् विमोहयिष्यति । कल्क्य्-अवतारम् आह&mdash;शूद्रान् इति । न्यहनिष्यन् निहनिष्यति ॥२२॥</p>
<hr>
<p><strong>जीव-गोस्वामी (क्रम-सन्दर्भः) :</strong> शूद्रानित्य् उभयत्रान्वयः । पूर्वत्र उग्राख्यान् परत्र म्लेच्छानित्य् अर्थः ॥२२॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> विमोहयति विमोहयिष्यति बुद्धः । न्यहनिष्यत् निहनिष्यति कल्किः ॥२२॥</p>
<p>———————————————————————————————————————</p>
<p><strong>॥ ११.४.२३ ॥</strong></p>
<p>एवं-विधानि जन्मानि कर्माणि च जगत्-पतेः ।</p>
<p>भूरीणि भूरि-यशसो वर्णितानि महा-भुज ॥</p>
<p><em>न कतमेन व्याखातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong></p>
<p>इति सारार्थ-दर्शिन्यां हर्षिण्यां भक्त-चेतसाम् ।</p>
<p>एकादशे चतुर्थोऽयं सङ्गतः सङ्गतः सताम् ॥*॥</p>
<p>———————————————————————————————————————</p>
<blockquote>
<p>इति श्रीमद्-भागवते महा-पुराणे ब्रह्म-सूत्र-भाष्ये पारमहंस्यं &gt; संहितायां वैयासिक्याम् एकादश-स्कन्धे &gt;
निमि-जायतेयोपाख्याने &gt;
चतुर्थोऽध्यायः ।</p></blockquote>
<p>॥११.४॥</p>
<hr>
<p><strong>(११.५)</strong></p>
<div class="footnotes" role="doc-endnotes">
<hr>
<ol>
<li id="fn:1">
<p>पुरिस्थल-शरीरे शेते इति पुरुषः । तत्त्व-कौमुदी ।&#160;<a href="#fnref:1" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:2">
<p>पुरिस्थल-शरीरे शेते इति पुरुषः । तत्त्व-कौमुदी ।&#160;<a href="#fnref:2" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:3">
<p>तत्र द्वितीय-पुरुषस्य गुणावतारा (ख, च, छ)। तस्य
गुणावतारान् आह (क्रम-सन्दर्भ)&#160;<a href="#fnref:3" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:4">
<p>एष एव क्रम-सन्दर्भ-पाठः । अत्र परमात्म-सन्दर्भे &ldquo;तत्र
साक्षाद् गुणानुक्तिश् च॥।&rdquo; इति पाठ्यते।&#160;<a href="#fnref:4" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:5">
<p>विवृत्तो\ऽस्ति (यादवपूर)&#160;<a href="#fnref:5" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:6">
<p>सुत इति क्वचित् पाठः।&#160;<a href="#fnref:6" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:7">
<p>१२.३४१.१६-१८ वुल्गते।&#160;<a href="#fnref:7" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:8">
<p>अस्यार्थस् तत्रैव दर्शितः ॥&#160;<a href="#fnref:8" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:9">
<p>थेरे अप्पेअर् तो बे त्wओ <em>क्रम-सन्दर्भ</em> एदितिओन्स्, ओने च्लोसेर् तो
<em>परमात्म-सन्दर्भ</em>। थे ओथेर् वेर्सिओन् wइल्ल् बे चोम्परेद् तो थे
<em>परमत्म-सन्दर्भ</em> रेअदिन्ग्।&#160;<a href="#fnref:9" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:10">
<p>क्रोधस्य गोष्पदत्वं स्व-विषयस्य स्व-लक्ष्यीभूत-पात्रस्य
घातन-मात्रेण विच्छिन्नत्वात् नष्टत्वात् खण्डितत्वात् विभक्तत्वाद्
वा, न तु जैह्व्यादिवत् लोभ-कामवत् अविच्छिन्नत्वम् अविविक्तत्वं
परस्पर-संयोग-संमिश्रणेन स्थितत्वम् इति ।
अस्यानुरूपाभिप्रायके पद्ये&mdash;७.१५.२०, ११.८.२१।&#160;<a href="#fnref:10" class="footnote-backref" role="doc-backlink">&#x21a9;&#xfe0e;</a></p>
</li>
</ol>
</div>

  </div>
</article>


        

        



    <aside class="card border noPrint" id="section-tree-item-bhAgavatam_gauDIya-prastutiH_11_04_nimi-jAyateyopAkhyAne_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/purANam_vaiShNavam/bhAgavatam/gauDIya-prastutiH/11/04_nimi-jAyateyopAkhyAne/">०४ निमि-जायतेयोपाख्याने </a>
            <a data-toggle="collapse" href="#section-tree-item-body-bhAgavatam_gauDIya-prastutiH_11_04_nimi-jAyateyopAkhyAne_md" role="button" aria-expanded="false" aria-controls="section-tree-item-body-bhAgavatam_gauDIya-prastutiH_11_04_nimi-jAyateyopAkhyAne_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-bhAgavatam_gauDIya-prastutiH_11_04_nimi-jAyateyopAkhyAne_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: ०४ निमि-जायतेयोपाख्याने</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/purANam_vaiShNavam/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/purANam_vaiShNavam/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/purANam_vaiShNavam/actions/workflows/build.yml"><img src="https://github.com/vishvAsa/purANam_vaiShNavam/actions/workflows/build.yml/badge.svg"> Built </a> on 2025 Aug 25 05:46:07 UTC. (<a href="http://google.com/search?q=05%3a46%3a07%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
