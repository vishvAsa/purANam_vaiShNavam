<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>पुराणे विश्वासटिप्पन्यः  | २७ क्रिया-योगः</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/purANam_vaiShNavam/bhAgavatam/gauDIya-prastutiH/11/27_kriyA-yogaH/" rel="alternate" type="application/rss+xml" title="पुराणे विश्वासटिप्पन्यः" />
    <link href="/purANam_vaiShNavam/bhAgavatam/gauDIya-prastutiH/11/27_kriyA-yogaH/" rel="feed" type="application/rss+xml" title="पुराणे विश्वासटिप्पन्यः" />

    <meta property="og:url" content="https://vishvAsa.github.io/purANam_vaiShNavam/bhAgavatam/gauDIya-prastutiH/11/27_kriyA-yogaH/">
  <meta property="og:site_name" content="पुराणे विश्वासटिप्पन्यः">
  <meta property="og:title" content="२७ क्रिया-योगः">
  <meta property="og:description" content="॥ ११.२७.१ ॥
श्री-उद्धव उवाच—
क्रिया-योगं समाचक्ष्व भवद्-आराधनं प्रभो ।
यस्मात् त्वां ये यथार्चन्ति सात्वताः सात्वतर्षभ ॥
श्रीधर-स्वामी (भावार्थ-दीपिका) :
रागाद्य्-आकुल-चित्तानां कुतोऽसङ्गादि-सम्भवः ।
इति कृष्णार्चनं भद्रम् अनुस्मृत्यानुपृच्छति ॥
क्रिया-योगम् इति । भवद्-आराधन-रूपम् । यस्माद् इति कारणाधिष्ठानादि-प्रश्नः, सर्व-कारकाणां निमित्तत्वस्याविशिष्टत्वात् । यथेति कस्मिन्न् अधिष्ठानादौ केन प्रकारेणेति प्रश्नः । ये अधिकारिणः । सात्वता भक्ताः ॥१॥
जीव-गोस्वामी (क्रम-सन्दर्भः) : एवं तावत् सङ्गान् मोक्तुम् इच्छतां रीतिं श्रुत्वानिच्छूनाम् अपि तस्य परमार्थ-पर्यवसानं यथा स्यात् तथा पृच्छति—क्रिया-योगम् इति ॥१॥
विश्वनाथ-चक्रवर्ती (सारार्थ-दर्शिणी) :">
  <meta property="og:locale" content="en_us">
  <meta property="og:type" content="article">
    <meta property="article:section" content="bhagavatam">

  <meta itemprop="name" content="२७ क्रिया-योगः">
  <meta itemprop="description" content="॥ ११.२७.१ ॥
श्री-उद्धव उवाच—
क्रिया-योगं समाचक्ष्व भवद्-आराधनं प्रभो ।
यस्मात् त्वां ये यथार्चन्ति सात्वताः सात्वतर्षभ ॥
श्रीधर-स्वामी (भावार्थ-दीपिका) :
रागाद्य्-आकुल-चित्तानां कुतोऽसङ्गादि-सम्भवः ।
इति कृष्णार्चनं भद्रम् अनुस्मृत्यानुपृच्छति ॥
क्रिया-योगम् इति । भवद्-आराधन-रूपम् । यस्माद् इति कारणाधिष्ठानादि-प्रश्नः, सर्व-कारकाणां निमित्तत्वस्याविशिष्टत्वात् । यथेति कस्मिन्न् अधिष्ठानादौ केन प्रकारेणेति प्रश्नः । ये अधिकारिणः । सात्वता भक्ताः ॥१॥
जीव-गोस्वामी (क्रम-सन्दर्भः) : एवं तावत् सङ्गान् मोक्तुम् इच्छतां रीतिं श्रुत्वानिच्छूनाम् अपि तस्य परमार्थ-पर्यवसानं यथा स्यात् तथा पृच्छति—क्रिया-योगम् इति ॥१॥
विश्वनाथ-चक्रवर्ती (सारार्थ-दर्शिणी) :">
  <meta itemprop="wordCount" content="4949">
  <meta name="twitter:card" content="summary">
  <meta name="twitter:title" content="२७ क्रिया-योगः">
  <meta name="twitter:description" content="॥ ११.२७.१ ॥
श्री-उद्धव उवाच—
क्रिया-योगं समाचक्ष्व भवद्-आराधनं प्रभो ।
यस्मात् त्वां ये यथार्चन्ति सात्वताः सात्वतर्षभ ॥
श्रीधर-स्वामी (भावार्थ-दीपिका) :
रागाद्य्-आकुल-चित्तानां कुतोऽसङ्गादि-सम्भवः ।
इति कृष्णार्चनं भद्रम् अनुस्मृत्यानुपृच्छति ॥
क्रिया-योगम् इति । भवद्-आराधन-रूपम् । यस्माद् इति कारणाधिष्ठानादि-प्रश्नः, सर्व-कारकाणां निमित्तत्वस्याविशिष्टत्वात् । यथेति कस्मिन्न् अधिष्ठानादौ केन प्रकारेणेति प्रश्नः । ये अधिकारिणः । सात्वता भक्ताः ॥१॥
जीव-गोस्वामी (क्रम-सन्दर्भः) : एवं तावत् सङ्गान् मोक्तुम् इच्छतां रीतिं श्रुत्वानिच्छूनाम् अपि तस्य परमार्थ-पर्यवसानं यथा स्यात् तथा पृच्छति—क्रिया-योगम् इति ॥१॥
विश्वनाथ-चक्रवर्ती (सारार्थ-दर्शिणी) :">
<script type="text/javascript">
    
    let baseURL = "https:\/\/vishvAsa.github.io\/purANam_vaiShNavam\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/purANam_vaiShNavam\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/purANam_vaiShNavam\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/purANam_vaiShNavam\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/purANam_vaiShNavam\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvya\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/purANam_vaiShNavam\/bhAgavatam\/gauDIya-prastutiH\/11\/27_kriyA-yogaH\/".replace(basePath, "/");
  pageVars.pageParams = {};
  pageVars.pageSource = "bhAgavatam\/gauDIya-prastutiH\/11\/27_kriyA-yogaH.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/purANam_vaiShNavam/webpack_dist/uiLib-bundle.js"></script>







    <link rel="stylesheet" href="/purANam_vaiShNavam/webpack_dist/uiLib.css">
<link rel="stylesheet" href="/purANam_vaiShNavam/css/uiLibPrint.css" media="print" >
<link rel="stylesheet" href="/purANam_vaiShNavam/css/fonts.css" >
<link rel="stylesheet" href="/purANam_vaiShNavam/css/@fortawesome/fontawesome-free/css/solid.min.css">

<link rel="stylesheet" href="/purANam_vaiShNavam/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/27_kriyA-yogaH/" />
<link rel="alternate" hreflang="sa-Deva" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/27_kriyA-yogaH/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/27_kriyA-yogaH/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/27_kriyA-yogaH/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/27_kriyA-yogaH/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/27_kriyA-yogaH/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/27_kriyA-yogaH/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/27_kriyA-yogaH/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/27_kriyA-yogaH/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/27_kriyA-yogaH/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/27_kriyA-yogaH/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/27_kriyA-yogaH/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/27_kriyA-yogaH/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/27_kriyA-yogaH/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/27_kriyA-yogaH/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/27_kriyA-yogaH/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/27_kriyA-yogaH/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/27_kriyA-yogaH/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/27_kriyA-yogaH/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/27_kriyA-yogaH/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/27_kriyA-yogaH/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/27_kriyA-yogaH/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/27_kriyA-yogaH/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/27_kriyA-yogaH/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/27_kriyA-yogaH/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/27_kriyA-yogaH/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/27_kriyA-yogaH/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/27_kriyA-yogaH/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/27_kriyA-yogaH/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/27_kriyA-yogaH/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/27_kriyA-yogaH/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/27_kriyA-yogaH/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/27_kriyA-yogaH/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/27_kriyA-yogaH/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/27_kriyA-yogaH/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/27_kriyA-yogaH/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/27_kriyA-yogaH/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/27_kriyA-yogaH/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/27_kriyA-yogaH/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/27_kriyA-yogaH/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/27_kriyA-yogaH/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/27_kriyA-yogaH/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/27_kriyA-yogaH/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/27_kriyA-yogaH/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/27_kriyA-yogaH/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">पुराणे विश्वासटिप्पन्यः <br/> २७ क्रिया-योगः</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/purANam_vaiShNavam/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="२७ क्रिया-योगः">२७ क्रिया-योगः</h1>
    
    <a id="editLink" class="btn btn-primary noPrint"  href="https://github.com/vishvAsa/purANam_vaiShNavam/edit/content/bhAgavatam/gauDIya-prastutiH/11/27_kriyA-yogaH.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <p><strong>॥ ११.२७.१ ॥</strong></p>
<p><strong>श्री-उद्धव उवाच</strong>&mdash;</p>
<p>क्रिया-योगं समाचक्ष्व भवद्-आराधनं प्रभो ।</p>
<p>यस्मात् त्वां ये यथार्चन्ति सात्वताः सात्वतर्षभ ॥</p>
<p><strong>श्रीधर-स्वामी (भावार्थ-दीपिका) :</strong></p>
<p>रागाद्य्-आकुल-चित्तानां कुतोऽसङ्गादि-सम्भवः ।</p>
<p>इति कृष्णार्चनं भद्रम् अनुस्मृत्यानुपृच्छति ॥</p>
<p>क्रिया-योगम् इति । भवद्-आराधन-रूपम् । यस्माद् इति कारणाधिष्ठानादि-प्रश्नः, सर्व-कारकाणां निमित्तत्वस्याविशिष्टत्वात् । यथेति कस्मिन्न् अधिष्ठानादौ केन प्रकारेणेति प्रश्नः । ये अधिकारिणः । सात्वता भक्ताः ॥१॥</p>
<hr>
<p><strong>जीव-गोस्वामी (क्रम-सन्दर्भः) :</strong> एवं तावत् सङ्गान् मोक्तुम् इच्छतां रीतिं श्रुत्वानिच्छूनाम् अपि तस्य परमार्थ-पर्यवसानं यथा स्यात् तथा पृच्छति&mdash;क्रिया-योगम् इति ॥१॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong></p>
<p>क्रिया-योगाभिधा भक्तिः सप्तविंशेऽर्चनात्मिका ।</p>
<p>नानोपचारैर् अर्चायां स्वधर्म-सहितोच्यते ॥ओ॥</p>
<p>उक्त-लक्षण-सत्सङ्ग-रहिता भक्तिः पुत्र-कलत्राद्य्-आसक्त-चित्तैर् दुर्लभेत्य् अतस् तेषाम् अपि निस्तारिकाम् आगमोक्तार्चन-भक्तिम् अनुसृत्य पृच्छति&mdash;क्रिया-योगम् इति । यस्मात् यं क्रिया-योगम् आश्रित्य ॥१॥</p>
<p>———————————————————————————————————————</p>
<p><strong>॥ ११.२७.२ ॥</strong></p>
<p>एतद् वदन्ति मुनयो मुहुर् निःश्रेयसं नृणाम् ।</p>
<p>नारदो भगवान् व्यास आचार्यो\ऽङ्गिरसः सुतः ॥</p>
<p><strong>श्रीधर-स्वामी (भावार्थ-दीपिका) :</strong> अस्य पुनर् विशेषतः प्रश्ने कारणम् आह चतुर्भिः, एतत् त्वद्-अर्चनं निःस्रेयस-करं वदन्ति । अङ्गिरसः सुतो बृहस्पतिः ॥२॥</p>
<hr>
<p><strong>जीव-गोस्वामी (क्रम-सन्दर्भः) :</strong> प्रमाणयति&mdash;एतद् इति द्वाभ्याम् । अङ्गिरसः सुत इति । तस्य भगवद्-धर्मोपदेशे स्व-गुरुत्वं व्यञ्जयति युक्त;ं च तत् । श्री-भागवते तस्य श्री-सङ्कर्षण-सम्प्रदायित्वात् ॥२॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> <em>न व्याख्यातम्।</em></p>
<p>———————————————————————————————————————</p>
<p><strong>॥ ११.२७.३-४ ॥</strong></p>
<p>निःसृतं ते मुखाम्भोजाद् यद् आह भगवान् अजः ।</p>
<p>पुत्रेभ्यो भृगु-मुख्येभ्यो देव्यै च भगवान् भवः ॥</p>
<p>एतद् वै सर्व-वर्णानाम् आश्रमाणां च सम्मतम् ।</p>
<p>श्रेयसाम् उत्तमं मन्ये स्त्री-शूद्राणां च मान-द ॥</p>
<p><strong>श्रीधर-स्वामी (भावार्थ-दीपिका) :</strong> निःसृतं त्वयोपदिष्टम् इत्य् अर्थः । देव्यै पार्वत्यै । सर्व-वर्णानां त्रै-वर्णिकानाम् ॥३-४॥</p>
<hr>
<p><strong>जीव-गोस्वामी (क्रम-सन्दर्भः) :</strong> न च वीत-सङ्गानां स्मरणादिकं नर-मात्राणाम् एव स्यान् न पुनर् एतद् इति वाच्यं यत एतद् इति तेषाम् एव संमतत्वाद् इति भावः ॥३-४॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> एतत् त्वद्-अर्चनम् ॥४॥</p>
<p>———————————————————————————————————————</p>
<p><strong>॥ ११.२७.५ ॥</strong></p>
<p><strong>एतत् कमल-पत्राक्ष कर्म-बन्ध-विमोचनम् ।</strong><br>
भक्ताय चानुरक्ताय ब्रूहि विश्वेश्वरेश्वर ॥**</p>
<p><strong>श्रीधर-स्वामी (भावार्थ-दीपिका) :</strong> विश्वेश्वरा ये तेषाम् ईश्वरः ॥५॥</p>
<hr>
<p><strong>जीव-गोस्वामी (क्रम-सन्दर्भः) :</strong> विश्वेश्वराणां महा-पुरुषादीनाम् अपीश्वरः स्वयं भगवत्त्वात् ॥५॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> ननु त्वं मद्-भक्तः परमानुरागी भवसि तवानेन किं ? तत्राह&mdash;भक्ताय अनुरक्तायापि ब्रूहि ॥५॥</p>
<p>———————————————————————————————————————</p>
<p><strong>॥ ११.२७.६ ॥</strong></p>
<p><strong>श्री-भगवान् उवाच</strong>&mdash;</p>
<p><strong>न ह्य् अन्तो\ऽनन्त-पारस्य कर्म-काण्डस्य चोद्धव ।</strong><br>
सङ्क्षिप्तं वर्णयिष्यामि यथावद् अनुपूर्वशः ॥**</p>
<p><strong>श्रीधर-स्वामी (भावार्थ-दीपिका) :</strong> कर्म-काण्डस्य पूजा-विधानस्य । नास्त्य् अन्तो ग्रन्थतः पारं वानुष्ठानतो यस्य तस्य ॥६॥</p>
<hr>
<p><strong>जीव-गोस्वामी (क्रम-सन्दर्भः) :</strong> यद्यपि तद् ईदृशम् एव तथापि विस्तरत्वाद् एव मया स्वयं नोक्तम् । सम्प्रति तु भवद्-इच्छां ज्ञात्वा सङ्क्षिप्यैव वर्णयिष्यामीत्य् आह&mdash;न ह्य् अन्त इति ॥६॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> मद्-अर्चन-लक्षणस्य कर्म-काण्ड-विशेषस्य नास्त्य् अन्तः, यतोऽनन्त-पारस्य नास्त्य् अन्तः शास्त्रतः पारं चानुष्ठानतोऽपि यस्य ॥६॥</p>
<p>———————————————————————————————————————</p>
<p><strong>॥ ११.२७.७ ॥</strong></p>
<p><strong>वैदिकस् तान्त्रिको मिश्र इति मे त्रि-विधो मखः ।</strong><br>
त्रयाणाम् ईप्सितेनैव विधिना मां समर्चयेत् ॥**</p>
<p><strong>श्रीधर-स्वामी (भावार्थ-दीपिका) : वैदिक</strong> एव मन्त्रो वैदिकान्य् एवाङ्गानि च । यस्मिन् पुरुष-सूक्तादौ स वैदिकः । एवं <strong>तान्त्रिको</strong>ऽपि <strong>मिश्रो</strong>ऽष्टाक्षरादिः । <strong>मखः</strong> पूजा ॥७॥</p>
<hr>
<p><strong>जीव-गोस्वामी (क्रम-सन्दर्भः) :</strong> ईप्सितेनैवेति । स्व-स्वाधिकार-प्राप्ततया तत्रापि स्व-श्रद्धानुसारेणेत्य् अर्थः । ततः स्त्री-शूद्राणां केवलस् <strong>तान्त्रिकः</strong>, अन्येषां त्व् अन्यतरो <strong>मिश्रो</strong> वेति विवेकः ॥७॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) : वैदिक</strong> एव मन्त्रो वैदिकान्य् एवाङ्गानि च । यस्मिन् पुरुष-सूक्तादौ स वैदिकः। एवं <strong>तान्त्रिकः</strong> गौतमीय-तन्त्राद्य्-उक्तः । <strong>मिश्रो</strong>ऽष्टाक्षरादिर् उभयोक्तः । <strong>मखः</strong> पूजा । <strong>त्रयाणां</strong> मध्ये यद् <strong>ईप्सितं</strong> तेनैव ॥७॥</p>
<p>———————————————————————————————————————</p>
<p><strong>॥ ११.२७.८ ॥</strong></p>
<p><strong>यदा स्व-निगमेनोक्तं द्विजत्वं प्राप्य पूरुषः ।</strong><br>
यथा यजेत मां भक्त्या श्रद्धया तन् निबोध मे ॥**</p>
<p><strong>श्रीधर-स्वामी (भावार्थ-दीपिका) :</strong> यदा त्रै-वर्णिको यजेत तदा विशेषम् आह&mdash;यदा गर्भाष्टमैकादश-द्वादशाब्दादि-काले स्व-निगमेन स्वाधिकार-प्रवृत्तेन वेदेनोक्तं द्विजत्वम् उपनयनम् ॥८॥</p>
<hr>
<p><strong>जीव-गोस्वामी (क्रम-सन्दर्भः) :</strong> तत्र तद्-इच्छानुसारेण स्व-धर्म-निष्ठान् एवाधिकृत्य तत्र च मुख्यतया द्विजम् एवाधिकृत्योपदिशन्न् अन्यान् अपि यथा स्वम् उपदिशति यदेति ॥८॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> स्व-निगमेन स्वाधिकार-प्रवृत्तेन वेदेनोक्तं द्विजत्वं प्राप्य पूरुषः यदा यथा यजेत तन् निबोधेत्य् अन्वयः ॥८॥</p>
<p>———————————————————————————————————————</p>
<p><strong>॥ ११.२७.९ ॥</strong></p>
<p>अर्चायां स्थण्डिले\ऽग्नौ वा सूर्ये वाप्सु हृदि द्विजः ।</p>
<p>द्रव्येण भक्ति-युक्तो\ऽर्चेत् स्व-गुरुं माम् अमायया ॥</p>
<p><strong>श्रीधर-स्वामी (भावार्थ-दीपिका) :</strong> अर्चायां प्रतिमाहौ ॥९॥</p>
<hr>
<p><strong>जीव-गोस्वामी (क्रम-सन्दर्भः) :</strong> तत्रापि शक्त्य्-अनुसारेण पूजाधिष्ठानं विकल्पयति&mdash;अर्चायाम् इति । प्रथमं त्व् अर्चायाम् एव विधिः अशक्त्यैव तूत्तरोत्तरत्रेति भावः ॥९-११॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> अर्चायां प्रतिमायाम् ॥९॥</p>
<p>———————————————————————————————————————</p>
<p><strong>॥ ११.२७.१० ॥</strong></p>
<p>पूर्वं स्नानं प्रकुर्वीत धौत-दन्तो\ऽङ्ग-शुद्धये ।</p>
<p>उभयैर् अपि च स्नानं मन्त्रैर् मृद्-ग्रहणादिना ॥</p>
<p><strong>श्रीधर-स्वामी (भावार्थ-दीपिका) :</strong> स्नाने विशेषम् आह&mdash;उभयैर् वदिकैस् तान्त्रिकैश् च मन्त्रैः ।</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> उभयैर् वेदिकैस् तान्त्रिकैश् च मन्त्रैः ॥१०॥</p>
<p>———————————————————————————————————————</p>
<p><strong>॥ ११.२७.११ ॥</strong></p>
<p>सन्ध्योपास्त्य्-आदि-कर्माणि वेदेनाचोदितानि मे ।</p>
<p>पूजां तैः कल्पयेत् सम्यक्- सङ्कल्पः कर्म-पावनीम् ॥</p>
<p><strong>श्रीधर-स्वामी (भावार्थ-दीपिका) :</strong> किं च, <strong>सन्ध्योपासनादीनिकर्माणि आचोदितानि</strong> साकल्येन विहितानि यस्य यानि तैः सह मे पूजां कुर्यात् । न तु तानि परित्यजेद् इत्य् अर्थः । सम्यक् परमेश्वर-विषय एव सङ्कल्पो यस्य तथा-भूतः सन् । कर्म-पावनीं कर्म-निर्हारिणीम् ॥११॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> वेदेनाचोदितानि शास्त्र-विहितानि यानि तैः सह पूजां कल्पयेत् कुर्यात् । स एव सम्यक्-सङ्कल्पः पूर्ण-मनोरथः । कर्म-पावनीं कर्म-निर्हारिणीयम् ॥११॥</p>
<p>———————————————————————————————————————</p>
<p><strong>॥ ११.२७.१२ ॥</strong></p>
<p>शैली दारु-मयी लौही लेप्या लेख्या च सैकती ।</p>
<p>मनो-मयी मणि-मयी प्रतिमाष्ट-विधा स्मृता ॥</p>
<p><strong>श्रीधर-स्वामी (भावार्थ-दीपिका) :</strong> अर्चा-भेदान् आह सार्धेन, शैली शिला-मयी । लौही सु-वर्णादि-मयी । लेप्य मृच्-छन्दनादि-मयी । हृदि पूजाया मनो-मयी ॥१२॥</p>
<hr>
<p><strong>जीव-गोस्वामी (क्रम-सन्दर्भः) :</strong> प्राधान्याद् अर्चाया एव भेदान् आह&mdash;शैलीति । सैकता सैकतीत्य् अर्थः । एषा तु स-कामानाम् एव, न तु प्रीतीच्छूनां तद्-रक्षणारक्षणयोः प्रीति-विरोधात् ॥१२॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> प्रतिमा-भेदान् आह&mdash;शैली शिला-मयी । लौही स्वर्णादि-मयी ॥१२॥</p>
<p>———————————————————————————————————————</p>
<p><strong>॥ ११.२७.१३ ॥</strong></p>
<p>चलाचलेति द्वि-विधा प्रतिष्ठा जीव-मन्दिरम् ।</p>
<p>उद्वासावाहने न स्तः स्थिरायाम् उद्धवार्चने ॥</p>
<p><strong>श्रीधर-स्वामी (भावार्थ-दीपिका) :</strong> प्रकर्षेण तिष्ठत्य् अस्याम् इति प्रतिष्ठा प्रतिमैव जीवस्य भगवतो मन्दिरम् । यद् वा, प्रतिष्ठया कलान्य् आसेन भगवन्-मन्दिरं भवतीति । प्रतिमाभेदेन विशेषम् आह सर्धेन, उद्वासो विसर्जनम् ।</p>
<hr>
<p><strong>जीव-गोस्वामी (क्रम-सन्दर्भः) :</strong> चलाचलेत्यर्धकं द्विविधा प्रतिष्ठा प्रतिमाजीवमन्दिरं यः सर्वेषां जीवानामाश्रयोऽहं तद्रूपम् एव भावयेदित्य् अर्थः । वक्ष्यते च न्यस्ताङ्गं मां प्रपूजयेदिति अलङ्कुर्वीत सप्रेम मद्भक्तो मां यथोचितम् इति शिरोमत्पादयोः कृत्वेति च ।</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> प्रकर्षेण स्थीयतेऽस्याम् इति प्रतिष्ठा प्रतिमैव जीव-मन्दिरं सर्व-जीवानाम् आश्रयः साक्षाद् अहम् एवेत्य् अर्थः । सा चाचला श्री-जगन्नाथादिः । चला बाल-मुकुन्दादिः । उद्वासो विसर्जनं च आवाहनं च ते स्थिरायाम् अचलायां चलायां च न स्तः, इति प्रतिष्ठा-समये एव नित्य-स्थायित्वेनावाहनात् ॥१३॥</p>
<p>———————————————————————————————————————</p>
<p><strong>॥ ११.२७.१४ ॥</strong></p>
<p>अस्थिरायां विकल्पः स्यात् स्थण्डिले तु भवेद् द्वयम् ।</p>
<p>स्नपनं त्व् अविलेप्यायाम् अन्यत्र परिमार्जनम् ॥</p>
<p><strong>श्रीधर-स्वामी (भावार्थ-दीपिका) :</strong> अस्थिरायाम् अर्चने विकल्पः । शालग्रामे न कुर्यात् सैकत्यां कुर्याद् अन्यत्र कुर्याद् वा न वेति । अविलेप्यायां मृन्-मय-लेख्य-व्यतिरिक्तायाम् । अन्यत्र विलेप्यायां लेख्यायां च परिमार्जनम् एव ।</p>
<hr>
<p><strong>जीव-गोस्वामी (क्रम-सन्दर्भः) :</strong> स्थिरा कालान्तरस्थायी शैलीप्रभृतिः तस्यां न स्त इति ग्रतिष्ठासमये नित्यस्थायित्वेनावाहनात् अस्थिरा सैकती क्वचिलुप्या च तत्र विकल्प इति सा यदि कथञ्चित्कतिचिद्दिनानि स्थिरा स्यात्तदा तस्याम् अपि न ते स्तः किमुत स्थिरायाम् इत्य् अर्थः ।</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> अस्थिरायाम् अस्थैर्य-स्वभावायां सैकत्यां लेपायां च विकल्पः । सा यदि कतिचिद् दिनानि स्थिरीकृता स्यात् तदा भक्ति-विश्वास-भेद-वशात् कश्चिन् न कुरुते, अन्यथा तु कुरुते च । शालग्रामे तु नैव कुर्यात् । स्थण्डिले उपलिप्त-स्थले त्व् इत्य् उपलक्षणम् । सैकत्याम् अपि कुर्याद् एवेत्य् अर्थः । अविलेप्यायां लेप्य-लेख्य-मूर्ति-व्यतिरिक्तायां स्नपनम् । अन्यत्र लेप्य-लेख्ययोस् तथा दारुमय्यां च परिमार्जनम् एव ॥१४॥</p>
<p>———————————————————————————————————————</p>
<p><strong>॥ ११.२७.१५ ॥</strong></p>
<p>द्रव्यैः प्रसिद्धैर् मद्-यागः प्रतिमादिष्व् अमायिनः ।</p>
<p>भक्तस्य च यथा-लब्धैर् हृदि भावेन चैव हि ॥</p>
<p><strong>श्रीधर-स्वामी (भावार्थ-दीपिका) :</strong> इदानीं सकाम-निष्काम-भेदेन विशेषम् आह&mdash;द्रव्यैर् इति । प्रकर्षेण सिद्धैः सुशोभनैः । अमायिनो निष्कामस्य भक्तस्य तु यथा-लब्धैः । यत्र चन्दनादि सर्वथा न लभ्यते तत्र हृदि भावेन भावनय । यद् वा, हृदि चेन् मद्-यागस् तदा भावेन मनो-मयैर् द्रव्यैर् इत्य् अर्थः ।</p>
<hr>
<p><strong>जीव-गोस्वामी (क्रम-सन्दर्भः) :</strong> अबिलेप्यायाम् इति लेख्याया दारुमय्याश्चोपलक्षणम् उपलक्षणत्वान्न सर्वा दारुमयी गृह्यते तिन्दुकसारादिमय्याः स्नपनसम्भवात् प्रधानदेवतानां तत्तन्मन्त्रै स्नपनम् उपस्थानार्ध्यादिना पूजनं सर्वत्र गृह्यते ।</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> प्रसिद्धैः प्रकर्षेण धनादि-सिद्धैः खण्ड-घृत-चन्दन-कुङ्कुमादिभिः । अमायिनो निःस्पृहस्य भक्तस्य तु यथा-लब्धैर् यदृच्छया प्राप्तैर् द्रव्यैर् हृदि भावेन भावनय च मनसैवोपस्थापितैर् दुर्लभैर् अपि सुरभि-पयः-परमान्नादिभिर् अपीत्य् अर्थः ॥१५॥</p>
<p>———————————————————————————————————————</p>
<p><strong>॥ ११.२७.१६ ॥</strong></p>
<p>स्नानालङ्करणं प्रेष्ठम् अर्चायाम् एव तूद्धव ।</p>
<p>स्थण्डिले तत्त्व-विन्यासो वह्नाव् आज्य-प्लुतं हविः ॥</p>
<p><strong>श्रीधर-स्वामी (भावार्थ-दीपिका) :</strong> अधिष्ठान-भेदेन प्रधानोपचारम् आह सार्धेन, स्नानेति । तत्त्व-विन्यासो यथा-स्थानम् अङ्ग-प्रधान-देवतानां तत् तन् मन्त्रैः स्थापनम् ।</p>
<hr>
<p><strong>जीव-गोस्वामी (क्रम-सन्दर्भः) :</strong> कामिनामावश्यकता कापट्यसम्भवात् भक्तस्य तु न सा विधीयते तदसम्भवादित्याह&mdash;अमायिन इति । अत्र अर्चायाम् एव सेवकस्य मम च प्रेष्ठमतिशयेन प्रियम् ।</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> तत्त्वानाम् अङ्ग-प्रधान-देवतानां, विशेषतो यथा-स्थानं न्यासः, तत्-तन्-मन्त्रैः स्थापन-मात्रम् । न त्व् अलङ्कारणादिकम् । आज्येन प्लुतं सिक्तं हरिस् तिलादिकं यज्ञीयंवस्तु । अभ्यर्हणम् अर्घोपस्थापनादि । सलिले तु सलिलादिभिर् एव यजनम् ॥१६-१७॥</p>
<p>———————————————————————————————————————</p>
<p><strong>॥ ११.२७.१७-१८ ॥</strong></p>
<p>सूर्ये चाभ्यर्हणं प्रेष्ठं सलिले सलिलादिभिः ।</p>
<p>श्रद्धयोपाहृतं प्रेष्ठं भक्तेन मम वार्य् अपि ॥</p>
<p>भूर्य् अप्य् अभक्तोपहृतं न मे तोषाय कल्पते ।</p>
<p>गन्धो धूपः सुमनसो दीपो\ऽन्नाद्यं च किं पुनः ॥</p>
<p><strong>श्रीधर-स्वामी (भावार्थ-दीपिका) :</strong> अभ्यर्हणम् उपस्थानार्धादि । सलिलादिभिस् तर्पणादिना यजनम् । सर्व-साधारणम् आह&mdash;श्रद्धयेति ॥१७-१८॥</p>
<hr>
<p><strong>जीव-गोस्वामी (भक्ति-सन्दर्भः ३००) :</strong> सूर्ये चेत्य् अर्धकम् । श्रद्धयेति सार्धकम् । अथास्मिन् पाद-सेवार्चन-मार्गे यानैर् वा पादुकैर् वापि गमनं भगवद्-गृहे इत्य्-आदिना आगमोक्ता ये द्वात्रिंशद्-अपराधाः, तथा राजन्न् अभक्षणं चैवम् इत्य्-आदिना तद्-उक्ता<sup id="fnref:1"><a href="#fn:1" class="footnote-ref" role="doc-noteref">1</a></sup> ये चान्ये बहवः, ते सर्वे&mdash;</p>
<blockquote>
<p>ममार्चनापराधा ये कीर्त्यन्ते वसुधे मया ।</p></blockquote>
<p>वैष्णवेन सदा ते तु वर्जनीयाः प्रयत्नतः ॥</p>
<p>इति वाराहानुसारेण परित्याज्या इत्य् आशयेनाह&mdash;श्रद्धयेति । <strong>श्रद्धा-भक्त</strong>-शब्दाभ्याम् अत्रादर एव विधीयते । अपराधास् तु सर्वेऽनादरात्मका एव । प्रभुत्वावमानतश् च आज्ञावमानतश् च । तस्माद् अपराध-निदानम् अत्रानादर एव परित्याज्य इत्य् अर्थः ।</p>
<p>गन्ध इत्य् अर्धस्य श्रद्धयेत्य् अर्धेनान्वयः । तस्य भक्तस्य निष्किञ्चनत्वेऽपि मम सेवायाम् आग्रहश् चेत् तदा गन्धादिकं प्रेष्ठम् इति पुनः किं वक्तव्यम् इत्य् अर्थः ॥१७-१८॥</p>
<hr>
<p><strong>जीव-गोस्वामी (क्रम-सन्दर्भः) :</strong> सूर्येत्य् अर्धकम् । <strong>श्रद्धयेति</strong> सार्धकम् । <strong>गन्ध</strong> इत्य् अर्धस्य श्रद्धयेत्य् अर्धेनान्वयः । तस्य भक्तस्य निष्किञ्चनत्वेऽपि मम सेवायाम् आग्रहश् चेत् तदा गन्धादिकं प्रेष्ठम् इति पुनः किं वक्तव्यम् इत्य् अर्थः ॥१७-१८॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> सुमनसः पुष्पाणि ॥१८॥</p>
<p>———————————————————————————————————————</p>
<p><strong>॥ ११.२७.१९ ॥</strong></p>
<p><strong>शुचिः सम्भृत-सम्भारः प्राग्-दर्भैः कल्पितासनः।</strong><br>
आसीनः प्राग् उदग् वार्चेद् अर्चायां त्व् अथ सम्मुखः ॥**</p>
<p><strong>श्रीधर-स्वामी (भावार्थ-दीपिका) :</strong> एवम् अधिकारादि-व्यवस्थाम् उक्त्वा इदानीं पूजा-प्रकारम् आह&mdash;शुचिर् इति । सम्भृताः सम्भाराः पूजा-साधनानि येन सः । प्राग् अग्रैर् दर्भैः । यद् वा, प्राग् एव सम्भृत-सम्भारः सन्न् आसीनः, न त्व् आसीनः सन् पश्चात् तत् सम्भारार्थं वारं वारम् उत्तिष्ठेद् इत्य् अर्थः । प्राङ्-मुख उदङ्-मुखो वा आसीनः । अर्चायां तु स्थिरायां संमुखोऽर्चाभिमुख उपविष्टः सन् ।</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> इदानीं पूजा-प्रकारम् आह&mdash;शुचिर् इति । प्राग् उदग् वा प्राङ्-मुख वा अर्चायाम् अचलायां तु संमुखोऽर्चाभिमुखः ॥१९॥</p>
<p>———————————————————————————————————————</p>
<p><strong>॥ ११.२७.२० ॥</strong></p>
<p><strong>कृत-न्यासः कृत-न्यासां मद्-अर्चां पाणिनामृजेत् ।</strong><br>
कलशं प्रोक्षणीयं च यथावद् उपसाधयेत् ॥**</p>
<p><strong>श्रीधर-स्वामी (भावार्थ-दीपिका) :</strong> अनन्तरं गुर्व्-आदि-नमस्कार-पूर्वकं यथोपदेशं स्वस्मिन् कृत-न्यासः कृतो मूल-मन्त्र-न्यासो यस्यां तां ममार्चाम् आमृजेन् निर्माल्यापकर्पणादिना शोधयेत् । कलशं पूर्ण-कुम्भम् । प्रोक्षणीयं प्रोक्षणार्थोदक-पात्रम् उपसाधयेच् चन्दन-पुष्पादिभिः संस्कुर्यात् ॥२०॥</p>
<hr>
<p><strong>जीव-गोस्वामी (क्रम-सन्दर्भः) :</strong> कृत-न्यास इति । केशवादि-न्यासादीनां यत् त्व् अधमाङ्ग-विषयत्वं, तत्र तत्-तन्-मूर्तीर् ध्यात्वा तत्-तन्-मन्त्रांश् च जप्त्वैव तत्-तद्-अङ्ग-स्पर्श-मात्रं कुर्यात्, न तु तत्-तन्-मन्त्र-देवतास् तत्र तत्र न्यस्ता ध्यायेत् । भक्तानां तद्-अनौचित्यात् भूत-शुद्ध्य्-आदिकं त्व् एवं ज्ञेयम् । तत्र भूत-शुद्धिर् निजाभिलषित-भगवत्-सेवौपयिक-तत्-पार्षद-देह-भावना-पर्यन्तैव तत्-सेवैक-पुरुषार्थिभिः कार्या, निजानुकूल्यात् । एवं यत्र आत्मनो निजाभीष्ट-देवता-रूपत्वेन चिन्तनं विधीयते तत्र तत्रैव पार्षद-विग्रहत्वं भाव्यम् । अहङ्ग्रहोपासनायाः शुद्ध-भक्तेर् निष्ठत्वात् ऐक्ये च तत्र साधारण्य-प्रायम् एव मदीय-चिच्-छक्ति-वृत्ति-शुद्ध-सत्त्वांश-विग्रहत्वात् पार्षदानाम् इति॥२०॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> अनन्तरं गुर्व्-आदि-नमस्कार-पूर्वकं यथोपदेशं स्वस्मिन् कृत-न्यासः कृतो मूल-मन्त्र-न्यासो यस्यां तां ममार्चाम् आमृजेन् निर्माल्यापकर्पणादिना शोधयेत् । कलशं पूर्ण-कुम्भम् । प्रोक्षणीयं प्रोक्षणार्थोदक-पात्रम् उपसाधयेच् चन्दन-पुष्पादिभिः संस्कुर्यात् ॥२०॥</p>
<p>———————————————————————————————————————</p>
<p><strong>॥ ११.२७.२१ ॥</strong></p>
<p><strong>तद्-अद्भिर् देव-यजनं द्रव्याण्य् आत्मानम् एव च।</strong><br>
प्रोक्ष्य पात्राणि त्रीण्य् अद्भिस् तैस् तैर् द्रव्यैश् च साधयेत् ॥**</p>
<p><strong>श्रीधर-स्वामी (भावार्थ-दीपिका) :</strong> तद्-अद्भिः प्रोक्षणीयाद्भिर् देव-यजनं देव-पूजा-स्थानम् । पाद्याद्य्-अर्थं त्रीणि पात्राणि कलशोदकैः पूरितानि तैस् तैर् द्रव्यैः साधयेत् । तत्र पाद्यादि-द्रव्याणि&mdash;</p>
<blockquote>
<p>पाद्ये श्यामाक-दूर्वाब्ज-विष्णु-क्रान्ताभिर् इष्यते । &gt;
गन्ध-पुष्पाक्षत-यव-कुशाग्र-तिल-सर्षपाः । &gt;
दूर्वा चेति क्रमाद् अर्घ्य-द्रव्याष्टकम् उदीरितम् । &gt;
जाती-लवङ्ग-कङ्कोलैर् मतम् आचमनीयकम् ॥ इति ॥२१॥</p></blockquote>
<hr>
<p><strong>जीव-गोस्वामी (क्रम-सन्दर्भः) :</strong> तदाद्भिर् इति युग्मकम् ॥२१॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> तद्-अद्भिः प्रोक्षणीयाभिर् अद्भिः देव-यजनं देव-पूजा-स्थानं तैस् तैर् द्रव्यैर् इति ।</p>
<blockquote>
<p>पाद्ये श्यामाक-दूर्वाब्ज-विष्णु-क्रान्ताभिर् इष्यते । &gt;
गन्ध-पुष्पाक्षत-यव-कुशाग्र-तिल-सर्षपाः । &gt;
दूर्वा चेति क्रमाद् अर्घ्य-द्रव्याष्टकम् उदीरितम् । &gt;
जाती-लवङ्ग-कङ्कोलैर् मतम् आचमनीयकम् ॥ इति ॥२१॥</p></blockquote>
<p>———————————————————————————————————————</p>
<p><strong>॥ ११.२७.२२ ॥</strong></p>
<p><strong>पाद्यार्घ्याचमनीयार्थं त्रीणि पात्राणि देशिकः।</strong><br>
हृदा शीर्ष्णाथ शिखया गायत्र्या चाभिमन्त्रयेत् ॥**</p>
<p><strong>श्रीधर-स्वामी (भावार्थ-दीपिका) :</strong> तानि च त्रीणि यथा-क्रमं हृदयादि-मन्त्रैर् गायत्र्या च सर्वाण्य् अभिमन्त्रयेत्॥२२॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> तानि च त्रीणि देशिकः पूजकः क्रमेण हृदयादि-मन्त्रैर् गायत्र्या च ॥२२॥</p>
<p>———————————————————————————————————————</p>
<p><strong>॥ ११.२७.२३ ॥</strong></p>
<p><strong>पिण्डे वाय्व्-अग्नि-संशुद्धे हृत्-पद्म-स्थां परां मम।</strong><br>
अण्वीं जीव-कलां ध्यायेन् नादान्ते सिद्ध-भाविताम् ॥**</p>
<p><strong>मध्वाचार्यः (भागवत-तात्पर्यम्) :</strong></p>
<p>जीवः कला यस्याः सा जीव-कला भगवन्-मूर्तिः ।</p>
<blockquote>
<p>हृदिस्था या हरेर् मूर्तिर् जीवो मत्-प्रतिबिम्बकः ॥ &gt;
यद्-वशे वर्तते जीवः सा तु जीव-कला स्मृता । &gt;
शब्दैः सर्वात्मनानुक्तेर् नादास् त्स्थात् च सा मता ॥ इति विवेके &gt; ॥२३॥</p></blockquote>
<hr>
<p><strong>श्रीधर-स्वामी (भावार्थ-दीपिका) :</strong> तद् अनन्तरं पिण्डे देहे । वाय्व्-अग्नि-संशुद्ध इति कोष्ठ-गतेन वायुना शोषिते आधार-गतेनाग्निना दग्धे पुनर् ललाट-स्थ-चन्द्र-मण्डलामृत-प्लावनेनामृत-मये जाते तस्मिन् हृत्-पद्म-स्थां परां श्रेष्ठां जीव-कलां श्री-नारायण-मूर्तिं ध्यायेत् । कथं भूताम् । नादान्ते सिद्धैर् भाविताम् । प्रणवस्याकारो-कार-म-कार-बिन्दुनादाः पञ्चांशास् तत्र नादान्ते सिद्धैर् ध्याताम् । तथा च श्रुतिः&mdash;</p>
<blockquote>
<p>यो वेदादौ स्वरः प्रोक्तो वेदान्ते च प्रतिष्ठितः । &gt;
तस्य प्रकृति-लीनस्य यः परः स महेश्वरः ॥ इति ।</p></blockquote>
<hr>
<p><strong>जीव-गोस्वामी (क्रम-सन्दर्भः) :</strong> पिण्डे इति तैः । तत्र श्रुतौ स्वरः प्रणवान्तनाद् अरूपः वेदस्यादाव् अन्ते च स इति तद्-उच्चारणानन्तम् एव वेदस्योच्चारणात् समापनाच् च प्रकृति-लीनस्य स्व-स्वरूप-लीनस्य सतः परः अधिष्ठाता ॥२३॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> ततश् च पिण्डे देहे वाय्व्-अग्नि-संशुद्ध इति कोष्ठ-गतेन वायुना शोषिते आधार-गतेनाग्निना दग्धे पुनर् ललाट-स्थ-चन्द्र-मण्डलामृत-प्लावनेनामृत-मये जाते तस्मिन् हृत्-पद्म-स्थां परां श्रेष्ठां जीव-कलां जीवः कला यस्यास् तां श्री-नारायण-मूर्तिं ध्यायेत् । नादान्ते प्रणवस्याकारो-कार-म-कार-बिन्दु-नादाः पञ्चांशास् तत्र नादान्ते सिद्धैर् ध्याताम् । तथा च श्रुतिः&mdash;यो वेदादौ स्वरः प्रोक्तो वेदान्ते च प्रतिष्ठितः इति ॥२३॥</p>
<p>———————————————————————————————————————</p>
<p><strong>॥ ११.२७.२४ ॥</strong></p>
<p><strong>तयात्म-भूतया पिण्डे व्याप्ते सम्पूज्य तन्-मयः।</strong><br>
आवाह्यार्चादिषु स्थाप्य न्यस्ताङ्गं मां प्रपूजयेत् ॥**</p>
<p><strong>मध्वाचार्यः (भागवत-तात्पर्यम्) :</strong></p>
<p>व्याप्तो भूतश् च नित्यं यदात्म-भूतो हरिस् ततः ।</p>
<blockquote>
<p>जीवस्य तत्-प्रधानत्वं तन्मयत्वम् उदाहृतम् ॥ इति &gt; तन्त्र-भागवते । &gt;
व्याप्तोऽपि भगवान् विष्णुर् देहे सर्व-गतस् ततः । &gt;
भक्तस्य फलदो यस्मात् व्याप्ति-कृत् तस्य तेन सः ॥ इति च &gt; ॥२४॥</p></blockquote>
<hr>
<p><strong>श्रीधर-स्वामी (भावार्थ-दीपिका) :</strong> तयात्म-भूतया स्वेनैव भावेन चिन्तितया अमृत-मये पिण्डे दीपेन प्रभया गृहम् इव व्याप्ते सति तस्मिन्न् एवादौ मानसैर् उपचारैः सम्पूज्य तन् मयः सन्न् अर्चादिष्व् आवह्य स्थापन-मुद्रया स्थापयित्वा ॥२४॥</p>
<hr>
<p><strong>जीव-गोस्वामी (क्रम-सन्दर्भः) :</strong> आत्मभूतया परमात्म-रूपया आवाह्य तदैकात्म्येन विभाव्यापि मां स्वयं भगवल्-लक्षण-भेदेन चिन्तितम् अर्चादिकं पूजयेत् ॥२४॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> तया भगवन्-मूर्त्या आत्म-भूतया परमात्म-स्वरूपया स्व-प्रभाभिः पिण्डे देहे दीपेन स्व-प्रभाभिर् गेहे इव व्याप्ते सति प्रथमं सम्पूज्य मानसैर् उपचारैर् अभ्यर्च्य तन्-मयः सन्न् अर्चादिष्व् आवाह्य स्थापयित्वा न्यस्ताङ्गं मां मद्-अङ्गे न्यासान् कृत्वेत्य् अर्थः ॥२४॥</p>
<p>———————————————————————————————————————</p>
<p><strong>॥ ११.२७.२५-२६ ॥</strong></p>
<p>पाद्योपस्पर्शार्हणादीन् उपचारान् प्रकल्पयेत् ।</p>
<p>धर्मादिभिश् च नवभिः कल्पयित्वासनं मम ॥</p>
<p>पद्मम् अष्ट-दलं तत्र कर्णिका-केसरोज्ज्वलम् ।</p>
<p>उभाभ्यां वेद-तन्त्राभ्यां मह्यं तूभय-सिद्धये ॥</p>
<p><strong>श्रीधर-स्वामी (भावार्थ-दीपिका) :</strong> कथं पूजयेत् तत्राह&mdash;पाद्येति द्वाभ्याम् । धर्मादिभिर् ममासनं तत्र पद्मं च कल्पयित्वोभाभ्यां वेद-तन्त्राभ्याम् उभय-सिद्धये मद्यं पाद्यादीन् उपचारान् प्रकल्पयेद् इत्य् अन्वयः । उप-स्पर्श आचमनम्, अर्हणम् अर्घ्यम् । उभय-सिद्धये वेद-तन्त्रोक्त-भुक्ति-मुक्ति-प्राप्तये । अयम् अर्थः, धर्म-ज्ञान-वैराग्यैश्वर्याण्य् आसन-पर्यङ्कस्याग्नेयादि-चतुष्कोणेषु पादाः । अधर्मादीनि पूर्वादि-दिक्षु गात्राणि । त्रयो गुणाः पट्टिकाः । तत्र पूर्वादि-क्रमेण मध्ये च विमलोत्कर्षिणी ज्ञाना क्रिया योगा प्रह्वी सत्येशानानुग्रहेति नव शक्तयः । एवं यथोपदेशं धर्मादिभिर् नवभिः शक्तिभिश् चासनं कल्पयित्वेति । कर्णिकय केसरैस् तत्र-स्थ-सूर्यादि-मण्डलैश् चोज्ज्वलम् इत्य् अर्थः ॥२५-२६॥</p>
<hr>
<p><strong>जीव-गोस्वामी (क्रम-सन्दर्भः) :</strong> उपस्पर्श आचमनम् अर्हणम् अर्घ्यं प्रकल्पयेत् समर्पयेत् । किं कृत्वा धर्मादिभिर् आग्नेयादि-कोणेषु धर्म-ज्ञान-वैराग्यैश्वर्यैः पूर्वादि-दिक्षु तथैवाधर्माद्यैश् च तन्-मध्ये नवभिः शक्तिभिर् विमलाद्याभिश् च ममासनं योग-पीठं तत्राष्ट-दलं पद्मं च कल्पयित्वा वेद-तन्त्राभ्यां वेदोक्तेन तन्त्रोक्तेन च प्रकारेण उभय-सिद्धये भुक्ति-मुक्ति-प्राप्तये मह्यम् उपचारान् दद्यात् ॥२५-२६॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> उपस्पर्श आचमनम् अर्हणम् अर्घ्यं प्रकल्पयेत् समर्पयेत् । किं कृत्वा धर्मादिभिर् आग्नेयादि-कोणेषु धर्म-ज्ञान-वैराग्यैश्वर्यैः पूर्वादि-दिक्षु तथैवाधर्माद्यैश् च तन्-मध्ये नवभिः शक्तिभिर् विमलाद्याभिश् च ममासनं योग-पीठं तत्राष्ट-दलं पद्मं च कल्पयित्वा वेद-तन्त्राभ्यां वेदोक्तेन तन्त्रोक्तेन च प्रकारेण उभय-सिद्धये भुक्ति-मुक्ति-प्राप्तये मह्यम् उपचारान् दद्यात् ॥२५-२६॥</p>
<p>———————————————————————————————————————</p>
<p><strong>॥ ११.२७.२७ ॥</strong></p>
<p>सुदर्शनं पाञ्चजन्यं गदासीषु-धनुर्-हलान् ।</p>
<p>मुषलं कौस्तुभं मालां श्रीवत्सं चानुपूजयेत् ॥</p>
<p><strong>श्रीधर-स्वामी (भावार्थ-दीपिका) :</strong> आयुधादि-पूजाम् आह&mdash;सुदर्शनम् इति त्रिभिः । तत्र न्यस्ताङ्गम् इत्य् अङ्गावरण-पूजा सूचिता । आसनेनैव शक्त्यावरणम् इत्य् उक्तम् । ततः सुदर्शनादि-मुसलान्तान्य् आयुधान्य् अष्ट-दिक्षु । कौस्तुभ-माला-श्रीवत्सान् उरसि ॥२७॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> सुदर्शनादि-मुषलान्तायुधानि अष्स्थित-दिक्सर्वु कौस्तुभ-माला-श्रीवत्सान् उरसि पूजयेत् ॥२७॥</p>
<p>———————————————————————————————————————</p>
<p><strong>॥ ११.२७.२८-३१ ॥</strong></p>
<p>नन्दं सुनन्दं गरुडं प्रचण्डं चण्डम् एव च ।</p>
<p>महाबलं बलं चैव कुमुदं कुमुदेक्षणम् ॥</p>
<p>दुर्गां विनायकं व्यासं विष्वक्सेनं गुरून् सुरान् ।</p>
<p>स्वे स्वे स्थाने त्व् अभिमुखान् पूजयेत् प्रोक्षणादिभिः ॥</p>
<p><strong>चन्दनोशीर-कर्पूर- कुङ्कुमागुरु-वासितैः ।</strong><br>
सलिलैः स्नापयेन् मन्त्रैर् नित्यदा विभवे सति ॥**</p>
<p><strong>स्वर्ण-घर्मानुवाकेन महापुरुष-विद्यया ।</strong><br>
पौरुषेणापि सूक्तेन सामभी राजनादिभिः ॥**</p>
<p><strong>मध्वाचार्यः (भागवत-तात्पर्यम्) :</strong> यस्य विष्णु-सूक्तेन धाम-सूक्तं समुद्राद् ऊर्मिर् इति ।</p>
<blockquote>
<p>नितरां रञ्जयेद् यस्मात् पावमानं तु मण्डलम् । &gt;
विष्णु-नीराजनं तस्माद् विद्वद्भिः समुदाहृतम् ॥ इति च ॥३१॥</p></blockquote>
<hr>
<p><strong>श्रीधर-स्वामी (भावार्थ-दीपिका) :</strong> नन्दादीन् पार्षदान् अष्ट-दिक्षु । गरुडं पुरतः ॥ दुर्गादीनि कोणेषु । गुरून् वामतः । सुरान् इन्द्रादि-लोक-पालान् पूर्वादि-दिक्षु । एवम् एतान् देवस्याभिमुखान् प्रोक्षणादिभिर् अर्घादिभिः पूजयेद् इत्य् अर्थः ॥ पाद्यादीन् उपचारान् प्रकल्पयेद् इत्य् उक्तं तान् एव गुण-विधिभिः प्रपञ्चयति, चन्दनेति षड्भिः ॥</p>
<p>मन्त्रान् आह&mdash;स्वर्ण-धर्मानुवाकः । सु-वर्ण घर्मं परिवेद-वेनम् इत्य्-आदिः । महा-पुरुष-विद्या&mdash;</p>
<blockquote>
<p>जितं ते पुण्डरीकाक्षं नमस् ते विश्व-भावन । &gt;
सु-ब्रह्मण्य नमस् तेऽस्तु महा-पुरुष-पूर्व-ज ॥ इति ।</p></blockquote>
<p>पौरुषं सूक्तं सहस्र-शीर्षा इत्य्-आदि । राजनादीनि सामानि इन्द्रं नरो नेम-धिता हवन्ते इत्य् अस्याम् ऋचि गीतानि । आदि-शब्देन रौहिणादीनि ॥२८-३१॥</p>
<hr>
<p><strong>जीव-गोस्वामी (क्रम-सन्दर्भः) :</strong> नन्दम् इति युग्मकम् । तत्र दुर्गाद्य्-आ-विष्वक्सेनादिवद् भगवतो नित्य-वैकुण्ठ-सेवकाः । ततश् च ते गणेश-दुर्गाद्या ये परे माया-शक्त्यात्मका गणेश-दुर्गाद्यास् ते तु न भवन्ति । न यत्र माया किम् उतापरे हरेः अनुव्रता यत्र सुरासुरार्चिता [भा।पु। २.९.१०] इति द्वितीयोक्तेः । ततो भगवत्-स्वरूप-भूत-शक्त्य्-आत्मका एव ते, यत एवं श्री-कृष्ण-स्वरूप-भूते श्रीमद्-अष्टादशाक्षरादि-मन्त्र-गणेऽपि दुर्गा-नाम्नो भगवद्-भक्त्य्-आत्मकस्य स्वरूप-भूत-शक्ति-वृत्ति-विशेषस्याधिष्ठातृत्वं श्रुति-तन्त्रादिषूपदिश्यते। यथा नारद-पञ्चरात्रे श्रुति-विद्या-संवादे,</p>
<blockquote>
<p>भक्तिर् भजन-सम्पत्तिर् भजते प्रकृतिः प्रियम् । &gt;
ज्ञायतेऽत्यन्त-दुःखेन सेयं प्रकृतिर् आत्मनः ॥ &gt;
दुर्गेति गीयते सद्भिर् अखण्ड-रस-वल्लभा । &gt;
अद्या आवरिका शक्तिर् महा-मायेति कथ्यते । &gt;
यया मुग्धं जगत् सर्वं सर्व-देहाभिमानिनः ॥ इति ।</p></blockquote>
<p>अत एव श्री-भगवद्-अभेदेनोक्तं गौतमीय-कल्पे&mdash; यः कृष्णः सैव दुर्गा स्याद् या दुर्गा कृष्ण एव सः इति । त्वम् एव परमेशानि अस्याधिष्ठातृ-देवता इत्य्-आदिकं तु विराट्-पुरुष-महा-पुरुषयोर् इव केषांचिद् अभेदोपासना-विवक्षयैवोक्तम् । सा हि मायांश-रूपा तद्-अधीने प्राकृतेऽस्मिन् लोके मन्त्र-रक्षा-लक्षण-सेवार्थं नियुक्ता चिच्-छक्त्यात्मक-दुर्गाया दासीयते न तु सेवाधिष्ठात्री । मायातीत-वैकुण्ठावरण-कथने पाद्मोत्तर-खण्डे&mdash;</p>
<blockquote>
<p>सत्याच्युतानन्त-दुर्गा-विष्वक्सेन-गजाननाः । &gt;
नित्याः सर्वे परे धाम्नि ये चान्ये च दिवौकसः ॥ &gt;
ते वै प्राकृत-लोकेऽस्मिन्न् अनित्यास् त्रिदशेश्वराः । &gt;
ते ह नाकं महिमानः सचन्त इति वै श्रुतिः ॥ [प।पु। ६.२२८.६०, &gt; ६६] इति ।</p></blockquote>
<p>इति भगवद्-अंश-रूपत्वं च तेषाम् उक्तं त्रैलोक्य-संमोहन-तन्त्रे&mdash;</p>
<blockquote>
<p>सर्वत्र देव-देवोऽसौ गोप-वेश-धरो हरिः । &gt;
केवलं रूप-भेदेन नाम-भेदः प्रकीर्तितः ॥ इति ।</p></blockquote>
<p>अतो नाम-मात्र-साधारण्येनानन्य-भक्तैर् न भेतव्यम् । किन्तु भगवतो नित्य-वैकुण्ठ-सेवकत्वाद् विष्वक्सेनादिवत् सत्-कार्या एव ते । यस्यात्म-बुद्धिः कुणपे त्रि-धातुके [भा।पु। १०.८४.८] इत्य् आदौ, अर्चयित्वा तु गोविन्दं तदीयान् नार्चयेत् तु यः [प।पु। ६.२५३.१७७] इत्य्-आदि-वचनेन तद्-असत्कारे दोष-श्रवणात् ।</p>
<p>अत्र विशेषो भक्ति-सन्दर्भे दृश्यः । [भक्ति-सन्दर्भ २८५]</p>
<p>अथ पीठ-पूजायां श्री-भगवद्-वामे श्री-गुरु-पादुका-पूजनम् एव सङ्गच्छते, यथा&mdash;य एव भगवान् अत्र व्यष्टि-रूपतया भक्तावतारत्वेन श्री-गुरु-रूपो वर्तते, स एव तत्र समष्टि-रूपतया स्व-वाम-प्रदेशे साक्षाद्-अवतारत्वेनापि तद्-रूपो वर्तते इति [भक्ति-सन्दर्भ २८६] ॥२८-३१॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> स्वे स्वे स्थाने न त्व् अभिमुखान् इति नन्दादीन् पार्षदान् अष्ट-दिक्षु गरुडं पुरतः दुर्गादीन् कोणेषु । गुरून् वामतः । सुरान् इन्द्रादि-लोक-पालान् पूर्वादि-दिक्षु । प्रोक्षणादिभिर् प्रोक्षण-पूर्वकार्घ्यादिभिः ॥२८-३०॥</p>
<p>केन मन्त्रेण पूजयेत् ? तत्राह&mdash;स्वर्ण-घर्मानुवाकेन, स्वर्णं घर्मं परिवेदनम् इत्य्-आदि महा-पुरुष-विद्यया, जितं ते पुण्डरीकाक्ष नमस् ते विश्व-भावन इत्य्-आदिकया । पौरुषेण सूक्तेन सहस्र-शीर्षा इत्य्-आदिना सामभिः राजनादिभिः इन्द्रं नरो नेम-धिता इत्य् अस्याम् ऋचि गीतैः । आदि-शब्देन रौहिणाद्यैः ॥३१॥</p>
<p>———————————————————————————————————————</p>
<p><strong>॥ ११.२७.३२-३३ ॥</strong></p>
<p><strong>वस्त्रोपवीताभरण- पत्र-स्रग्-गन्ध-लेपनैः ।</strong><br>
अलङ्कुर्वीत स-प्रेम मद्-भक्तो मां यथोचितम् ॥**</p>
<p><strong>पाद्यम् आचमनीयं च गन्धं सुमनसो\ऽक्षतान् ।</strong><br>
धूप-दीपोपहार्याणि दद्यान् मे श्रद्धयार्चकः ॥**</p>
<p><strong>श्रीधर-स्वामी (भावार्थ-दीपिका) :</strong> वस्त्राद्य्-उपचारेष्व् अलङ्कार-लक्षणं गुणं विधत्ते, वस्त्रेति । पत्राणि कपोल-वक्षः-स्थलादिषु लिखिताः पत्र-भङ्ग्यः । मद्-भक्तश् चेत् स-प्रेम यथा भवति तथा ॥ यथोचितम् अलङ्कुर्वीतेत्य् उक्तार्थं सर्व-साधारणं श्रद्धा-लक्षणं गुणं विधत्ते, पाद्यम् इति ॥३२-३३॥</p>
<hr>
<p><strong>जीव-गोस्वामी (क्रम-सन्दर्भः) :</strong> परमोपासकाश् च साक्षात् परमेश्वरत्वेनैव तां पश्यन्ति । भेद-स्फूर्तेर् भक्ति-विच्छेदकत्वात् तथैव ह्य् उचितम् । इत्थम् एवोक्तं&mdash;वस्त्रोपवीतेति । अत्र अत्र स-प्रेमेत्य् अत्र विष्णु-धर्मे तां मद्-अर्चाम् अधिकृत्याम्बरीषं प्रति श्री-विष्णु-वाक्यम्&mdash;</p>
<blockquote>
<p>तस्यां चित्तं समावेश्य त्यज चान्यान् व्यापाश्रयान् । &gt;
पूजिता सैव ते भक्त्या ध्याता चैवोपकारिणी ॥ &gt;
गच्छंस् तिष्ठन् स्वपन् भुञ्जंस् ताम् एवाग्रे च पृष्ठतः । &gt;
उपर्य्-अधस् तथा पार्श्वे चिन्तयंस् ताम् अथात्मनः ॥ इत्य्-आदि । &gt; [भक्ति-सन्दर्भ २८६]</p></blockquote>
<p>श्री-गोपाल-पूजायाम् अपि यज्ञोपवीतार्पणं विहितम् अस्ति, यथोक्तं गौतमीय-तन्त्रे यज्ञ-सूत्रं ततो दद्याद् अथवा स्वर्ण-निर्मितम् इति । नारसिंहे,</p>
<blockquote>
<p>त्रिवृच् छुक्लं च पीतं च पट्ट-शूकादि-निर्मितम् । &gt;
यज्ञोपवीतं गोविन्दे दत्त्वा वेदान्त-गो भवेत् ॥ इति ॥३२॥</p></blockquote>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> पत्र-स्रक् तुलसी-पत्र-माला ॥३२-३३॥</p>
<p>———————————————————————————————————————</p>
<p><strong>॥ ११.२७.३४ ॥</strong></p>
<p><strong>गुड-पायस-सर्पींषि शष्कुल्य्-आपूप-मोदकान् ।</strong><br>
संयाव-दधि-सूपांश् च नैवेद्यं सति कल्पयेत् ॥**</p>
<p><strong>श्रीधर-स्वामी (भावार्थ-दीपिका) :</strong> नैवेद्ये वैभव-लक्षणं गुणं विधत्ते, गुड-पायसेति । शष्कुल्य्-अस्तैल-पक्व-विशेषाः । आपूपाः अपूपानां मण्डकादीनां समूहाः । सूपा व्यञ्जनानि । सति विभव इति शेषः ॥३४॥</p>
<hr>
<p><strong>जीव-गोस्वामी (क्रम-सन्दर्भः) :</strong> शष्कुल्यः कर्णाकारा घृतादि-पक्वाः । आपूपाः पूया इति ख्याताः । आपूपिकम् इति वक्तव्ये, आपपूम् इत्य् आर्षम् । नैवेद्ये विशेषश् चोक्तं गौतमीये,</p>
<blockquote>
<p>निवेदयेद् उत्तमान्नं न कदन्नं कदाचन । &gt;
उत्तमं विधिना प्राप्तम् अथवा यद् अयाचितम् ॥</p></blockquote>
<p>इत्य् अत्र शिलोञ्छ-विधिना प्राप्तम् इति ।</p>
<blockquote>
<p>स्व-वित्तोपचितं वाथ कृष्णाय परिकल्पयेत् । &gt;
शूद्राल् लब्धं छलाल् लब्धम् अथ वार्धुषिकाचितम्<sup id="fnref:2"><a href="#fn:2" class="footnote-ref" role="doc-noteref">2</a></sup> । &gt;
इत्य् आद्य् अन्नं कद्-अन्नं तु दानान् नरकम् आवहेत् ॥</p></blockquote>
<p>हारीत-स्मृतौ&mdash;नाभक्ष्यं नैवेद्यार्थे भक्ष्येष्व् अप्य् आज्ये महिषी-क्षीरं पञ्च-नखा मत्स्याश् च । विष्णु-धर्मोत्तरे&mdash;</p>
<blockquote>
<p>अभक्ष्यं चाप्य् अहृद्यं च नैवेद्यं न निवेदयेत् । &gt;
केश-कीटावपन्नं च तथा चाविहितं च यत् ॥</p></blockquote>
<p>अभक्ष्य-नियमश् च श्री-हरि-भक्ति-विलासे [ह।भ।वि। ८.१५२-१६४] द्रष्टव्यः ॥३४-३६॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> गुड-विकारान् मत्स्यण्डी-फानितादीन् पायसं परमान्नं शष्कुल्यह् कर्णाकाराः घृत-पक्वा गुझा इति ख्याताः । आपूपाः पुया इति ख्याताः सति विभव इति शेषः ॥३४॥</p>
<p>———————————————————————————————————————</p>
<p><strong>॥ ११.२७.३५ ॥</strong></p>
<p><strong>अभ्यङ्गोन्मर्दनादर्श- दन्त-धावाभिषेचनम् ।</strong><br>
अन्नाद्य-गीत-नृत्यानि पर्वणि स्युर् उतान्व्-अहम् ॥**</p>
<p><strong>श्रीधर-स्वामी (भावार्थ-दीपिका) :</strong> काल-भेदेन गुणं विधत्ते, जम्यङ्गेति । जभिषेचनं पञ्चामृतादि-स्नपनम् । अन्नाद्येति । अन्नं भोज्यम् । आद्यं भक्ष्यम् । पर्वण्य् एकादश्य्-आदौ । अन्व् अहं प्रत्य् अहं वा विभवे सति ॥३५॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> अभ्यङ्गेति । प्रथमं दन्त-धावनं, ततः सुगन्धि-तैलेनाभ्यङ्गः, ततः कुङ्कुम-कर्पूर-चूर्णादिभिर् उद्वर्तनं, ततः पञ्चामृताद्यैः सुगन्धि-जलेन च स्नपनम् । ततोऽत्रानुक्तम् अपि अनर्घ्य-कौषेय-वस्त्र-रत्नालङ्कार-चन्दनाद्य्-आलेप-स्रग्-आदिकम् । तत आदर्शो दर्पणं, ततो गन्ध-पुष्प-धूप-दीपाचमनीयानि देयानि । अन्नाद्येति चतुर्विध-स्वाद्व्-अन्न-सुगन्ध-जल-ताम्बूल-मालारात्रिक-पुष्प-शय्या-व्याजनादिकम् । ततो वाद्य-गीत-नृत्यादि स्युः । पर्वण्य् उत्सवे सति उत विभवे विभवे सति अन्वहम् अपि स्युः ॥३५॥</p>
<p>———————————————————————————————————————</p>
<p><strong>॥ ११.२७.३६ ॥</strong></p>
<p><strong>विधिना विहिते कुण्डे मेखला-गर्त-वेदिभिः ।</strong><br>
अग्निम् आधाय परितः समूहेत् पाणिनोदितम् ॥**</p>
<p><strong>श्रीधर-स्वामी (भावार्थ-दीपिका) :</strong> फल-भूयस् त्व् आर्थिनोऽग्नाव् अपि पूजा-प्रकारम् आह&mdash;विधिना स्व-गृह्योक्त-प्रकारेण । मेखलादिभिर् उपलक्षिते । विहिते विर्मिते । तद् उक्तं&mdash;</p>
<blockquote>
<p>विस्तारोच्छ्रायतस् तिस्रो मेखलाश् चतुर्-अङ्गुलाः । &gt;
हस्त-मात्रो भवेद् गर्तः स-योनिर् वेदिका तथा ॥ इत्य्-आदि ।</p></blockquote>
<p>उदितं प्रज्वलितम् अग्निं परितः समूहेद् एकत्र मेलयेत् ॥३६॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> फल-भूयस् त्व् आर्थिनोऽग्नाव् अपि पूजा-प्रकारम् आह&mdash;विधिनेति ।</p>
<blockquote>
<p>विस्तारोच्छ्रायतस् तिस्रो मेखलाश् चतुर्-अङ्गुलाः । &gt;
हस्त-मात्रो भवेद् गर्तः स-योनिर् वेदिका तथा ॥ इत्य्-आदि ।</p></blockquote>
<p>उदितं प्रज्वलितम् अग्निं परितः समूहेद् एकत्र मेलयेत् ॥३६॥</p>
<p>———————————————————————————————————————</p>
<p><strong>॥ ११.२७.३७ ॥</strong></p>
<p><strong>परिस्तीर्याथ पर्युक्षेद् अन्वाधाय यथा-विधि ।</strong><br>
प्रोक्षण्यासाद्य द्रव्याणि प्रोक्ष्याग्नौ भावयेत माम् ॥**</p>
<p><strong>श्रीधर-स्वामी (भावार्थ-दीपिका) :</strong> दर्भैः परिस्तीर्य परितः प्रोक्षयेत् । अन्वाधायान्वाधान-संज्ञकं व्याहृतिभिः समित्-प्रक्षेपादि-रूपं कर्म कृत्वा अग्नेर् उत्तरतो द्रव्याणि होमोपयोगीन्य् आसाद्य निधाय प्रोक्षण्या प्रोक्षणी-पात्रोदकेन प्रोक्ष्याग्नौ मां ध्यायेत् ॥३७॥</p>
<hr>
<p><strong>जीव-गोस्वामी (क्रम-सन्दर्भः) :</strong> अग्नौ तद्-अन्तर्यामि-रूपं मां विभावयेत् ॥३७॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> ततश् च दर्भैः परिस्तीर्य आवृत्य परितः प्रोक्षयेत् । अन्वाधाय आन्वाधान-संज्ञकं व्याहृतिभिः समित्-प्रक्षेपणादि-रूपं कर्म कृत्वा आसाद्य अग्नेर् उत्तरतो निधाय प्रोक्षण्या प्रोक्षणी-पात्रोदकेन प्रोक्ष्य माम् अन्तर्यामितया वह्नौ वर्तमानम् ॥३७॥</p>
<p>———————————————————————————————————————</p>
<p><strong>॥ ११.२७.३८-४१ ॥</strong></p>
<p>तप्त-जाम्बूनद-प्रख्यं शङ्ख-चक्र-गदाम्बुजैः ।</p>
<p>लसच्-चतुर्-भुजं शान्तं पद्म-किञ्जल्क-वाससम् ॥</p>
<p>स्फुरत्-किरीट-कटक- कटि-सूत्र-वराङ्गदम् ।</p>
<p>श्रीवत्स-वक्षसं भ्राजत्- कौस्तुभं वन-मालिनम् ॥</p>
<p>ध्यायन्न् अभ्यर्च्य दारूणि हविषाभिघृतानि च ।</p>
<p>प्रास्याज्य-भागाव् आघारौ दत्त्वा चाज्य-प्लुतं हविः ॥</p>
<p>जुहुयान् मूल-मन्त्रेण षोडशर्चावदानतः ।</p>
<p>धर्मादिभ्यो यथा-न्यायं मन्त्रैः स्विष्टि-कृतं बुधः ॥</p>
<p><strong>श्रीधर-स्वामी (भावार्थ-दीपिका) :</strong> शङ्खादिभिर् उल्लसन्तः शोभमानाश् चत्वारो भुजा यस्य तम् ॥ स्फुरन्ति किरीटादीनि यस्य तम् ॥३८-३९॥</p>
<p>हविषा घृतेनाभिघृतानि संसिक्तानि दारूणि शुष्क-समिधः प्रास्य प्रक्षिप्य । आघारौ तत् संज्ञकौ यागौ । एवम् आज्य-भागौ च दत्त्वा, तद् अर्थाहुतीर् हुत्वेत्य् अर्थः । तत्राघारौ &quot;प्रजा-पतये स्वाहा, इन्द्राय स्वाहा&quot; इति चोत्तर-दक्षिण-परिधि-सन्धिम् आरभ्याग्नि-मध्याद् आपरिध्यन्तं घृत-क्षारण-रूपौ । आज्य-भागौ &ldquo;अग्नये स्वाहा, सोमाय स्वाहा&rdquo; इत्य् एवं होम-रूपौ ॥४०॥</p>
<p>मूल-मन्त्रेणाष्टाक्षरेण । तथा षोडश ऋचो यस्मिंस् तेन पुरुष-सूक्तेन चावदानतः प्रत्य् ऋचम् आहुति-ग्रहणेनेत्य् अर्थः । पुरुष-सूक्तेनाराधन-पक्षे स एव मूल-मन्त्रस् तेनैव प्रत्य् ऋचम् अवदानतो होम इति । मन्त्रैः स्वाहान्तैर् नाम-मन्त्रैः । यथान्यायं पूजा-क्रमेणैव । &ldquo;अग्नये स्विष्ट-कृते स्वाहा&rdquo; इत्य् एवं स्विष्ट-कृतं च हुत्वा ॥४१॥</p>
<hr>
<p><strong>जीव-गोस्वामी (क्रम-सन्दर्भः) :</strong> पञ्चरात्रे विशेषश् चोक्तः&mdash;</p>
<blockquote>
<p>पुनर् आचमनं दद्यात् करोद्वर्तनम् एव च । &gt;
स-कर्पूरं च ताम्बूलं कुर्यान् नीराजनं तथा ॥ [ह।भ।वि। &gt; ८.३१८]</p></blockquote>
<p>गारुडे च,</p>
<blockquote>
<p>अथ भुक्तवते दत्त्वा जलैः कर्पूर-वासितैः । &gt;
आचमनं च ताम्बूलं चन्दनैः कर-मार्जनम् ॥ [ह।भ।वि। ८.३२०]</p></blockquote>
<p>अगस्त्य-संहितायाम्,</p>
<p>स्नेह-संयुक्त-विपुल-वर्तिकाभिर् अनेकधा ।</p>
<p>आरात्रिभिर् अनेकाभिः स्थापिताभिः प्रयत्नतः ॥</p>
<p>पद्म-स्वस्तिक-रूपेण हंसाकारेण चानघ!</p>
<p>भ्रामयेद् रघुनाथस्य पुरस्तात् प्रयतोऽन्वहम् ॥</p>
<p>अत्र विशेषो हरि-भक्ति-विलासे द्रष्टव्यः ॥३८-४१॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> हविषा अभिघृतानि सिक्तानि । गृ-घृ-सेचने । प्रास्य अग्नौ प्रक्षिप्य आघारौ तत्-संज्ञकौइ यागौ एवम् आज्य-भागौ च दत्त्वा तद्-अर्था आहुतीर् दत्त्वेत्य् अर्थः । आज्य-प्लुतं घृत-सिक्तं हरिस् तिलादिकं यज्ञीयं षोडश ऋचो यस्मिंस् तेन पुरुष-सूक्तेन च अवदानतः प्रति-ऋचम् आहुति-ग्रहणेनेत्य् अर्थः । यथा-न्यायं पूजा-क्रमेण मन्त्रैः स्वाहान्तैः अग्नये स्विष्टि-कृते स्वाहेत्य् एवं स्विष्टि-कृतं च हुत्वा ॥३८-४१॥</p>
<p>———————————————————————————————————————</p>
<p><strong>॥ ११.२७.४२-४३ ॥</strong></p>
<p>अभ्यर्च्याथ नमस्कृत्य पार्षदेभ्यो बलिं हरेत् ।</p>
<p>मूल-मन्त्रं जपेद् ब्रह्म स्मरन् नारायणात्मकम् ॥</p>
<p>दत्त्वाचमनम् उच्छेषं विष्वक्सेनाय कल्पयेत् ।</p>
<p>मुख-वासं सुरभिमत् ताम्बूलाद्यम् अथार्हयेत् ॥</p>
<p>**श्रीधरः-**ततो वह्नि-स्थं भगवन्तम् अन्तर्यामिणम् अभ्यर्च्याथ नमस्-कृत्य पार्षदेभ्यो नन्दादिभ्योऽष्ट-दिक्षु बलिं हरेत् । ततः पूजा-स्थानम् आगत्य देवस्याग्रे समुपविश्य यथा-शक्ति मूल-मन्त्रं जपेत् ॥४२॥</p>
<p>तत्र लभयत्र भगवतो भोजन-समाप्तिं ध्यात्वा आसनं दत्त्वा उच्छेषं विष्वक्सेनाय कल्पयित्वा तद् अनुज्ञया पश्चात् स्वयं भुञ्जीत । ततः सुरभि-मत् सुगन्ध-वत् ताम्बूलाद्यं मुख-वासं दत्त्वाथ पुनर् अप्य् अर्हयेत् पुष्पाञ्जलिना पूजयेत् ॥४३॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> नारायण-स्वरूपं ब्रह्म स्मरन् मूल-मन्त्रं जपेत् । उच्छेषं विष्वक्सेनाय कल्पयित्वा तद्-अनुज्ञया स्वयं भुञ्जीत इति स्वामि-चरणाः ॥४२-४३॥</p>
<p>———————————————————————————————————————</p>
<p><strong>॥ ११.२७.४४ ॥</strong></p>
<p><strong>उपगायन् गृणन् नृत्यन् कर्माण्य् अभिनयन् मम ।</strong><br>
मत्-कथाः श्रावयन् शृण्वन् मुहूर्तं क्षणिको भवेत् ॥**</p>
<p><strong>मध्वाचार्यः (भागवत-तात्पर्यम्) :</strong> मम कर्माणि कीर्तयित्वाभितो नयन् सर्वेषाम् । प्रकाशयन् मत्-कथाः श्रावयन्न् इत्य् अभिनय-शब्दार्थः ॥४४॥</p>
<hr>
<p><strong>श्रीधर-स्वामी (भावार्थ-दीपिका) :</strong> अभिनयन् स्वस्मिन्न् आविष्कुर्वन् । क्षणिको वैयग्र्यं परित्यज्य लब्धावसरो भवेत् ॥४४॥</p>
<hr>
<p><strong>जीव-गोस्वामी (क्रम-सन्दर्भः) :</strong> क्षणिकः गानादि-मयतयोत्सवाविष्टो भवेत् ॥४४॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> क्षण उत्सवस् तेन दीव्यतीति क्षणिकः उत्सव-मग्नो भवेद् इत्य् अर्थः ॥४४॥</p>
<p>———————————————————————————————————————</p>
<p><strong>॥ ११.२७.४५ ॥</strong></p>
<p><strong>स्तवैर् उच्चावचैः स्तोत्रैः पौराणैः प्राकृतैर् अपि ।</strong><br>
स्तुत्वा प्रसीद भगवन्न् इति वन्देत दण्डवत् ॥**</p>
<p><strong>श्रीधर-स्वामी (भावार्थ-दीपिका) :</strong> स्तव-स्तोत्राणां भेदं दर्शयति, पौराणैः प्राकृतैर् अपीति ॥४५॥</p>
<hr>
<p><strong>जीव-गोस्वामी (क्रम-सन्दर्भः) :</strong> स्तवैः स्व-निर्मितैः क्रियात्वेन निर्देशात् कर्तृ-जन्यत्वापत्तेः उच्चावचैर् नाना-प्रकारैः स्तूयते । एभिर् इति स्तोत्रैः करणतया निर्देशेन पूर्व-सिद्धत्वापत्तेः पौराणैर् इत्य् उपलक्षणं, तान्त्रिकैः श्रौतैश् च प्राकृतैर् अधुनान्येन निर्मित्तैश् च । यथोक्तं कालिका-पुराणे&mdash;</p>
<blockquote>
<p>यः स्वयं गद्य-पद्याभ्यां घटिताभ्यां नमस्कृतिः । &gt;
क्रियते भक्ति-युक्तेन वाचिकस् तूत्तमस् तु सः ॥४५॥</p></blockquote>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> स्तव-स्तोत्रयोर् आर्ष-पौरुषत्वेन भेदः कल्प्यः । प्रसीद भगवन्न् इति विज्ञापयन् दण्डवद् भूमौ पतन् वन्देत ॥४५॥</p>
<p>———————————————————————————————————————</p>
<p><strong>॥ ११.२७.४६ ॥</strong></p>
<p><strong>शिरो मत्-पादयोः कृत्वा बाहुभ्यां च परस्परम् ।</strong><br>
प्रपन्नं पाहि माम् ईश भीतं मृत्यु-ग्रहार्णवात् ॥**</p>
<p><strong>श्रीधर-स्वामी (भावार्थ-दीपिका) :</strong> कथं प्रणमेद् इत्य् अपेक्षायाम् आह&mdash;शिर इति । बाहुभ्यां दक्षिणोत्तराभ्यां परस्परं मम दक्षिणोत्तरौ पादौ गृहीत्वा । यद् वा, षृष्ठतः परस्परं निबद्धाभ्यां कृतापराध इव प्रपन्नम् इत्य्-आदि-विज्ञप्त्या च प्रणमेत् ॥४६॥</p>
<hr>
<p><strong>जीव-गोस्वामी (क्रम-सन्दर्भः) :</strong> दूरतो नमस्कारम् उक्त्वा किञ्चिद् दूरत आह&mdash;शिर इति । अतिनिकटे गर्भ-मन्दिरे च तन्-निषेधात् । टीकायां द्वितीयं पक्षम् आह&mdash;यद् वेति यद् उक्तम्&mdash;</p>
<blockquote>
<p>अग्रे पृष्ठे वाम-भागे समीपे गर्भ-मन्दिरे । &gt;
जप-होम-नमस्कारान् न कुर्यात् केशवालये ॥ [ह।भ।वि। ८.३९१]</p></blockquote>
<p>इति गौतमीये तु विशेषः&mdash;</p>
<blockquote>
<p>पद्भ्यां कराभ्यां जानुभ्याम् उरसा शिरसा दृशा । &gt;
मनसा वचसा चेति प्रणामोऽष्टाङ्ग ईरितः ॥ [ह।भ।वि। ८.३६०]</p></blockquote>
<p>आगमे&mdash;</p>
<blockquote>
<p>जानुभ्यां चैव बाहुभ्यां शिरसा वचसा धिया । &gt;
पञ्चाङ्गकः प्रणामः स्यात् पूजासु प्रवराव् इमौ ॥ [ह।भ।वि। &gt; ८.३६१] इति ॥४६॥</p></blockquote>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> तत्र दण्डवद् वन्दने प्रकारम् आह&mdash;शिर इति । अत्र,</p>
<blockquote>
<p>अग्रे पृष्ठे वाम-भागे समीपे गर्भ-मन्दिरे । &gt;
जप-होम-नमस्कारान् न कुर्यात् केशवालये ॥ [ह।भ।वि। ८.३९१]</p></blockquote>
<p>इत्य् अग्र-पृष्ठादौ प्रणति-निषेधान् मत्-पादयोर् दक्षिण-पार्श्वे किञ्चिद् दूरे शिरः कृत्वा वन्देत । कीदृशं ? बाहुभ्यां परस्परं सम्मुखीभूत-तर्क-मुद्राभ्यां सहितम् इति शेषः । किं ब्रुवाणि इत्य् अपेक्षायाम् आह&mdash;प्रपन्नम् इत्य् अर्धम् ॥४६॥</p>
<p>———————————————————————————————————————</p>
<p><strong>॥ ११.२७.४७ ॥</strong></p>
<p><strong>इति शेषां मया दत्तां शिरस्य् आधाय सादरम् ।</strong><br>
उद्वासयेच् चेद् उद्वास्यं ज्योतिर् ज्योतिषि तत् पुनः ॥**</p>
<p><strong>श्रीधर-स्वामी (भावार्थ-दीपिका) :</strong> ततः शेषाग्रहण-पूर्वकं वैकल्पिकोद्वासन-प्रकारम् आह&mdash;इतीति । अनयैव प्रार्थनया शेषां निर्माल्यं मया दत्तां ध्यात्वा शिरस्य् आधाय धृत्वा यद्य् उद्वासयेत् तर्हि प्रति-मायां यन् न्यस्तं ज्योतिस् तत् पुनर् अपि हृत्-पद्म-स्थ-ज्योतिष्य् एवोद्वास्यम् उद्वषनीयम् ॥४७॥</p>
<hr>
<p><strong>जीव-गोस्वामी (क्रम-सन्दर्भः) :</strong> ज्योतिषि महाग्न्य्-आदौ पृथक्-कृतं ज्योतिर् इव । तन् मद्-रूपं ज्योतिर् हृद्य् एवोद्वासयेद् इत्य् अर्थः ॥४७॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> इति वन्दनान्तरं शेषां निर्माल्यं मया कृपया दत्तां ध्यात्वा शिरस्य् आधाय ज्योतिर् मदीयं सैकत-प्रतिमादि-स्थम् उद्वासं चेत् पुनर् अपि ज्योतिषि स्व-हृत्-पद्मस्थे एव उद्वासयेत् उत्कर्षेण वासयेत् ॥४७॥</p>
<p>———————————————————————————————————————</p>
<p><strong>॥ ११.२७.४८ ॥</strong></p>
<p><strong>अर्चादिषु यदा यत्र श्रद्धा मां तत्र चार्चयेत् ।</strong><br>
सर्व-भूतेष्व् आत्मनि च सर्वात्माहम् अवस्थितः ॥**</p>
<p><strong>श्रीधर-स्वामी (भावार्थ-दीपिका) :</strong> एतेष्व् अधिष्ठानेषु किं मुख्यम् इत्य् अपेक्षायाम् आह&mdash;अर्चादिष्व् इति । यदा यत्र श्रद्धा तदा तत्र न त्व् अधिष्ठाने मुख्यामुख्यत्वम् । कुतः ? यतः सर्व-भूतेष्व् इति ॥४८॥</p>
<hr>
<p><strong>जीव-गोस्वामी (क्रम-सन्दर्भः) :</strong> यद्यप्य् एवम् अर्चायाम् एव प्राधान्यम् उक्तं, तथापि श्रद्धैव ममाविर्भाव-कारणं यां विना साक्षाद्-भूतस्याप्य् अस्य ममोपलब्धिर् विराड् अविदुषाम् इत्य्-आदिवन् न स्याद् इत्य् अभिप्रेत्य श्रद्धाया आवश्यकत्वं दर्शयितुम् आह&mdash;अर्चादिष्व् इति । सत्यां तु श्रद्धायां न च मम स्वतः कुत्रापि दौर्लभ्यं हिरण्यकशिपु-स्तम्भादौ च सुलभत्व-दर्शनाद् इत्य् आह&mdash;सर्व-भूतेष्व् इति ॥४८॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> यद्यप्य् एवम् अर्चायाम् एव प्राध्यान्यम् उक्तं, तद् अपि श्रद्धैव ममाविर्भावे कारणं यां विना साक्षाद्-भूतस्याप्य् अस्य ममोपलब्धिर् विराड् अविदुषाम् इत्य्-आदिवन् न स्याद् इत्य् अभिप्रेत्य श्रद्धाया आवश्यकत्वं दर्शयितुम् आह&mdash;अर्चादिष्व् इति । अधिष्ठानेषु प्राधान्यम् एव दर्शयितुम् अर्चाद्या उक्ताः । किन्तु श्रद्धाधिक्ये सति मम सर्वं वस्त्व् एवाधिष्ठानं हिरण्यकशिपु-स्तम्भादाव् अपि मत्-सुलभत्व-दर्शनाद् इत्य् आह&mdash;सर्व-भूतेष्व् इति ॥४८॥</p>
<p>———————————————————————————————————————</p>
<p><strong>॥ ११.२७.४९ ॥</strong></p>
<p>एवं क्रिया-योग-पथैः पुमान् वैदिक-तान्त्रिकैः ।</p>
<p>अर्चन्न् उभयतः सिद्धिं मत्तो विन्दत्य् अभीप्सिताम् ॥</p>
<p><strong>श्रीधर-स्वामी (भावार्थ-दीपिका) :</strong> उभयतः इहामुत्र च ॥४९॥</p>
<hr>
<p><strong>जीव-गोस्वामी (क्रम-सन्दर्भः) :</strong> उभयतः इहामुत्र च ॥४९॥ [भक्ति-सन्दर्भ २९६]</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> उभयतः इहामुत्र च ॥४९॥</p>
<p>———————————————————————————————————————</p>
<p><strong>॥ ११.२७.५० ॥</strong></p>
<p>मद्-अर्चां सम्प्रतिष्ठाप्य मन्दिरं कारयेद् दृठम् ।</p>
<p>पुष्पोद्यानानि रम्याणि पूजा-यात्रोत्सवाश्रितान् ॥</p>
<p><strong>श्रीधर-स्वामी (भावार्थ-दीपिका) :</strong> समर्थं प्रत्याह&mdash;मद्-अर्चाम् इति त्रिभिः । पुष्पोद्यानानि च कारयेत् । पूजा-यात्रोत्सवाश्रितान् । पूजा प्रत्यहम् । यात्रा विशिष्टे पर्वणि बहु-जन-समागमः । उत्सवो वसन्तादि-महोत्सवः, तद् आश्रितान् क्षेत्रादीन् दत्त्वा ॥५०॥</p>
<hr>
<p><strong>कैवल्य-दीपिका :</strong> अर्चा-स्थापनादेः फलम् आह&mdash;मद्-अर्चाम् इति । आदि-शब्दात् पूजकः नृत्य यात्रा प्रसादादीनां प्रवाहो निर्वाहः । पूजा तद्-अर्थं पूजाद्य्-आश्रितान् क्षेत्रादीन् न कारयेत् । तत्र पूज्यतेऽनेनेति पूजा पुष्पाणि । यात्रा यत्र नाना-देश्याः सञ्चितानि वस्तूनि विक्रेतुं प्रत्यब्दं मिलन्ति सा । उत्सवः पूजा-हर्ष क्षेत्रं केदारः आपनो हट्टः । पुरं पञ्चशत-ग्राम-मुख्यम् । ग्रामः केवल-शूद्र-वासः । साष्टिता समान प्रभावत्वम् । इयात् प्राप्नुयात् ॥५०-५१॥ [मु।फ। ७.३८-३९]</p>
<hr>
<p><strong>जीव-गोस्वामी (क्रम-सन्दर्भः) :</strong> मन्दिरं कारयित्वा मद्-अर्चां सम्प्रतिष्ठापयेद् इति वाच्ये वैपरीत्योक्तिस् तत्रावश्यक-तत्-प्रतिष्ठापन-ज्ञापनाय ॥५०॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> समर्थं प्रत्य् आह&mdash;पूजा प्रात्यहिकी । यात्रा जन्माष्टम्य्-आद्या । उत्सवो वसन्तादि-महोत्सवश् च । तान् अस्माकम् अयं भाव इति सद्-भावेन आश्रिता ये धार्मिका धनिनस् तान् मन्दिरादिकान् कारयेत् ॥५०॥</p>
<p>———————————————————————————————————————</p>
<p><strong>॥ ११.२७.५१ ॥</strong></p>
<p><strong>पूजादीनां प्रवाहार्थं महा-पर्वस्व् अथान्व्-अहम् ।</strong><br>
क्षेत्रापण-पुर-ग्रामान् दत्त्वा मत्-सार्ष्टिताम् इयात् ॥**</p>
<p><strong>श्रीधर-स्वामी (भावार्थ-दीपिका) :</strong> पूजा-यात्रोत्सवाश्रितान् इत्य् अस्य विवरणम्, पूजादीनाम् इति । प्रवाहार्थं सन्ततानुवृत्त्य्-अर्थम् । मत्-सार्ष्टितां मत्-समानैश्वर्यम् ॥५१॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> ये धनिनोऽपि कृतार्था भवन्तीत्य् आह&mdash;पूरादीनाम् इति । मत्-सार्ष्टितां मत्- समानैश्वर्यम् ॥५१॥</p>
<p>———————————————————————————————————————</p>
<p><strong>॥ ११.२७.५२ ॥</strong></p>
<p><strong>प्रतिष्ठया सार्वभौमं सद्मना भुवन-त्रयम् ।</strong><br>
पूजादिना ब्रह्म-लोकं त्रिभिर् मत्-साम्यताम् इयात् ॥**</p>
<p><strong>श्रीधर-स्वामी (भावार्थ-दीपिका) :</strong> प्रतिष्ठादीनां व्यस्त-समस्तानां फलम् आह&mdash;प्रतिष्ठयेति । मत्-साम्यतां मया साम्यम् इत्य् अर्थः ॥५२॥</p>
<hr>
<p><strong>कैवल्य-दीपिका :</strong> <strong>प्रतिष्ठा</strong> पर-कृते देव-कुले जीर्णोद्धार-रूपेण प्रतिमा-स्थापनम् । <strong>सद्म</strong> पर-प्रतिष्ठित-तत्-प्रतिमायाः प्रासाद-मात्र-करणम् । <strong>ब्रह्म-लोकं</strong> तद्-आधिपत्यं ब्रह्मत्वम् । <strong>त्रिभिः</strong> स्व-कृतैः प्रतिम-प्रासाद-पूजादिभिः <strong>मत्-साम्यतां</strong> माम् एव ॥५२॥ [मु।फ। ७.४०]</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> प्रतिष्ठादीनां पार्थक्येन सामस्त्येन च फलम् आह&mdash;प्रतिष्ठया भगवत्-प्रतिमा-स्थापनेन, सद्मना मन्दिर-निर्माणेन पूजादि-निर्वाहेण मत्-साम्यतां मत्-सारूप्यं स्वार्थ ष्याञ् ॥५२॥</p>
<p>———————————————————————————————————————</p>
<p><strong>॥ ११.२७.५३ ॥</strong></p>
<p><strong>माम् एव नैरपेक्ष्येण भक्ति-योगेन विन्दति ।</strong><br>
भक्ति-योगं स लभत एवं यः पूजयेत माम् ॥**</p>
<p><strong>मध्वाचार्यः (भागवत-तात्पर्यम्) :</strong> नैरपेक्ष्येण भक्ति-योगेनैव साम्यम् इत्य् अर्थः ।</p>
<blockquote>
<p>निर्दुःखत्वं हरेः साम्यं न तादृश-सुखात्मता । &gt;
सर्वोत्तमः सदानदः कथं कस्य कदाप्यते ॥ इति प्रकृते । &gt;
आधिपत्यं त्रिलोकस्य योग्यानाम् इन्द्रता स्मृता । &gt;
अयोग्यानां त्रिलोकेषु पूज्यत्वं समुदाहृतम् ॥ &gt;
तद् भवेत् परया भक्त्या विष्णोर् आलय-कारिणः । &gt;
ततोऽप्य् उद्रिक्तया भक्त्या विष्णुं पूजयता सदा । &gt;
अवाप्यते ब्रह्म-लोकस् तद् उद्रिक्तश् च मुच्यते ॥ इति च ॥५३॥</p></blockquote>
<hr>
<p><strong>श्रीधर-स्वामी (भावार्थ-दीपिका) :</strong> स-कामं प्रत्युक्तम् अहैतुक-भक्तं प्रत्याह&mdash;मामेवेति । अहैतुको भक्ति-योग एव कथं भवति तत्राह&mdash;भक्ति-योगम् इति ।</p>
<hr>
<p><strong>जीव-गोस्वामी (क्रम-सन्दर्भः) :</strong> नैरपेक्ष्येण निरुपाधिना अहैतुकेन । भक्तिं विनान्यापेक्षान्तर-शून्येनेत्य् अर्थः । अहैतुक-भक्ति-योग एव कथं स्यात् ? स च भक्ति-योग एवं पूजयापि स्याद् इत्य् आह&mdash;भक्तीति । एवम् इत्य् अपि नैरपेक्ष्येणैवेत्य् अर्थः ॥५३॥ [भक्ति-सन्दर्भ २३५, २९७]</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> यस् तु नैरपेक्ष्येण ज्ञान-कर्म-कामनान्तर-राहित्येनैव एवं मां पूजयेत् अर्चनं कुर्यात् । यद् वा, धन-क्षेत्रापणादि-दानेन पूजां कारयेत् स भक्ति-योगं प्रेमाणं लभते । ततश् च भक्ति-योगेन प्रेम्णा माम् एव विन्दति ॥५३॥</p>
<p>———————————————————————————————————————</p>
<p><strong>॥ ११.२७.५४ ॥</strong></p>
<p><strong>यः स्व-दत्तां परैर् दत्तां हरेत सुर-विप्रयोः ।</strong><br>
वृत्तिं स जायते विड्-भुग् वर्षाणाम् अयुतायुतम् ॥**</p>
<p><strong>श्रीधर-स्वामी (भावार्थ-दीपिका) :</strong> दातुः फलम् उक्तम्, अपहर्तारं निन्दति, य इति । विड्-भुक् विष्ठा-भोजी कृमिः ।</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> भगवत्-पूजार्थं धन-क्षेत्रादि-दातुर् विविधं फलम् उक्तम् । तद्-अपहर्तुः फलम् आह&mdash;य इति ॥५४॥</p>
<p>———————————————————————————————————————</p>
<p><strong>॥ ११.२७.५५ ॥</strong></p>
<p>कर्तुश् च सारथेर् हेतोर् अनुमोदितुर् एव च ।</p>
<p>कर्मणां भागिनः प्रेत्य भूयो भूयसि तत्-फलम् ॥</p>
<p><strong>श्रीधर-स्वामी (भावार्थ-दीपिका) :</strong> कर्तुर् यत् फलं तद् एवान्येषाम् अपीत्य् आह&mdash;कर्तुर् इति । सारथेः सह-कारिणो हेतोः प्रयोजकस्यानुमोदितुश् च प्रेत्यैतत् फलम् इत्य् अन्वयः । कुतः । यतः कर्मणाम् एते भागिनो भागार्हाः । तत्रापि विशेषम् आह&mdash;भूयसि कर्मणि सारथ्य्-आदौ च भूयोऽधिकं फलम् इति ।</p>
<hr>
<p><strong>जीव-गोस्वामी (क्रम-सन्दर्भः) :</strong> न केवलं दात्र्-अपहर्त्रोर् एव तत्-तत्-फलम् अपि तु तत्-तत्-सहायादीनाम् अपीत्य् आह&mdash;कर्तुर् इति ॥५५॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> अपहर्तुर् यत् फलं तद् एव तत्-सहायादीनाम् अपि इत्य् आह&mdash;कर्तुर् इति । सारथेः सहकारिणः हेतोः प्रयोजकस्य, अनुमोदितुश् च प्रेत्य मरणानन्तरं तत्-फलम् इत्य् अन्वयः । कुतः ? यतः कर्मणाम् एते भागिनः भागार्हाः । तत्रापि विशेषम् आह&mdash;भूयसि कर्मणि सारथ्यादौ भूयोऽधिकम् एव फलम् ॥</p>
<p>इति सारार्थ-दर्शिन्यां हर्षिण्यां भक्त-चेतसाम् ।</p>
<p>एकादशे सप्त-विंशः सङ्गतः सङ्गतः सताम् ॥</p>
<p>———————————————————————————————————————</p>
<p>इति श्रीमद्-भागवते महा-पुराणे ब्रह्म-सूत्र-भाष्ये</p>
<p>पारमहंस-संहितायां वैयासिक्यां</p>
<p>एकादश-स्कन्धे क्रिया-योगो नाम</p>
<p>सप्तविंशोऽध्यायः</p>
<p>॥११.२७॥</p>
<hr>
<div class="footnotes" role="doc-endnotes">
<hr>
<ol>
<li id="fn:1">
<p>वराहोक्ता&#160;<a href="#fnref:1" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:2">
<p>वृद्धि-जीविनः सङ्गृहीतम् ।&#160;<a href="#fnref:2" class="footnote-backref" role="doc-backlink">&#x21a9;&#xfe0e;</a></p>
</li>
</ol>
</div>

  </div>
</article>


        

        



    <aside class="card border noPrint" id="section-tree-item-bhAgavatam_gauDIya-prastutiH_11_27_kriyA-yogaH_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/purANam_vaiShNavam/bhAgavatam/gauDIya-prastutiH/11/27_kriyA-yogaH/">२७ क्रिया-योगः </a>
            <a data-toggle="collapse" href="#section-tree-item-body-bhAgavatam_gauDIya-prastutiH_11_27_kriyA-yogaH_md" role="button" aria-expanded="false" aria-controls="section-tree-item-body-bhAgavatam_gauDIya-prastutiH_11_27_kriyA-yogaH_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-bhAgavatam_gauDIya-prastutiH_11_27_kriyA-yogaH_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: २७ क्रिया-योगः</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/purANam_vaiShNavam/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/purANam_vaiShNavam/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/purANam_vaiShNavam/actions/workflows/build.yml"><img src="https://github.com/vishvAsa/purANam_vaiShNavam/actions/workflows/build.yml/badge.svg"> Built </a> on 2025 Aug 25 05:46:07 UTC. (<a href="http://google.com/search?q=05%3a46%3a07%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
