<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>पुराणे विश्वासटिप्पन्यः  | ०६</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/purANam_vaiShNavam/bhAgavatam/gauDIya-prastutiH/11/06/" rel="alternate" type="application/rss+xml" title="पुराणे विश्वासटिप्पन्यः" />
    <link href="/purANam_vaiShNavam/bhAgavatam/gauDIya-prastutiH/11/06/" rel="feed" type="application/rss+xml" title="पुराणे विश्वासटिप्पन्यः" />

    <meta property="og:url" content="https://vishvAsa.github.io/purANam_vaiShNavam/bhAgavatam/gauDIya-prastutiH/11/06/">
  <meta property="og:site_name" content="पुराणे विश्वासटिप्पन्यः">
  <meta property="og:title" content="०६">
  <meta property="og:description" content="॥ ११.६.१ ॥
श्री-शुक उवाच—
अथ ब्रह्मात्मजैर् देवैः प्रजेशैर् आवृतोऽभ्यगात् ।
भवश् च भूत-भव्येशो ययौ भूत-गणैर् वृतः ॥
श्रीधर-स्वामी (भावार्थ-दीपिका) :
षष्ठे ब्रह्मादिभिः स्तुत्वा गन्तुं विज्ञापितं हरिम् ।
उद्धवः प्रार्थयाम् आस स्व-धाम नय माम् इति ॥
अतः परम् अतिविस्तरेणात्म-विद्यां निरूपयितुं तत्-प्रस्तावम् आह—अथेति । आत्मजैः सनकादिभिः । अभ्यगात् द्वारकाम् इति चतुर्थेनान्वयः ॥१॥
जीव-गोस्वामी (क्रम-सन्दर्भः) : अतः परम् अतिविस्तरेण भगवद्-विद्यां निरूपयितुं तत् प्रस्तावम् आह—अथेति ॥१॥
विश्वनाथ-चक्रवर्ती (सारार्थ-दर्शिणी) :
ब्रह्मादिभिः स्तुतं संहृतान्तर्-धित्सुं कुलं प्रभुम् ।
ज्ञात्वा न्यवेदयत् प्रेष्ठः षष्ठे स्वाभीष्टम् उद्धवः ॥">
  <meta property="og:locale" content="en_us">
  <meta property="og:type" content="article">
    <meta property="article:section" content="bhagavatam">

  <meta itemprop="name" content="०६">
  <meta itemprop="description" content="॥ ११.६.१ ॥
श्री-शुक उवाच—
अथ ब्रह्मात्मजैर् देवैः प्रजेशैर् आवृतोऽभ्यगात् ।
भवश् च भूत-भव्येशो ययौ भूत-गणैर् वृतः ॥
श्रीधर-स्वामी (भावार्थ-दीपिका) :
षष्ठे ब्रह्मादिभिः स्तुत्वा गन्तुं विज्ञापितं हरिम् ।
उद्धवः प्रार्थयाम् आस स्व-धाम नय माम् इति ॥
अतः परम् अतिविस्तरेणात्म-विद्यां निरूपयितुं तत्-प्रस्तावम् आह—अथेति । आत्मजैः सनकादिभिः । अभ्यगात् द्वारकाम् इति चतुर्थेनान्वयः ॥१॥
जीव-गोस्वामी (क्रम-सन्दर्भः) : अतः परम् अतिविस्तरेण भगवद्-विद्यां निरूपयितुं तत् प्रस्तावम् आह—अथेति ॥१॥
विश्वनाथ-चक्रवर्ती (सारार्थ-दर्शिणी) :
ब्रह्मादिभिः स्तुतं संहृतान्तर्-धित्सुं कुलं प्रभुम् ।
ज्ञात्वा न्यवेदयत् प्रेष्ठः षष्ठे स्वाभीष्टम् उद्धवः ॥">
  <meta itemprop="wordCount" content="4624">
  <meta name="twitter:card" content="summary">
  <meta name="twitter:title" content="०६">
  <meta name="twitter:description" content="॥ ११.६.१ ॥
श्री-शुक उवाच—
अथ ब्रह्मात्मजैर् देवैः प्रजेशैर् आवृतोऽभ्यगात् ।
भवश् च भूत-भव्येशो ययौ भूत-गणैर् वृतः ॥
श्रीधर-स्वामी (भावार्थ-दीपिका) :
षष्ठे ब्रह्मादिभिः स्तुत्वा गन्तुं विज्ञापितं हरिम् ।
उद्धवः प्रार्थयाम् आस स्व-धाम नय माम् इति ॥
अतः परम् अतिविस्तरेणात्म-विद्यां निरूपयितुं तत्-प्रस्तावम् आह—अथेति । आत्मजैः सनकादिभिः । अभ्यगात् द्वारकाम् इति चतुर्थेनान्वयः ॥१॥
जीव-गोस्वामी (क्रम-सन्दर्भः) : अतः परम् अतिविस्तरेण भगवद्-विद्यां निरूपयितुं तत् प्रस्तावम् आह—अथेति ॥१॥
विश्वनाथ-चक्रवर्ती (सारार्थ-दर्शिणी) :
ब्रह्मादिभिः स्तुतं संहृतान्तर्-धित्सुं कुलं प्रभुम् ।
ज्ञात्वा न्यवेदयत् प्रेष्ठः षष्ठे स्वाभीष्टम् उद्धवः ॥">
<script type="text/javascript">
    
    let baseURL = "https:\/\/vishvAsa.github.io\/purANam_vaiShNavam\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/purANam_vaiShNavam\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/purANam_vaiShNavam\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/purANam_vaiShNavam\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/purANam_vaiShNavam\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvya\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/purANam_vaiShNavam\/bhAgavatam\/gauDIya-prastutiH\/11\/06\/".replace(basePath, "/");
  pageVars.pageParams = {};
  pageVars.pageSource = "bhAgavatam\/gauDIya-prastutiH\/11\/06.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/purANam_vaiShNavam/webpack_dist/uiLib-bundle.js"></script>







    <link rel="stylesheet" href="/purANam_vaiShNavam/webpack_dist/uiLib.css">
<link rel="stylesheet" href="/purANam_vaiShNavam/css/uiLibPrint.css" media="print" >
<link rel="stylesheet" href="/purANam_vaiShNavam/css/fonts.css" >
<link rel="stylesheet" href="/purANam_vaiShNavam/css/@fortawesome/fontawesome-free/css/solid.min.css">

<link rel="stylesheet" href="/purANam_vaiShNavam/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/06/" />
<link rel="alternate" hreflang="sa-Deva" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/06/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/06/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/06/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/06/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/06/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/06/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/06/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/06/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/06/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/06/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/06/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/06/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/06/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/06/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/06/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/06/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/06/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/06/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/06/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/06/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/06/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/06/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/06/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/06/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/06/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/06/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/06/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/06/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/06/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/06/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/06/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/06/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/06/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/06/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/06/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/06/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/06/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/06/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/06/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/06/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/06/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/06/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/06/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/purANam_vaiShNavam/bhAgavatam/gauDIya-prastutiH/11/06/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">पुराणे विश्वासटिप्पन्यः <br/> ०६</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/purANam_vaiShNavam/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="०६">०६</h1>
    
    <a id="editLink" class="btn btn-primary noPrint"  href="https://github.com/vishvAsa/purANam_vaiShNavam/edit/content/bhAgavatam/gauDIya-prastutiH/11/06.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <p><strong>॥ ११.६.१ ॥</strong></p>
<p><strong>श्री-शुक उवाच&mdash;</strong></p>
<p>अथ ब्रह्मात्मजैर् देवैः प्रजेशैर् आवृतोऽभ्यगात् ।</p>
<p>भवश् च भूत-भव्येशो ययौ भूत-गणैर् वृतः ॥</p>
<p><strong>श्रीधर-स्वामी (भावार्थ-दीपिका) :</strong></p>
<p>षष्ठे ब्रह्मादिभिः स्तुत्वा गन्तुं विज्ञापितं हरिम् ।</p>
<p>उद्धवः प्रार्थयाम् आस स्व-धाम नय माम् इति ॥</p>
<p>अतः परम् अतिविस्तरेणात्म-विद्यां निरूपयितुं तत्-प्रस्तावम् आह&mdash;अथेति । <strong>आत्मजैः</strong> सनकादिभिः । <strong>अभ्यगात्</strong> <strong>द्वारकाम्</strong> इति चतुर्थेनान्वयः ॥१॥</p>
<hr>
<p><strong>जीव-गोस्वामी (क्रम-सन्दर्भः) :</strong> अतः परम् अतिविस्तरेण भगवद्-विद्यां निरूपयितुं तत् प्रस्तावम् आह&mdash;अथेति ॥१॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong></p>
<p>ब्रह्मादिभिः स्तुतं संहृतान्तर्-धित्सुं कुलं प्रभुम् ।</p>
<p>ज्ञात्वा न्यवेदयत् प्रेष्ठः षष्ठे स्वाभीष्टम् उद्धवः ॥</p>
<p><strong>आत्मजैः</strong> सनकादिभिः । <strong>भूताणां</strong> प्राणिनां <strong>भव्यस्य</strong> कल्याणस्य <strong>ईशो</strong> दाता । <strong>अभ्यगात्</strong> <strong>द्वारकाम्</strong> इति कर्म-पदेन चतुर्थ-श्लोक-स्थेनान्वयः ॥१॥</p>
<p>———————————————————————————————————————</p>
<p><strong>॥ ११.६.२-३ ॥</strong></p>
<p>इन्द्रो मरुद्भिर् भगवान् आदित्या वसवोऽश्विनौ ।</p>
<p>ऋभवोऽङ्गिरसो रुद्रा विश्वे साध्याश् च देवताः ॥</p>
<p>गन्धर्वाप्सरसो नागाः सिद्ध-चारण-गुह्यकाः ।</p>
<p>ऋषयः पितरश् चैव स-विद्याधर-किन्नराः ॥</p>
<p>द्वारकाम् उपसङ्गम्य सर्वे कृष्ण-दिदृक्षवः ।</p>
<p><strong>श्रीधर-स्वामी (भावार्थ-दीपिका), विश्वनाथ-चक्रवर्ती (सारार्थ-दर्शिणी) :</strong> <em>न व्याख्यातम्।</em></p>
<hr>
<p><strong>जीव-गोस्वामी (क्रम-सन्दर्भः) :</strong> तद् एव विवृणोति&mdash;इन्द्र इत्य्-आदिना । तत्र <strong>इन्द्र</strong> इति सार्ध-युग्मकम् ॥२-३॥</p>
<p>———————————————————————————————————————</p>
<p><strong>॥ ११.६.४ ॥</strong></p>
<p>वपुषा येन भगवान् नर-लोक-मनोरमः ।</p>
<p>यशो वितेने लोकेषु सर्व-लोक-मलापहम् ॥</p>
<p><strong>श्रीधर-स्वामी (भावार्थ-दीपिका) :</strong> ननु तेषाम् उपेन्द्रादि-रूपं भगवन्तं नित्यं पश्यतां केयम् अति-दिदृक्षा अत आह&mdash;वपुषेति । <strong>येन वपुषा</strong> <strong>नर-लोक-मनोरमः</strong> सन् <strong>सर्व-लोकेषु</strong> <strong>यशो</strong> <strong>वितेने</strong> तद् अतिसुन्दरं वपुर् दिदृक्षवः ॥५॥</p>
<hr>
<p><strong>जीव-गोस्वामी (क्रम-सन्दर्भः) :</strong> येन कृष्णाख्येनान्तर्-भूतोपेन्द्रादि-रूपेण ॥४॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> येन वपुषा नर-लोक-मनोरमः, तं कृष्णं दिदृक्षव इत्य् अभेदोक्त्या <strong>वपुषः</strong> सकाशाज् जीवस्य यथा भेदः, तथा नेश्वरस्येति ज्ञापितम् । यद् उक्तम्&mdash;देह-देहि-विभागश् च नेश्वरे विद्यते क्वचित् इति ॥४॥</p>
<p>———————————————————————————————————————</p>
<p><strong>॥ ११.६.५ ॥</strong></p>
<p>तस्यां विभ्राजमानायां समृद्धायां मह-र्द्धिभिः ।</p>
<p>व्यचक्षतावितृप्ताक्षः कृष्णम् अद्भुत-दर्शनम् ॥</p>
<p><strong>श्रीधर-स्वामी (भावार्थ-दीपिका) : व्यचक्षत</strong> अपश्यन् ॥५॥</p>
<hr>
<p><strong>जीव-गोस्वामी (क्रम-सन्दर्भः) :</strong> कृष्णम् अद्भुत-दर्शनम् इति&mdash;स्वस्यापि विस्मापनं [भा।पु। ३.२.२२] इत्य् उक्तेः ॥५॥ [प्रीति-सन्दर्भ ७९]</p>
<hr>
<p><strong>विश्वनाथ-चक्रवर्ती (सारार्थ-दर्शिणी) : तस्यां</strong> द्वारकायां <strong>व्यचक्षत</strong> अपश्यन् ॥५॥</p>
<p>———————————————————————————————————————</p>
<p><strong>॥ ११.६.६ ॥</strong></p>
<p>स्वर्गोद्यानोपगैर् माल्यैश् छादयन्तो यदूत्तमम् ।</p>
<p>गीर्भिश् चित्र-पदार्थाभिस् तुष्टुवुर् जगद्-ईश्वरम् ॥</p>
<p><strong>श्रीधर-स्वामी (भावार्थ-दीपिका) :</strong> स्वर्गोद्यान-स्थैर् माल्यैः । चित्राणि शृङ्खला-बन्ध-प्रायाणि पदान्य् अर्थाश् च यासु ताभिर् गीर्भिः ॥६॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> स्वर्गोद्यान एवोपगैर् उपगतैः । चित्राणि शृङ्खला-बन्ध-प्रायाणि पदान्य् अर्थाश् च यासु ताभिर् गीर्भिः ॥६॥</p>
<p>———————————————————————————————————————</p>
<p><strong>॥ ११.६.७ ॥</strong></p>
<p><strong>श्री-देवा ऊचुः&mdash;</strong></p>
<p>नताः स्म ते नाथ पदारविन्दं</p>
<p>बुद्धीन्द्रिय-प्राण-मनो-वचोभिः ।</p>
<p>यच् चिन्त्यतेऽन्तर् हृदि भाव-युक्तैर्</p>
<p>मुमुक्षुभिः कर्म-मयोरु-पाशात् ॥</p>
<p><strong>श्रीधर-स्वामी (भावार्थ-दीपिका) :</strong> बुद्धीन्द्रियादिभिर् दर्शनादिना प्राणेन च बल-हेतुना दण्ड-वत्-प्रणिपातेन नता वयं नमस्-कृतवन्तः । स्मेति विस्मये । यथाहुः&mdash;</p>
<blockquote>
<p>दोर्भ्यां पदाभ्यां जानुभ्याम् उरसा शिरसा दृशा । &gt;
मनसा वचसा चेति प्रणामोऽष्टाङ्ग ईरितः ॥ इति ।</p></blockquote>
<p>स्म-शब्दोक्त-विस्मयाय विशेषणम् । कर्म-मयाद् उरु-पाशान् मुमुक्षुभिर् भाव-युक्तैर् अपि यत् केवलम् अन्तर्-हृदि चिन्त्यते न तु दृश्यते तद् वयं नताः । अहो भाग्यम् इत्य् अर्थः ॥७॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> बुद्ध्या बुद्ध्याधिष्ठानेन हृदयेनेन्द्रियेणेति दृग्भ्यां पद्भ्यां दोर्भ्यां चेत्य् अर्थः । प्राणेन प्राणवता देहेनेति जान्व्-आद्य्-अङ्गान्य् अपि लब्धानि । यथाहुः&mdash;</p>
<blockquote>
<p>दोर्भ्यां पदाभ्यां जानुभ्याम् उरसा शिरसा दृशा । &gt;
मनसा वचसा चेति प्रणामोऽष्टाङ्ग ईरितः ॥ इति ।</p></blockquote>
<p>यच् चरणारविन्दं केवलम् अन्तर्-हृदि चिन्त्यते, न तु दृश्यते, तद् वयं दृष्ट्वा नताः स्म इत्य् अहो भाग्यम् इति भावः ॥७॥</p>
<p>———————————————————————————————————————</p>
<p><strong>॥ ११.६.८ ॥</strong></p>
<p>त्वं मायया त्रि-गुणयात्मनि दुर्विभाव्यं</p>
<p>व्यक्तं सृजस्य् अवसि लुम्पसि तद्-गुण-स्थः ।</p>
<p>नैतैर् भवान् अजित कर्मभिर् अज्यते वै</p>
<p>यत् स्वे सुखेऽव्यवहितेऽभिरतोऽनवद्यः ॥</p>
<p><strong>श्रीधर-स्वामी (भावार्थ-दीपिका) :</strong> ननु ममापि दृष्टादृष्ट-कर्म-करणात् कुतो मत्-पदारविन्द-चिन्तनं कर्म-पाशान् मुमुक्षुभिः क्रियते ? तत्राहुः&mdash;त्वम् इति । हे अजित ! आस्ताम् इदानीन्तनम् इदम् अत्यल्पं कर्म, त्वं व्यक्तं महद्-आदि-प्रपञ्चं सृजसि पालयसि संहरसि च तद् अप्य् आत्मन्य् एवं न पृथक् । दुर्विभव्यं मनसाप्य् अवितर्क्यम् । तद् गुण-स्थस् तस्या मायाया गुणेषु नियन्तृत्वेन स्थितः । अत एव तैः कर्मभिर् भवान् नाज्यते न लिप्यते । कुतः ? यो भवान् अनवद्यो रागादि-रहितः । यतः स्वे आत्म-रूपे सुखेऽव्यवहितेऽनावृते अभिरतः । अतस् त्वं कर्म कुर्वन्न् अप्य् आत्मारामः परमेश्वर इति मुमुक्षुभिश् चिन्त्यस इति भावः ॥८॥</p>
<hr>
<p><strong>जीव-गोस्वामी (क्रम-सन्दर्भः) : त्वम् इति । स्वे स्वरूप-भूत-ह्लादिनी-शक्ति-प्रकाशिते ॥८॥</strong></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> अस्मद्-आदिभिर् ईश्वरैर् अपि नमस्यत्वे तव दुर्वितर्क्य-परम-परमेश्वरत्वम् एव हेतुर् इत्य् आहुः&mdash;त्वम् इति । व्यक्तं विश्वं तद्-गुणस्थः तस्या मायया गुणेषु नियन्तृत्वेन स्थितः । सृष्ट्य्-आदिकं कुर्वन्न् अपि एतैः कर्मभिर् भवान् नाज्यते न लिप्यते । तत्र हेतुः&mdash;यः स्वीये सुखेऽव्यवहितेऽनावृतेऽभिरतः । न तु जीव इव स्व-सुखे, अविद्ययावृते यति रमणाभावाद् अदीनः । अत एव स्व-कर्मभिर् लिप्तः । एवं च त्वम् अनवद्यः, स तु सावद्यः ॥८॥</p>
<p>———————————————————————————————————————</p>
<p><strong>॥ ११.६.९ ॥</strong></p>
<p>शुद्धिर् नृणां न तु तथेड्य दुराशयानां</p>
<p>विद्या-श्रुताध्ययन-दान-तपः-क्रियाभिः ।</p>
<p>सत्त्वात्मनाम् ऋषभ ते यशसि प्रवृद्ध-</p>
<p>सच्-छ्रद्धया श्रवण-सम्भृतया यथा स्यात् ॥</p>
<p><strong>श्रीधर-स्वामी (भावार्थ-दीपिका) :</strong> नन्व् आत्मारामस्य किं कर्म-करणेन ? अत आहुः&mdash;<strong>शुद्धिर्</strong> इति । हे <strong>ईड्य</strong> ! हे <strong>ऋषभ</strong> ! <strong>दुराशयानां</strong> रागिणाम् । <strong>विद्या</strong> उपासना । विद्यादिभिस् तथा शुद्धिर् न भवति । <strong>सत्त्वात्मनां</strong> सतां <strong>ते यशसि श्रवणेन संभृतया</strong> परिपुष्टया <strong>अभिवृद्धया सच्-छ्रद्धया यथा स्यात्</strong> । परम-पावनस्य यशसो वितानाय तव कर्माचरणम् इति भावः ॥९॥</p>
<hr>
<p><strong>कैवल्य-दीपिका :</strong> वस्तु-सामर्थ्यम् एवाह&mdash;<strong>शुद्धिर्</strong> इति । हे <strong>ईड्य</strong> स्तुत्य ! <strong>विद्या</strong> वैश्वानराद्य्-उपासना । <strong>श्रुतं</strong> शास्त्रम् । <strong>अध्ययनं</strong> वेदाक्षर-ग्रहणं । <strong>दानं</strong> हिरण्यादेः सत्-पात्रेऽर्पणम् । <strong>जपो</strong> मन्त्रावृत्तिः । <strong>क्रिया</strong> अग्निहोत्रादि कर्म । <strong>सत्त्वात्मनाम्</strong> <strong>ऋषभः</strong> सात्त्विक-श्रेष्ठः विशुद्धोर्जित-सत्त्व-कारणात् ॥९॥ [मु।फ। ६.२९]</p>
<hr>
<p><strong>जीव-गोस्वामी (क्रम-सन्दर्भः) :</strong> विद्यादि-सद्-भावेऽपि <strong>दुराशयानाम्</strong> इति शुद्ध-भक्ति-श्रद्धाया अभावात् । विद्याद्य्-असद्-भावेऽपि <strong>सत्त्वात्मनाम्</strong> इति तद्-भक्ति-सद्भावात् । तद् एवं शृण्वताम् अपि तथात्वे, किम् उत पश्यताम् इति । भक्त-सुखार्थम् एव त्वल्-लीलेति भावः ॥९॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> अतो यथा त्वच्-चरणम् एव नमस्यं, तथैव त्वद्-यश एव, श्रवण-स्मरणादि-विषयीकर्तव्यम् इत्य् आहुः&mdash;<strong>शुद्धिर्</strong> इति । हे <strong>ईड्य</strong> ! <strong>नु</strong> भो <strong>विद्यादिभिस् तथा शुद्धिर् न भवति</strong>, यतस् ताभिर् एव <strong>दुराशयानां</strong> विद्यादिभिर् गर्वेण दुष्ट एव आशयः प्रायः स्याद् इत्य् अर्थः । <strong>सत्त्वात्मनां</strong> शुद्ध-सत्त्व-वपुषाम् अवताराणां मध्ये <strong>ऋषभ</strong> ! हे श्रेष्ठ ! <strong>ते</strong> तव <strong>यशसि</strong> श्रोतुं स्मर्तुं कीर्तयितुं च <strong>प्रवृद्धा</strong> <strong>सती</strong> श्रेष्ठा या <strong>श्रद्धा,</strong> तया <strong>शुद्धिः</strong> स्यात् । कीदृश्या ? <strong>श्रवणेन</strong> शास्त्रादि-श्रवणेन <strong>सम्भृतया</strong> परिपुष्टया ॥९॥</p>
<p>———————————————————————————————————————</p>
<p><strong>॥ ११.६.१० ॥</strong></p>
<p>स्यान् नस् तवाङ्घ्रिर् अशुभाशय-धूमकेतुः</p>
<p>क्षेमाय यो मुनिभिर् आर्द्र-हृदोह्यमानः ।</p>
<p>यः सात्वतैः सम-विभूतय आत्मवद्भिर्</p>
<p>व्यूहेऽर्चितः सवनशः स्वर्-अतिक्रमाय ॥</p>
<p><strong>श्रीधर-स्वामी (भावार्थ-दीपिका) :</strong> तद् एवं त्वद्-यशः-श्रद्धैव शुद्धि-हेतुः, अस्माभिस् तु तवाङ्घ्रिर् दृष्टोऽतस् <strong>तवाङ्घ्रिर्नो</strong>ऽस्माकम् <strong>अशुभाशयानां</strong> विषय-वासनानां <strong>धूम-केतुस्</strong> तद्-दाहकः <strong>स्यात्</strong> । कथं भूतः ? <strong>यः क्षेमाय</strong> मोक्षाय <strong>मुनिभिर्</strong> मुमुक्षुभिः प्रेम्<strong>आर्द्र-हृदा ऊह्यमानश्</strong> चिन्त्यमानः । <strong>यश्</strong> च <strong>सात्वतैर्</strong> भक्तैः <strong>सम-विभूतये</strong> समानैश्वर्याय वासुदेवादि-<strong>व्यूहेऽर्चितः</strong> । तेषु च कैश्चिद् <strong>आत्म-वद्भिर्</strong> धीरैः <strong>स्वर्-अतिक्रमाय</strong> स्वर्गम् अतिक्रम्य वैकुण्ठ-प्राप्तये <strong>सवनशस्</strong> त्रि-कालम् <strong>अर्चितः</strong> ॥१०॥</p>
<hr>
<p><strong>जीव-गोस्वामी (क्रम-सन्दर्भः) : मुनिभिर्</strong> आत्मारामैर् अपि <strong>क्षेमाय</strong> परम-सुखाय । <strong>सात्वतैर्</strong> भक्तैः । आत्मा त्वम् एव नाथत्वेन विद्यते येषां, तादृशैः । समानां स्वर्गापवर्ग-नरकेष्व् अपि तुल्यार्थ-दर्शिनां [भा।पु। ६.१७.२८] नारायण-पारायणानां <strong>विभूतये</strong> परम-सुख-स्वरूपाय, <strong>स्वर्-अतिक्रमायेतर</strong>-सुख-भोगातिक्रमाय चार्चितः ॥१०॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> तथैव त्वच्-चरण एव ध्येयोऽर्चनीयश् च यः, स चास्माभिर् दृष्ट इत्य् अत इदम् आशास्महे इत्य् आहुः&mdash;स्याद् इति । <strong>अशुभाशयानां</strong> विषय-वासनानां <strong>धूमकेतुर्</strong> दाहकः स्यात् । अस्तु, <strong>प्रेमार्द्र-हृदा ऊह्यमानश्</strong> चिन्त्यमानः । यश् च <strong>सात्वतैर्</strong> भक्तैः <strong>सम-विभूतये</strong> सार्ष्टि-लक्षण-मोक्षाय । यद् वा, समानां स्वर्गापवर्ग-नरकेष्व् अपि तुल्यार्थ-दर्शिनां[भा।पु। ६.१७.२८] नारायण-पराणां या विभूतिः प्रेम-सम्पत्तिस् तस्यै आत्मा त्वम् एव नाथत्वेन वर्तसे येषां तैः । <strong>स्वर्-अतिक्रमाय</strong> स्वर्गादि-वासना-त्यागाय चार्चितः । यद् उक्तं प्रह्लादेन&mdash;कामाणां हृद्य् असंरोहं भवतस् तु व्र्णे वरं [भा।पु। ७.१०.७] इति ॥१०॥</p>
<p>———————————————————————————————————————</p>
<p><strong>॥ ११.६.११ ॥</strong></p>
<p>यश् चिन्त्यते प्रयत-पाणिभिर् अध्वराग्नौ</p>
<p>त्रय्या निरुक्त-विधिनेश हविर् गृहीत्वा ।</p>
<p>अध्यात्म-योग उत योगिभिर् आत्म-मायां</p>
<p>जिज्ञासुभिः परम-भागवतैः परीष्टः ॥</p>
<p><strong>श्रीधर-स्वामी (भावार्थ-दीपिका) :</strong> किं च, प्रयत-पाणिभिः संयत-हस्तैर् हविर् गृहीत्वाध्वराग्नौ आहवनीयादौ याज्ञिकैर् यश् चिन्त्यते । ननु, यस्यै देवतायै हविर् गृहीतं स्यात् तां ध्यायेद् वषट् करिष्यन् इति वचनात् तत्-तद्-देवताश् चिन्त्यन्ते अत आहुः&mdash;त्रय्या निरुक्तेन विधिनेन्द्रादि-रूपेणैव यज्ञ-पुरुषश् चिन्त्यत इत्य् अर्थः । उत किं च । अध्यात्म-योगे आत्माधिकारे योगे योगिभिर् अप्य् आत्मनस् तव माया अणिमादिस् तां जिज्ञासुभिस् तत् तत् कामैर् यश् चिन्त्यते । परम-भागवतैस् तु मुक्तैर् यः परीष्टः सर्वतः पूजितः स तवाङ्घ्रिर् नोऽशुभाशय-धूमकेतुः स्याद् इति पूर्वेणान्वयः ॥११॥</p>
<hr>
<p><strong>जीव-गोस्वामी (क्रम-सन्दर्भः) :</strong> यश् चिन्त्यत इति तत्-तद्-अधिकारि-परम् । अत एव त्रय्या निरुक्त-विधिनेति त्रयी-तात्पर्य-पर्यवसित-विधिनेत्य् अर्थः । एतद् अज्ञानिनः प्रत्य् एव सा सा देवता पृथग् विधीयते इति भावः । तथा च सर्वार्थदत्वेन चरणस्य चरणोपनिषद् उदाहृता&mdash;चरणं पवित्रम् इत्य्-आदिका ॥११॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> न केवलं सात्वतैर् एव त्वम् इष्टः, किन्तु कर्मि-ज्ञानिभिर् अपीत्य् आहुः&mdash;य इति । प्रयत-पाणिभिः संयत-हस्तैर् हविर् गृहीत्वाध्वराग्नौ आहवनीयादौ याज्ञिकैर् यश् चिन्त्यते, त्वद्-भुजादि-विभूतय एवेन्द्रादयो, न ते त्वद्-अन्ये इति भाव्यत इत्य् अर्थः । उत तथा अध्यात्म-योगे आत्माधिकारे योगे योगिभिर् अप्य् आत्मनस् तव माया-तरणार्थं जिज्ञासुभिश् चिन्त्यते । परम-भागवतैस् तु परि सर्वतो-भावेन निष्कामतयैव इष्टः, स तवाङ्घ्रिर् अस्माकम् अशुभाशय-धूमकेतुः स्याद् इति पूर्वेणान्वयः ॥११॥</p>
<p>———————————————————————————————————————</p>
<p><strong>॥ ११.६.१२ ॥</strong></p>
<p>पर्युष्टया तव विभो वन-मालयेयं</p>
<p>संस्पार्धिनी भगवती प्रतिपत्नी-वच् छ्रीः ।</p>
<p>यः सु-प्रणीतम् अमुयार्हणम् आददन् नो</p>
<p>भूयात् सदाङ्घ्रिर् अशुभाशय-धूमकेतुः ॥</p>
<p><strong>श्रीधर-स्वामी (भावार्थ-दीपिका) :</strong> एतेषां च मुनि-सात्वतादीनां षण्णां सेवकानां मध्ये परम-भागवतेषु लक्ष्म्या अपि तव प्रीतिर् अधिकेति संस्तुवन्ति&mdash;पर्युष्टयेति । इड-भावश् छान्दसः । अहं यत्र वसामि, तत्रैव वक्षसि पर्युषितापीयं वसतीति प्रतिपत्निवत् सपत्नीवच् छ्रीः संस्पर्धमाना भवति । तथापि स्पर्धमानां श्रियम् अनादृत्य यो भवान् पर्युषितयापि अमुया वन-मालया भक्तैर् अर्पितेयम् इति प्रीत्या सुप्रणीतं सुष्ठु सम्पादितं यथा भवति, तथार्हणं पूजाम् आददत् स्वीकृतवान् । सुप्रणीतम् इत्य् अर्हण-विशेषणं वा । तस्य तवाङ्घ्रिर् नोऽशुभाशय-धूमकेतुर् भूयात् ।</p>
<p>यद् वा, योऽङ्घ्रिर् अमुया सुप्रणीतम् अर्हणम् आददत्, स नोऽशुभाशय-धूमकेतुर् भूयाद् इत्य् अन्वयः । अथवैवं संबन्धः, एतेभ्यो ध्यानार्चनादि-निष्ठेभ्योऽपि त्वद्-यशसि प्रवृद्ध-सच्-छ्रद्धावन्त एव कृतार्थः । भगवतो यशः-प्रियत्वाद् इत्य् आहुः&mdash;पर्युष्टया । &ldquo;वश कान्तौ&rdquo; इत्य् अस्मात् परितः सर्वाङ्गे उष्टया कान्तया शोभितया वन-मालया वक्षस्य् एक-देशे वर्तमाना श्रीः संस्पर्धमाना भवति । तथाप्य् आम्नाय-मधुव्रतैर् बहुधा वर्णितया कीर्ति-मय्या वैजयन्त्या वन-मालयैव यो भवान् सुप्रणीतम् अर्हणम् आददद् इत्य्-आदि पूर्ववत् ॥१२॥</p>
<hr>
<p><strong>जीव-गोस्वामी (क्रम-सन्दर्भः) :</strong> तादृशस्यापि चरणस्य स्वेषु परमानुग्रहं दर्शयितुम् आहुः&mdash;पर्युष्टयेत्य् अर्धेन । तद् एवं पर्युष्टापि लक्ष्मीर् दुःसहापि कथं सा न त्यज्यते ? इति पूर्व-पक्षम् उत्थाप्य तम् एव सिद्धान्तेन दर्शयन्ति&mdash;य इत्य् अर्धेन । यो हि नोऽस्मत्-कर्तृकम् अमुया वन-मालया करण-भूतया अर्हणं सुष्ठु प्रणय-युक्तं यथा स्यात् तथा ददत् स्वीकृतवान् इति । अनेन स्वैः कदाचिद् यद् दत्तासीत् ताम् एव तदा श्री-भगवान् धृतवान् इति ज्ञापितम् । यद्यपि तस्या मालाया दिव्यत्वात् पर्युष्टत्वं न सम्भवति, लक्ष्म्याश् च तत्रेर्ष्या-प्रेष्ठ-भूषणत्वान् न सम्भवति, तथापि स-प्रणय-विनोदोक्ति-मात्रम् इदम् ॥१२॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> ऐकान्तिक-स्व-भक्त-निवेदितं पत्र-पुष्पादिकं पर्युषितम् अपि सर्वोत्कृष्टतया लक्ष्म्याः सकाशाद् अप्य् उत्कृष्टः करोषीत्य् एवं तव भक्त-वात्सल्यम् इत्य् आहुः&mdash;पर्युष्टयेति । इड-भाव आर्षः । अहं यत्र वसामि, तत्रैव वक्षसि पर्युषितापीयं वसतीति प्रतिपत्निवत् सपत्नीवच् छ्रीः स्पर्धमाना भवति । तथापि तां स्पर्धमानां श्रियम् अनादृत्य यो भवान् पर्युषितयापि अमुया मद्-ऐकान्तिक-भक्तेनार्पितेयं तद् इयं त्यक्तुम् अनर्हेति बुद्ध्यैवाद्रियमाणया सुप्रणीतं सुष्ठूपपादितम् अर्हणं पूजाम् अददत् स्वीकृतवान् । तस्य तवाङ्घ्रिर् अत्र स्पर्धिनीत्य् उत्प्रेक्षैव द्रष्टृ-लोक-कृता, न तु श्रियः कयाचित् क्वापि स्पर्धा दृष्टा ॥१२॥</p>
<p>———————————————————————————————————————</p>
<p><strong>॥ ११.६.१३ ॥</strong></p>
<p>केतुस् त्रि-विक्रम-युतस् त्रि-पतत्-पताको</p>
<p>यस् ते भयाभय-करोऽसुर-देव-चम्वोः ।</p>
<p>स्वर्गाय साधुषु खलेष्व् इतराय भूमन्</p>
<p>पादः पुनातु भगवन् भजताम् अघं नः ॥</p>
<p><strong>श्रीधर-स्वामी (भावार्थ-दीपिका) :</strong> त्वच्-चरणस्य भक्त-पक्ष-पातः प्रसिद्ध एवेति स्तुवन्तः प्रार्थयन्ते&mdash;केतुर् इति । बलि-बन्धने त्रिभिर् विक्रमैर् युतः । तत्र द्वितीय-विक्रमे सत्य-लोकं गतस् तव पादः केतुर् अत्युच्छ्रितो विजय-ध्वज इव । तत् सम्पादयन्ति । त्रि-पतत्-पताकः त्रिधा पतन्ती, त्रिषु लोकेषु वा पतन्ती गङ्गा पताका यस्य । तथासुर-देव-चम्वोस् तत् सेनयोर् उभयोर् भयाभय-करः । साधुषु सुरेषु स्वर्गाय खलेष्व् असुरेष्व् इतरायेतरस्मै अधो-गमनाय । य एवं केतु-रूपस् ते पादः स भजतां नोऽघं पुनातु शोधयतु । &ldquo;अघात्&rdquo; इति पाठे, भजतां नः इति कर्मणि षष्ठ्यौ । अघाद् भजतोऽस्मान् पुनात्व् इति । तथा च श्रुतिः&mdash;</p>
<blockquote>
<p>चरणं पवित्रं विततं पुराणं &gt;
येन पूतस् तरति दुष्कृतानि । &gt;
तेन पवित्रेण शुद्धेन पूता &gt;
अतिपाप्मानम् अरातिं तरेम ॥ [महानारायणोपनिषद् १.५१] &gt;
लोकस्य द्वारम् अर्चिमत्-पवित्रं &gt;
ज्योतिष्मद्- भ्राजमानं महस्वत् । &gt;
अमृतस्य धारा बहुधा दोहमानं &gt;
चरणं नो लोके सुधितां दधातु ॥ इति ॥१३॥</p></blockquote>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> स च तवाङ्घ्रिः प्रायः सर्व-लोकानुभव-प्रसिद्ध एवेत्य् आहुः&mdash;केतुर् इति । केतुर् अत्युच्छ्रितो विजय-ध्वज इव तव पादः पुनातु । त्रिविक्रमेऽवतारे युतः महा-विभूति-युक्त इत्य् अर्थः । त्रिधा पतन्ती, त्रिषु लोकेषु वा पतन्ती गङ्गैव पताका यस्य सः । असुर-देव-चम्वोस् तत् सेनयोर् उभयोर् भयाभय-करः । साधुषु सुरेषु स्वर्गाय, खलेष्व् असुरेष्व् इतराय अधो-गमनाय । एवं-भूतस् ते पादः भजतां नोऽघं पुनातु शोधयतु । &ldquo;अघात्&rdquo; इति पाठे षष्ठी आर्षी । अघाद् भजतोऽस्मान् पुनात्व् इति । तथा च श्रुतिः&mdash;</p>
<blockquote>
<p>चरणं पवित्रं विततं पुराणं &gt;
येन पूतस् तरति दुष्कृतानि । [महानारायणोपनिषद् १.५१] इति &gt; ॥१३॥</p></blockquote>
<p>———————————————————————————————————————</p>
<p><strong>॥ ११.६.१४ ॥</strong></p>
<p>नस्य् ओत-गाव इव यस्य वशे भवन्ति</p>
<p>ब्रह्मादयस् तनु-भृतो मिथुर् अर्द्यमानाः ।</p>
<p>कालस्य ते प्रकृति-पूरुषयोः परस्य</p>
<p>शं नस् तनोतु चरणः पुरुषोत्तमस्य ॥</p>
<p><strong>श्रीधर-स्वामी (भावार्थ-दीपिका) :</strong> ननु युद्धे देवासुरादयः परस्परं जयन्ति, जीयन्ते च किम् अहं तत्रेत्य् अत आहुः&mdash;नसीति । मिथुर् मिथोऽर्द्यमाना युद्धादिभिः पीड्यमाना ब्रह्मादयोऽपि यस्य तव वशे भवन्ति, न तु जये पराजये वा स्व-तन्त्राः । के इव ? नसि नासिकायाम् ओता नासिकाम् आविध्य वद्धा गावो बली-वर्दा इव । कुतः ? कालस्य कलयितुः प्रवर्तकस्य । तद् एव कुतः ? प्रकृति-पुरुषयोर् अपि परस्य । तस्य ते पुरुषोत्तमस्य पादो नः शं तनोतु ॥१४॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong></p>
<p>युद्धे देवासुरादयः परस्परं जयन्ति, जीयन्ते च किम् अहं तत्रेत्य् अत आहुः, नसीति । मिथुर् मिथोऽर्द्यमाना युद्धादिभिः पीड्यमाना ब्रह्मादयोऽपि यस्य तव वशे भवन्ति, न तु जये पराजये वा स्व-तन्त्राः । के इव । नसि नासिकायाम् ओता नासिकाम् आविध्य वद्धा गावो बली-वर्दा इव । कुतः । कालस्य कलयितुः प्रवर्तकस्य । तद् एव कुतः । प्रकृति-पुरुषयोर् अपि परस्य । तस्य ते पुरुषोत्तमस्य पादो नः शं तनोतु ॥१४॥</p>
<p>———————————————————————————————————————</p>
<p><strong>॥ ११.६.१५ ॥</strong></p>
<p>अस्यासि हेतुर् उदय-स्थिति-संयमानाम्</p>
<p>अव्यक्त-जीव-महताम् अपि कालम् आहुः ।</p>
<p>सोऽयं त्रि-नाभिर् अखिलापचये प्रवृत्तः</p>
<p>कालो गभीर-रय उत्तम-पूरुषस् त्वम् ॥</p>
<p><strong>श्रीधर-स्वामी (भावार्थ-दीपिका) :</strong> प्रकृति-पुरुषाभ्यां परत्वम् उपपादयन्तः कालत्वेन पुरुषोत्तमत्वम् आहुः&mdash;अस्येति । अस्य जगत उदयादीनां हेतुर् असि । कुतः ? अव्यक्तं प्रकृतिः, जीवः पुरुषः, महान् महत्-तत्त्वं, तेषां कालं नियन्तारं त्वाम् आहुः&mdash;</p>
<blockquote>
<p>अक्षरात् परतः परः । महतः परम-व्यक्तम् । अव्यक्तात् पुरुषः &gt; परम् । पुरुषान् न परं किञ्चित् । सा काष्ठा सा परा गतिः ॥ इत्य् &gt; आद्याः श्रुतयः ।</p></blockquote>
<p>किं च, अयं संवत्सरात्मको यः कालस् त्रिणाभिस् त्रीणि चातुर्-मास्यानि नाभयो यस्य सोऽपि त्वम् एव । अतस् त्वम् उत्तम-पुरुष इति । तथा च गीतासु&mdash;</p>
<blockquote>
<p>यस्मात् क्षरम् अतीतोऽहम् अक्षराद् अपि चोत्तमाह् । &gt;
अतोऽस्मि लोके वेदे च प्रथितः पुरुषोत्तमाह् ॥ [गीता १५.१८] इति &gt; ॥१५॥</p></blockquote>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> उक्तम् एव पुरुषोत्तमत्वम् उपपादयति&mdash;अस्य जगत उदयादीनां हेतुर् असि। तथा अव्यक्तं माया-कारणोपाधिः, जीव उपाहितः, महान् महत्-तत्त्वादिः, कार्योपाधिस् तेषाम् अपि कालं कलयितारं नियन्तारं त्वाम् आहुः । तथायं संवत्सरात्मको यः कालः त्रिनाभिः त्रीणि चातुर्मास्यानि नाभयो यस्य सः । तव गभीर-रयः गभीर-वेगश् चेष्टा । अतः कार्य-कारणातीतत्वात् जीवाद् उत्तमत्वाच् च त्वम् एवोत्तमः पुरुषः । यद् उक्तं गीतासु&mdash;</p>
<blockquote>
<p>यस्मात् क्षरम् अतीतोऽहम् अक्षराद् अपि चोत्तमाह् । &gt;
अतोऽस्मि लोके वेदे च प्रथितः पुरुषोत्तमाह् ॥ [गीता १५.१८] इति &gt; ॥१५॥</p></blockquote>
<p>———————————————————————————————————————</p>
<p><strong>॥ ११.६.१६ ॥</strong></p>
<p>त्वत्तः पुमान् समधिगम्य ययास्य वीर्यं</p>
<p>धत्ते महान्तम् इव गर्भम् अमोघ-वीर्यः ।</p>
<p>सोऽयं तयानुगत आत्मन आण्ड-कोशं</p>
<p>हैमं ससर्ज बहिर् आवरणैर् उपेतम् ॥</p>
<p><strong>श्रीधर-स्वामी (भावार्थ-दीपिका) :</strong> त्वम् एव प्रकृत्य्-आदि-द्वारा जगत्-सृष्ट्य्-आदि-द्वारा जगत्-सृष्ट्य्-आदि-हेतुर् इत्य् उक्तम् । तत् केन प्रकारेण ? तद् आहुः&mdash;त्वत्त इति । त्वत्तः पुरुषो वीर्यं शक्तिं समधिगम्य प्राप्य यया मायया सह महान्तं धत्ते । कम् इव ? अस्य विश्वस्य गर्भम् इव । सोऽयं महांस् तयैव माययानुगतः सन्न् आत्मनः सकाशाद् आण्ड-कोशं ससर्ज । त्वयऽनुगत इति पाठेऽपि तया मायया त्वयाधिष्ठितः सन्न् इति ॥१६॥</p>
<hr>
<p><strong>जीव-गोस्वामी (क्रम-सन्दर्भः) :</strong> जीवात् पुरुषाद् उत्तमत्वेन पुर्षोत्तमत्वं व्यज्य प्रकृति-द्रष्टृतोऽप्य् उत्तमत्वेन व्यञ्जयति&mdash;त्वत्त इति । ययेति यस्यां मायायाम् इत्य् अर्थः । अन्यत् तैः ॥१६॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> जीवात् पुरुषाद् उत्तमत्वम् उक्त्वा प्रकृति-द्रष्टुः पुरुषाद् अप्य् उत्तमत्वम् अभिव्यञ्जयन्ति&mdash;त्वत्तः सकाशात् पुमान् आदि-पुरुषः समधिगम्य शक्तिं प्राप्य यया मायया द्वारा वीर्यं वीर्य-रूपं महान्तं धत्ते । कम् इव अस्य विश्वस्य गर्भम् इव सोऽयं महान् तयैव मायया अनुगतः सन् आत्मनः सकाशाद् अण्ड-कोषं ससर्ज ॥१६॥</p>
<p>———————————————————————————————————————</p>
<p><strong>॥ ११.६.१७ ॥</strong></p>
<p>तत् तस्थूषश् च जगतश् च भवान् अधीशो</p>
<p>यन् माययोत्थ-गुण-विक्रिययोपनीतान् ।</p>
<p>अर्थाञ् जुषन्न् अपि हृषीक-पते न लिप्तो</p>
<p>येऽन्ये स्वतः परिहृताद् अपि बिभ्यति स्म ॥</p>
<p><strong>श्रीधर-स्वामी (भावार्थ-दीपिका) :</strong> नन्व् एवं-भूतम् ईश्वरत्वं मम कुतोऽवगतं ? तद् आहुः&mdash;तद् इति । तत् तस्मात् तस्थूषः स्थावरस्य जगतो जङ्गमस्य च भवान् अधीशः । यद् यस्माद् माययोत्था उज्जृम्भिता या गुण-विक्रिया इन्द्रिय-वृत्तिस् तयोपनीतान् अर्थान् विषयान् जुषन् जुषमाणोऽपि हे हृषीक-पते, न लिप्तस् त्वम् । ये त्व् अन्ये जीवा योगिनो वा स्वतः परिहृताद् अप्य् अविद्यमानात् त्यक्ताद् वा विषय-जोषणाद् बिभ्यति । वासना-मात्रेण बध्यन्त इत्य् अर्थः ॥१७॥</p>
<hr>
<p><strong>जीव-गोस्वामी (क्रम-सन्दर्भः) :</strong> तद् एव दर्शयति&mdash;तद् इति । यस्माद् एवं तवांशः पुरुषः स्रष्टृत्वाद् ईशः । तत्र चेश-रूपेण जुषन् जोषयन्न् अपीत्य् अर्थः । न लिप्तः कर्म-फलं प्रयोक्तरि इति न्यायेनेति भावः ॥१७॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> एवं च फल-भूतं परमेश्वरस् त्वम् एवेत्य् आहुः&mdash;तद् इति । यस्माद् एवं, तत् तस्मात् तस्थूषः स्थावरस्य जगतो जङ्गमस्य च भवान् अधीशः । स्रष्टा पुरुष ईशस् त्वं तु तम् अप्य् अधिकरोषीत्य् अर्थः । यद् यस्मान् मायया उत्था उत्थिता या गुण-विक्रिया इन्द्रिय-वृत्तिस् तयोपनीतान् अर्थान् विषयान् जुषन् मर्त्यादि-शरीरेषु जीव-द्वारा परमात्मैव त्वं जुषमाणः सन्न् अपि हृषीक-पते, हे इन्द्रिय-नियन्तः ! न लिप्तः । ये त्व् अन्ये योगिनस् ते स्वतः स्वेन परिहृताद् अपि विषय-जोषणाद् बिभ्यति । वासना-मात्रेण बध्यन्त इत्य् अर्थः ॥१७॥</p>
<p>———————————————————————————————————————</p>
<p><strong>॥ ११.६.१८ ॥</strong></p>
<p>स्मायावलोक-लव-दर्शित-भाव-हारि-</p>
<p>भ्रू-मण्डल-प्रहित-सौरत-मन्त्र-शौण्डैः ।</p>
<p>पत्न्यस् तु षोडश-सहस्रम् अनङ्ग-बाणैर्</p>
<p>यस्येन्द्रियं विमथितुं करणैर् न विभ्व्यः ॥</p>
<p><strong>श्रीधर-स्वामी (भावार्थ-दीपिका) :</strong> अलिप्तत्वम् आहुः&mdash;स्मायेति । स्मायावलोको मन्द-स्मित-विलसितोऽवलोकः, तस्य लवः कटाक्षः, तेन दर्शितो यो भावोऽभिप्रायः, तेन मनो-हारि यद् भ्रू-मण्डलं, तेन प्रहिता ये सौरता मन्त्राः, तैः शौण्डैः प्रगल्भैर् अनङ्ग-बाणैः कामस्य बाणैः संमोहनैः करणैः काम-कलादिभिः षोडश-सहस्रं पत्न्यो यस्येन्द्रियं मनो विमथितुं क्षोभयितुं न विभ्व्यो न समर्थाः, स भवान् न लिप्त इति पूर्वेणान्वयः ॥१८॥</p>
<hr>
<p><strong>जीव-गोस्वामी (क्रम-सन्दर्भः) :</strong> नन्व् अहम् अत्र तु कामीव लक्ष्ये ? नेत्य् आहुः&mdash;स्मायेति । अनङ्ग-बाण-रूपैः करणैर् स्वाधिक-प्रेमवती स्पर्धया कृत्रिमैर् भाव-हावादिभिर् विशेषेण सोत्तम-प्रेमवती-तुल्यत्वेन मथितुम्, किन्तु यावांस् तत्र प्रेमांशस् तावद् एवेत्य् अर्थ इति प्रथम-स्कन्ध-पद्यवत् [१.११.३७] प्रेम-वश्य एव त्वम्, न तु कामीत्य् अर्थः ॥१८॥<sup id="fnref:1"><a href="#fn:1" class="footnote-ref" role="doc-noteref">1</a></sup></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> स्वयं भगवद्-रूपः साक्षात् त्वं त्व् अप्राकृत-विषयेष्व् अपि न लिप्त इत्य् आहुः&mdash;स्मायावलोको मन्द-स्मित-विलसितोऽवलोकस् तस्य लवः कटाक्षस् तेन दर्शितो यो भावोऽभिप्रायस् तेन मनोहारि यद् भ्रू-मण्डलं तेन प्रहिता ये सौरता मन्त्रास् तैः शौण्डैः प्रगल्भैः अनङ्गस्य बाणैर् बाण-तुल्यैः करणैः काम-कलाभिः षोडश-सहस्रं पत्न्यः विमथितुं क्षोभयितुं न शेकुः, पत्नीनां चिछक्ति-वृत्तित्वात् तासां काम-कला अप्य् अप्राकृत्यश् चिन्मया एव ताभिर् अप्य् अवशीकार-दर्शनाद् अलिप्त एव त्वम् । किं च पारिजाताद्य्-आहरण-ज्ञापित-वशीकार-दर्शनात् ताश् च कदाचित् तासां चिद्-विशेष-प्रेम-मय्योऽपि भवन्तीत्य् उज्ज्वल-नीलमणौ प्रतिपादितम् । ततश् च त्वं प्रेम-वश्य एव, न तु प्राकृताप्राकृत-काम-वश्य इति भावः । यद् वा, विमथितुं व्रज-सुन्दर्य इव विशेषेण मथितुं न शेकुः । किन्तु यावांस् तत्र प्रेमांशस् तावद् एवेत्य् अर्थः ॥१८॥</p>
<p>———————————————————————————————————————</p>
<p><strong>॥ ११.६.१९ ॥</strong></p>
<p>विभ्व्यस् तवामृत-कथोद-वहास् त्रि-लोक्याः</p>
<p>पादाव् अनेज-सरितः शमलानि हन्तुम् ।</p>
<p>आनुश्रवं श्रुतिभिर् अङ्घ्रि-जम् अङ्ग-सङ्गैस्</p>
<p>तीर्थ-द्वयं शुचि-षदस् त उपस्पृशन्ति ॥</p>
<p><strong>श्रीधर-स्वामी (भावार्थ-दीपिका) :</strong> तस्मात् तवामृत-रूपा या कथा, तद् एव उदकं वहन्तीति तथा कीर्ति-नद्यः । तथा पादाव् अनेज-सरितो गङ्गाद्याश् च त्रि-लोक्याः शमलानि हन्तुं विभ्व्यः । केन प्रकारेण ? आनुश्रवं गुरोर् उच्चारणम् अनुश्रूयत इत्य् अनुश्रवो वेदस् तत्र भवं कीर्ति-रूपं तीर्थं श्रुतिभिः श्रवणेन्द्रियैर् अङ्घ्रि-जं चाङ्ग-सङ्गैः । एवं शुचि-षदः स्वाश्रम-धर्म-स्थितास् तव तीर्थ-द्वयम् उपस्पृशन्ति सेवन्त इति ॥१९॥</p>
<hr>
<p><strong>जीव-गोस्वामी (क्रम-सन्दर्भः) :</strong> तत्र किं वक्तव्यं तव चरितं ? कामम् अयम् इति यतस् त्वत्-कथापि कामादि-शमलम् अपहन्तीत्य् आहुः&mdash;विभ्व्य इति । अत्रोद-वहा-शब्दस्य नद्यां रूढिर् ज्ञेया यौगिकत्वेऽमृतत्वं तिरस्कृतं स्यात् । पादाव् अनेज-सरित इति तु दृष्टान्तत्वेनोक्तं शमलं निहन्तुं विभ्व्य इत्य् अपि किं वक्तव्यं यतस् तत्-तीर्थ-द्वयं सुख-विशेष-प्राप्त्य्-अर्थः शुचि-षदो निर्मल-चित्ता अपि उपस्पृशन्ति सदा सेवन्ते ॥१९॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> यद्यपि त्वम् एवम् अलिप्तः, तथापि तव लीलामृतं, चरणामृतं च संसार-बद्धालोकान् मोचयत्य् एवेत्य् आहुः&mdash;विभ्व्य इति । तवामृत-रूपा याः कथाः, ता एव उदवहाः पुण्य-नद्यः, पादाव् अनेज-सरितो गङ्गाद्याश् च, शमलान्य् अविद्या-मलिन्यानि हन्तुं विभ्व्यः समर्थाः । केन प्रकारेण ? आनुश्रवं गुरोर् उच्चारणम् अनुश्रूयन्त इत्य् अनुश्रवाः पुराणाद्यास् तत्र भवं लीलामृतं तीर्थं श्रुतिभिः श्रवणेन्द्रियैर् अङ्घ्रि-जं तीर्थं च अङ्ग-सङ्गैः । एवं शुचि-षदः शुद्ध-चेष्टा जनास् तीर्थ-द्वयम् उपस्पृशन्ति अधिकं सेवन्ते ॥१९॥</p>
<p>———————————————————————————————————————</p>
<p><strong>॥ ११.६.२० ॥</strong></p>
<p><strong>श्री-बादरायणिर् उवाच&mdash;</strong></p>
<p>इत्य् अभिष्टूय विबुधैः सेशः शतधृतिर् हरिम् ।</p>
<p>अभ्यभाषत गोविन्दं प्रणम्याम्बरम् आश्रितः ॥</p>
<p><strong>श्रीधर-स्वामी (भावार्थ-दीपिका) :</strong> विबुधैः सह ॥२०॥</p>
<hr>
<p><strong>जीव-गोस्वामी (क्रम-सन्दर्भः), विश्वनाथ-चक्रवर्ती (सारार्थ-दर्शिणी) :</strong> <em>न व्याख्यातम्।</em></p>
<p>———————————————————————————————————————</p>
<p><strong>॥ ११.६.२१-२२ ॥</strong></p>
<p><strong>श्री-ब्रह्मोवाच&mdash;</strong></p>
<p>भूमेर् भारावताराय पुरा विज्ञापितः प्रभो ।</p>
<p>त्वम् अस्माभिर् अशेषात्मन् तत् तथैवोपपादितम् ॥</p>
<p>धर्मश् च स्थापितः सत्सु सत्य-सन्धेषु वै त्वया ।</p>
<p>कीर्तिश् च दिक्षु विक्षिप्ता सर्व-लोक-मलापहा ॥</p>
<p><strong>श्रीधर-स्वामी (भावार्थ-दीपिका) :</strong> विक्षिप्ता विस्तारिता ॥२१-२२॥</p>
<hr>
<p><strong>जीव-गोस्वामी (क्रम-सन्दर्भः) :</strong> भूमेर् इति युग्मकम् । उपपादितं त्वयेत्य् उत्तरेणान्वयः ॥२१-२२॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> ननु युष्माभिः क्षीरोदशाय्य् एव विज्ञापितः, न त्व् अहं ? तत्राह&mdash;अशेषात्मन् ! हे सर्वावतारावतारि-स्वरूप ! तस्यापि त्वत्-स्वरूपत्वाद् इत्य् अर्थः । विक्षिप्ता विस्तारिता ॥२१-२२॥</p>
<p>———————————————————————————————————————</p>
<p><strong>॥ ११.६.२३ ॥</strong></p>
<p>अवतीर्य यदोर् वंशे बिभ्रद् रूपम् अनुत्तमम् ।</p>
<p>कर्माण्य् उद्दाम-वृत्तानि हिताय जगतोऽकृथाः ॥</p>
<p><strong>श्रीधर-स्वामी (भावार्थ-दीपिका) :</strong> उद्दामानि वृत्तानि विक्रमा येषु तानि कर्माणि ।</p>
<hr>
<p><strong>जीव-गोस्वामी (क्रम-सन्दर्भः), विश्वनाथ-चक्रवर्ती (सारार्थ-दर्शिणी) :</strong> <em>न व्याख्यातम्।</em></p>
<p>———————————————————————————————————————</p>
<p><strong>॥ ११.६.२४ ॥</strong></p>
<p>यानि ते चरितानीश मनुष्याः साधवः कलौ ।</p>
<p>शृण्वन्तः कीर्तयन्तश् च तरिष्यन्त्य् अञ्जसा तमः ॥</p>
<p><em>न कतमेन व्याख्यातम्।</em></p>
<p>———————————————————————————————————————</p>
<p><strong>॥ ११.६.२५ ॥</strong></p>
<p>यदु-वंशेऽवतीर्णस्य भवतः पुरुषोत्तम ।</p>
<p>शरच्-छतं व्यतीयाय पञ्च-विंशाधिकं प्रभो ॥</p>
<p><strong>श्रीधर-स्वामी (भावार्थ-दीपिका), जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> शरच्-छतं वर्ष-शतम् ॥२५॥</p>
<p>———————————————————————————————————————</p>
<p><strong>॥ ११.६.२६ ॥</strong></p>
<p>नाधुना तेऽखिलाधार देव-कार्यावशेषितम् ।</p>
<p>कुलं च विप्र-शापेन नष्ट-प्रायम् अभूद् इदम् ॥</p>
<p><strong>श्रीधर-स्वामी (भावार्थ-दीपिका) :</strong> <em>न व्याख्यातम्।</em></p>
<hr>
<p><strong>जीव-गोस्वामी (क्रम-सन्दर्भः) :</strong> नष्ट-प्रायम् अदर्शन-गत-तुल्यम् ॥२६॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> न देव-कार्यावशेषितं देव-कार्यस्यावशेषो नास्त्य् अधुनेत्य् अर्थः । नष्ट-प्रायम् अन्तर्हित-प्रायं नशेर् अदर्शनार्थत्वात् ॥२६॥</p>
<p>———————————————————————————————————————</p>
<p><strong>॥ ११.६.२७ ॥</strong></p>
<p>ततः स्व-धाम परमं विशस्व यदि मन्यसे ।</p>
<p>स-लोकान् लोक-पालान् नः पाहि वैकुण्ठ-किङ्करान् ॥</p>
<p><strong>श्रीधर-स्वामी (भावार्थ-दीपिका) :</strong> <em>न व्याख्यातम्।</em></p>
<hr>
<p><strong>जीव-गोस्वामी (क्रम-सन्दर्भः) :</strong> स्व-धाम प्रापञ्चिकाप्रकटीभूतं द्वारकाया एव प्रकाश-विशेषं श्री-कृष्ण-रूपेण प्रविश । श्री-विष्णु-रूपेण तु सलोकांल् लोक-पालान् नः पाहि&mdash;नाना-वैकुण्ठ-नाथ-रूपैश् च वैकुण्ठ-किङ्करान् पाहीति सर्वांशम् आदायावतीर्णत्वात् ॥२७॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> स्व-धाम प्रपञ्चागोचरीभूतं द्वारकायाः प्रकाश-विशेषं कृष्ण-स्वरूपेण प्रविश वैकुण्ठ-श्वेतद्वीपादिकं तु नारायणादि-स्वरूपेण सर्वांशम् आदायावतीर्णत्वात् ॥२७॥</p>
<p>———————————————————————————————————————</p>
<p><strong>॥ ११.६.२८ ॥</strong></p>
<p><strong>श्री-भगवान् उवाच&mdash;</strong></p>
<p>अवधारित एतन् मे यद् आत्थ विबुधेश्वर ।</p>
<p>कृतं वः कार्यम् अखिलं भूमेर् भारोऽवतारितः ॥</p>
<p><em>न कतमेनापि व्याख्यातम् ।</em></p>
<p>———————————————————————————————————————</p>
<p><strong>॥ ११.६.२९ ॥</strong></p>
<p>तद् इदं यादव-कुलं वीर्य-शौर्य-श्रियोद्धतम् ।</p>
<p>लोकं जिघृक्षद् रुद्धं मे वेलयेव महार्णवः ॥</p>
<p><strong>श्रीधर-स्वामी (भावार्थ-दीपिका) :</strong> वीर्य-शौर्य-युक्तया श्रिया ॥२९॥</p>
<hr>
<p><strong>जीव-गोस्वामी (क्रम-सन्दर्भः) :</strong> उद्धतम् अवध्यं लोकं जगद् एव जिघृक्षद् अनन्तत्वाद् व्याप्तुम् इच्छत् ॥२९॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> वीर्यं बलिष्ठत्वं शौर्यं युद्धोत्साहस् तयोः श्रिया सम्पत्त्या उद्धतं हतात् हननाद् उद्गतम् अवध्यम् इत्य् अर्थः । लोकं जिघृक्षुम् अनन्तत्वाद् व्याप्तुम् इच्छत् मया अचिन्त्य-शक्तिना द्वारकायाम् एव रुद्धम् अन्यथा सर्व-भूर्लोकेऽपि मातुम् अपर्याप्तम् इति भावः ॥३०॥</p>
<p>———————————————————————————————————————</p>
<p><strong>॥ ११.६.३० ॥</strong></p>
<p>यद्य् असंहृत्य दृप्तानां यदूनां विपुलं कुलम् ।</p>
<p>गन्तास्मि अनेन लोकोऽयम् उद्वेलेन विनङ्क्ष्यति ॥</p>
<p><strong>श्रीधर-स्वामी (भावार्थ-दीपिका) :</strong> उद्वेलेन लङ्घित-मर्यादेन ॥३०॥</p>
<hr>
<p><strong>जीव-गोस्वामी (क्रम-सन्दर्भः) :</strong> नन्व् एतेषां ब्रह्मण्यानां वदान्यानां नित्यं वृद्धोपसेविनां व्याप्त्या सर्वत्र भद्रम् एव भवेत् तत्राह&mdash;यदीति उद्वेलेन मद्-वियोगाद् उन्मत्त-चेष्टेन ॥३०॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> दृप्ताणां मामकत्वेन धृताहङ्काराणाम् उद्वेलेन अतिक्रान्त-मर्याद-समुद्रोपमेनेत्य् अर्थः । लोको भूर्लोकः यद्यपि मत्-परिजनाणाम् एषां परम-धार्मिकाणां यदूनां भारं पृथिवी-भारं न मन्यते, तद् अपि तस्याः स्वामिना मयायं भारोऽवतारणीय एव । सुकुमार्या वनिताया अतिबहुतर-भूषण-भारो यथा तत् कान्तेनावतार्यते, तथा । यद्यपि स्पृहणीयस्य वस्तुनो प्राप्तोऽपि कनक-राशि-भारो गृधुनापि वणिजा दुर्वह एव । धृत-रथ-चरणोऽभ्ययाच् चलद्गुर् [भा।पु। १.९.३७] इति व्यास-वर्णनात् तद्-भावेऽपि पृथिव्या दुःसह एव दृष्ट इति ॥३०॥</p>
<p>———————————————————————————————————————</p>
<p><strong>॥ ११.६.३१ ॥</strong></p>
<p>इदानीं नाश आरब्धः कुलस्य द्विज-शाप-जः ।</p>
<p>यास्यामि भवनं ब्रह्मन्न् एतद्-अन्ते तवानघ ॥</p>
<p><strong>श्रीधर-स्वामी (भावार्थ-दीपिका) :</strong> <em>न व्याख्यातम्।</em></p>
<hr>
<p><strong>जीव-गोस्वामी (क्रम-सन्दर्भः) :</strong> नाशः अदर्शनं निगूढायां द्वारकायां प्रवेशनम् इत्य् अर्थः । एतस्य प्रवेशनस्यान्ते तव भवनं विकुण्ठा-सुत-रूपेण यास्यामि तद्-उपरिगं तद् वैकुण्ठं यास्यन्न् इत्य् अर्थः ॥३१॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> नाशोऽदर्शनं निगूढायां द्वारकायां प्रवेशम् इत्य् अर्थः । एतस्य प्रवेशनस्यान्ते तव भवनं विकुण्ठा-सुत-रूपेण यास्यामि । तद्-उपरिगं तद् वैकुण्ठं यास्यन्न् इति सन्दर्भः ॥३१॥</p>
<p>———————————————————————————————————————</p>
<p><strong>॥ ११.६.३२ ॥</strong></p>
<p><strong>श्री-शुक उवाच&mdash;</strong></p>
<p>इत्य् उक्तो लोक-नाथेन स्वयम्-भूः प्रणिपत्य तम् ।</p>
<p>सह देव-गणैर् देवः स्व-धाम समपद्यत ॥</p>
<p><em>न कतमेन व्याख्यातम्।</em></p>
<p>———————————————————————————————————————</p>
<p><strong>॥ ११.६.३३ ॥</strong></p>
<p>अथ तस्यां महोत्पातान् द्वारवत्यां समुत्थितान् ।</p>
<p>विलोक्य भगवान् आह यदु-वृद्धान् समागतान् ॥</p>
<p><strong>श्रीधर-स्वामी (भावार्थ-दीपिका) :</strong> <em>न व्याख्यातम्।</em></p>
<hr>
<p><strong>जीव-गोस्वामी (क्रम-सन्दर्भः) :</strong> अथ तस्यां महोत्पातान् इति तद्-इच्छयैव । मुनि-वास-निवासे किं घटेतारिष्ट-दर्शनं [भा।पु। १०.५७.३१] इति तद्-असम्भवात् ॥३३॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> महोत्पातान् भगवद्-इच्छयैवाविर्भूतान् । मुनि-वास-निवासे किं घटेतारिष्ट-दर्शनं [भा।पु। १०.५७.३१] इत्य् उक्तस् तत्र तद्-असम्भवात् ॥३३॥</p>
<p>———————————————————————————————————————</p>
<p><strong>॥ ११.६.३४ ॥</strong></p>
<p><strong>श्री-भगवान् उवाच&mdash;</strong></p>
<p>एते वै सुमहोत्पाता व्युत्तिष्ठन्तीह सर्वतः ।</p>
<p>शापाश् च नः कुलस्यासीद् ब्राह्मणेभ्यो दुरत्ययः ॥</p>
<p><em>न कतमेन व्याख्यातम्।</em></p>
<p>———————————————————————————————————————</p>
<p><strong>॥ ११.६.३५ ॥</strong></p>
<p>न वस्तव्यम् इहास्माभिर् जिजीविषुभिर् आर्यकाः ।</p>
<p>प्रभासं सुमहत्-पुण्यं यास्यामोऽद्यैव मा चिरम् ॥</p>
<p><strong>श्रीधर-स्वामी (भावार्थ-दीपिका) : प्रभासं यास्याम</strong> इति वदतोऽयम् अभिप्रायः&mdash;एते देवांशाः स्वाधिकारान् एवार्हन्ति, न तु सद्यो मोक्षम् । द्वारवत्यां मृता मुच्येरंस् तस्माद् अभ्युदय-फल प्रभासं नेष्यामीति ॥३५॥</p>
<hr>
<p><strong>जीव-गोस्वामी (क्रम-सन्दर्भः) :</strong> अस्माभिर् इति । तेषां स्व-साम्यम् एव निर्दिष्टम् । तत्र जिजीविषुभिर् इत्य् आत्मवद् एव तेषाम् उत्पात-निरसनम् अभिप्रेतम् । तत्र व्याज-मात्रं प्रभासम् इत्य्-आदि । मङ्गल-रूपायां स्व-पुर्याम् अमङ्गलानुकरणम् अपि माभूद् इत्य् अभिप्रायकं च, अनुकरण-मात्रत्वं च <strong>जिजीविषुभिर्</strong> इत्य् अनेनैव व्यञ्जितम् । अन्यथा श्री-भगवद्-अङ्गीकार-भङ्गः स्यात् ॥३५॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> प्रभासम् इति । मन्-नित्य-परिकरैर् विशिष्टतैव द्वारका सदा विराजतु । तेषु प्रविष्टान् देवान् एव यादव-रूपान् अलक्षितं तेभ्यः सकाशात् योग-बलेन निष्काश्य प्रभासं नीत्वा तत्रैव तान् मायया मौषल-सङ्ग्रामं प्रापय्य स्वर्गं प्रस्थाप्य विकुण्ठासुतादि-स्वरूपोऽहम् अपि वैकुण्ठादि-धामनि यास्यामि । पूर्ण-स्वरूपेण तु स-परिकरोऽहं द्वारकायां सदैवास्म्य् एवेति भगवन्-मनो-गतं ज्ञेयम् ॥३५॥</p>
<p>———————————————————————————————————————</p>
<p><strong>॥ ११.६.३६ ॥</strong></p>
<p>यत्र स्नात्वा दक्ष-शापाद् गृहीतो यक्ष्मणोडु-राट् ।</p>
<p>विमुक्तः किल्बिषात् सद्यो भेजे भूयः कलोदयम् ॥</p>
<p><strong>श्रीधर-स्वामी (भावार्थ-दीपिका) :</strong> दक्ष-शापाद् यक्ष्मणा गृहीत उडु-राट् चन्द्रो यत्र स्नान-मात्रं कृत्वा किल्बिषात् तस्माद् रोग-दुःखात् सद्यो विमुक्तः सन् भूयः कला-वृद्धिं भेजे ॥३६॥</p>
<hr>
<p><strong>जीव-गोस्वामी (क्रम-सन्दर्भः) :</strong> तत्र च तीर्थे ब्रह्म-शापस्यापि शमन-योग्यतां दर्शयति&mdash;यत्रेति । अन्यथा श्री-भगवतो युक्ति-भङ्गः स्यात् ॥३६॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> यक्ष्मणा रोगेण गृहीतोऽपि यत्र स्नान-मात्रं कृत्वा तस्मात् दुःखात् विमुक्तः कला-वृद्धिं भेजे ॥३६॥</p>
<p>———————————————————————————————————————</p>
<p><strong>॥ ११.६.३७-३८ ॥</strong></p>
<p>वयं च तस्मिन्न् आप्लुत्य तर्पयित्वा पितॄन् सुरान् ।</p>
<p>भोजयित्वोशिजो विप्रान् नाना-गुणवतान्धसा ॥</p>
<p>तेषु दानानि पात्रेषु श्रद्धयोप्त्वा महान्ति वै ।</p>
<p>वृजिनानि तरिष्यामो दानैर् नौभिर् इवार्णवम् ॥</p>
<p><strong>श्रीधर-स्वामी (भावार्थ-दीपिका) :</strong> उशिजः कमनीयान् । अन्धसा अन्नेन । उप्त्वेति यथा सुक्षेत्रे बीजम् उप्तं बहु-फलं भवति, तथा दानं सत्-पात्रे इति द्योतयति ॥३७-३८॥</p>
<hr>
<p><strong>जीव-गोस्वामी (क्रम-सन्दर्भः) :</strong> स नौका-दृष्टान्तेन साधनेन तद् एव द्रढयति&mdash;वयम् इति युग्मकेन । एतद्-व्याख्या-निदान-विवरणं श्री-कृष्ण-सन्दर्भ-सप्तदशोत्तर-शततम-वाक्य-चूर्णिकाम् आरभ्य चतुस्त्रिंशद्-उत्तर-तत्-पर्यन्त-ग्रन्थे दृश्यम् ॥३७-३८॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> ऊशिजः कमनीयान् अन्धसा अन्नेन । उप्त्वेति यथा सुक्षेत्रे बीजम् उप्तं बहु-फलं भवति, तथा दानं सत्-पात्रे इति द्योतयति ॥३७-३८॥</p>
<p>———————————————————————————————————————</p>
<p><strong>॥ ११.६.३९ ॥</strong></p>
<p><strong>श्री-शुक उवाच&mdash;</strong></p>
<p>एवं भगवतादिष्टा यादवाः कुरु-नन्दन ।</p>
<p>गन्तुं कृत-धियस् तीर्थं स्यन्दनान् समयूयुजन् ॥</p>
<p><em>न कतमेन व्याख्यातम्।</em></p>
<p>———————————————————————————————————————</p>
<p><strong>॥ ११.६.४०-४१ ॥</strong></p>
<p>तन् निरीक्ष्योद्धवो राजन् श्रुत्वा भगवतोदितम् ।</p>
<p>दृष्ट्वारिष्टानि घोराणि नित्यं कृष्णम् अनुव्रतः ॥</p>
<p>विविक्त उपसङ्गम्य जगताम् ईश्वरेश्वरम् ।</p>
<p>प्रणम्य शिरसा पादौ प्राञ्जलिस् तम् अभाषत ॥</p>
<p><strong>श्रीधर-स्वामी (भावार्थ-दीपिका) :</strong> <em>न व्याख्यातम्।</em></p>
<hr>
<p><strong>जीव-गोस्वामी (क्रम-सन्दर्भः) :</strong> तन् निरिक्ष्येति । प्रथमं यादवानां प्रभास-यात्रोऽद्यम-दर्शनं, पश्चाद् एव श्री-भगवतस् तेभ्यस् तादृग्-उपदेश-श्रवणम् इति । तस्मात् परोक्षीकृत्य तेभ्यस् तेन तद्-उपदिष्टं परम्परयैव तच्-छ्रवणम् इति लभ्यते । तादृश-तत्-प्रतिज्ञायाम् अपि दृष्ट्वारिष्टानीति । वस्तुत उत्पाताभावेऽपि बहिर्-दृष्ट्या तद्-आभासः स्याद् एवेति निर्णीतम् इति गम्यते॥४०-४१॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> <em>न व्याख्यातम्।</em></p>
<p>———————————————————————————————————————</p>
<p><strong>॥ ११.६.४२ ॥</strong></p>
<p><strong>श्री-उद्धव उवाच&mdash;</strong></p>
<p>देव-देवेश योगेश पुण्य-श्रवण-कीर्तन ।</p>
<p>संहृत्यैतत् कुलं नूनं लोकं सन्त्यक्ष्यते भवान् ॥</p>
<p>विप्र-शापं समर्थोऽपि प्रत्यहन् न यद् ईश्वरः ।</p>
<p><strong>श्रीधर-स्वामी (भावार्थ-दीपिका) :</strong> लोकं मर्त्य-लोकम् । न प्रत्यहन् प्रतिहतवान् ॥४२॥</p>
<hr>
<p><strong>जीव-गोस्वामी (क्रम-सन्दर्भः) :</strong> देवदेवेति सार्धकम् । अत एव नूनम् इति वितर्कोक्तिः संहृत्य संहार-मुद्रया स्वङ्गेन नीत्वेत्य् अर्थः ॥४२॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> देवानाम् अपि देवा ब्रह्मादयस् तेषाम् ईशेति देव-कार्यं ब्रह्म-प्रार्थितं च त्वया सर्वं सम्पादितम् इति भावः । न केवलम् एतद् अर्थम् एवावतीर्णस् त्वम् अभूः, किन्तु दुर्वितर्क-विचित्र-रस-मय-रूप-गुण-चरित्र-प्रकाशनया भक्त-जनानन्दनार्थम् अपीत्य् आह&mdash;हे योगेशेति । यद् उक्तं&mdash;यन् मर्त्य-लीलौपायिकं स्व-योग-माया-बलं दर्शयता गृहीतं [भा।पु। ३.२.१२] इति जनिष्यमाण-जनता-निस्तारार्थम् अपीत्य् आह&mdash;पुण्येति । अत एतत् त्वदीय-सर्व-विधित्सितस्य निष्पन्नत्वाद् इदानीम् इमं लोकं सन्त्यक्ष्यते । नूनम् इति वितर्के, भवान् अन्तर्धास्यतीति तर्कयामि । किं च, शाप-निवर्तकं प्रभास-स्नानम् उपदिशसि, किं त्वद्-दर्शनाद् अपि प्रभास-स्नानम् अधिकं भवेत् ? विप्र-शाप एषां मा फलत्व् इति तव मनो-गते सत्य् अपि किं शापः प्रभवितुं शक्नुयात् ? तस्मात् तवात्रान्तर्वित्सैव दृश्यते, यत् यतः समर्थोऽपि भवान् विप्र-शापं न प्रत्यहन् न प्रतिहतवान् ॥४२॥</p>
<p>———————————————————————————————————————</p>
<p><strong>॥ ११.६.४३ ॥</strong></p>
<p>नाहं तवाङ्घ्रि-कमलं क्षणार्धम् अपि केशव ॥</p>
<p>त्यक्तुं समुत्सहे नाथ स्व-धाम नय माम् अपि ।</p>
<p><strong>श्रीधर-स्वामी (भावार्थ-दीपिका) :</strong> <em>न व्याख्यातम्।</em></p>
<hr>
<p><strong>जीव-गोस्वामी (कृष्ण-सन्दर्भ १३०) :</strong> यम् एव संवासं पूर्वम् अपि प्रार्थयामास&mdash;</p>
<hr>
<p><strong>जीव-गोस्वामी (क्रम-सन्दर्भः) :</strong> अतः स्वस्मिंस् तद्-गोपनम् अनयनं च दृष्ट्वा प्रार्थयते&mdash;नाहम् इति। स्व-धाम-द्वारकाया एव प्रापञ्चिकाप्रकट-प्रकाश-विशेषम् अपीति । यथा यादवान् अन्यान् नयस्य् एव, तथा माम् अपि नयेत्य् अर्थः । अर्थान्तरे त्व् अपि-शब्द-वैयर्थ्यं स्यात् ॥४३॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> नन्व् ईश्वरोऽहं यथेच्छामि तथा करोमि तेन तव किम् इति चेत् तत्राह&mdash;नाहम् इति ॥४३॥</p>
<p>———————————————————————————————————————</p>
<p><strong>॥ ११.६.४४ ॥</strong></p>
<p>तव विक्रीडितं कृष्ण नृणां परम-मङ्गलम् ।</p>
<p>कर्ण-पीयूषम् आसाद्य त्यजन्त्य् अन्य-स्पृहां जनाः ॥</p>
<p><strong>श्रीधर-स्वामी (भावार्थ-दीपिका) :</strong> <em>न व्याख्यातम्।</em></p>
<hr>
<p><strong>जीव-गोस्वामी (क्रम-सन्दर्भः) :</strong> स्व-कर्तृक-त्यागाशक्यत्वं कैमुत्येन दर्शयति&mdash;तवेति ॥४४॥ [भक्ति-सन्दर्भ १६३]</p>
<hr>
<p><strong>विश्वनाथ-चक्रवर्ती (सारार्थ-दर्शिणी) : अन्य-स्पृहां</strong> पुत्र-कलत्रादि-मोक्षान्त-स्पृहां <strong>त्यजन्ति</strong>, न तु <strong>विक्रीडितं</strong> त्यक्तुं शक्नुवन्ति । अहं तु त्वाम् अपि त्यक्तुं कथं शक्नुयाम् ? इति भावः ॥४४॥</p>
<p>———————————————————————————————————————</p>
<p><strong>॥ ११.६.४५ ॥</strong></p>
<p>शय्यासनाटन-स्थान- स्नान-क्रीडाशनादिषु ।</p>
<p>कथं त्वां प्रियम् आत्मानं वयं भक्तास् त्यजेम हि ॥</p>
<p><strong>श्रीधर-स्वामी (भावार्थ-दीपिका) : शय्यादिषु त्वां</strong> <strong>भक्ता</strong> नित्यं सेवितवन्तो <strong>वयं कथं त्यजेम</strong> ॥४५॥</p>
<hr>
<p><strong>जीव-गोस्वामी (क्रम-सन्दर्भः) :</strong> तद् एवाह&mdash;शय्येति ॥४५॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> किं च, <strong>शय्यादिषु त्वां भक्ताः</strong> पाद-संवाहनाद्यैर् नित्यं सेवितवन्तो <strong>वयं कथं त्यजेम</strong> ॥४५॥</p>
<p>———————————————————————————————————————</p>
<p><strong>॥ ११.६.४६ ॥</strong></p>
<p>त्वयोपभुक्त-स्रग्-गन्ध- वासो-ऽलङ्कार-चर्चिताः ॥</p>
<p>उच्छिष्ट-भोजिनो दासास् तव मायां जयेम हि ।</p>
<p><strong>श्रीधर-स्वामी (भावार्थ-दीपिका) :</strong> त्यक्तुम् अशक्नुवन् प्रार्थयते, न माया-भयाद् इत्य् आह&mdash;<strong>त्वया</strong> इति । <strong>चर्चिता</strong> अलङ्कृताः । <strong>हि</strong> निश्चितं <strong>जयेम</strong> ॥४६॥</p>
<hr>
<p><strong>जीव-गोस्वामी (क्रम-सन्दर्भः) :</strong> त्यक्तुम् अशक्नुवन्न् एव प्रार्थये, न माया-भयात्, यतः साधक-भक्तानाम् अपि तत्-तरणम् आरोपित-त्वत्-सम्बन्धि-सम्बन्धेनापि सुख-साध्यम् इति दर्शयन् सजातीय-वासनत्वेन तेष्व् अपि स्वाभेदम् अङ्गीकुर्वन्न् अस्मत्-प्रयोगेनैव तेषां तदाह&mdash;<strong>त्वयोपयुक्तेति</strong> । परोक्ष-पूजादाव् अपीति भावः । <strong>जयेम</strong> जेतुं शक्नुमः ॥४६॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> त्यक्तुम् अशक्नुवन्न् एव प्रार्थये, न तु माया-भयाद् इत्य् आह&mdash;<strong>त्वयेति</strong> । <strong>मायां जयेम</strong> इति सा यद्य् अस्मान् प्रति विक्राम्यन्ती आयाति, तर्ह्य् एतैर् एवास्त्रैः प्रबलीभूय तां जयेम, न तु ज्ञानादिभिर् इत्य् अर्थः ॥४६॥</p>
<p>———————————————————————————————————————</p>
<p><strong>॥ ११.६.४७ ॥</strong></p>
<p>वात-वसना य ऋषयः श्रमणा ऊर्ध्व-मन्थिनः ।</p>
<p>ब्रह्माख्यं धाम ते यान्ति शान्ताः सन्न्यासिनोऽमलाः ।</p>
<p><strong>श्रीधर-स्वामी (भावार्थ-दीपिका) :</strong> संन्यासिनो हि ब्रह्मचर्यादि-क्लेशैः कथञ्चित् तरन्ति, वयं त्व् अनायासेनैव तरिष्याम इत्य् आह&mdash;<strong>वात-रशना</strong><sup id="fnref:2"><a href="#fn:2" class="footnote-ref" role="doc-noteref">2</a></sup> इति । <strong>ऊर्ध्व-मन्थिन</strong> ऊर्ध्व-रेतसः ॥४७॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> वात-वसनाद्यास् तैस् तैर् ज्ञान-वैराग्यादिभिः साधनैर् <strong>ब्रह्माख्यं</strong> तव <strong>धाम</strong>&mdash;</p>
<p>तत्-परं परमं ब्रह्म सर्वं विभजते जगत् ।</p>
<p>ममैव तत् घनं तेजो ज्ञातुम् अर्हसि भारत ॥</p>
<p>इत्य् अर्जुनं प्रति त्वद्-उक्तेस् तवैव तेजो विशेषं ते यान्ति । सत्यं ते यान्तु, वयं तु न तत् यियासामः, किन्तु त्वन्-मुख-चन्द्र-मधुर-स्मित-सुधा-पान-मत्ता एव तिष्ठासाम् इति भावः ॥४७॥</p>
<p>———————————————————————————————————————</p>
<p><strong>॥ ११.६.४८-४९ ॥</strong></p>
<p>वयं त्व् इह महा-योगिन् भ्रमन्तः कर्म-वर्त्मसु ।</p>
<p>त्वद्-वार्तया तरिष्यामस् तावकैर् दुस्तरं तमः ॥</p>
<p>स्मरन्तः कीर्तयन्तस् ते कृतानि गदितानि च ।</p>
<p>गत्य्-उत्स्मितेक्षण-क्ष्वेलि यन् नृ-लोक-विडम्बनम् ॥</p>
<p><strong>श्रीधर-स्वामी (भावार्थ-दीपिका) :</strong> तावकैर् भक्तैः सह त्वद्-वार्तया दुस्तरं तमः संसारम् । क्ष्वेली परिहासः । द्वन्द्वैकत्वम् ॥४८-४९॥</p>
<hr>
<p><strong>जीव-गोस्वामी (क्रम-सन्दर्भः) :</strong> वयम् इति युग्मकम् । तरयिष्यामस् तर्तुं शक्नुमेत्य् अर्थः ॥४८-४९॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> किं च, त्वद्-एकान्तिनो महा-भक्ता माया-तरणं भक्तेः फलत्वेन नैवानुसन्दधत्ते, वयं तु न तादृशा इति तादृशीं प्रौढिं कथं कुर्मः ? इति दैन्येनैवात्मनि मायातितीर्षाम् आरोप्याह&mdash;वयं त्व् इति । तुर् भिन्नोपक्रमे । वयं तु दासा अपि सख्य-रसालम्बिनस् त्वद्-आज्ञयापि ज्ञानाभ्यासम् अचिकीऋसव एवेति भावः । तावकैस् त्वद्-भक्त-जनैः सहेति ते खल्व् अस्मत्-तुल्य-स्वभावा एवेति तैर् एवास्माकं साहित्यम् उपप्द्यते, न वात-वसनाद्यैर् इति भावः । तत्-तरणे वः कः प्रकार इत्य् अत आह&mdash;स्मरन्त इति । त्वदीय-चरित्र-स्मरण-कीर्तनादि-सुदर्शनास्त्र-तेजसैवास्माकं तत्-तमस्-तरणं सुगमम् एवेति भावः । क्ष्वेलिः प्रेयस्या सह सौरत-परिहासः ॥४८-४९॥</p>
<p>———————————————————————————————————————</p>
<p><strong>॥ ११.६.५० ॥</strong></p>
<p><strong>श्री-शुक उवाच&mdash;</strong></p>
<p>एवं विज्ञापितो राजन् भगवान् देवकी-सुतः ।</p>
<p>एकान्तिनं प्रियं भृत्यम् उद्धवं समभाषत ॥</p>
<p><strong>श्रीधर-स्वामी (भावार्थ-दीपिका) :</strong> एकान्तिनम् इत्य्-आदि स्वाभिप्रायावञ्चने हेतुः ॥५०॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> एकान्तिनम् इत्य्-आदिकं स्वाभिप्रायावञ्चने हेतुः ॥५०॥</p>
<p>इति सारार्थ-दर्शिन्यां हर्षिण्यां भक्त-चेतसाम् ।</p>
<p>एकादशे च षष्ठोऽयं सङ्गतः सङ्गतः सताम् ॥*॥</p>
<p>———————————————————————————————————————</p>
<blockquote>
<p>इति श्रीमद्-भागवते महा-पुराणे ब्रह्म-सूत्र-भाष्ये पारमहंस्यं &gt; संहितायां वैयासिक्याम् एकादश-स्कन्धे &gt;
भगवद्-उद्धव-संवादे &gt;
षष्ठोऽध्यायः ।</p></blockquote>
<p>॥११.६॥</p>
<p>———————————————————————————————————————</p>
<p><strong>(११.७)</strong></p>
<div class="footnotes" role="doc-endnotes">
<hr>
<ol>
<li id="fn:1">
<p>अत्र यथा-श्लोकं भा। १०.६१.४-पद्यम् अपि द्रष्टव्यम् ।&#160;<a href="#fnref:1" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:2">
<p>रशना-शब्देन वस्त्रं लक्ष्यते । वाताशनाः इति च पाठः ।&#160;<a href="#fnref:2" class="footnote-backref" role="doc-backlink">&#x21a9;&#xfe0e;</a></p>
</li>
</ol>
</div>

  </div>
</article>


        

        



    <aside class="card border noPrint" id="section-tree-item-bhAgavatam_gauDIya-prastutiH_11_06_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/purANam_vaiShNavam/bhAgavatam/gauDIya-prastutiH/11/06/">०६ </a>
            <a data-toggle="collapse" href="#section-tree-item-body-bhAgavatam_gauDIya-prastutiH_11_06_md" role="button" aria-expanded="false" aria-controls="section-tree-item-body-bhAgavatam_gauDIya-prastutiH_11_06_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-bhAgavatam_gauDIya-prastutiH_11_06_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: ०६</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/purANam_vaiShNavam/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/purANam_vaiShNavam/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/purANam_vaiShNavam/actions/workflows/build.yml"><img src="https://github.com/vishvAsa/purANam_vaiShNavam/actions/workflows/build.yml/badge.svg"> Built </a> on 2025 Aug 25 05:46:07 UTC. (<a href="http://google.com/search?q=05%3a46%3a07%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
