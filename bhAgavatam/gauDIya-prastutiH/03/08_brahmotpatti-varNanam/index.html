<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>पुराणे विश्वासटिप्पन्यः  | ०८ ब्रह्मोत्पत्ति-वर्णनम्</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/purANam_vaiShNavam/bhAgavatam/gauDIya-prastutiH/03/08_brahmotpatti-varNanam/" rel="alternate" type="application/rss+xml" title="पुराणे विश्वासटिप्पन्यः" />
    <link href="/purANam_vaiShNavam/bhAgavatam/gauDIya-prastutiH/03/08_brahmotpatti-varNanam/" rel="feed" type="application/rss+xml" title="पुराणे विश्वासटिप्पन्यः" />

    <meta property="og:url" content="https://vishvAsa.github.io/purANam_vaiShNavam/bhAgavatam/gauDIya-prastutiH/03/08_brahmotpatti-varNanam/">
  <meta property="og:site_name" content="पुराणे विश्वासटिप्पन्यः">
  <meta property="og:title" content="०८ ब्रह्मोत्पत्ति-वर्णनम्">
  <meta property="og:description" content="विषयः विष्णोर् नाभि-कमलाद् ब्रह्मोत्पत्ति-वर्णनम् ।
॥ ३.८.१ ॥
मैत्रेय उवाच—
सत्-सेवनीयो बत पूरु-वंशो
यल् लोक-पालो भगवत्-प्रधानः ।
बभूविथेहाजित-कीर्ति-मालां
पदे पदे नूतनयस्य् अभीक्ष्णम् ॥
श्रीधर-स्वामी (भावार्थ-दीपिका) :
अष्टमे समभूद् ब्रह्मा नाभेस् तु जल-शायिनः ।
तम् अजानञ् जले बिभ्यत् तपसापोषयद् विभुम् ॥
श्रोतारम् अभिनन्दति । सतां सेवितुं योग्यः । बत अहो । यत् यस्माद् इहास्मिन् वंशे लोक-पालो धर्म-राजस् त्वं बभूविथ जातोऽसि । कथं-भूतः ? भगवान् एव प्रधान-भूतो यस्य सः । अत्र हेतुः—अजितेति । प्रतिक्षणं नूतनयसि नवीनां करोषि ॥१॥">
  <meta property="og:locale" content="en_us">
  <meta property="og:type" content="article">
    <meta property="article:section" content="bhagavatam">

  <meta itemprop="name" content="०८ ब्रह्मोत्पत्ति-वर्णनम्">
  <meta itemprop="description" content="विषयः विष्णोर् नाभि-कमलाद् ब्रह्मोत्पत्ति-वर्णनम् ।
॥ ३.८.१ ॥
मैत्रेय उवाच—
सत्-सेवनीयो बत पूरु-वंशो
यल् लोक-पालो भगवत्-प्रधानः ।
बभूविथेहाजित-कीर्ति-मालां
पदे पदे नूतनयस्य् अभीक्ष्णम् ॥
श्रीधर-स्वामी (भावार्थ-दीपिका) :
अष्टमे समभूद् ब्रह्मा नाभेस् तु जल-शायिनः ।
तम् अजानञ् जले बिभ्यत् तपसापोषयद् विभुम् ॥
श्रोतारम् अभिनन्दति । सतां सेवितुं योग्यः । बत अहो । यत् यस्माद् इहास्मिन् वंशे लोक-पालो धर्म-राजस् त्वं बभूविथ जातोऽसि । कथं-भूतः ? भगवान् एव प्रधान-भूतो यस्य सः । अत्र हेतुः—अजितेति । प्रतिक्षणं नूतनयसि नवीनां करोषि ॥१॥">
  <meta itemprop="wordCount" content="4092">
  <meta name="twitter:card" content="summary">
  <meta name="twitter:title" content="०८ ब्रह्मोत्पत्ति-वर्णनम्">
  <meta name="twitter:description" content="विषयः विष्णोर् नाभि-कमलाद् ब्रह्मोत्पत्ति-वर्णनम् ।
॥ ३.८.१ ॥
मैत्रेय उवाच—
सत्-सेवनीयो बत पूरु-वंशो
यल् लोक-पालो भगवत्-प्रधानः ।
बभूविथेहाजित-कीर्ति-मालां
पदे पदे नूतनयस्य् अभीक्ष्णम् ॥
श्रीधर-स्वामी (भावार्थ-दीपिका) :
अष्टमे समभूद् ब्रह्मा नाभेस् तु जल-शायिनः ।
तम् अजानञ् जले बिभ्यत् तपसापोषयद् विभुम् ॥
श्रोतारम् अभिनन्दति । सतां सेवितुं योग्यः । बत अहो । यत् यस्माद् इहास्मिन् वंशे लोक-पालो धर्म-राजस् त्वं बभूविथ जातोऽसि । कथं-भूतः ? भगवान् एव प्रधान-भूतो यस्य सः । अत्र हेतुः—अजितेति । प्रतिक्षणं नूतनयसि नवीनां करोषि ॥१॥">
<script type="text/javascript">
    
    let baseURL = "https:\/\/vishvAsa.github.io\/purANam_vaiShNavam\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/purANam_vaiShNavam\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/purANam_vaiShNavam\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/purANam_vaiShNavam\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/purANam_vaiShNavam\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvya\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/purANam_vaiShNavam\/bhAgavatam\/gauDIya-prastutiH\/03\/08_brahmotpatti-varNanam\/".replace(basePath, "/");
  pageVars.pageParams = {};
  pageVars.pageSource = "bhAgavatam\/gauDIya-prastutiH\/03\/08_brahmotpatti-varNanam.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/purANam_vaiShNavam/webpack_dist/uiLib-bundle.js"></script>







    <link rel="stylesheet" href="/purANam_vaiShNavam/webpack_dist/uiLib.css">
<link rel="stylesheet" href="/purANam_vaiShNavam/css/uiLibPrint.css" media="print" >
<link rel="stylesheet" href="/purANam_vaiShNavam/css/fonts.css" >
<link rel="stylesheet" href="/purANam_vaiShNavam/css/@fortawesome/fontawesome-free/css/solid.min.css">

<link rel="stylesheet" href="/purANam_vaiShNavam/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/08_brahmotpatti-varNanam/" />
<link rel="alternate" hreflang="sa-Deva" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/08_brahmotpatti-varNanam/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/08_brahmotpatti-varNanam/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/08_brahmotpatti-varNanam/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/08_brahmotpatti-varNanam/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/08_brahmotpatti-varNanam/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/08_brahmotpatti-varNanam/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/08_brahmotpatti-varNanam/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/08_brahmotpatti-varNanam/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/08_brahmotpatti-varNanam/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/08_brahmotpatti-varNanam/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/08_brahmotpatti-varNanam/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/08_brahmotpatti-varNanam/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/08_brahmotpatti-varNanam/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/08_brahmotpatti-varNanam/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/08_brahmotpatti-varNanam/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/08_brahmotpatti-varNanam/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/08_brahmotpatti-varNanam/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/08_brahmotpatti-varNanam/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/08_brahmotpatti-varNanam/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/08_brahmotpatti-varNanam/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/08_brahmotpatti-varNanam/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/08_brahmotpatti-varNanam/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/08_brahmotpatti-varNanam/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/08_brahmotpatti-varNanam/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/08_brahmotpatti-varNanam/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/08_brahmotpatti-varNanam/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/08_brahmotpatti-varNanam/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/08_brahmotpatti-varNanam/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/08_brahmotpatti-varNanam/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/08_brahmotpatti-varNanam/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/08_brahmotpatti-varNanam/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/08_brahmotpatti-varNanam/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/08_brahmotpatti-varNanam/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/08_brahmotpatti-varNanam/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/08_brahmotpatti-varNanam/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/08_brahmotpatti-varNanam/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/08_brahmotpatti-varNanam/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/08_brahmotpatti-varNanam/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/08_brahmotpatti-varNanam/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/08_brahmotpatti-varNanam/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/08_brahmotpatti-varNanam/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/08_brahmotpatti-varNanam/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/08_brahmotpatti-varNanam/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/08_brahmotpatti-varNanam/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">पुराणे विश्वासटिप्पन्यः <br/> ०८ ब्रह्मोत्पत्ति-वर्णनम्</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/purANam_vaiShNavam/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="०८ ब्रह्मोत्पत्ति-वर्णनम्">०८ ब्रह्मोत्पत्ति-वर्णनम्</h1>
    
    <a id="editLink" class="btn btn-primary noPrint"  href="https://github.com/vishvAsa/purANam_vaiShNavam/edit/content/bhAgavatam/gauDIya-prastutiH/03/08_brahmotpatti-varNanam.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <details><summary>विषयः</summary>
<p>विष्णोर् नाभि-कमलाद् ब्रह्मोत्पत्ति-वर्णनम् ।</p>
</details>
<p><strong>॥ ३.८.१ ॥</strong></p>
<p><strong>मैत्रेय उवाच&mdash;</strong></p>
<p><strong>सत्-सेवनीयो बत पूरु-वंशो</strong></p>
<p><strong>यल् लोक-पालो भगवत्-प्रधानः ।</strong></p>
<p><strong>बभूविथेहाजित-कीर्ति-मालां</strong></p>
<p><strong>पदे पदे नूतनयस्य् अभीक्ष्णम् ॥</strong></p>
<p><strong>श्रीधर-स्वामी (भावार्थ-दीपिका) :</strong></p>
<p>अष्टमे समभूद् ब्रह्मा नाभेस् तु जल-शायिनः ।</p>
<p>तम् अजानञ् जले बिभ्यत् तपसापोषयद् विभुम् ॥</p>
<p>श्रोतारम् अभिनन्दति । सतां सेवितुं योग्यः । बत अहो । यत् यस्माद् इहास्मिन् वंशे लोक-पालो धर्म-राजस् त्वं बभूविथ जातोऽसि । कथं-भूतः ? भगवान् एव प्रधान-भूतो यस्य सः । अत्र हेतुः&mdash;अजितेति । प्रतिक्षणं नूतनयसि नवीनां करोषि ॥१॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> एवं द्वितीय-स्कन्धान्ते पाद्मं कल्पम् अथो शृण्व् इति । यद् उक्तं तद्-अवतारणार्थं चतुः-श्लोकी-महिम-गर्भितम् एतावन्तं ग्रन्थम् उक्त्वा तम् एवाह&mdash;सोऽहम् इत्य्-आदिना । भागवतं सङ्कर्षणादि-वर्तितं तद् भागवत-विशेषम् इत्य् अर्थः ॥१॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong></p>
<p>अष्टमे श्री-हरेर् नाभि-पद्मोद्भूतश् चतुर्मुखः ।</p>
<p>अन्वेषणाद् विरम्याप्त-समाधिस् तम् अवैक्षत ॥</p>
<p>भो विदुर ! तां चापि युष्मच्-चरण-सेवयाहं पराणुदे इत्य्-आदिना स्वतो ज्ञानं कुतः पुंसाम् इत्य्-आदिना च त्वं मत्-सङ्गं प्रार्थयसे । मन्-मते तु साक्षात् तव सङ्गः परम-दुर्लभः केन महा-सुकृति-चूडामणिना लभ्यताम् । त्वत्-प्रसङ्गानुप्रसङ्गवत्य् अपि जने सेव्यमाने हरौ भक्तिः स्याद् इति विदुरं स्तुवन्न् अभिनन्दति । बत अहो । तयास्माज् जन्मार्थम् अङ्गीकृतः । पूरु-वंशोऽपि सतां सेवितुं योग्यः कृतः यद् यत्र त्वं बभूविथ जातोऽसि । कथं-भूतः ? ब्रह्म-परमात्म-भगवत्सु मत-भेदेनोपास्य-स्वरूपेषु त्रिषु मध्ये भगवान् एव प्रधान-भूतो यस्य सः । इह भगवद्-उपासकेष्व् अपि मध्ये अजित-कीर्ति-मालाम् अभीक्ष्णं प्रतिक्षणम् एव नूतनयसि कीर्ति-मालाम् इमां स्व-रसना-सूच्या केवलं ग्रथ्नाम्य् एव । त्वं पुनर् एनाम् अतिस्निग्धानुरागि-स्व-कर्ण-मनः-सम्पुष्टान्तर् निधाय नित्य-नवीनी-करोषीति त्वन्-माहात्म्यम् अनिर्वाच्यम् एवेति भावः ॥१॥</p>
<p>———————————————————————————————————————</p>
<p><strong>॥ ३.८.२ ॥</strong></p>
<p><strong>सोऽहं नृणां क्षुल्ल-सुखाय दुःखं</strong></p>
<p><strong>महद् गतानां विरमाय तस्य ।</strong></p>
<p><strong>प्रवर्तये भागवतं पुराणं</strong></p>
<p><strong>यद् आह साक्षाद् भगवान् ऋषिभ्यः ॥</strong></p>
<p><strong>श्रीधर-स्वामी (भावार्थ-दीपिका) :</strong> अल्प-सुखाय महद्-दुःखं प्राप्तानां तस्य दुःखस्य विरमाय प्रवर्तये प्रारभे ॥२॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : न</strong> <em>व्याख्य꣡तम्।</em></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> त्वत्-सर्व-प्रश्नोत्तराणि श्री-भागवते पुराण एवोपलभ्यन्त इति तद्-भाग्य-विशेषम् एव त्वां श्रावयामीत्य् आह&mdash;स प्रसिद्धः पराशर-शिष्योऽहं क्षुल्ल-सुखाय तुच्छ-विषय-सुखार्थं दुःखं नरकादि तस्य दुःखस्य । एतेन सुखाय कर्माणि करोति लोक इत्य् अत्र यद् अत्र युक्तं भगवान् वदेन् न इति त्वद्-आदिमे प्रश्नोऽप्य् एतद् एव युक्तम् उत्तरं भवतीत्य् उक्तम् ॥२॥</p>
<p>———————————————————————————————————————</p>
<p><strong>॥ ३.८.३ ॥</strong></p>
<p><strong>आसीनम् उर्व्यां भगवन्तम् आद्यं</strong></p>
<p><strong>सङ्कर्षणं देवम् अकुण्ठ-सत्त्वम् ।</strong></p>
<p><strong>विवित्सवस् तत्त्वम् अतः परस्य</strong></p>
<p><strong>कुमार-मुख्या मुनयोऽन्वपृच्छन् ॥</strong></p>
<p><strong>श्रीधर-स्वामी (भावार्थ-दीपिका) :</strong> कोऽसौ भगवान् ? केभ्यश् च ऋषिभ्य आह ? कथं च त्वया प्राप्तं ? इत्य् अपेक्षायाम् आह&mdash;आसीनम् इति सप्तभिः । उर्व्यां पाताल-तले अकुण्ठ-सत्त्वम् अप्रतिहत-ज्ञानम् । अतः सङ्कर्षणात् परस्य श्री-वासुदेवस्य ॥३॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> आसीनम् इति चतुष्कम् । किरीटेति सङ्कर्षणम् इत्य् अस्य विशेषणम् ॥३॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> कोऽसौ भगवान् ? केभ्य ऋषिभ्य आह ? कथं त्वया प्राप्तं ? इत्य् अपेक्षायाम् आह&mdash;आसीनम् इति सप्तभिः । उर्व्यां पाताल-तले अकुण्ठ-सत्त्वं शुद्ध-सत्त्व-स्वरूपम् अप्रतिहत-ज्ञानं वा । अतः सङ्कर्षणात् परस्य श्री-वासुदेवस्य ॥३॥</p>
<p>———————————————————————————————————————</p>
<p><strong>॥ ३.८.४ ॥</strong></p>
<p><strong>स्वम् एव धिष्ण्यं बहु मानयन्तं</strong></p>
<p><strong>यद् वासुदेवाभिधम् आमनन्ति ।</strong></p>
<p><strong>प्रत्यग्-धृताक्षाम्बुज-कोशम् ईषद्</strong></p>
<p><strong>उन्मीलयन्तं विबुधोदयाय ॥</strong></p>
<p><strong>मध्वाचार्यः (भागवत-तात्पर्यम्) :</strong> आधार आश्रयो धिष्ण्यं निधानं चाभिधीयते इत्य् अभिधानम् ॥४॥</p>
<p>———————————————————————————————————————</p>
<p><strong>श्रीधर-स्वामी (भावार्थ-दीपिका) :</strong> तम् एव विशिनष्टि&mdash;स्वम् एव धिष्ण्यं स्वीयम् आश्रयं वासुदेव-संज्ञं परमानन्द-रूपं ध्यान-पथेऽनुभूय बहु मानयन्तं सर्वोत्कर्षेण पूजयन्तम् । प्रत्यग्-धृतम् अन्तर्-मुखी-कृतं नेत्राम्बुज-मुकुलं किञ्चिद् उन्मीलयन्तम् । कृपावलोकेन सनत्-कुमारादीनाम् अभ्युदयार्थम् ॥४॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> तम् एव विशिनष्टि&mdash;स्वम् एव धिष्ण्यं स्वीयम् आश्रय-तत्त्वं बहुम् आनयन्तं सर्वोत्कर्षेण पूजयन्तं तद् एव किं ? तत्राह&mdash;यद् इति । प्रत्यग्-धृतम् अन्तर्-मुखी-कृतम् इति, तद् वासुदेव-स्वरूपानन्दानुभवार्थम् इत्य् अर्थः । तद् अपि ईषद् इति विबुधानां सनत्-कुमारादीनाम् अभ्युदयार्थम् ॥४॥</p>
<p>———————————————————————————————————————</p>
<p><strong>॥ ३.८.५ ॥</strong></p>
<p><strong>स्वर्धुन्य्-उदार्द्रैः स्व-जटा-कलापैर्</strong></p>
<p><strong>उपस्पृशन्तश् चरणोपधानम् ।</strong></p>
<p><strong>पद्मं यद् अर्चन्त्य् अहि-राज-कन्याः</strong></p>
<p><strong>स-प्रेम नाना-बलिभिर् वरार्थाः ॥</strong></p>
<p><strong>श्रीधर-स्वामी (भावार्थ-दीपिका) :</strong> मुनीनां विशेषणं सार्धेन । स्वर्धुन्या उदकेनार्द्रैर् इति । श्री-भागवत-श्रवणार्थं सत्य-लोकात् पातालं प्रत्यवतरन्तो निरन्तरं गङ्गा-मध्यत एवावतीर्णा इति भावः । चरणाव् उपधीयेते । यस्मिन् पद्मे । तद् उपस्पृशन्तो नमन्तः । कथं-भूतं ? तद् आह&mdash;यत् पद्मं प्रेम-सहितं यथा भवत्य् एवं नानोपहारैः पूजयन्ति । वरार्थाः पतिकामाः ॥५॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> मुनीन् विशिनष्टि&mdash;सार्धेन । स्वर्धुन्य्-उदार्द्रैर् इति श्री-भागवत-श्रवणार्थं सत्य-लोकात् पातालं प्रत्यवतरन्तो निरन्तरं गङ्गा-मध्यत एवावतीर्णा इति भावः । उपधानम् उपबर्हम् । वरार्थाः पति-कामाः ॥५॥</p>
<p>———————————————————————————————————————</p>
<p><strong>॥ ३.८.६ ॥</strong></p>
<p><strong>मुहुर् गृणन्तो वचसानुराग-</strong></p>
<p><strong>स्खलत्-पदेनास्य कृतानि तज्-ज्ञाः ।</strong></p>
<p><strong>किरीट-साहस्र-मणि-प्रवेक-</strong></p>
<p><strong>प्रद्योतितोद्दाम-फणा-सहस्रम् ॥</strong></p>
<p><strong>श्रीधर-स्वामी (भावार्थ-दीपिका) :</strong> कृतानि कर्माणि गृणन्तः । केन ? अनुरागेण स्खलन्ति पदानि यस्मिन्, तेन वचसा। तानि जानन्तीति तज्-ज्ञाः । सहस्रम् एव साहस्रं किरीटानां साहस्रे ये मणि-प्रवेका रत्नोत्तमाः, तैः प्रद्योतितम् उद्दाम-फणानां सहस्रं यस्य तम् अपृच्छन्न् इति पूर्वेणान्वयः ॥६॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> कृतानि कर्माणि गृणन्तः । केन ? अनुरागेण स्खलन्ति पदानि यस्मिन्, तेन वचसा। तानि जानन्तीति तज्-ज्ञा इति स्वामि-चरणाः । कृतानि लीलाः सहस्रम् एव साहस्रं, तत्र मणि-प्रवेकैः रत्न-मुख्यैः, मुख्य-वर्य-वरेण्याश् च प्रवेकानुत्तमोत्तमा इत्य् अमरः । अपृच्छन्न् इति पूर्वेणान्वयः ॥६॥</p>
<p>———————————————————————————————————————</p>
<p><strong>॥ ३.८.७ ॥</strong></p>
<p><strong>प्रोक्तं किलैतद् भगवत्तमेन</strong></p>
<p><strong>निवृत्ति-धर्माभिरताय तेन ।</strong></p>
<p><strong>सनत्-कुमाराय स चाह पृष्टः</strong></p>
<p><strong>साङ्ख्यायनायाङ्ग धृत-व्रताय ॥</strong></p>
<p><strong>श्रीधर-स्वामी (भावार्थ-दीपिका) :</strong> तेन सङ्कर्षणेन सनत्-कुमाराय प्रोक्तम् ॥७॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> तेन सङ्कर्षणेन सनत्-कुमाराय भगवत्तमेनेति स्वार्थे तमप् । यद् वा, जगद्-उत्पत्त्य्-आदि-ज्ञानवत्सु भगवत्सु श्रेष्ठेन ॥७॥</p>
<p>———————————————————————————————————————</p>
<p><strong>॥ ३.८.८ ॥</strong></p>
<p><strong>साङ्ख्यायनः पारमहंस्य-मुख्यो</strong></p>
<p><strong>विवक्षमाणो भगवद्-विभूतीः ।</strong></p>
<p><strong>जगाद सोऽस्मद्-गुरवेऽन्विताय</strong></p>
<p><strong>पराशरायाथ बृहस्पतेश् च ॥</strong></p>
<p><strong>श्रीधर-स्वामी (भावार्थ-दीपिका) :</strong> पारमहंस्ये धर्मे मुख्यः । विवक्षमाण इत्य् आत्मनेपदं, ब्रूञ्-आदेशस्य वचेर् उभयपदित्वात् । अन्वितायानुगताय ॥८॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> बृहस्पतेर् बृहस्पतये ॥८॥</p>
<p>———————————————————————————————————————</p>
<p><strong>॥ ३.८.९ ॥</strong></p>
<p><strong>प्रोवाच मह्यं स दयालुर् उक्तो</strong></p>
<p><strong>मुनिः पुलस्त्येन पुराणम् आद्यम् ।</strong></p>
<p><strong>सोऽहं तवैतत् कथयामि वत्स</strong></p>
<p><strong>श्रद्धालवे नित्यम् अनुव्रताय ॥</strong></p>
<p><strong>श्रीधर-स्वामी (भावार्थ-दीपिका) :</strong> पुलस्त्येनोक्त इत्य् अत्रैवम् आख्यायिका । पितरं राक्षस-भक्षितं श्रुत्वा पराशरो राक्षस-सत्रे प्रवृत्तो वसिष्ठ-वचनान् निवृत्तस् ततः पुलस्त्येन स्व-सन्तति-रक्षणात् तुष्टेन वरो दत्तः पुराण-प्रवक्ता भविष्यसीति ॥९॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> सपराशरः पुलस्त्येनोक्त इत्य् अत्रेयं कथा पितरं राक्षस-भक्षितं श्रुत्वा पराशरो राक्षस-सत्रे प्रवृत्तो वशिष्ठ-वचनान् निवृत्तस् ततः पुलस्त्येन स्व-सन्तति-रक्षणात् तुष्टेन वरो दत्तः पुराण-प्रवक्ता भवेति ॥९॥</p>
<p>———————————————————————————————————————</p>
<p><strong>॥ ३.८.१० ॥</strong></p>
<p><strong>उदाप्लुतं विश्वम् इदं तदासीद्</strong></p>
<p><strong>यन् निद्रयामीलित-दृङ् न्यमीलयत् ।</strong></p>
<p><strong>अहीन्द्र-तल्पेऽधिशयान एकः</strong></p>
<p><strong>कृत-क्षणः स्वात्म-रतौ निरीहः ॥</strong></p>
<p><strong>श्रीधर-स्वामी (भावार्थ-दीपिका) :</strong> तद् एवं सङ्कर्षणात् संप्रदाय-प्रवृत्तिं प्रदर्श्य विभूति-कथनाय पद्मोद्भवं वक्तुम् आह&mdash;उदाप्लुतम् एकार्णवोदके निमग्नं यद् यदा आसीत् तदा <strong>अम्</strong>ईलित-दृग् अतिरोहित-चिच्-छक्तिर् एव श्री-नारायणो नेत्रे निमीलितवान् इत्य् अर्थः । माया-विनोदं परित्यज्य स्वात्म-रतौ स्वरूपानन्द एव कृतोत्सवः । अत एव निरीहो निष्क्रियः सन् ॥१०॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> तद् एवं श्री-भागवतस्य सङ्कर्षणात् संप्रदाय-प्रवृत्तिं प्रदर्श्य तत्-कष्टम् आरभते । उदाप्लुतम् एकार्णवोदक-निमग्नम् एव तदा आसीत् । कदा ? यद् यदा नैमित्तिक-प्रलये अमीलित-दृग् अतिरोहित-चिच्-छक्तिर् एव गर्भोदशायी श्री-नारायणो नेत्रे निमीलितवान् इत्य् अर्थः । तल्पे इत्य् आर्षम् । आत्मभिः स्वरूप-शक्तिभिः सह रतौ रमणे कृतोत्सवः । निरीहस् त्यक्त-मायेक्षणः ॥१०॥</p>
<p>———————————————————————————————————————</p>
<p><strong>॥ ३.८.११ ॥</strong></p>
<p><strong>सोऽन्तः शरीरेऽर्पित-भूत-सूक्ष्मः</strong></p>
<p><strong>कालात्मिकां शक्तिम् उदीरयाणः ।</strong></p>
<p><strong>उवास तस्मिन् सलिले पदे स्वे</strong></p>
<p><strong>यथानलो दारुणि रुद्ध-वीर्यः ॥</strong></p>
<p><strong>श्रीधर-स्वामी (भावार्थ-दीपिका) :</strong> काल-शक्तेः प्रेरणं पुनः सृष्ट्य्-अवसरे प्रबोधनार्थम् । स्वे पदेऽधिष्ठाने। बहिर्-वृत्त्य्-अभावे दृष्टान्तः, यथानल इति ॥११॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> अथ विभूति-कथनाय तद् एव पुराणं प्रवर्तयति । उदाप्लुतम् इत्य्-आदिना विश्वम् अत्र लोक-त्रयं सोऽन्तर् इति । भूत-सूक्ष्म इत्य् अत्र । विलीन-पार्थिवांश-तन्मात्र-सहितानि त्रैलोक्य-गत-जीवानां लिङ्ग-शरीराण्य् एव ज्ञेयानि । यान्य् एव समष्टि-लिङ्ग-शरीरम् इत्य् उच्यते, त्रिलोकाद् बहिर्-जलादीनां विद्यमानत्वात् । तेषाम् अन्तः-शरीरेऽर्पणार्थम् एव कालात्मिकाम् इत्य्-आदि-जल-स्तम्भन-शक्त्या जलाभ्यन्तरे शयितत्वाद् बहिः-स्थितानां महर्-लोकादि-वासिनां दृष्ट्य-विषयत्वात् तस्माद् युगान्त-श्वसनावघूर्ण-जलोर्मि-चक्रात् सलिलाद् विरूढम् । अपाश्रितः कञ्जम् इति वक्ष्यमाणाच् चानल-दृष्टान्तः सङ्गमनीयः ॥११॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> ननु त्रैलोक्य-गतानां जीवानां तदा का वार्ता ? इत्य् अत आह&mdash;अन्तः-शरीरे श्रीव-शरीर-मध्य एव अर्पितानि भूत-सूक्ष्माणि त्रैलोक्य-गत-देव-मनुष्यादि-सूक्ष्म-शरीराणि येन सः । केन प्रकारेण ? इत्य् अत आह&mdash;कालात्मिकां काल-रूपां स्व-शक्तिम् उदीरयन् प्रेरयन् तद्-इच्छा-वशात् प्रलयारम्भ-कालेनैव त्रिलोक-स्थानां सर्वेषां स्थूल-शरीराणि ध्वंसयित्वा लिङ्ग-शरीराणि भगवद्-अन्तः-शरीरे अर्पितानि यान्य् एव समष्टि-लिङ्ग-शरीरम् आहुर् इत्य् अर्थः । एवं-भूतः स स्वे पदे पाताल-तले स्व-स्थाने सलिले एकार्णवोदक-प्लुतेऽपि जल-स्तम्भन-शक्त्या उवास । ततश् च महर्-लोकादि-वासिनां दृष्ट्य्-अविषयत्वे तस्य दृष्टान्तः यथानल इति ॥११॥</p>
<p>———————————————————————————————————————</p>
<p><strong>॥ ३.८.१२ ॥</strong></p>
<p><strong>चतुर्-युगानां च सहस्रम् अप्सु</strong></p>
<p><strong>स्वपन् स्वयोदीरितया स्व-शक्त्या ।</strong></p>
<p><strong>कालाख्ययासादित-कर्म-तन्त्रो</strong></p>
<p><strong>लोकान् अपीतान्</strong><sup id="fnref:1"><a href="#fn:1" class="footnote-ref" role="doc-noteref">1</a></sup> <strong>ददृशे स्व-देहे ॥</strong></p>
<p><strong>श्रीधर-स्वामी (भावार्थ-दीपिका) :</strong> स्वया चिच्-छक्त्या सह वर्तमान एव योग-निद्रया स्वपन् पूर्वम् एव बोधनार्थं नियुक्तया स्व-काल-शक्त्या आसादितं प्रापितं कर्म-तन्त्रं क्रियाकलापो यस्य सः । अपीतान् लीनान् ददर्श ॥१२॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> स्वप्नानन्तरं चासादितं जीवेषु संयोजितं कर्म-तन्त्रं येन सः ॥१२॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> एवं कियन्तं कालं स विशश्रमेत्य् आह&mdash;चतुर् इति । स्वया चिच्-छक्त्या जाग्रत्या सह जाग्रद् अपि स्वपन् माया-शक्त्या शयितया सह शयान एवेत्य् अर्थः । ततश् च प्रलयावसान-समये स्व-शक्त्या कालाख्यया आसादितं भोगाद्य्-अर्थं संयोजितं स्वान्तः-स्थित-जीवेषु प्रति स्व-कर्म-तन्त्रं येन सः । ततश् च लोकान् अपि ब्रह्मादि-स्थावरास् तान् अपि इत्यान् सूक्ष्म-रूपेण स्वस्मिन् प्राप्तान् ददृशे स्व-शरीरान् निष्क्रियम् अयितुम् इति भावः ॥१२॥</p>
<p>———————————————————————————————————————</p>
<p><strong>॥ ३.८.१३ ॥</strong></p>
<p><strong>तस्यार्थ-सूक्ष्माभिनिविष्ट-दृष्टेर्</strong></p>
<p><strong>अन्तर्-गतोऽर्थो रजसा तनीयान् ।</strong></p>
<p><strong>गुणेन कालानुगतेन विद्धः</strong></p>
<p><strong>सूष्यंस् तदाभिद्यत नाभि-देशात् ॥</strong></p>
<p><strong>मध्वाचार्यः (भागवत-तात्पर्यम्) :</strong> उदकं वायुना शुष्कं भिन्नं पद्मम् अभूद् धरेः इति पाद्मे ॥१४॥</p>
<p>———————————————————————————————————————</p>
<p><strong>श्रीधर-स्वामी (भावार्थ-दीपिका) :</strong> लोक-सृष्ट्य्-अर्थम् अर्थ-सूक्ष्मेऽभिनिविष्टा दृष्टिर् यस्य । कालानुसारिणा रजो-गुणेन विद्धः स-क्षोभितः सन् तनीयान् अतिसूक्ष्मोऽर्थः सूष्यन् प्रसोष्यन्न् उद्भविष्यन् नाभि-देशाद् उद्भूत इत्य् अर्थः ॥१३॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> सूष्यन् स्व-कार्यं जनयिष्यन् अभिद्यत उद्भूतः प्रवृद्ध इत्य् अर्थः ॥१३॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> उक्त-पोष-न्यायेनाह&mdash;तस्य नारायणस्य अर्थ-सूक्ष्मेषु सर्व-जीव-लिङ्ग-देहेषु अभिनिविष्टा निष्कासनेच्छया प्रविष्टा दृष्टिर् यस्य तस्य तद्-अन्तर्-गत एवार्थः । प्राकृत-पदार्थ-विशेषः तनीयान् अतिसूक्ष्मोऽपि कालानुसारिणा रजसा गुणेन विद्धः सङ्क्षोभितस् ततश् च सुष्यन् प्रसोष्यन् नाभि-देशाद् उदभिद्यत ऊर्ध्वम् उपससर्प ॥१३॥</p>
<p>———————————————————————————————————————</p>
<p><strong>॥ ३.८.१४ ॥</strong></p>
<p><strong>स पद्म-कोशः सहसोदतिष्ठत्</strong></p>
<p><strong>कालेन कर्म-प्रतिबोधनेन ।</strong></p>
<p><strong>स्व-रोचिषा तत् सलिलं विशालं</strong></p>
<p><strong>विद्योतयन्न् अर्क इवात्म-योनिः ॥</strong></p>
<p><strong>मध्वाचार्यः (भागवत-तात्पर्यम्) :</strong> आत्मा विष्णुर् अस्य योनिः ॥१४॥</p>
<p>———————————————————————————————————————</p>
<p><strong>श्रीधर-स्वामी (भावार्थ-दीपिका) :</strong> स तनीयान् अर्थः पद्म-कोशः सन्न् उदतिष्ठत् । कर्माणि जीवादृष्टानि प्रतिप्रबोधयति यः कालस् तेन । आत्मा श्री-विष्णुर् योनिर् यस्य ॥१४॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> पद्म-कोषोऽयं नारायण-नाभि-कमलाद् अन्य एव जातः प्राकृतार्थ-मयत्वात् ॥१४॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> स चार्थः कालेन पद्म-कोषः सन्न् उदतिष्ठत् प्रलय-महार्णव-जलाद् अप्य् ऊर्ध्व-प्रदेशे तस्थौ कर्माणि जीवादृष्टानि प्रतिबोधयतीति तेन आत्मा श्री-विष्णुर् योनिर् यस्य स अर्क इवेति स्व-प्रभयैव स व्यकशद् इति तत्-प्रकाशनार्थम् अर्कान्तरापेक्षा नास्तीति भावः ॥१४॥</p>
<p>———————————————————————————————————————</p>
<p><strong>॥ ३.८.१५ ॥</strong></p>
<p><strong>तल्-लोक-पद्मं स उ एव विष्णुः</strong></p>
<p><strong>प्रावीविशत् सर्व-गुणावभासम् ।</strong></p>
<p><strong>तस्मिन् स्वयं वेदमयो विधाता</strong></p>
<p><strong>स्वयम्भुवं यं स्म वदन्ति सोऽभूत् ॥</strong></p>
<p><strong>मध्वाचार्यः (भागवत-तात्पर्यम्) :</strong> पद्म-संस्थात् हरेस् तत्र ब्रह्माजनि चतुर्मुख इति च । सर्व-गुणावभासं पृथिव्य्-आत्मकम् ।</p>
<blockquote>
<p>पृथिव्यां हि सर्वे शब्दादयो गुणावभासन्ते । &gt;
तस्यासन-विधानार्थं पृथिवी पद्मम् उच्यते ॥ इति मोक्ष-धर्मे &gt; ॥१५॥</p></blockquote>
<p>———————————————————————————————————————</p>
<p><strong>श्रीधर-स्वामी (भावार्थ-दीपिका) :</strong> तल्-लोकात्मकं पद्मं सर्वान् गुणान् जीव-भोग्यान् अर्थान् अवभासयतीति तथा । तद् यस्माज् जातं स एव विष्णुः । उ इति संबोधने । प्रावीविशत् प्रकर्षेणालुप्त-शक्तिर् एवान्तर्यामितया विवेश । तस्मिन् विष्णुनाधिष्ठिते पद्मे विधाता ब्रह्माभूत् । कथं भूतः ? स्वयम् एव वेद-मयो, न त्व् अध्ययनेन प्राप्त-वेदः । कोऽसौ ? अदृष्ट-पितृत्वेन यं स्वयम्-भुवं वदन्ति सः । प्राक्-कल्पान्ते नारायणेन सह निद्रयैकी-भूत आसीत् तस्मिंश् च प्रबुद्धे, तत एव पाद्मे कल्पे पद्म-द्वारेणाभिव्यक्तिं प्राप्त इत्य् अर्थः ॥१५॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> तल्-लोकेति । स गर्भोदक-शाय्य् एव विष्णु-रूपः सन् ॥१५॥</p>
<p><strong>परमात्म-सन्दर्भः</strong>: अस्यार्थः&mdash;तल्-लोकात्मकं <strong>पद्मम्</strong> । <strong>सर्व-गुणान्</strong> जीव-भोग्यान् अर्थान् <strong>अवभासयतीति</strong> तथा। तत् यस्माज् जातं श्री-नारायणाख्यः पुरुष एव <strong>विष्णु</strong>-संज्ञः सन् स्थापन-रूपान्तर्यामितायै <strong>प्रावीविशत्</strong> प्रकर्षेनालुप्त-शक्तितयैवाविशत् । स्वार्थे णिच् । <strong>तस्मिन्</strong> श्री-विष्णुना लब्ध-स्थितौ पद्मं पुनः सृष्ट्य्-अर्थं स्वयम् एव ब्रह्माभूत् स्थितस्यैव मृद्-आदेर् घटादितया सृष्टेः । अत एव स्थित्य्-आदये हरि-विरिञ्चि-हरेति संज्ञा[भा।पु। १.२.२३] इत्य् अन्यत्रापि ॥१५॥ [परमात्म-सन्दर्भः ८]</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> ततश् च तल्-लोक-पद्मं लोकात्मकं विराजम् इत्य् अर्थः । उ इति संबोधने । स एव प्रलयारम्भे यस्योदरम् एव वैराजः सूक्ष्म-रूपेण प्राविशत् । प्रलयान्ते च ततः पद्म-रूपेणाविर्भूतः वैराजः स एव गर्भोदशायी विष्णुः प्रावीविशत्, स्वार्थे निच्, अन्तर्यामित्वेन प्रविवेश । पद्मं कीदृशं ? सर्वेषां गुणानां गुण-कार्याणां जीव-भोग्यानां स्वर्ग-नरकादीनाम् अवभासः प्रकाशो यत्र तत् । तस्मिन् पद्मे विधाता ब्रह्मा अभूत् । कोऽसौ ? अदृष्ट-पितृकत्वेन यं स्वयम्-भुवं वदन्ति सः । प्राक्-कल्पान्ते नारायणेन सह निद्रयैकी-भूत आसीत् । तस्मिन् प्रबुद्धे, अत एव पद्म-द्वारेणाभिव्यक्त इत्य् अर्थः । अत्र स्थूलो वैराजः सूक्ष्मो हिरण्यगर्भः सृष्ट्य्-आदि-कर्ता चतुर्मुख इति ब्रह्मण एव त्ररूप्यं ज्ञेयम् ॥१५॥</p>
<p>———————————————————————————————————————</p>
<p><strong>॥ ३.८.१६ ॥</strong></p>
<p><strong>तस्यां स चाम्भो-रुह-कर्णिकायाम्</strong></p>
<p><strong>अवस्थितो लोकम् अपश्यमानः ।</strong></p>
<p><strong>परिक्रमन् व्योम्नि विवृत्त-नेत्रश्</strong></p>
<p><strong>चत्वारि लेभेऽनुदिशं मुखानि ॥</strong></p>
<p><strong>श्रीधर-स्वामी (भावार्थ-दीपिका) :</strong> स च तस्मिन् कल्पे चतुर्-मुखोऽभूद् इत्य् आह&mdash;तस्याम् इति । परिक्रमंस् तत्र-स्थ एव ग्रीवां चालयन् लोक-निरीक्षणार्थं विवृत्ते विचलिते नेत्रे यस्य ॥१६॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> तत्रैव परिक्रमन् भ्रमन् विवृत्त-नेत्रः श्वसन् युगपत् चतुर्-दिशो दर्शनोत्कण्ठया चत्वारि मुखानि लेभे ॥१६॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> परिक्रमन् तत्रस्थ एव लोक-निरीक्षणार्थं ग्रीवां चालयन् युगपद् एव दिक्-चतुष्टये व्योम्नि निर्जनत्वाद् आकाश-मात्रे विवृत्त-नेत्रः, निक्षिप्त-दृष्टिः चतुर्दिक्षु चत्वारि मुखानि लेभे ॥१६॥</p>
<p>———————————————————————————————————————</p>
<p><strong>॥ ३.८.१७ ॥</strong></p>
<p><strong>तस्माद् युगान्त-श्वसनावघूर्ण-</strong></p>
<p><strong>जलोर्मि-चक्रात् सलिलाद् विरूढम् ।</strong></p>
<p><strong>उपाश्रितः कञ्जम् उ लोक-तत्त्वं</strong></p>
<p><strong>नात्मानम् अद्धाविदद् आदि-देवः ॥</strong></p>
<p><strong>श्रीधर-स्वामी (भावार्थ-दीपिका) :</strong> तस्य च श्री-नारायणोपासनयैवाविर्भूत-ज्ञान-क्रिया-शक्तेर् लोक-कर्तृत्वं न स्वत इति वक्तुं प्रथमं तस्य विमोहम् आह&mdash;तस्मात् सलिलाद् विरूढम् उद्गतं कञ्जम् उपाश्रियोऽपि साकल्येन तत् कञ्जं लोक-तत्त्वं चात्मानं च साक्षान् न ज्ञातवान् । उ इति विस्मये। कथं-भूतात् ? युगान्त-श्वसनः प्रलय-वायुस् तेनावघूर्णं तत्र तत्र प्रकम्पितं यस्मात् सर्वत ऊर्मि-चक्रं यस्मिन् ॥१७॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> सलिलाद् विरूढम् इति । श्री-नारायण-शयनावकाशस्योपर्य् अप्य् अनावृतत्वात् ॥१७॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> भगवद्-दत्तयैव शक्त्या ब्रह्मणः सृष्ट्य्-आदि-शक्तिर् न स्वत इति लोकेषु ज्ञापयितुं पूर्वाभ्यस्त-सृष्ट्य्-आदि-शिल्पस्यापि ब्रह्मणो विमोहनम् आह, तस्मात् सलिलात् विरूढम् उद्गत कञ्जम् अपाश्रितः सन् । उ इति विस्मये लोकानां तत्त्वम् आत्म-तत्त्वं च न विवेद सलिलात् कथं-भूतात् युगान्तेत्य् आदि युगान्त-श्वसनः प्रलय-वायुः ॥१७॥</p>
<p>———————————————————————————————————————</p>
<p><strong>॥ ३.८.१८ ॥</strong></p>
<p><strong>क एष योऽसाव् अहम् अब्ज-पृष्ठ</strong></p>
<p><strong>एतत् कुतो वाब्जम् अनन्यद् अप्सु ।</strong></p>
<p><strong>अस्ति ह्य् अधस्ताद् इह किञ्चनैतद्</strong></p>
<p><strong>अधिष्ठितं यत्र सता नु भाव्यम् ॥</strong></p>
<p><strong>मध्वाचार्यः (भागवत-तात्पर्यम्) :</strong> प्रधान-वाचकस् त्व् एकश् चानन्यः केवलं स्वयम् इति ब्राह्मे । सता ब्रह्मणा । स ब्रह्माचिन्तयत् । कुतोऽनु पद्मं ब्रह्मणः स्याद् इति इति मैत्रायण-श्रुतिः ॥१८॥</p>
<p>———————————————————————————————————————</p>
<p><strong>श्रीधर-स्वामी (भावार्थ-दीपिका) :</strong> अविदुषस् तस्य वितर्कम् आह&mdash;योऽसाव् अहम् अब्ज-पृष्ठे एष कः ? अनन्यद् एकम् एवैतद् अब्जं कुतो वा जातं ? यत्रैतद् अधिष्ठितं तेनाधस्तात् सता वर्तमानेन नु निश्चितं भाव्यम् । स इत्थम् उद्वीक्ष्येत्य् उत्तरेणान्वयः । तथा च श्रुतिः&mdash;सोऽपश्यत् पुष्कर-पर्णे तिष्ठन् सोऽमन्यत अस्ति चैतद् यस्मिन्न् इदम् अधितिष्ठति इति ॥१८॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> क एष इति युग्मकम् ॥१८॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> अविदुषस् तस्य तर्कम् आह योऽसाव् अहम् अब्ज-पृष्ठे एष कः कुतः कस्माद् वा उत्थितम् एतद् अब्जम् अनन्यद् एकम् एव । किं च, हि निश्चितं, इह अधस्तात् किञ्चन वस्तु अस्ति, यत्र एतत् पद्मम् अधिष्ठितम् । अत एव सता सुधिया मया अनुभाव्यं तद् अनुभवितुम् अर्हः सन्, सुधीः कोविदो बुध इत्य् अमरः । स इत्थम् उद्वीक्ष्येत्य् उत्तरेणान्वयः । तथा च श्रुतिः&mdash;सोऽपश्यत् पुष्कर-पर्णे तिष्ठन् सोऽमन्यत अस्ति चैतद् यस्मिन्न् इदम् अधितिष्ठति इति ॥१८॥</p>
<p>———————————————————————————————————————</p>
<p><strong>॥ ३.८.१९ ॥</strong></p>
<p><strong>स इत्थम् उद्वीक्ष्य तद्-अब्ज-नाल-</strong></p>
<p><strong>नाडीभिर् अन्तर्-जलम् आविवेश ।</strong></p>
<p><strong>नार्वाग्-गतस् तत्-खर-नाल-नाल-</strong></p>
<p><strong>नाभिं विचिन्वंस् तद् अविन्दताजः ॥</strong></p>
<p><strong>श्रीधर-स्वामी (भावार्थ-दीपिका) :</strong> तस्य च बहिर्-मुख-प्रवृत्त्या महतापि कालेन तद् अप्राप्तिम् आह&mdash;स इति द्वाभ्याम् । तस्याब्जसय यन् नालं तस्य नाडीभिर् अन्तश् छिद्रैः । तस्य स्वर-नालस्य पद्मस्य यन् नालं तस्य नाभिम् अधिष्ठानं विचिन्वन्न् अर्वाग्-गतोऽपि तत् तदा नाविन्दत ॥१९॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> भगवद्-इच्छां विना साभिमान-पुरुष-प्रयत्नो वैफल्यायैव स्याद् इति प्रदर्शयन्न् आह&mdash;स इति नालीभिर् नाडी-च्छिद्रैः तस्य खर-नालस्य पद्मस्य यन् नालं तस्य नाभिम् अधिष्ठानं श्री-नारायण-नाभि-पद्मम् अर्वाग्-गतोऽपि तन्-निकट-गतोऽपि न अविन्दन् न प्राप । भक्त्या विना तत्-प्राप्तेर् दुर्घटत्वाद् इति भावः ॥१९॥</p>
<p>———————————————————————————————————————</p>
<p><strong>॥ ३.८.२० ॥</strong></p>
<p><strong>तमस्य् अपारे विदुरात्म-सर्गं</strong></p>
<p><strong>विचिन्वतोऽभूत् सुमहांस् त्रि-णेमिः ।</strong></p>
<p><strong>यो देह-भाजां भयम् ईरयाणः</strong></p>
<p><strong>परिक्षिणोत्य् आयुर् अजस्य हेतिः ॥</strong></p>
<p><strong>श्रीधर-स्वामी (भावार्थ-दीपिका) :</strong> हे विदुर, आत्म-सर्गं स्व-कारणम् । त्रिणेमिः कालः । अजस्य विष्णोर् हेतिः सुदर्शन-रूपं शस्त्रम् । देह-भाजां नराणां भयम् उत्पादयन्न् इति संवत्सर-शतम् इत्य् उक्तं भवति ॥२०॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> आत्म-स्वर्गं स्व-कारणं त्रि-नेमिः कालः । यः कालः देह-भाजं नराणां भयं मृत्यु-सन्निधिम् ईरयन् कथयन् आयुः परिक्षिणोतीति संवत्सर-शतात्मक इत्य् अर्थः । अजस्य विष्णोर् हेतिः सुदर्शन-शस्त्रांश-स्वरूपः ॥२०॥</p>
<p>———————————————————————————————————————</p>
<p><strong>॥ ३.८.२१ ॥</strong></p>
<p><strong>ततो निवृत्तोऽप्रतिलब्ध-कामः</strong></p>
<p><strong>स्व-धिष्ण्यम् आसाद्य पुनः स देवः ।</strong></p>
<p><strong>शनैर् जित-श्वास-निवृत्त-चित्तो</strong></p>
<p><strong>न्यषीदद् आरूढ-समाधि-योगः ॥</strong></p>
<p><strong>श्रीधर-स्वामी (भावार्थ-दीपिका) :</strong> अन्तर्-मुखतया तु भगवन्तं दृष्टवान् इत्य् आह द्वाभ्याम् । ततोऽन्वेषणान् निवृत्तः । न प्रतिलब्धः कामो मनो-रथो येन । स्व-धिष्ण्यं पद्मम् । जितेन श्वासेन निवृत्तं संयतं चित्तं यस्य, अत एवारूढ आश्रितः समाधि-योगो येन तथा-भूतः सन् न्यषीदद् उपविवेश ॥२१॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> आरूढ-समाधि-योग इति यत् किम् अपि सर्व-कारणं वस्तु स्यात्, तन्-मय्य् आविर्भवत्व् इत्य् आशा-पूर्विका सामान्याकारेणैव तद्-अनन्य-वृत्तिता समाधि-योगोऽत्र ज्ञेयः, विशेषाकाराज्ञानात् ॥२१॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> त्यक्त-स्वाभिमानस्य तस्य तद्-इच्छया तद्-ध्यानेन तत्-प्राप्तिम् आह&mdash;तत अन्वेषणात् । स्व-धिष्ण्यं पद्मं निवृत्त-चित्तः संयत-मनाः न्यषीदत् उपविवेश । समाधिर् भगवद्-ध्यानोत्थं चित्तैकाग्र्यम् ॥२१॥</p>
<p>———————————————————————————————————————</p>
<p><strong>॥ ३.८.२२ ॥</strong></p>
<p><strong>कालेन सोऽजः पुरुषायुषाभि-</strong></p>
<p><strong>प्रवृत्त-योगेन विरूढ-बोधः ।</strong></p>
<p><strong>स्वयं तद् अन्तर्-हृदयेऽवभातम्</strong></p>
<p><strong>अपश्यतापश्यत यन् न पूर्वम् ॥</strong></p>
<p><strong>श्रीधर-स्वामी (भावार्थ-दीपिका) : पुरुषायुषा</strong> संवत्सर-शतेन <strong>कालेन</strong> <strong>अभिप्रवृत्तः</strong> सुनिष्पन्नो <strong>योगः</strong>, तेन <strong>विरूढ</strong> उत्पन्नो <strong>बोधो</strong> यस्य । <strong>यत् पूर्वं</strong> विचिन्वन्न् अपि नापश्यत्, तत् स्वयम् एव <strong>अन्तर्-हृदये ऽवभातम्</strong> <strong>अपश्यत्</strong> ॥२२॥</p>
<p>———————————————————————————————————————</p>
<p><strong>जीव-गोस्वामी (परमात्म-सन्दर्भः ३)</strong>: द्वितीयस्य [पुरुषस्य वर्णनं] यथा&mdash;अयं गर्भोदक-स्थः सहस्र-शीर्षा प्रद्युम्न एव । <strong>पुरुषायुषा</strong> वत्सर-शतेन । <strong>योगो</strong> भक्ति-योगः । एतद् अग्रेऽप्य् अव्यक्त-मूलम्<sup id="fnref:2"><a href="#fn:2" class="footnote-ref" role="doc-noteref">2</a></sup> [भा।पु। ३.८.२९] इत्य् अत्र अव्यक्तं प्रधानं मूलम् अधो-भागो यस्येत्य् अर्थः । भुवनाङ्घ्रिपेन्द्रम् [भा।पु।३.८.२९] इति । भुवनानि चतुर्दश तद्-रूपा अङ्घ्रिपाः, तेषाम् इन्द्रं तन्-नियन्तृत्वेन वर्तमानम् इत्य् अर्थः ॥२२॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : पुरुषायुषा</strong> वर्ष-शतेनेति श्री-मैत्रेयो वर्तमान-कलि-युगापेक्षया प्राहेति ज्ञेयम् । वस्तुतस् तूत्तर-ग्रन्थे भूयस् त्वं तप आतिष्ठ [भा।पु। ३.९.३०] इत्य्-आदि श्री-भगवद्-वाक्यानन्तरं दशमाध्याये विरिञ्चोऽपि तथा चक्रे, दिव्यं वर्ष-शतं तपः [भा।पु। ३.१०.४] इत्य् उक्त्या एतद् एव ज्ञेयम् । यत् तु द्वितीये दिव्यं सहस्राब्दं [भा।पु। २.९.८] इत्य्-आद्य्-उक्तं, तद् ब्राह्म-कल्प-गतं ज्ञेयम् ॥२२॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> <strong>पुरुषायुषा</strong> संवत्सर-शतात्मक-<strong>कालेनेति</strong> । मैत्रेयो वर्तमान-कलि-युगापेक्षया प्राहेति ज्ञेयम् । <strong>अभिप्रवृत्त-योगेन</strong> पाक-दशा-प्राप्त-भगवद्-ध्यानेन, ध्याने स्म नो दर्शितं त उपासकानाम् [भा।पु। ३.९.४] इत्य् उपरिष्टाद् उक्तेः । यत् स्वास्पद-कमलाधिष्ठानं पूर्वं विचिन्वन्न् अपि नापश्यत् । <strong>तत् स्वयम् एवान्तर्-हृदयेऽवभातम् अपश्यत्</strong> ॥२२॥</p>
<p>———————————————————————————————————————</p>
<p><strong>॥ ३.८.२३ ॥</strong></p>
<p><strong>मृणाल-गौरायत-शेष-भोग-</strong></p>
<p><strong>पर्यङ्क एकं पुरुषं शयानम् ।</strong></p>
<p><strong>फणातपत्रायुत-मूर्ध-रत्न-</strong></p>
<p><strong>द्युभिर् हत-ध्वान्त-युगान्त-तोये ॥</strong></p>
<p><strong>श्रीधर-स्वामी (भावार्थ-दीपिका) :</strong> यद् अपश्यत् तद् वर्णयति&mdash;मृणालेति नवभिः । नवस्व् अप्य् अपश्यद् इत्य् अस्यैवानुषङ्गः । मृणालवद् गौरश् चासाव् आयतश् च यः शेषस् तस्य भोगो देहः स एव पर्यङ्कस् तस्मिन् । कुत्र स्थिते ? पर्यङ्के फणातपत्रैर् आयुताः सर्वतो युक्ता ये मूर्धानस् तेषां रत्नानि किरीट-स्थानि तेषां द्युभिः प्रभाभिर् हत-ध्वान्ते युगान्त-तोये ॥२३॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> तद् एव वस्तु वर्णयति नवभिः । फणा एव आतपत्रायुतानि तेषु मूर्ध-रत्नानां शिरस्थ-मणीनां द्युभिः कान्तिभिर् हत-ध्वान्ते प्रलय-जले ॥२३॥</p>
<p>———————————————————————————————————————</p>
<p><strong>॥ ३.८.२४ ॥</strong></p>
<p><strong>प्रेक्षां क्षिपन्तं हरितोपलाद्रेः</strong></p>
<p><strong>सन्ध्याभ्र-नीवेर् उरु-रुक्म-मूर्ध्नः ।</strong></p>
<p><strong>रत्नोदधारौषधि-सौमनस्य</strong></p>
<p><strong>वन-स्रजो वेणु-भुजाङ्घ्रिपाङ्घ्रेः ॥</strong></p>
<p><strong>श्रीधर-स्वामी (भावार्थ-दीपिका) :</strong> कथं-भूतं पुरुषं ? हरितोपलाद्रेर् मरकत-शिला-मय-पर्वतस्य प्रेक्षां शोभां क्षिपन्तं स्व-लावण्यातिशयेन तिरस्कुर्वन्तम् । सन्ध्याभ्रं नीवी-परिधानं यस्य तस्य शोभां पीताम्बरेण क्षिपन्तम् । उरु-रुक्म-मूर्ध्नोऽनेक-स्वर्ण-शिखरस्य तस्य स्व-किरीटैः । रत्नानि च उदधाराश् च ओषधयश् च सौमनस्यानि च, पुष्प-समूहाः सुमनस एव वा तेषां वन-स्रजो वन-माला यस्य, वेणव एव भूजा यस्य, अङ्घ्रि-पा एवाङ्घ्रयो यस्य स चासौ स च तस्य । अयम् अर्थः, यदि तस्मिन् माला इव स्थिता रत्नादयो भवन्ति, वेणवश् च भूजा इव, वृक्षाश् च पादा इव तर्हि तस्य शोभां स्वीय-रत्न-मुक्ता-तुलसी-पुष्प-दामभिर् भुजैर् अङ्घ्रिभिश् च क्षिपन्तम् इति ॥२४॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> हरितोपलाद्रेर् मरकत-शिला-मय-पर्वतस्य प्रेक्षाम् उत्प्रेक्षां क्षिपन्तं किम् अयं मरकत-मणि-मयः पर्वत इति वा उत्प्रेक्षा ताम् अपि स्व-लावण्यातिशयेन तिरस्कुर्वन्तं निरुपमम् इत्य् अर्थः । कथं-भूतस्य? । सन्ध्याभ्राणि नीवीव नितम्बे यस्य तस्योत्प्रेक्षां स्वीय-पीताम्बरेण क्षिपन्तम् इत्य् अर्थः । उरु-रुक्माणि किरीटानीव मूर्धसु शिखरेषु यस्य तस्येति स्वीय-किरीतैः । रत्नानाम् उपधाराणाम् ओषधीनां सौमनस्यानां पुष्प-समूहानां वन-स्रजो वन-माला यस्येति स्वीय-रत्न-माला मुक्ता-माला तुलसी-माला पुष्प-मालाभिः, वन-स्रक्-शब्देन माला-मात्रोक्तेः । यद् वा, रत्नादिभिर् वन-स्रग् यस्येत्य् उभयत्रैकैव वन-माला व्याख्येया । पत्र-पुष्प-मयी-माला वन-माला पदावधीति वन-माला-लक्षणे रत्न-मुक्तादेर् अप्य् उपलक्षणं ज्ञेयम् । उपरिस्था वेणवो भुजा इव । अधस्था अङ्घ्रिपा अङ्घ्रय इव यस्य तस्येति स्वीय-भुज-पादैः ॥२४॥</p>
<p>———————————————————————————————————————</p>
<p><strong>॥ ३.८.२५ ॥</strong></p>
<p><strong>आयामतो विस्तरतः स्व-मान-</strong></p>
<p><strong>देहेन लोक-त्रय-सङ्ग्रहेण ।</strong></p>
<p><strong>विचित्र-दिव्याभरणांशुकानां</strong></p>
<p><strong>कृत-श्रियापाश्रित-वेष-देहम् ॥</strong></p>
<p><strong>श्रीधर-स्वामी (भावार्थ-दीपिका) :</strong> किं च, आयामतो दैर्घ्येण विस्तरतश् च स्व-मान-देहेन मीयतेऽनेनेति मानम् उपमा शोभनश् चासाव् अमानो निरुपमो देहस् तेन । यद् वा, सुष्ठु अमानोऽपरिच्छिन्नस् तेन । यद् वा, ताभ्यां स्वानुरूप-प्रमाणेन, अत एव लोक-त्रयं सङ्गृह्यते यस्मिंस् तथा । विचित्राणि नाना-विधानि दिव्यान्य् अपूर्वाणि चाभरणान्य् अंशुकानि च तेषां कृता आसमन्ताच् छ्रीः शोभा येन, तेन देहेन विशिष्टम् । एवं स्वत एवातिरम्यत्वेऽप्य् अपाश्रित-वेषः स्वीकृतालङ्कारो देहो यस्य तम् अपश्यत् । यद् वा, केन प्रेक्षां क्षिपन्तम् इत्य् अपेक्षायाम् एवं-भूतेन देहेनेति संबन्धः ॥२५॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> किं च, आयामतो दैर्घ्येण विस्तरतोन् विस्तारेण च स्व-मानः स्वानुरूप-प्रमाणो यो देहस्थेन विशिष्टं श्लेषेण सुष्ठु अमानोऽपरिच्छिन्नस् तेन अपरिच्छेदम् एव स्पष्टयति लोक-त्रय-सङ्ग्रहेण त्रैलोक्य-व्यापिना विचित्राणि दिव्यान्य् अलौकिकानि आभरणान्य् अंशुकानि च तेषाम् अपि कृता श्रीः शोभा येन तेन । तथा अपाशित-वेशदा ईहा इच्छा यस्य तम् । यदैव यं यं वेषम् इच्छति तदैव सत्य-सङ्कल्पत्वात् तं प्राप्नोतीत्य् अर्थः ॥२५॥</p>
<p>———————————————————————————————————————</p>
<p><strong>॥ ३.८.२६ ॥</strong></p>
<p><strong>पुंसां स्व-कामाय विविक्त-मार्गैर्</strong></p>
<p><strong>अभ्यर्चतां काम-दुघाङ्घ्रि-पद्मम् ।</strong></p>
<p><strong>प्रदर्शयन्तं कृपया नखेन्दु-</strong></p>
<p><strong>मयूख-भिन्नाङ्गुलि-चारु-पत्रम् ॥</strong></p>
<p><strong>मध्वाचार्यः (भागवत-तात्पर्यम्) :</strong> भिन्नम् अन्येभ्यो विलक्षणम् ॥२६॥</p>
<p>———————————————————————————————————————</p>
<p><strong>श्रीधर-स्वामी (भावार्थ-दीपिका) :</strong> स्वाभिलषित-फलाय <strong>विविक्तैः</strong> शुद्धैर् वेदोक्तैर् <strong>मार्गैर्</strong> <strong>अभ्यर्चतां पुंसां</strong> <strong>काम-दुघम् अङ्घ्रि-पद्मं प्रदर्शयन्तं</strong>, किञ्चिद् उन्नमय्य समर्पयन्तम् । <strong>नखा</strong> एव <strong>इन्दवः</strong>, तेषां <strong>मयूखा</strong> रश्मयः, तैर् <strong>भिन्नाः</strong> सम्भिन्ना <strong>अङ्गुलय</strong> एव <strong>चारूणि पत्राणि</strong> यस्य, तत् ॥२६॥</p>
<p>———————————————————————————————————————</p>
<p><strong>सनातन गोस्वामी (दिग्-दर्षिनी, बृ।भा। २.४.७५) :</strong> <strong>स्व-कामाय</strong> भगवत्-प्राप्तये <strong>विविक्त-मार्गैः</strong> श्रवणादि-भक्ति-प्रकारैः कृपया <strong>प्रदर्शयन्तं</strong>, किञ्चिद् उन्नमय समर्पयन्तम् इति । तत्र हेतुः&mdash;तस्मिन्न् एवैकस्मिन् पादाम्बुज-युग्मे समर्पण-रूप-तत्-प्रसारेण वा चेतो यस्य तस्य ॥२६॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्</em>।</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> <strong>स्व-कामाय</strong> स्वाभिलषित-फलाय । यद् वा, <strong>स्वो</strong> भगवान् एव <strong>कामस्</strong> तस्मै, भगवन्तम् एव प्राप्तुम् इत्य् अर्थः । <strong>स्वस्य</strong> भगवतः <strong>कामाय</strong> सेवाभिर् भगवन्तं सुखयितुम् इति वा । <strong>विविक्तैर्</strong> ज्ञान-कर्माद्य्-अमिश्रत्वेन शुद्धैर् <strong>मार्गैर्</strong> वैध-रागादिभिर् दास्य-सख्यादि-भाव-मार्गैर् वा <strong>काम-दुघं</strong> सेवोपयोगि-मनोरथ-पूरकम् <strong>अङ्घ्रि-पद्मं</strong> सहस्र-पाद-पद्मानां मध्य एव एकं किञ्चिद् उन्नमय्य <strong>प्रदर्शयन्तम्</strong> । तत्र पाद-पद्मम् इत्य्-उत्तर-श्लोके मुखेनेत्य् एक-वचन-लिङ्गेन भङ्ग्यात्रैव प्रस्तावे पुंसाम् इत्य्-आदि-श्लोक-त्रय्या श्री-कृष्णावतार-दर्शनम् एव ब्रह्मणे दर्शितम्, तद् उ होवाच&mdash;ब्राह्मणोऽसाव् अनवरतं मे ध्यातः स्तुतः परार्धान्ते सोऽबुध्यत गोप-वेशो मे पुरस्ताद् आविर्बभूव [गो।ता।उ। १.२६] इति गोपाल-तापिनी-श्रुतेर् ब्रह्म-संहिता-कथा-दृष्टेश् चेति । तस्यैव मदन-गोपाल-स्वरूपस्य त्रिभङ्ग-मूर्तेर् व्यत्यस्त-पादस्य दक्षिण-चरण-पद्मोन्नमन-दृष्टेर् इति केचिद् आहुः । <strong>नखेन्दु-मयूखैर्</strong> एव <strong>भिन्नाः</strong> सम्भिन्ना <strong>अङ्गुलय</strong> एव <strong>चारूणि पत्राणि</strong> यस्य तद् इति । पद्मस्यास्य चन्द्र-रश्मि-विकसितत्वाद् अद्भुतत्वम् उक्तम् ॥२६॥</p>
<p>———————————————————————————————————————</p>
<p><strong>॥ ३.८.२७ ॥</strong></p>
<p><strong>मुखेन लोकार्ति-हर-स्मितेन</strong></p>
<p><strong>परिस्फुरत्-कुण्डल-मण्डितेन ।</strong></p>
<p><strong>शोणायितेनाधर-बिम्ब-भासा</strong></p>
<p><strong>प्रत्यर्हयन्तं सुनसेन सुभ्र्वा ॥</strong></p>
<p><strong>श्रीधर-स्वामी (भावार्थ-दीपिका) :</strong> लोकार्ति-हरं स्मितं यस्मिंस् तेन । परिस्फुरद्भ्यां कुण्डलाभ्यां मण्डितेन । अधर-बिम्ब-दीप्त्या । शोणवदाचरितेन शोभननासायुक्तेन सु-भ्र्वा शोभनया भ्रुवा च प्रत्यर्हयन्तं पूजकान् प्रति पूजयन्तं संमानयन्तम् ॥२७॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> प्रत्यर्हयन्तं पूजकांस् तान् प्रतिपूजयन्तं भोगापवर्गादेस् तैर् भक्तैर् अस्वीकारात् तेनैव तत्-सेवा-ऋणं परिशोधयन्तम् इवेत्य् अर्थः । आर्ति-दुःख-मात्रं तद्-दर्शनोत्कण्ठ्य-पीडा वा सुभ्र्वा शोभनया भ्रुवा एकया रमयैव रहस्य-भाव-प्रकाशिकयेति प्रत्यर्हणिया अपि भक्त-विशेषा एव सूचितः ॥२७॥</p>
<p>———————————————————————————————————————</p>
<p><strong>॥ ३.८.२८ ॥</strong></p>
<p><strong>कदम्ब-किञ्जल्क-पिशङ्ग-वाससा</strong></p>
<p><strong>स्वलङ्कृतं मेखलया नितम्बे ।</strong></p>
<p><strong>हारेण चानन्त-धनेन वत्स</strong></p>
<p><strong>श्रीवत्स-वक्षः-स्थल-वल्लभेन ॥</strong></p>
<p><strong>श्रीधर-स्वामी (भावार्थ-दीपिका) :</strong> कदम्ब-किञ्जल्कवत्-पिशङ्गं यद् वासस् तेन मेखलया च नितम्बे स्व्-अलङ्कृतम् । हे वत्स ! श्रीवत्स-युक्तं यद् वक्षः-स्थलं, तस्य वल्लभेन वक्षस्य् अनर्घ्येण हारेण स्व्-अलङ्कृतम् इत्य् अर्थः ॥२८॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> वत्स ! हे विदुर ! श्रीवत्स-युक्तं यद् वक्षः-स्थलं तस्य वल्लभेन हारेण ॥२८॥</p>
<p>———————————————————————————————————————</p>
<p><strong>॥ ३.८.२९ ॥</strong></p>
<p><strong>परार्ध्य-केयूर-मणि-प्रवेक-</strong></p>
<p><strong>पर्यस्त-दोर्-दण्ड-सहस्र-शाखम् ।</strong></p>
<p><strong>अव्यक्त-मूलं भुवनाङ्घ्रिपेन्द्रम्</strong></p>
<p><strong>अहीन्द्र-भोगैर् अधिवीत-वल्शम् ॥</strong></p>
<p><strong>मध्वाचार्यः (भागवत-तात्पर्यम्) :</strong> तस्माद् अव्यक्तम् उत्पन्नं त्रि-गुणं द्विज-सत्तमा इति मोक्ष-धर्मे ॥२९॥</p>
<p>———————————————————————————————————————</p>
<p><strong>श्रीधर-स्वामी (भावार्थ-दीपिका) :</strong> महा-चन्दन-वृक्ष-रूपकेण निरूपयितुं तं विशिनष्टि । परार्ध्यानि श्रेष्ठानि केयूराण्य् अङ्गदानि मणि-प्रवेकाश् च मण्य्-उत्तमास् तैः पर्यस्ता व्याप्ता दोर्-दण्डा एव सहस्रम् अनन्ताः शाखा यस्य । चन्दन-वृक्षोऽपि केयूरादि-तुल्यैः फल-पुष्पादिभिर् व्याप्त-शाखो भवति । अव्यक्तं प्रधानं मूलम् अधो-भागो यस्य । यद् वा, अव्यक्तं ब्रह्म मूलं यस्य, ब्रह्माभिव्यक्ति-रूपत्वात् । वृक्षस्यापि मूलं न व्यक्तम् । भूवनात्मकम् अङ्घ्रिपेन्द्रम् । अहीन्द्रस्यानन्तस्य भोगैः फणैर् देहावयवैर् वाधिवीताः संवेष्टिताः स्पृष्टा वल्शाः स्कन्धा यस्य,वनस्पते शत-वल्शो विरोह [ऋग्।वे। ३.८.४] इति श्रुतेः । सोऽपि सर्पैर् वेष्टितो भवति ॥२९॥</p>
<p>———————————————————————————————————————</p>
<p><strong>जीव-गोस्वामी (परमात्म-सन्दर्भः ३)</strong>: अव्यक्त-मूलमित्य् अत्र <strong>अव्यक्तं</strong> प्रधानं <strong>मूलम्</strong> अधो-भागो यस्येत्य् अर्थः । <strong>भुवनाङ्घ्रिपेन्द्रम्</strong> इति भुवनानि चतुर्दश तद्-रूपा अङ्घ्रिपाः, तेषाम् इन्द्रं तन्-नियन्तृत्वेन वर्तमानम् इत्य् अर्थः ॥२९॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> अव्यक्त-मूलम् इति । न व्यज्यते शास्त्रविद्भिर् न कथ्यते मूलं यस्य तं सर्व-मूलत्वेन मूलान्तरर-हितम् इत्य् अर्थः । अव्यक्तः स्वयं भगवांस् तन्-मूलम् इति वा भूवन-रूपाणाम् अङ्घ्रिपाणाम् इन्द्रम् ईश्वरम् ॥२९॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> स्व-यशः-सौरभ-सुवासित-सर्व-विश्वत्वात् महा-चन्दन-वृक्ष-रूपकेण निरूपयितुं तं विशिनष्टि । पर्यस्ता विश्व-व्यापिनो दोर्-दण्डा एव सहस्रम् अनन्ताः शाख्या यस्य तम् । अव्यक्तं व्यञ्जनयापि कैर् अपि नोक्तं मूलम् अनादित्वात् यस्य तम् । यद् उक्तं&mdash;स आत्मा स्वाश्रयाश्रयः इति । वृक्ष-पक्षे स्पष्टम् । भुवनानि चतुर्दश अङ्घ्रिणा एकेनैव पाति रक्षति स चासाव् इन्द्र ऐश्वर्यवांश् चेत्य् एक-पाद-विभूति-पतिम् इत्य् अर्थः । पक्षे, भुवनेषु मध्ये ये अङ्घ्रिपास् तेषाम् इन्द्रम् अहीन्द्रस्यानन्तस्य भोगैः फणैः देहावयवैर् वा अधिवीताः स्पृष्टा वल्शाः स्कन्धा यस्य तं, शत-वल्शो विरोह [ऋग्।वे। ३.८.४] इति श्रुतेः । पक्षे, बहु-सर्प-वेष्टित-स्कन्ध-शाखादिकम् ॥२९॥</p>
<p>———————————————————————————————————————</p>
<p><strong>॥ ३.८.३० ॥</strong></p>
<p><strong>चराचरौको भगवन्-महीध्रम्</strong></p>
<p><strong>अहीन्द्र-बन्धुं सलिलोपगूढम् ।</strong></p>
<p><strong>किरीट-साहस्र-हिरण्य-शृङ्गम्</strong></p>
<p><strong>आविर्भवत् कौस्तुभ-रत्न-गर्भम् ॥</strong></p>
<p><strong>श्रीधर-स्वामी (भावार्थ-दीपिका) :</strong> प्रेक्षां क्षिपन्तम् इत्य् अत्रैव पर्वत-रूपकेण निरूपितम् अपि विशेषणान्तरैः पुनर् निरूपयति । भगवान् एव मही-ध्रस्तम् । चराचराणाम् ओकः स्थानम् । सोऽपि तथा । अहीन्द्रस्य बन्धुम् । सोऽप्य् अहीन्द्राणां बन्धुः । सलिलेनोपगूढम् आवृतम् । पर्वतोऽपि मैनाकादिस् तथा । किरीट-साहस्रम् एव हिरण्य-शृङ्गाणि यस्य । सोऽपि मेर्वादिस् तथा । यथा पर्वतस्य गर्भे क्वचिद् रत्नम् आविर्भवति तथा आविर्भवत् स्पष्टं दृश्यमानं कौस्तुभ-रत्नं गर्भे मूर्ति-मध्ये यस्य तम् ॥३०॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> चन्दन-वृक्ष-रूपकेण निरूप्य स्वस्य आश्रयोऽपि स्वम् एवेति दर्शयितुं चन्दन-पर्वत-रूपकेणापि निरूपयति । भगवान् एव महीध्रो मलय-गिरिस् तं चराचराणाम् ओक आस्पदम् अहीन्द्रोऽनन्तोऽहीन्द्राः सर्पाधिपाश् च । सलिलेन गर्भोदेन क्षीरोदेन च आलिङ्गितं किरीट-साहस्रम् एव हिरण्य-वर्णानि शृङ्गाणि यस्य तं मलयस्य स्वर्ण-वर्ण-शृङ्गत्वात् कौस्तुभ-रत्नं गर्भे मूर्ति-मध्ये यस्य तं मलयस्य पर्वतत्वेन रत्न-खनिमत्त्वात् ॥३०॥</p>
<p>———————————————————————————————————————</p>
<p><strong>॥ ३.८.३१ ॥</strong></p>
<p><strong>निवीतम् आम्नाय-मधु-व्रत-श्रिया</strong></p>
<p><strong>स्व-कीर्ति-मय्या वन-मालया हरिम् ।</strong></p>
<p><strong>सूर्येन्दु-वाय्व्-अग्न्य्-अगमं त्रि-धामभिः</strong></p>
<p><strong>परिक्रमत्-प्राधनिकैर् दुरासदम् ॥</strong></p>
<p><strong>मध्वाचार्यः (भागवत-तात्पर्यम्) :</strong> सूर्येन्दु-वाय्व्-अग्न्य्-आदिभिस् त्रिधाम्नो विष्णोर् अगच्छद्भिः प्राधानिकैः ।</p>
<blockquote>
<p>मुक्त-वाय्व्-आदिभिर् विष्णुं वृतं ब्रह्मा ददर्श । &gt;
तद्-अन्य-भावतो नान्यद् अतस् तत् स्रष्टुम् ऐच्छत ॥ इति ब्रह्माण्डे &gt; ॥३१॥</p></blockquote>
<p>———————————————————————————————————————</p>
<p><strong>श्रीधर-स्वामी (भावार्थ-दीपिका) :</strong> किं च, वन-मालया निवीतं कण्ठ-लम्बिन्या व्याप्तम् । आम्नाया वेदा एव मधु-व्रताः, तैः श्रीर् यस्यास् तया हरिम् इति पर्वतादि-रूपम् अपश्यत्, हरिर् असाव् इति ज्ञातवान् इत्य् अर्थः । सूर्यादिभिर् अगमम् अगम्यम् । स्व-व्यापारैर् आकलयितुम् अशक्यम् इत्य् अर्थः । किं च, त्रिष्व् अपि लोकेषु धाम स्फूर्तिर् येषां तैः । रक्षणार्थं परिक्रमद्भिः परितो धावद्भिः प्राधनिकैः प्रधनं सङ्ग्रामस् तत्-प्रयोजनैः सुदर्शनादिभिर् हेतु-भूतैर् दुरासदं दुष्प्रापम् ॥३१॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> निवीतं युक्तं हरिम् इति पर्वतादि-रूपं पश्यन् हरिर् असाव् इति ज्ञातवान् इत्य् अर्थः । सूर्यादिभिर् अगमं स्व-व्यापारैर् आकलयितुम् अशक्यम् इत्य् अर्थः । त्रिधामभिः सच्चिदानन्द-स्वरूपैः रक्षणार्थं परिक्रामद्भिः परितो धावद्भिः प्राधनिकैः प्रधनं सङ्ग्रामस् तेन दीव्यद्भिः सुदर्शनादिभिर् जय-विजयादि-पार्षदैर् वा हेतु-भूतैर् दुरासदम् अन्यैर् दुष्प्रापम् ॥३१॥</p>
<p>———————————————————————————————————————</p>
<p><strong>॥ ३.८.३२ ॥</strong></p>
<p><strong>तर्ह्य् एव तन्-नाभि-सरः-सरोजम्</strong></p>
<p><strong>आत्मानम् अम्भः श्वसनं वियच् च ।</strong></p>
<p><strong>ददर्श देवो जगतो विधाता</strong></p>
<p><strong>नातः परं लोक-विसर्ग-दृष्टिः ॥</strong></p>
<p><strong>श्रीधर-स्वामी (भावार्थ-दीपिका) :</strong> यदि अवं हरिम् अपश्यत् तर्ह्य् एव तदैव लोक-विसर्ग-दृष्टि संस् तस्य नाभि-सरसि सरोजं श्वसनं प्रलय-वायुं वियद् आकाशं च ददर्श ॥३२॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> तर्हीति । अतः परं सृष्ट्य्-उपकरणम् ॥३२॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> तर्ह्य् एव तन्-नाभि-सरसि सरोजं सरोजे चात्मानम् आत्मनश् चतुर्-दिक्षु अन्तः श्वसनं वियच् चेति भूत-त्रिकं ददर्श । नातः परं पृथिव्य्-आदि । लोकानां विविधे सर्गे दृष्टिश् चिकीर्षा यस्य सः ॥३२॥</p>
<p>———————————————————————————————————————</p>
<p><strong>॥ ३.८.३३ ॥</strong></p>
<p><strong>स कर्म-बीजं रजसोपरक्तः</strong></p>
<p><strong>प्रजाः सिसृक्षन्न् इयद् एव दृष्ट्वा ।</strong></p>
<p><strong>अस्तौद् विसर्गाभिमुखस् तम् ईड्यम्</strong></p>
<p><strong>अव्यक्त-वर्त्मन्य् अभिवेशितात्मा ॥</strong></p>
<p><strong>श्रीधर-स्वामी (भावार्थ-दीपिका) :</strong> कर्म-बीजं लोक-सृष्टेः कारणम् । रजसा उपरक्तो रजो-गुण-युक्तः । अतः प्रजाः स्रष्टुम् इच्छन्न् इयद् एव नाभि-सरोजादि-पञ्चकम् एव । विसर्गेऽप्य् अभिमुख-उदत्त-चित्तः अव्यक्त-वर्त्मनि भगवति निवेशित-चित्तः ॥३३॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> स इति । रजसा युक्तः सन् प्रजाः स्रष्टुम् ऐच्छत् । इयत् नाभि-सरोजादि-पञ्चकम् एव लोक-सृष्टेः कारणं दृष्ट्वा विसर्गे दत्त-चित्तोऽपि <strong>अव्यक्त</strong>-वर्त्मनि भगवति निवेशित-चित्तः सन्न् अस्तौद् इत्य् अर्थः ॥३३॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> कर्म-बीजं लोक-सृष्टेः कारणम् । इयद् एव सरोजादि-पञ्चकम् एव विसर्गाभिमुखः विसर्गं कथम् अहं कुर्यां ? इति भावयन् प्रभुम् एवाहं शरणं यामीति विसर्गाभिनिवेशं परित्यज्य अव्यक्त-वर्त्मनि श्री-भगवति अभिनिवेशित आत्मा मनो यस्य सः ॥३३॥</p>
<p>———————————————————————————————————————</p>
<p>इति सारार्थ-दर्शिन्यां हर्षिण्यां भक्त-चेतसाम् ।</p>
<p>तृतीय-स्कन्धे अष्टमोऽध्यायः सङ्गतः सङ्गतः सताम् ॥*॥</p>
<p>———————————————————————————————————————</p>
<blockquote>
<p>इति श्रीमद्-भागवते महा-पुराणे ब्रह्म-सूत्र-भाष्ये पारमहंस्यं &gt; संहितायां वैयासिक्यां तृतीय-स्कन्धे &gt;
विदुर-मैत्रेय-संवादे भगवद्-दर्शनम् &gt;
अष्टमोऽध्यायः ।</p></blockquote>
<p>॥ ३.८ ॥</p>
<hr>
<p>(३.९)</p>
<div class="footnotes" role="doc-endnotes">
<hr>
<ol>
<li id="fn:1">
<p>अतीतान्&#160;<a href="#fnref:1" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:2">
<p>परार्ध्य-केयूर-मणि-प्रवेक-</p>
<p>पर्यस्त-दोर्-दण्ड-सहस्र-शाखम् ।</p>
<p>अव्यक्त-मूलं भुवनाङ्घ्रिपेन्द्रम्</p>
<p>अहीन्द्र-भोगैर् अधिवीत-वल्शम् ॥&#160;<a href="#fnref:2" class="footnote-backref" role="doc-backlink">&#x21a9;&#xfe0e;</a></p>
</li>
</ol>
</div>

  </div>
</article>


        

        



    <aside class="card border noPrint" id="section-tree-item-bhAgavatam_gauDIya-prastutiH_03_08_brahmotpatti-varNanam_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/purANam_vaiShNavam/bhAgavatam/gauDIya-prastutiH/03/08_brahmotpatti-varNanam/">०८ ब्रह्मोत्पत्ति-वर्णनम् </a>
            <a data-toggle="collapse" href="#section-tree-item-body-bhAgavatam_gauDIya-prastutiH_03_08_brahmotpatti-varNanam_md" role="button" aria-expanded="false" aria-controls="section-tree-item-body-bhAgavatam_gauDIya-prastutiH_03_08_brahmotpatti-varNanam_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-bhAgavatam_gauDIya-prastutiH_03_08_brahmotpatti-varNanam_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: ०८ ब्रह्मोत्पत्ति-वर्णनम्</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/purANam_vaiShNavam/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/purANam_vaiShNavam/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/purANam_vaiShNavam/actions/workflows/build.yml"><img src="https://github.com/vishvAsa/purANam_vaiShNavam/actions/workflows/build.yml/badge.svg"> Built </a> on 2025 Aug 25 05:46:07 UTC. (<a href="http://google.com/search?q=05%3a46%3a07%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
