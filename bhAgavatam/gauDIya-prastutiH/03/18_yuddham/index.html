<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>पुराणे विश्वासटिप्पन्यः  | १८ युद्धम्</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/purANam_vaiShNavam/bhAgavatam/gauDIya-prastutiH/03/18_yuddham/" rel="alternate" type="application/rss+xml" title="पुराणे विश्वासटिप्पन्यः" />
    <link href="/purANam_vaiShNavam/bhAgavatam/gauDIya-prastutiH/03/18_yuddham/" rel="feed" type="application/rss+xml" title="पुराणे विश्वासटिप्पन्यः" />

    <meta property="og:url" content="https://vishvAsa.github.io/purANam_vaiShNavam/bhAgavatam/gauDIya-prastutiH/03/18_yuddham/">
  <meta property="og:site_name" content="पुराणे विश्वासटिप्पन्यः">
  <meta property="og:title" content="१८ युद्धम्">
  <meta property="og:description" content="विषयः पृथिव्या उद्धार-काले हिरण्याक्ष-वराह-समागमस् तयोर् युद्ध-वर्णनं च ।
॥ ३.१८.१ ॥
मैत्रेय उवाच—
तद् एवम् आकर्ण्य जलेश-भाषितं
महा-मनास् तद् विगणय्य दुर्मदः ।
हरेर् विदित्वा गतिम् अङ्ग नारदाद्
रसातलं निर्विविशे त्वरान्वितः ॥
श्रीधर-स्वामी (भावार्थ-दीपिका) :
अष्टादशे हिरण्याक्ष- धरोद्धर्तृ-वराहयोः ।
निर्विशेषं महा-युद्धं देव-क्षोभि निरूप्यते ॥
प्रतियोद्धारं श्रुत्वा महा-मनाः शयिष्यस इति यद् उक्तं तद् विगणय्य अगणयित्वा । यतो दुर्मदः ॥१॥
———————————————————————————————————————
जीव-गोस्वामी (क्रम-सन्दर्भः) : विगणय्य विशेषेण गणयित्वा सम्मत्य ॥१।
———————————————————————————————————————
विश्वनाथ-चक्रवर्ती (सारार्थ-दर्शिणी) :
असुरस्य वराहस्याप्य् उक्ति-प्रत्युक्त्य्-अनन्तरम् ।">
  <meta property="og:locale" content="en_us">
  <meta property="og:type" content="article">
    <meta property="article:section" content="bhagavatam">

  <meta itemprop="name" content="१८ युद्धम्">
  <meta itemprop="description" content="विषयः पृथिव्या उद्धार-काले हिरण्याक्ष-वराह-समागमस् तयोर् युद्ध-वर्णनं च ।
॥ ३.१८.१ ॥
मैत्रेय उवाच—
तद् एवम् आकर्ण्य जलेश-भाषितं
महा-मनास् तद् विगणय्य दुर्मदः ।
हरेर् विदित्वा गतिम् अङ्ग नारदाद्
रसातलं निर्विविशे त्वरान्वितः ॥
श्रीधर-स्वामी (भावार्थ-दीपिका) :
अष्टादशे हिरण्याक्ष- धरोद्धर्तृ-वराहयोः ।
निर्विशेषं महा-युद्धं देव-क्षोभि निरूप्यते ॥
प्रतियोद्धारं श्रुत्वा महा-मनाः शयिष्यस इति यद् उक्तं तद् विगणय्य अगणयित्वा । यतो दुर्मदः ॥१॥
———————————————————————————————————————
जीव-गोस्वामी (क्रम-सन्दर्भः) : विगणय्य विशेषेण गणयित्वा सम्मत्य ॥१।
———————————————————————————————————————
विश्वनाथ-चक्रवर्ती (सारार्थ-दर्शिणी) :
असुरस्य वराहस्याप्य् उक्ति-प्रत्युक्त्य्-अनन्तरम् ।">
  <meta itemprop="wordCount" content="2890">
  <meta name="twitter:card" content="summary">
  <meta name="twitter:title" content="१८ युद्धम्">
  <meta name="twitter:description" content="विषयः पृथिव्या उद्धार-काले हिरण्याक्ष-वराह-समागमस् तयोर् युद्ध-वर्णनं च ।
॥ ३.१८.१ ॥
मैत्रेय उवाच—
तद् एवम् आकर्ण्य जलेश-भाषितं
महा-मनास् तद् विगणय्य दुर्मदः ।
हरेर् विदित्वा गतिम् अङ्ग नारदाद्
रसातलं निर्विविशे त्वरान्वितः ॥
श्रीधर-स्वामी (भावार्थ-दीपिका) :
अष्टादशे हिरण्याक्ष- धरोद्धर्तृ-वराहयोः ।
निर्विशेषं महा-युद्धं देव-क्षोभि निरूप्यते ॥
प्रतियोद्धारं श्रुत्वा महा-मनाः शयिष्यस इति यद् उक्तं तद् विगणय्य अगणयित्वा । यतो दुर्मदः ॥१॥
———————————————————————————————————————
जीव-गोस्वामी (क्रम-सन्दर्भः) : विगणय्य विशेषेण गणयित्वा सम्मत्य ॥१।
———————————————————————————————————————
विश्वनाथ-चक्रवर्ती (सारार्थ-दर्शिणी) :
असुरस्य वराहस्याप्य् उक्ति-प्रत्युक्त्य्-अनन्तरम् ।">
<script type="text/javascript">
    
    let baseURL = "https:\/\/vishvAsa.github.io\/purANam_vaiShNavam\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/purANam_vaiShNavam\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/purANam_vaiShNavam\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/purANam_vaiShNavam\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/purANam_vaiShNavam\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvya\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/purANam_vaiShNavam\/bhAgavatam\/gauDIya-prastutiH\/03\/18_yuddham\/".replace(basePath, "/");
  pageVars.pageParams = {};
  pageVars.pageSource = "bhAgavatam\/gauDIya-prastutiH\/03\/18_yuddham.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/purANam_vaiShNavam/webpack_dist/uiLib-bundle.js"></script>







    <link rel="stylesheet" href="/purANam_vaiShNavam/webpack_dist/uiLib.css">
<link rel="stylesheet" href="/purANam_vaiShNavam/css/uiLibPrint.css" media="print" >
<link rel="stylesheet" href="/purANam_vaiShNavam/css/fonts.css" >
<link rel="stylesheet" href="/purANam_vaiShNavam/css/@fortawesome/fontawesome-free/css/solid.min.css">

<link rel="stylesheet" href="/purANam_vaiShNavam/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/18_yuddham/" />
<link rel="alternate" hreflang="sa-Deva" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/18_yuddham/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/18_yuddham/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/18_yuddham/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/18_yuddham/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/18_yuddham/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/18_yuddham/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/18_yuddham/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/18_yuddham/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/18_yuddham/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/18_yuddham/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/18_yuddham/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/18_yuddham/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/18_yuddham/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/18_yuddham/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/18_yuddham/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/18_yuddham/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/18_yuddham/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/18_yuddham/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/18_yuddham/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/18_yuddham/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/18_yuddham/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/18_yuddham/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/18_yuddham/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/18_yuddham/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/18_yuddham/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/18_yuddham/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/18_yuddham/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/18_yuddham/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/18_yuddham/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/18_yuddham/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/18_yuddham/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/18_yuddham/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/18_yuddham/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/18_yuddham/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/18_yuddham/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/18_yuddham/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/18_yuddham/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/18_yuddham/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/18_yuddham/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/18_yuddham/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/18_yuddham/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/18_yuddham/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/18_yuddham/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/18_yuddham/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">पुराणे विश्वासटिप्पन्यः <br/> १८ युद्धम्</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/purANam_vaiShNavam/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="१८ युद्धम्">१८ युद्धम्</h1>
    
    <a id="editLink" class="btn btn-primary noPrint"  href="https://github.com/vishvAsa/purANam_vaiShNavam/edit/content/bhAgavatam/gauDIya-prastutiH/03/18_yuddham.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <details><summary>विषयः</summary>
<p>पृथिव्या उद्धार-काले हिरण्याक्ष-वराह-समागमस् तयोर् युद्ध-वर्णनं च ।</p>
</details>
<p><strong>॥ ३.१८.१ ॥</strong></p>
<p><strong>मैत्रेय उवाच&mdash;</strong></p>
<p><strong>तद् एवम् आकर्ण्य जलेश-भाषितं</strong></p>
<p><strong>महा-मनास् तद् विगणय्य दुर्मदः ।</strong></p>
<p><strong>हरेर् विदित्वा गतिम् अङ्ग नारदाद्</strong></p>
<p><strong>रसातलं निर्विविशे त्वरान्वितः ॥</strong></p>
<p><strong>श्रीधर-स्वामी (भावार्थ-दीपिका) :</strong></p>
<p>अष्टादशे हिरण्याक्ष- धरोद्धर्तृ-वराहयोः ।</p>
<p>निर्विशेषं महा-युद्धं देव-क्षोभि निरूप्यते ॥</p>
<p>प्रतियोद्धारं श्रुत्वा <strong>महा-मनाः</strong> शयिष्यस इति यद् उक्तं तद् <strong>विगणय्य</strong> अगणयित्वा । यतो <strong>दुर्मदः</strong> ॥१॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : विगणय्य</strong> विशेषेण गणयित्वा सम्मत्य ॥१।</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong></p>
<p>असुरस्य वराहस्याप्य् उक्ति-प्रत्युक्त्य्-अनन्तरम् ।</p>
<p>अष्टादशे गदा-युद्धं ब्रह्म-भीतिदम् उच्यते ॥</p>
<p>प्रतियोद्धारं श्रुत्वा <strong>महा-मनाः</strong> सोत्साह-चित्तः शयिष्यसे इति प्रशान्तये [भा।पु। ३.१७.३१] इति यद् उक्तं तत् खलु स्व-वधस्यासम्भवत्व-निश्चयात् <strong>विगणय्य</strong> अगणयित्वा तम् अहं क्व प्राप्स्यामीत्य् अन्विष्यन् दैवात् पुरो दृष्टान् <strong>नारदात्</strong> पृष्टात् <strong>हरेर् गतिं</strong> गमनं <strong>विदित्वा रसातलं</strong> गर्भोदम् एव <strong>प्रविवेश</strong> ॥१॥</p>
<p>———————————————————————————————————————</p>
<p><strong>॥ ३.१८.२ ॥</strong></p>
<p><strong>ददर्श तत्राभिजितं धरा-धरं</strong></p>
<p><strong>प्रोन्नीयमानावनिम् अग्र-दंष्ट्रया ।</strong></p>
<p><strong>मुष्णन्तम् अक्ष्णा स्व-रुचोऽरुण-श्रिया</strong></p>
<p><strong>जहास चाहो वन-गोचरो मृगः ॥</strong></p>
<p><strong>श्रीधर-स्वामी (भावार्थ-दीपिका) :</strong> अभितो जयतीत्य् <strong>अभिजित्</strong> तं श्री-हरिम् । <strong>प्र</strong>कर्षेणोर्ध्वं <strong>नीयमानावनिर्</strong> येन । <strong>अग्र-दंष्ट्रया</strong> दंष्ट्राग्रेण <strong>स्व-रुचो</strong> हिरण्याक्ष-तेजांस्य् <strong>अरुण-श्रिया</strong> युक्तं यत्, तेन <strong>अक्ष्णा</strong> नेत्रेण <strong>मुष्णन्तं</strong> तिरस्-कुर्वन्तम् । <strong>अहो</strong> चित्रं <strong>वन-गोचरो मृगो</strong> वारि-चरो वराहः ॥२॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> अरुण-श्रियेति अक्ष्णः सामानाधिकरण्यं पुंवत् त्वं च भाषित-पुंस्कत्वात् ॥२॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> पूर्वोक्ते वराह-चरिते युद्ध-लीला विशेषतो न विवृतेति तां विवरितुम् आह&mdash;ददर्शेत्य्-आदि । अभितो जयतीत्य् <strong>अभिजित्</strong> तं, अभिजिन्-नक्षत्राधिदैवतं वा । <strong>प्र</strong>कर्षेणोर्ध्वं <strong>नीयमानावनिर्</strong> येन । <strong>अग्र-दंष्ट्रया</strong> दंष्ट्राग्रेण <strong>स्व-रुचो</strong> हिरण्याक्ष-तेजांस्य् <strong>अरुण-श्रिया</strong> युक्तं यत् तेन <strong>अक्ष्णा</strong> नेत्रेण <strong>मुष्णन्तं</strong> तिरस्-कुर्वन्तम् । <strong>अहो</strong> चित्रं <strong>वन-गोचरो मृगो</strong> वारि-चरो वराहः ॥२॥</p>
<p>———————————————————————————————————————</p>
<p><strong>॥ ३.१८.३ ॥</strong></p>
<p><strong>आहैनम् एह्य् अज्ञ महीं विमुञ्च नो</strong></p>
<p><strong>रसौकसां विश्व-सृजेयम् अर्पिता ।</strong></p>
<p><strong>न स्वस्ति यास्यस्य् अनया ममेक्षतः</strong></p>
<p><strong>सुराधमासादित-सूकराकृते ॥</strong></p>
<p><strong>श्रीधर-स्वामी (भावार्थ-दीपिका) : एह्य्</strong> आगच्छ । <strong>रसौकसां</strong> पाताल-वासिनां <strong>नो</strong>ऽस्माकं सम्<strong>अर्पिता</strong>, अन्यथा पातालावतरणम् अस्या न घटत इति भावः । हिरण्याक्षेणाधिक्षेपार्थं प्रयुक्तापि भारती वस्तुतो भगवन्तं स्तौति । तथा हि&mdash;**वन-**गोचरो जले शयानः श्री-नारायणः स एव योगिभिर् मृग्यते, दुष्टान् वा हन्तुं मृगयत इति <strong>मृगः</strong> । <strong>अज्ञ</strong> नास्ति ज्ञो यस्मात् सर्व-ज्ञेत्य् अर्थः । <strong>सुरा अधमा</strong> यस्मात्, हे सुरोत्तम ! <strong>ममेक्षमाणस्यापि</strong> सतो माम् अनादृत्यापि त्वम् <strong>अनया</strong> सह वर्तमानो <strong>नो</strong>ऽस्मदीयं <strong>स्वस्ति</strong> समस्तं मङ्गलं राज्यं <strong>यास्यसि</strong> प्राप्स्यसि नात्र सन्देहः । तथाप्य् अस्मत्-कृपया <strong>विमुञ्च</strong> इत्य् अर्थः । <strong>आसादिता</strong> लीलया स्वीकृता <strong>सूकराकृतिर्</strong> येन ॥३॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> दैत्य-भावस्याभास-मात्रत्वम् एव व्यर्थेन तदीय-वाक्येन बोधयति&mdash;आहेति त्रिभिः । <strong>रसौकसाम्</strong> इति सम्प्रति तु विजिते स्वर्ग एवानयोर् वासः सम्पन्न इति गम्यते । रसाया अपि पृथ्वी-विवरत्वान् <strong>न स्वस्ति</strong> इत्य् अत्र अनचि च [पा। ८.४.४७] इति, वा शरि [पा। ८.३.३६] इति च स-कार-द्वय-सिद्धेर् व्याख्या-द्वयम् ॥३॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> <strong>एह्य्</strong> आगच्छ । <strong>रसौकसां</strong> पाताल-वासिनां <strong>नो</strong>ऽस्माकं <strong>समर्पिता</strong>, अन्यथा पातालावतरणम् अस्या न घटत इति भावः । हिरण्याक्षेणाधिक्षेपार्थं प्रयुक्तापि भारती वस्तुतो भगवन्तं स्तौति । तथा हि&mdash;<strong>वन</strong>-गोचरो जले शयानः श्री-नारायणः स एव योगिभिर् मृग्यते, दुष्टान् वा हन्तुं मृगयत इति <strong>मृगः</strong> । <strong>अज्ञ</strong> नास्ति ज्ञो यस्मात् सर्व-ज्ञेत्य् अर्थः । <strong>सुरा अधमा</strong> यस्मात्, हे सुरोत्तम ! <strong>ममेक्षमाणस्यापि</strong> सतो माम् अनादृत्यापि त्वम् <strong>अनया</strong> सह वर्तमानो <strong>नो</strong>ऽस्मदीयं <strong>स्वस्ति</strong> समस्तं मङ्गलं राज्यं <strong>यास्यसि</strong> प्राप्स्यसि <strong>न</strong> अत्र सन्देहः । तथाप्य् अस्मत्-कृपया <strong>विमुञ्च</strong> इत्य् अर्थः । <strong>आसादिता</strong> लीलया स्वीकृता <strong>सूकराकृतिर्</strong> येन ॥३॥</p>
<p>———————————————————————————————————————</p>
<p><strong>॥ ३.१८.४ ॥</strong></p>
<p><strong>त्वं नः सपत्नैर् अभवाय किं भृतो</strong></p>
<p><strong>यो मायया हन्त्य् असुरान् परोक्ष-जित् ।</strong></p>
<p><strong>त्वां योगमाया-बलम् अल्प-पौरुषं</strong></p>
<p><strong>संस्थाप्य मूढ प्रमृजे सुहृच्-छुचः ॥</strong></p>
<p><strong>श्रीधर-स्वामी (भावार्थ-दीपिका) :</strong> अभवाय नाशाय भृतः पुष्टः । वस्तुतस् तु मोक्षाय भृतो धृत आश्रित इत्य् अर्थः । यो भवान् परोक्षेण चौर्येण जयतीति तथा । वस्तुतस् तु दूरत एव स्थित्वा जयतीति । संस्थाप्य हत्वा । वस्तुतस् तु योग-माया-रूपम् अचिन्त्यं बलं यस्य । अल्पं पौरुषं यस्मात् । तं त्वां सम्यक् स्थापयित्वा । भक्त्या हृदि स्थिरी-कृत्येत्य् अर्थः । हे मूढ-प्र, मूढान् प्राति आप्याययतीति तथा । प्रा पूर्ताव् इति धातुः । सुहृदां शुचः संसार-दुःखानि मृजे नाशयामि । यतस् त्वं स्मर्तुर् बान्धवान् अपि मोचयसीति भावः ।</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> वास्तवार्थे मूढान् भक्ति-विवशान् प्रतीति तथा-विधः ॥४॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> सपत्नैर् देवैर् नोऽस्माकम् अभवाय नाशाय त्वं भूतः किं पालितः यो माययैव हन्ति, अतः परोक्षं जयति, न तु साक्षात् तं त्वां योगमायैव, न तु दैहिकं बलं यस्य तं संस्थाप्य हत्वा सुहृदां शुचः शोकाश्रूणि प्रमृजामि । पक्षे, अभवाय मोक्षाय भृतः धृतः आश्रित इत्य् अर्थः । किन्तु, मायया कृपया असुरान् अपि यो हन्ति स्वकर्तृक-हननेन तेषाम् अपि सद्-गतिं करोति । अत एव कृपाधिक्याद् एव परोक्षोऽपि सर्वेषां प्रत्यक्षीभूतोऽपि जयसि देवतान्तरेभ्योऽल्प-साधनेनैव प्रत्यक्षीभूतेभ्योऽपि बहुतर-साधनैर् अप्य् असाक्षाद्भूतस् त्वं तेभ्यः सर्वेभ्य उत्कर्षेण वर्तस इत्य् अर्थः । योगमाया-रूपम् अचिन्त्यं बलं यस्य तं, अल्प-पौरुषं पुरुषस्य महत्-स्रष्टुः कर्म पौरुषं विश्व-सृष्ट्यादि तद् अपि अल्पम् अननुरूपं यस्य तं त्वां सम्यक् स्थापयित्वा स्व-हृदय-मन्दिरे भक्त्या स्थिरीकृत्येत्य् अर्थः । हे मूढ-प्रमूढान् प्राति स्व-भक्ति-दानेनाप्ययतीति तथा, प्रा पूर्तौ, सुहृदः शुचः संसार-दुःखानि मृजे नाशयामि यतस् त्वं स्मर्तुर् बान्धवान् अपि मोचयसीति भावः ॥४॥</p>
<p>———————————————————————————————————————</p>
<p><strong>॥ ३.१८.५ ॥</strong></p>
<p><strong>त्वयि संस्थिते गदया शीर्ण-शीर्षण्य्</strong></p>
<p><strong>अस्मद्-भुज-च्युतया ये च तुभ्यम् ।</strong></p>
<p><strong>बलिं हरन्त्य् ऋषयो ये च देवाः</strong></p>
<p><strong>स्वयं सर्वे न भविष्यन्त्य् अमूलाः ॥</strong></p>
<p><strong>श्रीधर-स्वामी (भावार्थ-दीपिका) :</strong> अस्मद् भुज-च्युतयापि गदया अशीर्णं शीर्षं यस्य तथा-भूते त्वयि सुखं स्थिते सति ये तुभ्यम् अधुना बलिं हरन्ति नवीना भक्ताः, ये च पूर्वे भक्ता ऋषयो देवाश् च, ते सर्वे स्वयम् एवोद्यमं विनैवामूला न भविष्यन्ति, किन्तु दृढ-मूल एव भविष्यन्तीत्य् अर्थः ॥५॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> संस्थिते मृते सति न भविष्यन्ति, पक्षे अस्मद्-भुज-चातुर्यापि गदया अशीर्णं शीर्षं यस्य तस्मिन् संस्थिते सति ये तुभ्यम् अधुना बलिं हरन्ति, नवीना भक्ता ये च पूर्वे भक्ता ऋषयो देवाश् च ते सर्वे स्वयम् एव उद्यमं विनैव अमूला न भविष्यन्ति किन्तु दृढ-मूला एव भविष्यन्तीत्य् अर्थः ॥५॥</p>
<p>———————————————————————————————————————</p>
<p><strong>॥ ३.१८.६ ॥</strong></p>
<p><strong>स तुद्यमानोऽरि-दुरुक्त-तोमरैर्</strong></p>
<p><strong>दंष्ट्राग्र-गां गाम् उपलक्ष्य भीताम् ।</strong></p>
<p><strong>तोदं मृषन् निरगाद् अम्बु-मध्याद्</strong></p>
<p><strong>ग्राहाहतः स-करेणुर् यथेभः ॥</strong></p>
<p><strong>श्रीधर-स्वामी (भावार्थ-दीपिका) :</strong> स हरिर् अरेर् दुरुक्तान्य् एव तोमराः शस्त्र-विशेषास् तैस् तुद्यमानो व्यथ्यमानो दंष्ट्राग्र-<strong>गता</strong>ं पृथ्वीं भीताम् आलक्ष्य तोदं दुरुक्त-व्यथां मृषन् सहमान एव निर्गतः । करेणुर् हस्तिनी । वस्तुतस् त्व् अरि-दुरुक्त-तोमरैर् निमित्त-भूतैस् तुद्यमानः । यथाश्रुतार्थ-ग्राहिणां ब्रह्मादीनां व्यथां दृष्ट्वा अनुकम्पया पीड्यमान इत्य् अर्थः । तोदं मृषन्न् इत्य् अस्याप्य् अयम् एवार्थः ॥६॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> स तुद्यमानेति । अत्र वास्तवार्थेन तयोर् निगूढ-भक्त-भावत्वं स्पष्टम् एवाङ्गीकृतम् ॥६॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> स हरिर् अरेर् असुरस्य दुरुक्ति-तोमरैस् तुद्यमानः । पक्षे, अरि-दुरुक्तितोऽमरैर् एव निमित्त-भूतैस् तुद्यमानः यथा-श्रुतार्थ-ग्राहिणां ब्रह्मादीनां व्यथां दृष्ट्वा अनुकम्पया पीड्यमान इत्य् अर्थः । तोदं पाक्षिक-दुरुक्त-व्यथां मृषन् । पाक्षिक-सूक्त-सुख-प्राप्त्या सहमान इत्य् अर्थः । अत एव ग्राहेण आहतः अहतश् च करेणुर् हस्तिनी ॥६॥</p>
<p>———————————————————————————————————————</p>
<p><strong>॥ ३.१८.७ ॥</strong></p>
<p><strong>तं निःसरन्तं सलिलाद् अनुद्रुतो</strong></p>
<p><strong>हिरण्य-केशो द्विरदं यथा झषः ।</strong></p>
<p><strong>कराल-दंष्ट्रोऽशनि-निस्वनोऽब्रवीद्</strong></p>
<p><strong>गत-ह्रियां किं त्व् असतां विगर्हितम् ॥</strong></p>
<p><strong>श्रीधर-स्वामी (भावार्थ-दीपिका) :</strong> सलिलान् निर्गच्छन्तम् अनुगतः सन् । हिरण्य-वत् कपिशाः केशा यस्य दैत्यस्य । झषो मकरः । करालास् तुङ्गा दंष्ट्रा यस्य । अशनि-वन्-निःस्वनो यस्य । निर्लज्जानाम् असतां किं विगर्हितम् अस्ति । निन्दा-भयाभावात् पलायनम् अपि न निन्दितम् इत्य् अर्थः । यद् वा, लोकोपकाराय भुवम् उद्धरतोऽनुद्रवणम् अनुचितं मन्वानो दैतय् आत्मानम् एवाधिक्षिपति । गत-ह्रियां स्वार्थैक-पराणाम् असताम् अस्माकं किं विगर्हित-गणनास्ति, अपि तु नास्त्य् एव । धिग् अस्मान् इत्य् अब्रवीद् इत्य् अर्थः ॥७॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> तम् इति । अत्र वस्तुतः कैमुतिकेनैव<sup id="fnref:1"><a href="#fn:1" class="footnote-ref" role="doc-noteref">1</a></sup> श्री-वराह-देवस्य हिरण्याक्षस्य च तज्-ज्ञानाद् उभयस्यापि वास्तवार्थस्य स्तुताव् एव पर्यवसानं गम्यते ॥७॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> तं भगवन्तम् अनुद्रुतोऽनुधावन्, गत-ह्रियां निर्लज्जानाम् असताम् अवीराणां किं विगर्हितम्, अपि तु नैव निन्दा । प्रतियोद्धारं दृष्ट्वा पलायनं नायुक्तम् इत्य् अर्थः ।</p>
<p>पक्षे, गता प्राप्ता ह्रीर् यैस् तेषां कृपालूनां विगर्हितं, अपि तु कृपालुत्वाद् दंष्ट्राश्रित-भू-रक्षणार्थं किञ्चित् पलायनम् अपि न निन्दितम् इत्य् अर्थः । यद् वा, लोकोपकाराय भुवम् उद्धरतो भगवतोऽनुद्रवणम् अनुचितं मन्वानो दैत्य आत्मानम् एवाधिक्षिपति गत-ह्रियां स्वार्थैक-पराणाम् असताम् अस्माकं किं विगर्हित-गणनास्ति, अपि तु नास्त्य् एव धिग् अस्मान् इत्य् अब्रवीद् इत्य् अर्थः ॥७॥</p>
<p>———————————————————————————————————————</p>
<p><strong>॥ ३.१८.८ ॥</strong></p>
<p><strong>स गाम् उदस्तात् सलिलस्य गोचरे</strong></p>
<p><strong>विन्यस्य तस्याम् अदधात् स्व-सत्त्वम् ।</strong></p>
<p><strong>अभिष्टुतो विश्व-सृजा प्रसूनैर्</strong></p>
<p><strong>आपूर्यमाणो विबुधैः पश्यतोऽरेः ॥</strong></p>
<p><strong>श्रीधर-स्वामी (भावार्थ-दीपिका) :</strong> स भगवान् विश्व-सृजाभिष्टुतो विबुधैश् च प्रसूनैर् आपूर्यमाणः । पाठान्तरे विश्व-सृजां प्रसूनैर् विबुधैर् अभिष्टुत इति । सलिलस्योदस्ताद् उपरि व्यवहार-गोचरे देशे गां पृथ्वीं विन्यस्य तस्यां स्व-सत्त्वम् आधार-शक्तिं निहितवान् । अरेस् तस्य पश्यत एव ॥८॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> पृथ्वीयं बिभेतीत्य् एतत्-सहितस्य ममासुरेण सह युद्धं न साध्व् इति स भगवान् गां पृथ्वीं सलिलस्योदस्ताद् उपरि गोचरे स्व-नयन-गोचरे देशे विन्यस्य निधाय तस्यां गवि स्व-सत्त्वं स्व-शक्तिं न्यधात्, यथा जले सा न मज्जेद् इत्य् अर्थः । विश्व-सृजाम् इति पाठे प्रजापतिभिर् विबुधैश् च प्रसूनैर् वृष्यमाणैर् आपूर्यमाणः । पश्यतः पश्यन्तम् अरिम् अनादृत्य ॥८॥</p>
<p>———————————————————————————————————————</p>
<p><strong>॥ ३.१८.९ ॥</strong></p>
<p><strong>परानुषक्तं तपनीयोपकल्पं</strong></p>
<p><strong>महा-गदं काञ्चन-चित्र-दंशम् ।</strong></p>
<p><strong>मर्माण्य् अभीक्ष्णं प्रतुदन्तं दुरुक्तैः</strong></p>
<p><strong>प्रचण्ड-मन्युः प्रहसंस् तं बभाषे ॥</strong></p>
<p><strong>श्रीधर-स्वामी (भावार्थ-दीपिका) : परा</strong> पराक् पृष्ठतोऽ<strong>नुषक्तं</strong> लग्नम् । <strong>तपनीयोपकल्पं</strong> सुवर्णाभरणम् । <strong>काञ्चन</strong>-मयश् <strong>चित्रो दंशः</strong> कवचं यस्य, तं दैत्यम् । <strong>प्रचण्ड-मन्युत्वम्</strong> अधिक्षेपादिकं चानुकरण-मात्रं, दैत्य-वाक्य-भीतानां देवानां भय-निवृत्तये । वस्तुतस् तेन तथानुक्तत्वेन कोपादि-हेत्व्-अभावात् ॥९॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> परानुषक्तेति । अत्रापि तद्वत् । अग्रिमाध्याये कराला [भा।पु। ३.१९.८] इत्य् आदाव् अपि । तथापि सप्तम-स्कन्धे यच् छ्री-युधिष्ठिरेण तद्-दुरुक्ति-निन्दनं श्री-नारदेन च भगवतस् तद्-अस्पृश्यतया सिद्धान्तितं, तद् औपाधिकानुकरण-मात्रम् अवलम्ब्येति ज्ञेयम् ॥९॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> <strong>परा</strong> पृष्ठतो <strong>अनुषक्तं</strong> लग्नं <strong>तपनीयोपकल्पं</strong> स्वर्णालङ्कारं <strong>दंशं</strong> कवचं <strong>दुरुक्तैस्</strong> तद्-अन्तं न तु सूक्तैर् इति भावः । अत एव दुरुक्त-श्रवणेन <strong>प्रचण्ड-मन्युः</strong>, सूक्त-श्रवणस्य प्रतिवचनम् अवश्यम् अपेक्षत इत्य् अतो भगवद्-वाक्येऽपि द्वितीयोऽर्थो व्याख्यायते ॥९॥</p>
<p>———————————————————————————————————————</p>
<p><strong>॥ ३.१८.१० ॥</strong></p>
<p><strong>श्री-भगवान् उवाच&mdash;</strong></p>
<p><strong>सत्यं वयं भो वन-गोचरा मृगा</strong></p>
<p><strong>युष्मद्-विधान् मृगये ग्राम-सिंहान् ।</strong></p>
<p><strong>न मृत्यु-पाशैः प्रतिमुक्तस्य वीरा</strong></p>
<p><strong>विकत्थनं तव गृह्णन्त्य् अभद्र ॥</strong></p>
<p><strong>श्रीधर-स्वामी (भावार्थ-दीपिका) :</strong> ग्राम-सिंहान् शुनः । प्रतिमुक्तस्य बद्धस्य । विकत्थनं श्लोघाम् ॥१०॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> सत्यम् इत्य्-आदि श्री-भगवद्-वाक्यानि च केवलोपाधि-दृष्ट्या तानि चोपहास-पराण्य् अपि वास्तवार्थम् अपि वहन्ति । तत्र वन-गोचरत्वम् एकान्त-वासत्वं ज्ञेयम् । तथापि कृपया युष्मद्-विधान् ग्राम्य-विषयासक्त-श्रेष्ठान् मृगये मृगयामहे मोचयितुम् अन्वेषयामः । नन्व् अविनीतान् अस्मान् कथं कृपयसि ? तथाह&mdash;न मृत्यु-पाशैर् इति ॥१०॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> ग्राम-सिंहान् शुनः । वीरा अस्मद्-विधाः प्रतिमुक्तस्य बद्धस्य, पक्षे वन-गोचराः वन-स्थैस् त्यक्त-विषय-भोऐर् भक्तैर् एव दृश्यास् तद् अपि कृपयैव ग्राम-सिंहान् ग्राम-स्था विषयासक्तास् तन्-मुखान् अपि मृगये स्व-पदं दातुम् अन्वेषयामि ।</p>
<p>नन्व् आत्म-श्लाघिनो दुर्विनीतान् कथं कृपयसीति तत्राह&mdash;वीराः अस्मद्-विधा दया-वीरास् तव विकत्थनं दोषं न गृह्णन्ति । अत एव तव कथं-भूतस्य मृत्यु-पाशैः प्रतिमुक्तस्य अतिशयेन त्यक्तस्य असमद्-अनुकम्पित-जने मृत्योर् अनधिकारात् । हे अभद्र ! न विद्यते भद्रं यस्मात् ॥१०॥</p>
<p>———————————————————————————————————————</p>
<p><strong>॥ ३.१८.११ ॥</strong></p>
<p><strong>एते वयं न्यास-हरा रसौकसां</strong></p>
<p><strong>गत-ह्रियो गदया द्रावितास् ते ।</strong></p>
<p><strong>तिष्ठामहेऽथापि कथञ्चिद् आजौ</strong></p>
<p><strong>स्थेयं क्व यामो बलिनोत्पाद्य वैरम् ॥</strong></p>
<p><strong>श्रीधर-स्वामी (भावार्थ-दीपिका) :</strong> न्यास-हरा निक्षेप-हराः । द्राविताः पलायनं कारिताः । अथाप्य् असमर्था अपि तिष्ठामः । तत् किम् ? यतः स्थेयं स्थातव्यम् एवास्माभिः । तत् किम् ? इत्य् अत आह&mdash;क्व यामः ? गन्तव्य-देशाभावात् ॥११॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> काकूक्त्या उपहसति&mdash;न्यास-हरा न्यस्त-वस्तु-हरा द्राविताः पलायनं कारिताः, अथाप्य् असमर्था अपि । ननु किम् अनेन क्लेशेन यथेष्टं पलायध्वं, तत्राह&mdash;स्थेयम् एव यतः क्वेत्य् आदि ।</p>
<p>पक्षे, रसौकसाम् असुराणाम् अपि न्यास-हरा भक्त्या समर्पित-पूजोपहार-ग्राहिणः गत-ह्रियः भक्त-वात्सल्याद् एव हेतोर् न लज्जामहे इत्य् अर्थः । यतो गदया तव स्तुति-वाच्य द्राविता द्रुत-चित्तीकृता, गदेर् भिदादित्वाद् अङ् । अथापि तद् अपि त्वया सह आजौ युद्धेऽपि तिष्ठामहे&mdash;स्व-बलोद्रेकं प्रकाशयाम इत्य् अर्थः । प्रकाशने आत्मने-पदम् ।</p>
<p>ननु हे प्रभवो वैकुण्ठं गत्वा सुखेन विराजध्वं, किं युद्ध-क्लेशेन ? तत्राह&mdash;स्थेयम् इति सनकादि-द्वारा अभिशापेन वैरम् उत्पाद्य युद्ध-सुखार्थं बलिना त्वया सहाजौ स्थेयम् एव क्व यामः ॥११॥</p>
<p>———————————————————————————————————————</p>
<p><strong>॥ ३.१८.१२ ॥</strong></p>
<p><strong>त्वं पद्-रथानां किल यूथपाधिपो</strong></p>
<p><strong>घटस्व नोऽस्वस्तय आश्व् अनूहः ।</strong></p>
<p><strong>संस्थाप्य चास्मान् प्रमृजाश्रु स्वकानां</strong></p>
<p><strong>यः स्वां प्रतिज्ञां नातिपिपर्त्य् असभ्यः ॥</strong></p>
<p><strong>श्रीधर-स्वामी (भावार्थ-दीपिका) :</strong> पद्-रथानां पदातीनां ये यूथ-पास् तेषाम् अधिपः । मुख्य इत्य् अर्थः । अस्वस्तये पराभवार्थम् आशु घटस्व यतस्व । अनूहो निर्वितर्कः । यो नातिपिपर्ति न पूरयति पालयति वा असाव् असभ्यः सभायाम् अनर्हः ॥१२॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> पद्-रथानां पदातीनां ये यूथ-पास् तेषाम् अधिपः अस्वस्तये पराभवार्थम् आशु घटस्व यतस्व । अनूहो निर्वितर्कः । यो नातिपिपर्ति न पूरयति असाव् असभ्यः सभायाम् अनर्हः ।</p>
<p>पक्षे, त्वयैव प्रेम्णा मद्-युद्ध-सुखोत्पादनार्थं प्रतिज्ञाय असुर-भावोऽङ्गीकृतः । अतो यः स्वाम् इत्य्-आदि । अत एव त्वम् इत्य्-आदि नोऽस्मान् सुखयितुं घटस्व । क्रियार्थोपपदस्येत्य्-आदिना चतुर्थी । असूनाम् अस्वस्तये स्व-प्राण-त्यागार्थं किं कृत्वा संस्थाप्य हृदये सम्यक् स्थिरीकृत्य स्वीयानां कानाम् आनन्दानां सम्बन्धि अश्रु प्रमृज ॥१२॥</p>
<p>———————————————————————————————————————</p>
<p><strong>॥ ३.१८.१३ ॥</strong></p>
<p><strong>मैत्रेय उवाच&mdash;</strong></p>
<p><strong>सोऽधिक्षिप्तो भगवता प्रलब्धश् च रुषा भृशम् ।</strong><br>
आजहारोल्बणं क्रोधं क्रीड्यमानोऽहि-राड् इव ॥**</p>
<p><strong>श्रीधर-स्वामी (भावार्थ-दीपिका) :</strong> सोऽधिक्षिप्तः सत्यं वयम् इति श्लोकेन । रुषा प्रलब्ध उपहसितश् च एते वयम् इति द्वाभ्याम् । क्रीडां कार्यमाणोऽहि-राट् महा-सर्प इव ॥१३॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> सोऽधिक्षिप्तः सत्यं वयम् इति श्लोकेन रुषा प्रलब्ध उपहसितः । एते वयम् इति द्वाभ्याम् । क्रीडां कार्यमाणोऽहि-राट् महा-सर्प इव । पक्षे, अधिक्षिप्तः अधिकारात् पार्षदत्व-लक्षणात् क्षिप्तः । अत एव रुषा कर्त्र्या प्रकर्षेण लब्धश् च । भगवद्-इच्छा-प्रयुक्त-ब्रह्म-शाप-वशात् शुद्ध-सत्त्व-मयोऽपि तमो-मयोऽभूद् इत्य् अर्थः । तदा तु युद्ध-काले आसम्यक्-प्रकारेणैव उल्बणम् अत्युद्रिक्तं क्रोधं जहार जग्राह ॥१३॥</p>
<p>———————————————————————————————————————</p>
<p><strong>॥ ३.१८.१४ ॥</strong></p>
<p><strong>सृजन्न् अमर्षितः श्वासान् मन्यु-प्रचलितेन्द्रियः ।</strong><br>
आसाद्य तरसा दैत्यो गदया न्यहनद् धरिम् ॥**</p>
<p><strong>श्रीधर-स्वामी (भावार्थ-दीपिका) :</strong> मन्युना प्रचलितानि क्षुभितानीन्द्रियाणि यस्य ॥१४॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः), विश्वनाथ-चक्रवर्ती (सारार्थ-दर्शिणी) :</strong> <em>न व्याख्यातम्।</em></p>
<p>———————————————————————————————————————</p>
<p><strong>॥ ३.१८.१५ ॥</strong></p>
<p><strong>भगवांस् तु गदा-वेगं विसृष्टं रिपुणोरसि ।</strong><br>
अवञ्चयत् तिरश्चीनो योगारूढ इवान्तकम् ॥**</p>
<p><strong>श्रीधर-स्वामी (भावार्थ-दीपिका), विश्वनाथ-चक्रवर्ती (सारार्थ-दर्शिणी) :</strong> अन्तकं मृत्युम् ॥१५॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<p>———————————————————————————————————————</p>
<p><strong>॥ ३.१८.१६ ॥</strong></p>
<p><strong>पुनर् गदां स्वाम् आदाय भ्रामयन्तम् अभीक्ष्णशः ।</strong><br>
अभ्यधावद् धरिः क्रुद्धः संरम्भाद् दष्ट-दच्छदम् ॥**</p>
<p><em>न कतमेनापि व्याख्यातम्।</em></p>
<p>———————————————————————————————————————</p>
<p><strong>॥ ३.१८.१७ ॥</strong></p>
<p><strong>ततश् च गदयारातिं दक्षिणस्यां भ्रुवि प्रभुः ।</strong><br>
आजघ्ने स तु तां सौम्य गदया कोविदोऽहनत् ॥**</p>
<p><strong>श्रीधर-स्वामी (भावार्थ-दीपिका) :</strong> सौम्य विदुर । तां गदाम् अप्राप्ताम् एवाहनत् ॥१७॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> सोऽसुरस् तु तां भगवद्-गदाम् अप्राप्ताम् एवाहनत् ॥१७॥</p>
<p>———————————————————————————————————————</p>
<p><strong>॥ ३.१८.१८ ॥</strong></p>
<p><strong>एवं गदाभ्यां गुर्वीभ्यां हर्यक्षो हरिर् एव च ।</strong><br>
जिगीषया सुसंरब्धाव् अन्योन्यम् अभिजघ्नतुः ॥**</p>
<p><strong>श्रीधर-स्वामी (भावार्थ-दीपिका), विश्वनाथ-चक्रवर्ती (सारार्थ-दर्शिणी) :</strong> हर्यक्षो हिरण्याक्षः ॥१८॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<p>———————————————————————————————————————</p>
<p><strong>॥ ३.१८.१९ ॥</strong></p>
<p><strong>तयोः स्पृधोस् तिग्म-गदाहताङ्गयोः</strong></p>
<p><strong>क्षतास्रव-घ्राण-विवृद्ध-मन्य्वोः ।</strong></p>
<p><strong>विचित्र-मार्गांश् चरतोर् जिगीषया</strong></p>
<p><strong>व्यभाद् इलायाम् इव शुष्मिणोर् मृधः ॥</strong></p>
<p><strong>मध्वाचार्यः (भागवत-तात्पर्यम्) :</strong> अक्षतः क्षतवद् विष्णुर् असमः समवत् तथा ।</p>
<blockquote>
<p>अजितो जितवच् चैव ज्ञोऽज्ञवच् च प्रकाशयेत् । &gt;
सर्व-रूपेष्व् अनन्तोऽपि ब्रह्माद्याश् चैव तन्-मते । &gt;
अनुसारितया ब्रूयुः कुर्युश् च स न दुःख-भाक् ॥ इति ब्रह्माण्डे &gt; ॥१९॥</p></blockquote>
<p>———————————————————————————————————————</p>
<p><strong>श्रीधर-स्वामी (भावार्थ-दीपिका) :</strong> स्पृधोः स्पर्धमानयोः । तिग्माभ्यां गदाभ्याम् आहतान्य् अङ्गानि, तयोः क्षताद् आस्रवतीति क्षतास्रवं रुधिरं, तस्य घ्राणम् अवघ्राणं, तेन विवृद्धो मन्युर् ययोः । विचित्रान् मार्गान् गदा-युद्ध-भ्रमण-भेदान् । इला गौः, तस्यां निमित्त-भूतायां शुष्मिणोः मत्तयोर् वृषभयोः । प्रस्तुतेऽपि इला पृथ्वी, तद्-अर्थम् । वृषभौ हि खलु बहूनि दिनानि सङ्ग्रथितोत्तुङ्ग-शृङ्ग-संहर्ष-विदीर्णाङ्ग-गलद्-रुधिरौ परस्परोपमर्द-व्यग्रोग्र-संरम्भौ चमत्कारित-गज-यूथपौ युध्यमानौ तिष्ठत इति प्रसिद्धम् ॥१९॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> स्पृधोः स्पर्धमानयोः क्षतास्रवं रुधिरं, तस्य घ्राणेन विवृद्धो मन्युर् ययोः । इलायां वासितायां गवि विषये शुष्मिणोर् मत्तयोर् वृषभयोर् इव इलायां भुवि शुष्मिणोर् हरि-हर्यक्षयोर् मृधो व्यभात् अशोभत । भू-गो-वाचस् त्व् इडा इला इत्य् अमरः॥१९॥</p>
<p>———————————————————————————————————————</p>
<p><strong>॥ ३.१८.२० ॥</strong></p>
<p><strong>दैत्यस्य यज्ञावयवस्य माया-</strong></p>
<p><strong>गृहीत-वाराह-तनोर् महात्मनः ।</strong></p>
<p><strong>कौरव्य मह्यां द्विषतोर् विमर्दनं</strong></p>
<p><strong>दिदृक्षुर् आगाद् ऋषिभिर् वृतः स्वराट् ॥</strong></p>
<p><strong>श्रीधर-स्वामी (भावार्थ-दीपिका) :</strong> यज्ञा एवावयवा यस्य च । मह्यां मही-निमित्तं द्विषतोः एवं विधं विमर्दनं युद्धं दिदृक्षुः स्वराट् ब्रह्मा तत्रागात् ॥२०॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> दैत्यस्येति । मायया कृपया गृहीतत्वं प्रपञ्चं प्रत्यानीतत्वम् ॥२०॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> मायया शक्त्या गृहीता स्व-स्वामित्वेनाङ्गीकृता वाराही तनुर् यस्य तस्य माया-भर्तुर् वराहस्येत्य् अर्थः । मायया कृपया गृहीतत्वं प्रपञ्चं प्रत्यानीतत्वम् इति सन्दर्भः । स्वराट् ब्रह्मा ॥२०॥</p>
<p>———————————————————————————————————————</p>
<p><strong>॥ ३.१८.२१ ॥</strong></p>
<p><strong>आसन्न-शौण्डीरम् अपेत-साध्वसं</strong></p>
<p><strong>कृत-प्रतीकारम् अहार्य-विक्रमम् ।</strong></p>
<p><strong>विलक्ष्य दैत्यं भगवान् सहस्र-णीर्</strong></p>
<p><strong>जगाद नारायणम् आदि-सूकरम् ॥</strong></p>
<p><strong>मध्वाचार्यः (भागवत-तात्पर्यम्) :</strong> अनेक-कल्प-जन-नेतृत्वात् सहस्रणीः ॥२१॥</p>
<p>———————————————————————————————————————</p>
<p><strong>श्रीधर-स्वामी (भावार्थ-दीपिका) :</strong> आगत्य च नारायणम् आह&mdash;किं कृत्वा । दैत्यं विलक्ष्य । कथं भूतम् । आसन्नं प्राप्तं शौण्डीरं शौर्यं मदो वा येन । अपेतं साध्वसं यस्मात् । कृतः प्रतीकारो येन । अहार्योऽप्रतिकार्यो विक्रमो यस्य । सहस्रणीः सहस्राणाम् ऋषि-सहस्राणां नेता ॥२१॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> एष इति युग्मकम् ।</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> आसन्नं प्राप्तं शौण्डीरं शौर्यं मदो वा येन तम् । ऋषि-सहस्राणां नेता सहस्रणीः ब्रह्मा ॥२१॥</p>
<p>———————————————————————————————————————</p>
<p><strong>॥ ३.१८.२२-२३ ॥</strong></p>
<p><strong>ब्रह्मोवाच&mdash;</strong></p>
<p><strong>एष ते देव देवानाम् अङ्घ्रि-मूलम् उपेयुषाम् ।</strong><br>
विप्राणां सौरभेयीणां भूतानाम् अप्य् अनागसाम् ॥**</p>
<p><strong>आगस्-कृद् भय-कृद् दुष्कृद् अस्मद्-राद्ध-वरोऽसुरः ।</strong><br>
अन्वेषन्न् अप्रतिरथो लोकान् अटति कण्टकः ॥**</p>
<p><strong>श्रीधर-स्वामी (भावार्थ-दीपिका) :</strong> हे देव ! तेऽङ्घ्रि-मूलं प्राप्तानां देवादीनाम् । एषोऽसुरः ॥२२॥ आगस्-कृद् वृथैवापराधारोपकः । तत् परिहाराय प्रवृत्तौ भय-कृत् । भीतं ज्ञात्वा दुष्कृद् अर्थ-प्राणादि-हर्ता । अस्मत्तो राद्धो लब्धो वरो येन । अन्वेषन् प्रतिरथम् अवलोकयन् । अप्रतिरथः प्रतिपक्ष-शून्यः ॥२३॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> हे देव ! आगस्कृत् वृथैवापराधारोपकः तत्-परिहाराय प्रवृत्तौ भय-कृत् भीतान् ज्ञात्वा दुष्कृत् अर्थ-प्राणादि-हर्ता ॥२३॥</p>
<p>———————————————————————————————————————</p>
<p><strong>॥ ३.१८.२४ ॥</strong></p>
<p><strong>मैनं मायाविनं दृप्तं निरङ्कुशम् असत्तमम् ।</strong><br>
आक्रीड बालवद् देव यथाशीविषम् उत्थितम् ॥**</p>
<p><strong>श्रीधर-स्वामी (भावार्थ-दीपिका) : यद्</strong> यस्माद् एवं-भूतोऽयं तस्माद् एनं माक्रीड माक्रीडय । हे देव ! यथोत्थितं क्षुभितम् आशी-विषं सर्पं वालः पुच्छा-कर्षणादिना क्रीडयति, तद्वत् ॥२४॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> मैनम् इत्य्-आदि श्री-ब्रह्मणो वाक्यम् । तादृश-भगवद्-युद्ध-लीलावेश-मयेन प्रेम-विशेषेणैश्वर्य-ज्ञण-सङ्कोचात् । टीकायां <strong>यद्</strong> यस्मात् इति व्याख्यानाद् यदाशी-विषम् इत्य् एव पाठः । सर्वत्र चैष एव अतो यथेत्य् अध्याहार्यैव व्याख्यातम् ॥२४॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> एनं मा आक्रीडय, बालवत् अज्ञ इव स्वयं तु विज्ञ-चूडामणिर् एवासीति भावः । यद् यथा आशी-विषं सर्पम् उत्थितं गरुड इति शेषः । अथवा <strong>यद्</strong> यस्माद् आशी-विषम् उत्थितम् एनं मन्य इति शेषः ॥२४॥</p>
<p>———————————————————————————————————————</p>
<p><strong>॥ ३.१८.२५ ॥</strong></p>
<p><strong>न यावद् एष वर्धेत स्वां वेलां प्राप्य दारुणः ।</strong><br>
स्वां देव मायाम् आस्थाय तावज् जह्य् अघम् अच्युत ॥**</p>
<p><strong>श्रीधर-स्वामी (भावार्थ-दीपिका) :</strong> स्वाम् आसुरीम् । हे देव ! स्वां मायाम् । अघं पाप-रूपम् ॥२५॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> मायां शक्तिम् आस्थाय प्रकटीकृत्य ॥२५॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> स्वां वेलाम् आसुरीम् । हे देव ! स्वां मायां तेनासुर-वेलायां विवृद्ध-बलम् एनं त्वं परमेश्वरोऽपि हन्तुं नैव प्रभविष्यतीत्य् ऐश्वर्य-ज्ञानवतोऽपि ब्रह्मणः प्रेम्नैवानिष्टाशङ्कित्वं ज्ञेयम् । यथैश्वर्य-ज्ञान-पूर्णयोर् अपि वसुदेव-देवक्योः समुद्विजे भवद्-धेतोः कंसाद् अहम् अधीर-धीः [भा।पु। १०.३.२९] इत्य्-आदि-वाक्यम् ॥२५॥</p>
<p>———————————————————————————————————————</p>
<p><strong>॥ ३.१८.२६ ॥</strong></p>
<p><strong>एषा घोरतमा सन्ध्या लोक-च्छम्बट्</strong><sup id="fnref:2"><a href="#fn:2" class="footnote-ref" role="doc-noteref">2</a></sup><strong>-करी प्रभो ।</strong></p>
<p><strong>उपसर्पति सर्वात्मन् सुराणां जयम् आवह ॥</strong></p>
<p><strong>मध्वाचार्यः (भागवत-तात्पर्यम्) :</strong> आदरं सुमुखं विन्द्यां छम्बट्-कारस् तु भक्षणम् इत्य् अभिधानम् ॥२६॥</p>
<p>———————————————————————————————————————</p>
<p><strong>श्रीधर-स्वामी (भावार्थ-दीपिका) :</strong> वेलाम् एवाह&mdash;एषेति । लोकानां छम्बट्-करी विनाश-करी । छम्बड् इत्य् अव्ययं विनाशे वर्तते ॥२६॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> एषेति भयेन निकटत्व-स्फूर्तेः ॥२६॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> छद्मट्-करी छद्मड् इत्य् अव्ययं विनाश-वाचकम् ॥२६॥</p>
<p>———————————————————————————————————————</p>
<p><strong>॥ ३.१८.२७ ॥</strong></p>
<p><strong>अधुनैषोऽभिजिन् नाम योगो मौहूर्तिको ह्य् अगात् ।</strong><br>
शिवाय नस् त्वं सुहृदाम् आशु निस्तर दुस्तरम् ॥**</p>
<p><strong>मध्वाचार्यः (भागवत-तात्पर्यम्) :</strong></p>
<p>मध्याह्नस् त्व् अभिजित्-प्रोक्त आषढोत्तर एव च ।</p>
<blockquote>
<p>श्रवणस्यापि पूर्वार्धो विषुवं चाभिजित् स्मृता ॥ इति च ॥२७॥</p></blockquote>
<p>———————————————————————————————————————</p>
<p><strong>श्रीधर-स्वामी (भावार्थ-दीपिका) :</strong> अभिजिन् मध्याह्नः । स एव मौहूर्तिको योगः सन् । मुहूर्तः शुभ-दः कालः अगाद् गत-प्रायः । अतो यावन् मुहूर्त-शेषोऽस्ति तावद् एव सु-दुस्तरम् एनं निस्तर जहि ॥२७॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> मुहूर्ते भवो मौहूर्तिको योगः काल-विशेषः ॥२७॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> अभिजित् मध्याह्नः मौहूर्तिकः, मुहूर्त एव भवः । अगात् गत-प्रायः । अतो यावद् अस्यावशिष्टोऽस्ति तावद् आशु दुस्तरम् एनं निस्तर जहीत्य् अर्थः ॥२७॥</p>
<p>———————————————————————————————————————</p>
<p><strong>॥ ३.१८.२८ ॥</strong></p>
<p><strong>दिष्ट्या त्वां विहितं मृत्युम् अयम् आसादितः स्वयम् ।</strong><br>
विक्रम्यैनं मृधे हत्वा लोकान् आधेहि शर्मणि ॥**</p>
<p><strong>श्रीधर-स्वामी (भावार्थ-दीपिका) :</strong> त्वां मृत्युं त्वयैव शापानुग्रह-काले विहितं निर्मितम् । आसादितः प्राप्तः । शर्मणि सुखे आघेहि स्थापय ॥२८॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> त्वा त्वां विहितंत्वयैव शापानुग्रह-समये निर्मितम् इत्य् अर्थः ॥२८॥</p>
<p>———————————————————————————————————————</p>
<p>इति सारार्थ-दर्शिन्यां हर्षिण्यां भक्त-चेतसाम् ।</p>
<p>तृतीयेऽष्टादशोऽध्यायः सङ्गतः सङ्गतः सताम् ॥*॥</p>
<p>———————————————————————————————————————</p>
<blockquote>
<p>इति श्रीमद्-भागवते महा-पुराणे ब्रह्म-सूत्र-भाष्ये पारमहंस्यं &gt; संहितायां वैयासिक्यां तृतीय-स्कन्धे विदुर-मैत्रेय-संवादे &gt;
हिरण्याक्ष-वधो नामाष्टादशोऽध्यायः ।</p></blockquote>
<p>॥ ३.१८ ॥</p>
<div class="footnotes" role="doc-endnotes">
<hr>
<ol>
<li id="fn:1">
<p>कौतुकेनैव इति ङ।&#160;<a href="#fnref:1" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:2">
<p>छद्मट् इति केचित्।&#160;<a href="#fnref:2" class="footnote-backref" role="doc-backlink">&#x21a9;&#xfe0e;</a></p>
</li>
</ol>
</div>

  </div>
</article>


        

        



    <aside class="card border noPrint" id="section-tree-item-bhAgavatam_gauDIya-prastutiH_03_18_yuddham_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/purANam_vaiShNavam/bhAgavatam/gauDIya-prastutiH/03/18_yuddham/">१८ युद्धम् </a>
            <a data-toggle="collapse" href="#section-tree-item-body-bhAgavatam_gauDIya-prastutiH_03_18_yuddham_md" role="button" aria-expanded="false" aria-controls="section-tree-item-body-bhAgavatam_gauDIya-prastutiH_03_18_yuddham_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-bhAgavatam_gauDIya-prastutiH_03_18_yuddham_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: १८ युद्धम्</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/purANam_vaiShNavam/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/purANam_vaiShNavam/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/purANam_vaiShNavam/actions/workflows/build.yml"><img src="https://github.com/vishvAsa/purANam_vaiShNavam/actions/workflows/build.yml/badge.svg"> Built </a> on 2025 Aug 25 05:46:07 UTC. (<a href="http://google.com/search?q=05%3a46%3a07%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
