<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>पुराणे विश्वासटिप्पन्यः  | ०१ विदुरस्योद्धवेन सह समागमः</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/purANam_vaiShNavam/bhAgavatam/gauDIya-prastutiH/03/01_vidurasyoddhavena_saha_samAgamaH/" rel="alternate" type="application/rss+xml" title="पुराणे विश्वासटिप्पन्यः" />
    <link href="/purANam_vaiShNavam/bhAgavatam/gauDIya-prastutiH/03/01_vidurasyoddhavena_saha_samAgamaH/" rel="feed" type="application/rss+xml" title="पुराणे विश्वासटिप्पन्यः" />

    <meta property="og:url" content="https://vishvAsa.github.io/purANam_vaiShNavam/bhAgavatam/gauDIya-prastutiH/03/01_vidurasyoddhavena_saha_samAgamaH/">
  <meta property="og:site_name" content="पुराणे विश्वासटिप्पन्यः">
  <meta property="og:title" content="०१ विदुरस्योद्धवेन सह समागमः">
  <meta property="og:description" content="विषयः धृतराष्ट्रं परित्यज्य गतस्य विदुरस्योद्धवेन सह समागमः ।
॥ ३.१.१ ॥
श्री-शुक उवाच—
एवम् एतत् पुरा पृष्टो मैत्रेयो भगवान् किल ।
क्षत्त्रा वनं प्रविष्टेन त्यक्त्वा स्व-गृहम् ऋद्धिमत् ॥**
मध्वाचार्यः (भागवत-तात्पर्यम्) :
युद्ध-काले तु विदुरस् तीर्थ-यात्रां गतोऽपि सन् ।
प्राय आस्ते गजपुरे पाण्डवानां व्यपेक्षया ॥ इति स्कान्दे ॥१॥
———————————————————————————————————————
श्रीधर-स्वामी (भावार्थ-दीपिका) : श्री-गणेशाय नमः । श्री-गोपाल-कृष्णाय नमः ।
तृतीये तु त्रयस्त्रिंशद्-अध्यायैः सर्ग-वर्णनम् ।
ईशेक्षया गुण-क्षोभात् सर्गो ब्रह्माणाद् असम्भवः ॥
तत्र तु प्रथमेऽध्याये बन्धून् हित्वा गतायुषः ।
निर्गतस्योद्धवेनादौ सम्वादः क्षत्तुर् उच्यते ॥">
  <meta property="og:locale" content="en_us">
  <meta property="og:type" content="article">
    <meta property="article:section" content="bhagavatam">

  <meta itemprop="name" content="०१ विदुरस्योद्धवेन सह समागमः">
  <meta itemprop="description" content="विषयः धृतराष्ट्रं परित्यज्य गतस्य विदुरस्योद्धवेन सह समागमः ।
॥ ३.१.१ ॥
श्री-शुक उवाच—
एवम् एतत् पुरा पृष्टो मैत्रेयो भगवान् किल ।
क्षत्त्रा वनं प्रविष्टेन त्यक्त्वा स्व-गृहम् ऋद्धिमत् ॥**
मध्वाचार्यः (भागवत-तात्पर्यम्) :
युद्ध-काले तु विदुरस् तीर्थ-यात्रां गतोऽपि सन् ।
प्राय आस्ते गजपुरे पाण्डवानां व्यपेक्षया ॥ इति स्कान्दे ॥१॥
———————————————————————————————————————
श्रीधर-स्वामी (भावार्थ-दीपिका) : श्री-गणेशाय नमः । श्री-गोपाल-कृष्णाय नमः ।
तृतीये तु त्रयस्त्रिंशद्-अध्यायैः सर्ग-वर्णनम् ।
ईशेक्षया गुण-क्षोभात् सर्गो ब्रह्माणाद् असम्भवः ॥
तत्र तु प्रथमेऽध्याये बन्धून् हित्वा गतायुषः ।
निर्गतस्योद्धवेनादौ सम्वादः क्षत्तुर् उच्यते ॥">
  <meta itemprop="wordCount" content="5690">
  <meta name="twitter:card" content="summary">
  <meta name="twitter:title" content="०१ विदुरस्योद्धवेन सह समागमः">
  <meta name="twitter:description" content="विषयः धृतराष्ट्रं परित्यज्य गतस्य विदुरस्योद्धवेन सह समागमः ।
॥ ३.१.१ ॥
श्री-शुक उवाच—
एवम् एतत् पुरा पृष्टो मैत्रेयो भगवान् किल ।
क्षत्त्रा वनं प्रविष्टेन त्यक्त्वा स्व-गृहम् ऋद्धिमत् ॥**
मध्वाचार्यः (भागवत-तात्पर्यम्) :
युद्ध-काले तु विदुरस् तीर्थ-यात्रां गतोऽपि सन् ।
प्राय आस्ते गजपुरे पाण्डवानां व्यपेक्षया ॥ इति स्कान्दे ॥१॥
———————————————————————————————————————
श्रीधर-स्वामी (भावार्थ-दीपिका) : श्री-गणेशाय नमः । श्री-गोपाल-कृष्णाय नमः ।
तृतीये तु त्रयस्त्रिंशद्-अध्यायैः सर्ग-वर्णनम् ।
ईशेक्षया गुण-क्षोभात् सर्गो ब्रह्माणाद् असम्भवः ॥
तत्र तु प्रथमेऽध्याये बन्धून् हित्वा गतायुषः ।
निर्गतस्योद्धवेनादौ सम्वादः क्षत्तुर् उच्यते ॥">
<script type="text/javascript">
    
    let baseURL = "https:\/\/vishvAsa.github.io\/purANam_vaiShNavam\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/purANam_vaiShNavam\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/purANam_vaiShNavam\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/purANam_vaiShNavam\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/purANam_vaiShNavam\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvya\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/purANam_vaiShNavam\/bhAgavatam\/gauDIya-prastutiH\/03\/01_vidurasyoddhavena_saha_samAgamaH\/".replace(basePath, "/");
  pageVars.pageParams = {};
  pageVars.pageSource = "bhAgavatam\/gauDIya-prastutiH\/03\/01_vidurasyoddhavena_saha_samAgamaH.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/purANam_vaiShNavam/webpack_dist/uiLib-bundle.js"></script>







    <link rel="stylesheet" href="/purANam_vaiShNavam/webpack_dist/uiLib.css">
<link rel="stylesheet" href="/purANam_vaiShNavam/css/uiLibPrint.css" media="print" >
<link rel="stylesheet" href="/purANam_vaiShNavam/css/fonts.css" >
<link rel="stylesheet" href="/purANam_vaiShNavam/css/@fortawesome/fontawesome-free/css/solid.min.css">

<link rel="stylesheet" href="/purANam_vaiShNavam/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/01_vidurasyoddhavena_saha_samAgamaH/" />
<link rel="alternate" hreflang="sa-Deva" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/01_vidurasyoddhavena_saha_samAgamaH/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/01_vidurasyoddhavena_saha_samAgamaH/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/01_vidurasyoddhavena_saha_samAgamaH/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/01_vidurasyoddhavena_saha_samAgamaH/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/01_vidurasyoddhavena_saha_samAgamaH/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/01_vidurasyoddhavena_saha_samAgamaH/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/01_vidurasyoddhavena_saha_samAgamaH/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/01_vidurasyoddhavena_saha_samAgamaH/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/01_vidurasyoddhavena_saha_samAgamaH/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/01_vidurasyoddhavena_saha_samAgamaH/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/01_vidurasyoddhavena_saha_samAgamaH/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/01_vidurasyoddhavena_saha_samAgamaH/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/01_vidurasyoddhavena_saha_samAgamaH/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/01_vidurasyoddhavena_saha_samAgamaH/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/01_vidurasyoddhavena_saha_samAgamaH/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/01_vidurasyoddhavena_saha_samAgamaH/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/01_vidurasyoddhavena_saha_samAgamaH/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/01_vidurasyoddhavena_saha_samAgamaH/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/01_vidurasyoddhavena_saha_samAgamaH/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/01_vidurasyoddhavena_saha_samAgamaH/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/01_vidurasyoddhavena_saha_samAgamaH/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/01_vidurasyoddhavena_saha_samAgamaH/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/01_vidurasyoddhavena_saha_samAgamaH/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/01_vidurasyoddhavena_saha_samAgamaH/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/01_vidurasyoddhavena_saha_samAgamaH/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/01_vidurasyoddhavena_saha_samAgamaH/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/01_vidurasyoddhavena_saha_samAgamaH/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/01_vidurasyoddhavena_saha_samAgamaH/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/01_vidurasyoddhavena_saha_samAgamaH/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/01_vidurasyoddhavena_saha_samAgamaH/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/01_vidurasyoddhavena_saha_samAgamaH/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/01_vidurasyoddhavena_saha_samAgamaH/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/01_vidurasyoddhavena_saha_samAgamaH/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/01_vidurasyoddhavena_saha_samAgamaH/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/01_vidurasyoddhavena_saha_samAgamaH/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/01_vidurasyoddhavena_saha_samAgamaH/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/01_vidurasyoddhavena_saha_samAgamaH/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/01_vidurasyoddhavena_saha_samAgamaH/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/01_vidurasyoddhavena_saha_samAgamaH/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/01_vidurasyoddhavena_saha_samAgamaH/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/01_vidurasyoddhavena_saha_samAgamaH/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/01_vidurasyoddhavena_saha_samAgamaH/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/01_vidurasyoddhavena_saha_samAgamaH/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/01_vidurasyoddhavena_saha_samAgamaH/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">पुराणे विश्वासटिप्पन्यः <br/> ०१ विदुरस्योद्धवेन सह समागमः</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/purANam_vaiShNavam/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="०१ विदुरस्योद्धवेन सह समागमः">०१ विदुरस्योद्धवेन सह समागमः</h1>
    
    <a id="editLink" class="btn btn-primary noPrint"  href="https://github.com/vishvAsa/purANam_vaiShNavam/edit/content/bhAgavatam/gauDIya-prastutiH/03/01_vidurasyoddhavena_saha_samAgamaH.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <details><summary>विषयः</summary>
<p>धृतराष्ट्रं परित्यज्य गतस्य विदुरस्योद्धवेन सह समागमः ।</p>
</details>
<p><strong>॥ ३.१.१ ॥</strong></p>
<p><strong>श्री-शुक उवाच&mdash;</strong></p>
<p><strong>एवम् एतत् पुरा पृष्टो मैत्रेयो भगवान् किल ।</strong><br>
क्षत्त्रा वनं प्रविष्टेन त्यक्त्वा स्व-गृहम् ऋद्धिमत् ॥**</p>
<p><strong>मध्वाचार्यः (भागवत-तात्पर्यम्) :</strong></p>
<p>युद्ध-काले तु विदुरस् तीर्थ-यात्रां गतोऽपि सन् ।</p>
<p>प्राय आस्ते गजपुरे पाण्डवानां व्यपेक्षया ॥ इति स्कान्दे ॥१॥</p>
<p>———————————————————————————————————————</p>
<p><strong>श्रीधर-स्वामी (भावार्थ-दीपिका) :</strong> श्री-गणेशाय नमः । श्री-गोपाल-कृष्णाय नमः ।</p>
<p>तृतीये तु त्रयस्त्रिंशद्-अध्यायैः सर्ग-वर्णनम् ।</p>
<p>ईशेक्षया गुण-क्षोभात् सर्गो ब्रह्माणाद् असम्भवः ॥</p>
<p>तत्र तु प्रथमेऽध्याये बन्धून् हित्वा गतायुषः ।</p>
<p>निर्गतस्योद्धवेनादौ सम्वादः क्षत्तुर् उच्यते ॥</p>
<p>भगवद् ब्रह्म-संप्रोक्तं सङ्क्षेप्त वर्णितं पुरा ।</p>
<p>प्राह भागवतं शेष-प्रोक्तं विस्तरतः पुनः ॥</p>
<p>द्वेधा हि श्रीमद्-भागवत-सम्प्रदाय-प्रवृत्तिः । एकतः सङ्क्षेपतः श्री-नारायण-ब्रह्म-नारदादि-द्वारेण, अन्यतस् तु विस्तरतः शेष-सनत्-कुमार-साङ्ख्यायनादि-द्वारेण । तत्र द्वितीये श्री-नारायण-ब्रह्म-संवादेन सङ्क्षेपतोऽहम् एवासम् इत्य्-आदि चतुः-श्लोक्या श्री-भागवतं निरूपितम् । तद् एव ब्रह्म-नारद-संवादेन दश-लक्षणतया किञ्चिद् विस्तरेणोक्तम् । तद् एव शेषोक्तम् अतिविस्तरतो वक्तुं तृतीयाद्य्-आरम्भः ।</p>
<p>तत्र तृतीये प्रथमं क्षत्तुर् मैत्रेय-सङ्गमश् चतुर्भिर् अध्यायैः, ततोऽष्टभिः स-विसर्गः सर्ग-प्रपञ्चः । ततो विसर्ग-प्रस्तावेन सप्तभिर् वराहावतारः । तत एकेन विसर्ग-समाहारः। तत्-प्रसङ्गेन चतुर्भिः कपिलावतारः। ततो नवभिः कपिलाख्यानम् ।इति त्रयस्त्रिंशताध्यायैस् तृतीय-स्कन्ध-प्रवृत्तिः । तत्र द्वितीय-स्कन्धान्ते&mdash;</p>
<blockquote>
<p>परिमाणं च कालस्य कल्प-लक्षण-विग्रहम् । &gt;
यथा पुरस्ताद् व्याख्यास्ये पाद्मं कल्पम् अथो शृणु ॥[भा।पु। &gt; २.१०.४७]</p></blockquote>
<p>इति प्रतिज्ञातम् अर्थं विस्तरेण निरूपयितुम् इतिहासं प्रस्तौति भगवान् शुकः, एवम् इति द्वाभ्याम् । ऋद्धिमत् सर्व-सम्पद्भिः सम्पूर्णम् ॥१॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> श्री-श्री-कृष्ण-चैतन्य-चन्द्राय नमः ।<sup id="fnref:1"><a href="#fn:1" class="footnote-ref" role="doc-noteref">1</a></sup></p>
<p>तृतीय-क्रम-सन्दर्भे सन्दर्भाणां समाहृतिः ।</p>
<p>क्रियते यन्-निदेशेन स मेऽनन्य-गतेर् गतिः ॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong></p>
<p>प्रणम्य श्री-गुरुं भूयः श्रीकृष्णं करुणार्णवम् ।</p>
<p>लोकनाथं जगच्-चक्षुः श्री-शुकं तं उपाश्रये ॥</p>
<p>गोप-रामा-जन-प्राण-प्रेयसेऽतिप्रभुष्णवे ।</p>
<p>तदीय-प्रिय-दास्याय मां मदीयम् अहं ददे ॥</p>
<p>त्र्यधिक-त्रिंशद्-अध्याय्या तृतीये सर्ग उच्यते ।</p>
<p>तत्त्वैः समष्टि-सृष्टिर् यः प्रधानात् पुरुषेक्षितात् ॥</p>
<p>प्रदर्श्य भगवद्-ब्रह्म-नारदाद्यैः प्रवर्तितम् ।</p>
<p>[सरण्भावं]{।मर्क्} शेष-कुमाराद्यैश् च दर्श्यते ॥</p>
<p>विदुरोद्धव-संवादश् चतुर्भिः पुनर् अष्टभिः ।</p>
<p>स-विसर्गः सर्ग-विधिः सप्तभिः क्रोड-कीर्तनम् ॥</p>
<p>ततो विसर्ग-सङ्क्षेप एकेन कपिलोदयः ।</p>
<p>चतुर्भिर् नवभिश् चेति तृतीय-स्कन्ध-सङ्ग्रहः ॥</p>
<p>तत्र तु प्रथम्ऽदृशयतिए क्षत्ता हित्वाग्रजं गतः ।</p>
<p>तीर्थं तत्र श्रुतानिष्टोऽपृच्छन् मिलितं उद्धवम् ॥</p>
<p>पूर्व-स्कन्धेऽष्टमेऽध्याये राज्ञां कृतेषु बहुषु प्रश्नेषु द्वि-त्र-प्रश्नानां उत्तरं दत्त्वा महा-मुनिर् मनसि पराममर्श&mdash;यथानेन राज्ञां सम्प्रत्य् अहं पृष्टस् तथैव पूर्वं विदुरेणापि मैत्रेयः पृष्ट इति । ततश् च तत्-प्रस्तावेनैवोत्थापितेन राज्ञः सर्व-प्रश्नोत्तरं दास्यामीति निश्चित्याह&mdash;एवम् इति । ऋद्धिमत् सर्व-सम्पद्भिः पूर्णम् ॥१॥</p>
<p><strong>———————————————————————————————————————</strong></p>
<p><strong>॥ ३.१.२ ॥</strong></p>
<p><strong>यद् वा अयं मन्त्र-कृद् वो भगवान् अखिलेश्वरः ।</strong><br>
पौरवेन्द्र-गृहं हित्वा प्रविवेशात्मसात् कृतम् ॥**</p>
<p><strong>श्रीधर-स्वामी (भावार्थ-दीपिका) :</strong> किं चातिश्लाघ्यं त्यागानर्हम् इत्य् आह&mdash;यद् वै प्रसिद्धं गृहं वः पाण्डवानां मन्त्र-कृद् दौत्य-कर्ता सन्न् अयं श्री-कृष्णः । बुद्धि-सन्निधानाद् अयम् इति निर्देशः । पौरवेन्द्रो दुर्योधनस् तस्य गृहं हित्वानाहूत एव प्रविवेश । तत्र हेतुः&mdash;आत्म-सात्-कृतम् आत्मीयत्वेन गृहीतम् ॥२॥</p>
<p>———————————————————————————————————————</p>
<p>**जीव-गोस्वामी (क्रम-सन्दर्भः) : &ldquo;**यद् वा अयम्&rdquo; इत्य् अत्र &ldquo;यद्-आश्रयम्&rdquo; इति चित्सुखः ॥२॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> किं च, तस्य तद्-गृहं तज्-जिगमिषितेभ्यस् तीर्थेभ्यः सर्वेभ्योऽप्य् अतिश्रेष्ठं त्यागानर्हम् । तद् अपि भ्रातृ-दत्तेन सन्तापेनैव तत्याजेत्य् आह&mdash;यद् इति । वै निश्चितम् । यद् गृहं वः पाण्डवानां मन्त्र-कृत् दूत्य-कर्ता सन् अयं ।श्रीकृतः बुद्धि-सन्निधानाद् अयम् इति निर्देशः । पौरवेन्द्रस् तदा दुर्योधनोऽनाहूत एव प्रविवेश । तत्र हेतुः&mdash;आत्म-सात्-कृतम् आत्मीयत्वेन स्वीकृतम् ॥२॥</p>
<p><strong>———————————————————————————————————————</strong></p>
<p><strong>॥ ३.१.३ ॥</strong></p>
<p><strong>राजोवाच&mdash;</strong></p>
<p><strong>कुत्र क्षत्तुर् भगवता मैत्रेयेणास सङ्गमः ।</strong><br>
कदा वा सहसंवाद एतद् वर्णय नः प्रभो ॥**</p>
<p><strong>श्रीधर-स्वामी (भावार्थ-दीपिका) :</strong> कुत्र सङ्गम आस बभूव ॥३॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> तत्र शौनकवद् राजापि तत्-कथाया उत्कण्ठया तां विशेषतः पृच्छति&mdash;कुत्रेति । कुत्र कदा सङ्गम आस आसीत्, संवादो वा । तत्र कुत्रेति कस्मिन् स्थाने विषये वेति गम्यम् । एतद् इति तद् एतत् त्रयम् इत्य् अर्थः ॥३॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> आस बभूव ॥३॥</p>
<p>———————————————————————————————————————</p>
<p><strong>॥ ३.१.४ ॥</strong></p>
<p><strong>न ह्य् अल्पार्थोदयस् तस्य विदुरस्यामलात्मनः ।</strong><br>
तस्मिन् वरीयसि प्रश्नः साधु-वादोपबृंहितः ॥**</p>
<p><strong>श्रीधर-स्वामी (भावार्थ-दीपिका) :</strong> वरीयसि श्रेष्ठे । अल्पस्यार्थस्योदयो यस्मात् तथाभूतो न भवति । साधु-वादेन सताम् अनुमोदनेनोपबृंहितः संवर्धितः । यद्वा, साधोर् मैत्रेयस्य वादेनोत्तरेण श्लाघित इत्य् अर्थः ॥४॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> वरीयसि श्रेष्ठे । अल्पस्यार्थस्योदयो यस्मात् तथाभूतो न भवति । साधु-वादेन भवताम् अनुमोदनेनोपबृंहितः संवर्धितः । यद्वा, साधोर् मैत्रेयस्य वादेनोत्तरेण श्लाघित इत्य् अर्थः ॥४॥</p>
<p>———————————————————————————————————————</p>
<p><strong>॥ ३.१.५ ॥</strong></p>
<p><strong>सूत उवाच&mdash;</strong></p>
<p><strong>स एवम् ऋषि-वर्योऽयं पृष्टो राज्ञा परीक्षिता ।</strong><br>
प्रत्याह तं सुबहु-वित् प्रीतात्मा श्रूयताम् इति ॥**</p>
<p><em>न कतमेनापि व्याख्यातम्।</em></p>
<p>———————————————————————————————————————</p>
<p><strong>॥ ३.१.६ ॥</strong></p>
<p><strong>श्री-शुक उवाच&mdash;</strong></p>
<p><strong>यदा तु राजा स्व-सुतान् असाधून्</strong></p>
<p><strong>पुष्णन् न धर्मेण विनष्ट-दृष्टिः ।</strong></p>
<p><strong>भ्रातुर् यविष्ठस्य सुतान् विबन्धून्</strong></p>
<p><strong>प्रवेश्य लाक्षा-भवने ददाह ॥</strong></p>
<p><strong>मध्वाचार्यः (भागवत-तात्पर्यम्) :</strong> यदा यदाह तदा केशाभिमर्शः प्राप्त इति यदा-शब्दो हेत्व्-अर्थः । यदा तदा इति हेत्व्-अर्थे कालार्थे च भण्यते इत्य् अभिधाने ॥६॥</p>
<p>———————————————————————————————————————</p>
<p><strong>श्रीधर-स्वामी (भावार्थ-दीपिका) :</strong> त्यागानर्हस्यापि गृहस्य त्यागे हेतुत्वेन कौरवापराधान् आह&mdash;यदेत्य् एकादशभिः । एतेषां च तदा स क्षत्ता अयाद् इत्य् एकादशे क्रिया-सम्बन्धः । यविष्ठस्य कनिष्ठस्य पाण्डोः । विबन्धून् पितृ-हीनान् ॥६॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> यदेत्य् आदीनां तदा स क्षत्ता अयाद् इत्य् एकादशस्थया क्रियया सम्बन्धः । विनष्टे दृष्टी नेत्रे दृष्टिर् ज्ञांनं च यस्य । यविष्ठस्य कनिष्ठस्य पाण्डोः । विबन्धून् पितृ-हीनान् ॥६॥</p>
<p>———————————————————————————————————————</p>
<p><strong>॥ ३.१.७ ॥</strong></p>
<p><strong>यदा सभायां कुरु-देव-देव्याः</strong></p>
<p><strong>केशाभिमर्शं सुत-कर्म गर्ह्यम् ।</strong></p>
<p><strong>न वारयामास नृपः स्नुषायाः</strong></p>
<p><strong>स्वास्रैर् हरन्त्याः कुच-कुङ्कुमानि ॥</strong></p>
<p><strong>श्रीधर-स्वामी (भावार्थ-दीपिका) :</strong> कुरु-देवस्य युधिष्ठिरस्य देव्या द्रौपद्या आत्मनः स्नुषायाः स्वीयैर् अस्रैर् अश्रुभिः स्व-कुच-कुङ्कुमानि रिपु-स्त्रीणां वा तद्-भर्तृ-वधेन हरन्त्याः ॥७॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> कुरु-देव-देव्या द्रौपद्याः कुच-कुङ्कुमानि स्वस्य रिपु-स्त्रीणां वा तद्-भर्तृ-वधेन हरन्त्या इति चतुर्थातिशयोक्तिर् उत्प्रेक्षा च व्यञ्जिता ॥७॥</p>
<p>———————————————————————————————————————</p>
<p><strong>॥ ३.१.८ ॥</strong></p>
<p><strong>द्यूते त्व् अधर्मेण जितस्य साधोः</strong></p>
<p><strong>सत्यावलम्बस्य वनं गतस्य ।</strong></p>
<p><strong>न याचतोऽदात् समयेन दायं</strong></p>
<p><strong>तमो-जुषाणो यद् अजात-शत्रोः ॥</strong></p>
<p><strong>श्रीधर-स्वामी (भावार्थ-दीपिका) :</strong> सत्यावलम्बस्य सत्याश्रयस्य वनात् प्रत्यागतस्य समयेन पूर्व-कृतेन दायम् अंशं याचमानस्य यद् यदा नादान् न ददौ । तमो मोहं जुषाणः [पुत्रं सेवमानः, अविवेकं वा]<sup id="fnref:2"><a href="#fn:2" class="footnote-ref" role="doc-noteref">2</a></sup> ॥८॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्</em>।</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> वनात् प्रत्यागतस्य समयेन पूर्व-कृतेन दायं भागं याचमानस्य यद् यदा ॥८॥</p>
<p>———————————————————————————————————————</p>
<p><strong>॥ ३.१.९ ॥</strong></p>
<p><strong>यदा च पार्थ-प्रहितः सभायां</strong></p>
<p><strong>जगद्-गुरुर् यानि जगाद कृष्णः ।</strong></p>
<p><strong>न तानि पुंसाम् अमृतायनानि</strong></p>
<p><strong>राजोरु मेने क्षत-पुण्य-लेशः ॥</strong></p>
<p><strong>श्रीधर-स्वामी (भावार्थ-दीपिका) :</strong> यानि वचनानि पुंसां भीष्मादीनाम् अमृतायनान्य् अमृत-स्रावीणि राजा धृतराष्ट्रो दुर्योधनो वा उरु बहु न मेने । क्षतो नष्टः पुण्य-लेशो यस्य सः । न सुख-कीर्ति-धर्मादि-हेतुः, किन्तु राज्य-प्राप्ति-मात्र-हेतुः पुण्य-लेश एवासीत् । तस्यापि नष्टत्वाद् अनादृतवान् इत्य् अर्थः ॥९॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> यदेति । &ldquo;अमृतायनानि&rdquo; इत्य् अत्र &ldquo;अमृतावहानि&rdquo; इति । &ldquo;क्षत&rdquo; इत्य् अत्र &ldquo;हृत&rdquo; इति चित्सुखः ॥९॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> पुंसां तद्-भाव्करण् भीष्मादीनाम्, राजा धृतराष्ट्रो दुर्योधनो वा उरु बहु न मेने । तत्र हेतुः&mdash;क्षतेति । न सुख-कीर्ति-धर्मादि-करः, किन्तु राज्य-प्रापको यः पुण्य-लेश एवासीत्, तस्यापि नष्टत्वाद् इत्य् अर्थः ॥९॥</p>
<p>———————————————————————————————————————</p>
<p><strong>॥ ३.१.१० ॥</strong></p>
<p><strong>यदोपहूतो भवनं प्रविष्टो</strong></p>
<p><strong>मन्त्राय पृष्टः किल पूर्वजेन ।</strong></p>
<p><strong>अथाह तन् मन्त्र-दृशां वरीयान्</strong></p>
<p><strong>यन् मन्त्रिणो वैदुरिकं वदन्ति ॥</strong></p>
<p><strong>श्रीधर-स्वामी (भावार्थ-दीपिका) :</strong> इदानीं विदुरस्यैव कृतं पराभवं दर्शयति&mdash;यदा इत्य्-आदि-षड्भिः । यदा <strong>पूर्वजेन</strong> धृतराष्ट्रेण <strong>मन्त्राय</strong> च <strong>उपहूतो</strong>ऽन्तर्-गृहं <strong>प्रविष्टो</strong> मन्त्रं <strong>पृष्टः</strong> सन्न्, अथानन्तरं तद् आह । किं मन्त्रिणोऽद्यापि यद् <strong>वैदुरिकं</strong> विदुर-वाक्यम् इति प्रसिद्धं <strong>वदन्ति</strong> ॥१०॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> इदानीं विदुरस्यैव पराभवं तत्-कृतं दर्शयतिषड्भिः । अथानन्तरं विदूरस् तद् आह&mdash;किं मन्त्रिणोऽद्यापि यद् वैदुरिकं विदुर-वाक्यम् इति प्रसिद्धं वदन्ति ॥१०॥</p>
<p>———————————————————————————————————————</p>
<p><strong>॥ ३.१.११ ॥</strong></p>
<p><strong>अजात-शत्रोः प्रतियच्छ दायं</strong></p>
<p><strong>तितिक्षतो दुर्विषहं तवागः ।</strong></p>
<p><strong>सहानुजो यत्र वृकोदराहिः</strong></p>
<p><strong>श्वसन् रुषा यत् त्वम् अलं बिभेषि ॥</strong></p>
<p><strong>श्रीधर-स्वामी (भावार्थ-दीपिका) :</strong> तद् एवाह&mdash;अजात-शत्रोर् इति त्रिभिः । तव आगोऽपराधं सहमानस्य दायं प्रतियच्छ देहि । यत्रापराधेऽनुजैः सह वर्तमानो वृकोदर-रूपोऽहिः क्रोधेन श्वसन् वर्तते । <strong>यद्</strong> यस्मात् त्वम् अलम् अत्यर्थं बिभेषि ॥११॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> तद् एवाह&mdash;अजातेति यत् यत्र आगसि वृकोदर-रूपोऽहिः क्रोधेन श्वसन् वर्तते । <strong>यद्</strong> यस्मात् त्वम् अलम् अत्यर्थं बिभेषि ॥११॥</p>
<p>———————————————————————————————————————</p>
<p><strong>॥ ३.१.१२ ॥</strong></p>
<p><strong>पार्थांस् तु देवो भगवान् मुकुन्दो</strong></p>
<p><strong>गृहीतवान् स-क्षिति-देव-देवः ।</strong></p>
<p><strong>आस्ते स्व-पुर्यां यदु-देव-देवो</strong></p>
<p><strong>विनिर्जिताशेष-नृ-देव-देवः ॥</strong></p>
<p><strong>श्रीधर-स्वामी (भावार्थ-दीपिका) :</strong> ननु मम तादृशाः पुत्रा बहवः सन्तीति गर्वं मा कृथा इत्य् आह&mdash;पार्थांस् तु मुकुन्द आत्मीयत्वेन गृहीतवान् । स च देवस् तत्रापि भगवान् न तु प्राकृतः । किं च, सह क्षिति-देवैर् विप्रैर् देवैश् चेन्द्रादिभिर् वर्तमानः । यतोऽसौ तत्रैव विप्रा देवाश् चेत्य् अर्थः । स च स्व-पुर्याम् एव सुखम् आस्ते, न त्व् अन्यत्र गतः । किं च, यदु-देवानां देवः पूज्यः । यतोऽसौ तत्रैव सर्वे राजानः । अतः पार्थानां दायं देहीति ॥१२॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> सम्प्रति त्व् अन्यद् अप्य् अद्भुतं तेषां महा-बलाधिक्यं शृण्व् इत्य् आह पार्थांस् त्व् इति । आत्मीयत्वेन गृहीतवान् । स च देवः, तत्रापि भगवान् क्षिति-देवैर् विप्रैर् देवैश् च सहितः। तत्-पक्ष एव विप्रा देवाश् चेति भावः । तत्रापि स्व-पूर्याम् एवास्ते, न त्व् अन्यत्र गतः । यदु-देवा यदु-प्रवरा देवा बलिष्ठा यस्मात् सः । यत्रासौ तत्रैव यदु-प्रवीरा इत्य् अर्थः । किं च, तस्यैव बलं शृण्व् इत्य् आह विनिर्जिता अशेषा नृ-देवाः कंस-जरासन्धादयो देवाश् च बाल्यम् आरभ्यैव ब्रह्मेन्द्र-वरुण-रुद्रादयो येन सः । अतः पार्थानां दायं देहि यद्य् आत्मनो भद्रम् इच्छसीति भावः ॥१२॥</p>
<p>———————————————————————————————————————</p>
<p><strong>॥ ३.१.१३ ॥</strong></p>
<p><strong>स एष दोषः पुरुष-द्विड् आस्ते</strong></p>
<p><strong>गृहान् प्रविष्टो यम् अपत्य-मत्या ।</strong></p>
<p><strong>पुष्णासि कृष्णाद् विमुखो गत-श्रीस्</strong></p>
<p><strong>त्यजाश्व् अशैवं कुल-कौशलाय ॥</strong></p>
<p><strong>श्रीधर-स्वामी (भावार्थ-दीपिका) :</strong> दुर्योधनस् तन् न मन्यत इति चेद् अत आह&mdash;<strong>स एष</strong> मूर्तो <strong>दोष</strong> एव <strong>गृहान् प्रविष्ट</strong> <strong>आस्ते</strong> । दोषत्वे हेतुः--<strong>पुरुष-द्विट्</strong> श्री-कृष्ण-द्वेष्टा । कोऽसौ ? <strong>यं</strong> त्वम् <strong>अपत्य-मत्या पुष्णासि</strong> न त्व् अपत्यम् असौ । न पतत्य् अस्माद् इति ह्य् अपत्यं प्राहुः । <strong>गता श्रीर्</strong> यस्मात् स त्वम् इत्य् आक्रोशति । अत एनम् <strong>अशैवम्</strong> अमङ्गलम् <strong>आशु</strong> <strong>त्यज</strong> । कथं पुत्रस् त्याज्यः ? तत्राह&mdash;<strong>कुलस्य कौशलाय,</strong> त्यजेद् एकं कुलस्यार्थे<sup id="fnref:3"><a href="#fn:3" class="footnote-ref" role="doc-noteref">3</a></sup> [हितोपदेश १.१४३] इति हि न्यायः ॥१३॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> मत्-पुत्रो दुर्योधनोऽत्र विप्रतिपत्स्यते इति चेत्, तत्राह&mdash;स एष इति । त्वत्-कोटि-जन्म-कृत-दुष्कृत-फल-भूत इत्य् अर्थः । <strong>दोषो</strong> मूर्त एव यतः पुरुषं परमेश्वरं द्वेष्टि, तत्रापि तव <strong>गृहान्</strong> बाह्यान् अभ्यन्तरान् मनो-बुद्ध्य्-आदि-रूपान् अपि <strong>प्रविष्ट</strong> एव <strong>आस्ते</strong>, तत्रापि त्वं तं <strong>पुष्णासि</strong>, तत्राप्य् <strong>अपत्य-मत्या</strong> न ह्य् असाव् अपत्यं न पतत्य् अस्माद् इत्य् अपत्यम् इति निरुक्तेः । अत एव न त्वम् अनुमीयसे <strong>कृष्णाद् विमुखः गत-श्रीर्</strong> इति लक्ष्मीस् तव गृहेभ्यो निःसृत्य गतेति जानीहि ।</p>
<p>ननु तर्हि कोऽत्र प्रतीकारः ? तत्राह&mdash;<strong>आशु</strong> शीघ्रम् <strong>अशैव्यम्</strong> अमङ्गलम् एनं <strong>त्यज</strong> । मया पित्रा पुत्रस्य त्यागे मत्-कुले कलङ्कः स्यात् ? तत्राह&mdash;<strong>कुलस्यैव</strong> कौशलाय <strong>कुशलाय</strong> त्यजेद् एकं कुलस्यार्थे इति न्यायात् । अन्यथा कुलम् एव सर्वं ते नङ्क्ष्यतीति भावः ॥१३॥</p>
<p>———————————————————————————————————————</p>
<p><strong>॥ ३.१.१४ ॥</strong></p>
<p><strong>इत्य् ऊचिवांस् तत्र सुयोधनेन</strong></p>
<p><strong>प्रवृद्ध-कोप-स्फुरिताधरेण ।</strong></p>
<p><strong>असत्-कृतः सत्-स्पृहणीय-शीलः</strong></p>
<p><strong>क्षत्ता स-कर्णानुज-सौबलेन ॥</strong></p>
<p><strong>श्रीधर-स्वामी (भावार्थ-दीपिका) : इत्य् ऊचिवान्</strong> एवं उक्तवान् । असौ <strong>क्षत्ता</strong> विदुरः <strong>सतां स्पृहणीयं शीलं</strong> यस्य स कर्ण-दुःशासन-शकुनि-सहितेन <strong>दुर्योधनेन</strong> <strong>असत्-कृतस्</strong> तिरस्-कृतः ॥१४॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> <strong>इत्य् ऊचिवान्</strong> एवं उक्तवान् । <strong>विदुरः सुयोधनेन असत्कृतः</strong> तिरस्कृतः <strong>कर्ण-दुःशासन-शकुनि-सहितेन</strong> ॥१४॥</p>
<p>———————————————————————————————————————</p>
<p><strong>॥ ३.१.१५ ॥</strong></p>
<p><strong>क एनम् अत्रोपजुहाव जिह्मं</strong></p>
<p><strong>दास्याः सुतं यद्-बलिनैव पुष्टः ।</strong></p>
<p><strong>तस्मिन् प्रतीपः परकृत्य आस्ते</strong></p>
<p><strong>निर्वास्यताम् आशु पुराच् छ्वसानः</strong><sup id="fnref:4"><a href="#fn:4" class="footnote-ref" role="doc-noteref">4</a></sup> <strong>॥</strong></p>
<p><strong>श्रीधर-स्वामी (भावार्थ-दीपिका) :</strong> तिरस्कारम् आह&mdash;<strong>क</strong> इति । <strong>दासी-सुतो</strong> ह्य् अत्राह्वानानर्हः । <strong>जिह्मश्</strong> च कुटिलः । जिह्मताम् अह&mdash;<strong>यस्य बलिना</strong> अन्नेन <strong>पुष्टस्</strong> <strong>तस्मिन्न्</strong> एव <strong>प्रतीपः</strong> प्रतिकूलः परेषां कार्ये वर्तते । अतः <strong>पुरान्</strong> <strong>निर्वास्यताम्</strong> । <strong>श्वसानः</strong> श्वसन् जीव-मात्र-शेष इत्य् अर्थः । पाठान्तरे श्मशान-वद् अमङ्गलः ॥१५॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> तिरस्कारम् एवाह&mdash;क एनम् अत्र महाराज-सदसि अजुहावेति आह्वानानर्हम् इति भावः । तत्र हेतुः&mdash;दास्याः सुतम् इति जन्मनैव दुष्टम् । जिह्मं कुटिलम् इति । कर्मणापि कौटिल्यम् आह&mdash;यद् बलिना यद् दत्तेनान्नेन पुष्टस् तस्मिन्न् एव स्व-स्वामिनि प्रतीपः प्रतिकूलः परेषां शत्रूणां कृत्ये कार्ये वर्तते । अतोऽयम् अत्र स्थितः सर्वम् एवास्मत्-कुलं नाशयितुं यतिष्यत इति भावः । निर्वास्यताम् अयम् इतो निष्काल्यतां यः कोऽत्र मदीयो वर्तते तेनेति भावः । तत्राप्य् आशु मा विलम्बेन तत्रापि श्वसानः श्वास-मात्रावशिष्ट इति स-बहु-वेत्र-प्रहारम् इति भावः । श्मशान इति पाठे श्मशानवद् अमङ्गलोऽयं केनास्मद्-गृह-मध्ये आनीतो यो माम् एवामङ्गलं वक्ति । अत आशु निष्काश्यताम् अन्यथा राज-पुरम् इदं श्मशानम् एव करिष्यतीति भावः ॥१५॥</p>
<p>———————————————————————————————————————</p>
<p><strong>॥ ३.१.१६ ॥</strong></p>
<p><strong>स्वयं धनुर् द्वारि निधाय मायां</strong></p>
<p><strong>भ्रातुः पुरो मर्मसु ताडितोऽपि ।</strong></p>
<p><strong>स इत्थम् अत्युल्बण-कर्ण-बाणैर्</strong></p>
<p><strong>गत-व्यथोऽयाद् उरु मानयानः ॥</strong></p>
<p><strong>श्रीधर-स्वामी (भावार्थ-दीपिका) : अत्युल्बणैः</strong> <strong>कर्णयोर् बाणवत्</strong> प्रविशद्भिः परुष-वाक्यैर् <strong>मर्मसु ताडितोऽपि</strong> <strong>गत-व्यथः</strong> । तत्र हेतुः&mdash;<strong>मायां उरु</strong> बहु <strong>मानयन्न्</strong> &ldquo;अहो मायाया माहात्म्यम्&rdquo; इति ताम् एव तत्र हेतुं मन्यमानस् तन्-निःसारणात् पूर्वं <strong>स्वयम्</strong> एव <strong>अयान्</strong> निर्जगाम । किं कृत्वा ? &ldquo;एते नूनं मरिष्यन्ति, किं धनुषा ?&rdquo; इति तस्य <strong>द्वारि धनुर् निधाय</strong> । यद् वा, &ldquo;भीमादिभिः सङ्गत्यास्माभिर् योत्स्यतीति मा शङ्कीः&rdquo; इति धनुर्-निधानम् ॥१६॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> &ldquo;स्वयम्&rdquo; इत्य् अत्र &ldquo;स्मयन्&rdquo;<sup id="fnref:5"><a href="#fn:5" class="footnote-ref" role="doc-noteref">5</a></sup> इति चित्सुखः ॥१६॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> <strong>स इत्थम्</strong> <strong>अत्युल्बण-कर्ण-बाणैः</strong> अत्युल्बणैः परुष-वाक्यैर् कर्णयोर् बाणैर् इव प्रविश्य <strong>मर्म</strong>-स्थानेषु <strong>ताडितः</strong> । तत्रापि <strong>भ्रातुः पुरः,</strong> &ldquo;अरे किम् एवं ब्रूषे ?&rdquo; इत्य् अप्य् अनुक्तवतः । किं च, ताडितोऽपि गत-व्यथः । &ldquo;धन्योऽसि अरे दुर्योधन, धन्योऽसि त्वया मम सर्वा अपि व्यथा निर्वापिता यद् इतो निःसार्यमाणस्य दूरे क्वचन तीर्थादिषु निर्विण्णतया स्थास्यतस् त्वज्-जनके ममतां त्यक्तवतो मम का व्यथा ?&rdquo; इति मनस्य् अनुलप्येति भावः । <strong>अयात्</strong> निर्जगाम <strong>स्वयम्</strong> इति दुष्टैर् निःसारणात् स्वयम् एव निःसरणं भद्रम् इति भावः । <strong>धनुर्-द्वारि निधाय</strong> इति &ldquo;सम्प्रति सर्वं स्व-गृहादिकम् अपि त्यक्तवतो विविक्ते क्वचिद् उपविश्य कृष्णं भजिष्यतो मम किम् अनेन दुश्चिह्नेन धनुषा ?&rdquo; इति भावः । यद् वा, &ldquo;भीमादिभिः सङ्गत्यास्माभिः सह योत्स्यत इति पापोऽयं मा शङ्केत&rdquo; इति धनुर्-निधानम् । <strong>मायां उरु मानयानः</strong> मानयन्न् इति माययैवान्धीकृतः पुरः सन्तम् अपि कृष्णं न पश्यति। यद् वा, अहो माया-माहात्म्यं भगवतः कृष्णस्य यद् एवं प्रकारेण मां स्व-भक्तम् इतो निष्काश्य भीमादिभिर् निःसंशयम् एते घातयिष्यन्त इति ॥१६॥</p>
<p>———————————————————————————————————————</p>
<p><strong>॥ ३.१.१७ ॥</strong></p>
<p><strong>स निर्गतः कौरव-पुण्य-लब्धो</strong></p>
<p><strong>गजाह्वयात् तीर्थ-पदः पदानि ।</strong></p>
<p><strong>अन्वाक्रमत् पुण्य-चिकीर्षयोर्व्याम्</strong></p>
<p><strong>अधिष्ठितो यानि सहस्र-मूर्तिः ॥</strong></p>
<p><strong>श्रीधर-स्वामी (भावार्थ-दीपिका) :</strong> ततो निर्गतस्य तीर्थाटन-प्रकारम् आह&mdash;स इत्य् अष्टभिः । स गजाह्वयान् निर्गतः संस् तीर्थं पादौ यस्य तस्य हरेः पदानि क्षेत्राणि पुण्य-चिकीर्षयाऽन्वाक्रमत् प्रत्यपद्यत। कौरवाणां पुण्येन लब्ध इति तेषां भाग्यम् एव तेन रूपेण गतम् इति सूचितम् । उर्व्यां सहस्र-मूर्तिर् ब्रह्म-रुद्राद्य्-अनेक-मूर्तिः संस् तीर्थ-पाद्यानि यान्य् अधिष्ठाय स्थितः तानि तानि जगामेत्य् अर्थः ॥१७॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> अन्वाक्रमत् अनुक्रमेण प्राप । पुण्य-चिकीर्षया तद्-दुःसङ्ग-प्रायश्चित्तेच्छया । अतः स-दोषं-मन्यः सहसा श्री-कृष्णम् अपि द्रष्टुं न जगामेति भावः ॥१७॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> कुरोस् तद्-वंश्यानां च पुण्येन लब्ध इति तेषां भाग्यम् एव तेन रूपेण गतम् इति सूचितम् । तीर्थं पादौ यस्य तस्य हरेर् इति तच्-चरण-बुद्ध्यैव तादृशानां तीर्थ-दिदृक्षेति सूचितम् । पदानि क्षेत्राणि सहस्र-मूर्तिर् मत्स्य-कूर्माद्य्-अनेक-मूर्तिः सन् यानि यान्य् अधिष्ठाय स्थितः ॥१७॥</p>
<p>———————————————————————————————————————</p>
<p><strong>॥ ३.१.१८ ॥</strong></p>
<p><strong>पुरेषु पुण्योपवनाद्रि-कुञ्जेष्व्</strong></p>
<p><strong>अपङ्क-तोयेषु सरित्-सरःसु ।</strong></p>
<p><strong>अनन्त-लिङ्गैः समलङ्कृतेषु</strong></p>
<p><strong>चचार तीर्थायतनेष्व् अनन्यः ॥</strong></p>
<p><strong>श्रीधर-स्वामी (भावार्थ-दीपिका) :</strong> पुण्यानि यान्य् उपवनादीनि तेषु कुञ्जं लतादि-गूढ-स्थानम् । अपङ्कानि तोयानि येषां तेषु सरित्-सरःसु च तीर्थेष्व् आयतनेषु क्षेत्रेषु च । कीदृशेषु ? अनन्तस्य लिङ्गैर् मूर्तिभिः सम्यग् अलङ्कृतेषु । अनन्य एकाकी ॥१८॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> पुरेषु प्रसिद्धेषु न विद्यते पङ्कं पापं येभ्यस् तेषु पाप-हन्तृषु तोयेषु अनन्यः सर्वत्र श्री-कृष्णैक-दृष्टिः ॥१८॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> अनन्य एकाकी ॥१८॥</p>
<p>———————————————————————————————————————</p>
<p><strong>॥ ३.१.१९ ॥</strong></p>
<p><strong>गां पर्यटन् मेध्य-विविक्त-वृत्तिः</strong></p>
<p><strong>सदाप्लुतोऽधः शयनोऽवधूतः ।</strong></p>
<p><strong>अलक्षितः स्वैर् अवधूत-वेषो</strong></p>
<p><strong>व्रतानि चेरे हरि-तोषणानि ॥</strong></p>
<p><strong>श्रीधर-स्वामी (भावार्थ-दीपिका) :</strong> किं च, गां पर्यटन् व्रतानि चेरे आचरत् । मेध्या पवित्रा विविक्तासङ्कीर्णा वृत्तिर् जीविका यस्य । सदाप्लुतः प्रति-तीर्थं स्नातः । अधः शयनं यस्य । अवधूतोऽसंस्कृत-देहः, अवधूत-वेषो वल्कलादि-धारी । अत एव स्वैर् अलक्षितः ॥१९॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> विविक्तत्वं परवृत्तिभिर् अमिश्रत्वम् ॥१९॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> गां पृथिवीं मेध्या पवित्रा विविक्ता वृत्तान्तरेणामिश्रिता वृत्ति-जीविका यस्य सः । सदाप्लुतः प्रति-तीर्थं स्नात इतिस्नानेन पावित्र्यं लक्ष्यते । स्नानानन्तरं कदाचिद् अस्पृश्य-स्पर्शे पुनर् अपि स्नातीति सदा भगवन्-मन्त्रादि-स्मरणार्थं पवित्र एव तिष्ठतीत्य् अर्थः । अवधूतोऽसंस्कृत-देहः, अवधूत-वेषो वल्कलादि-धारी, अत एव स्वैर् अलक्षितः ॥१९॥</p>
<p>———————————————————————————————————————</p>
<p><strong>॥ ३.१.२० ॥</strong></p>
<p><strong>इत्थं व्रजन् भारतम् एव वर्षं</strong></p>
<p><strong>कालेन यावद् गतवान् प्रभासम् ।</strong></p>
<p><strong>तावच् छशास क्षितिम् एक चक्राम्</strong></p>
<p><strong>एकातपत्राम् अजितेन पार्थः ॥</strong></p>
<p><strong>श्रीधर-स्वामी (भावार्थ-दीपिका) :</strong> एकस्यैव चक्रं सैन्यं यस्याम् । एकम् एव राज-चिह्नं श्वेतातपत्रं यस्यां ताम् । अजितेन श्री-कृष्णेन सहायेन ॥२०॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> भारतम् एव वर्षम् इति तन्-मध्य-वर्ति कुमारिका-खण्डम् एव ज्ञेयं विष्णु-पुराणानुसारेणान्यत्रागम्यत्वात् ॥२०॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> एकस्यैव चक्रं सैन्यं यस्याम् । एकम् एव राज-चिह्नं श्वेतातपत्रं यस्यां ताम् । अजितेन श्री-कृष्णेन सहायेन हेतुना पार्थो युधिष्ठिरः ॥२०॥</p>
<p>———————————————————————————————————————</p>
<p><strong>॥ ३.१.२१ ॥</strong></p>
<p><strong>तत्राथ शुश्राव सुहृद्-विनष्टिं</strong></p>
<p><strong>वनं यथा वेणुज-वह्नि-संश्रयम् ।</strong></p>
<p><strong>संस्पर्धया दग्धम् अथानुशोचन्</strong></p>
<p><strong>सरस्वतीं प्रत्यग् इयाय तूष्णीम् ॥</strong></p>
<p><strong>श्रीधर-स्वामी (भावार्थ-दीपिका) :</strong> तत्र प्रभासे परस्पर-स्पर्धया निमित्त-भूतया सुहृदां कौरवाणां विनष्टिं विनाशम् अशृणोत् । परस्पर-नाशे दृष्टान्तः&mdash;वेणुजं वह्निं संश्रयते यद् वनं, तद् यथा दग्धं भवति, तथा । प्रत्यगुद्गमाभिमुखम् ॥२१॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> सुहृद्-विनष्टिम् इति । यादवानां विनष्टिम् इत्य् एव ज्ञेयम् । नातिविलम्बाद् एवोद्धवेन मिलनात् ॥२१॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> तत्र प्रभासे सुहृदां कौरवाणां विनष्टिं विनाशम्, दुर्योधनादिषु सौहार्दाभावाद् अनतिविलम्बे एवोद्धव-मिलनाच् च सुहृदां यादवानाम् इति केचिद् व्याचक्षते । वनं यथा दग्धं भवतीत्य् अन्वयः । प्रत्यक् प्रतीचीं पश्चिम-वाहिनीम् इत्य् अर्थः ॥२१॥</p>
<p>———————————————————————————————————————</p>
<p><strong>॥ ३.१.२२ ॥</strong></p>
<p><strong>तस्यां त्रितस्योशनसो मनोश् च</strong></p>
<p><strong>पृथोर् अथाग्नेर् असितस्य वायोः ।</strong></p>
<p><strong>तीर्थं सुदासस्य गवां गुहस्य</strong></p>
<p><strong>यच् छ्राद्ध-देवस्य स आसिषेवे ॥</strong></p>
<p><strong>श्रीधर-स्वामी (भावार्थ-दीपिका), विश्वनाथ-चक्रवर्ती (सारार्थ-दर्शिणी) :</strong> त्रितादीनाम् एकादश-तीर्थानि तत्-तन्-नाम्ना प्रसिद्धान्य् आसेवितवान् ॥२२॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<p>———————————————————————————————————————</p>
<p><strong>॥ ३.१.२३ ॥</strong></p>
<p><strong>अन्यानि चेह द्विज-देव-देवैः</strong></p>
<p><strong>कृतानि नानायतनानि विष्णोः ।</strong></p>
<p><strong>प्रत्यङ्ग</strong><sup id="fnref:6"><a href="#fn:6" class="footnote-ref" role="doc-noteref">6</a></sup><strong>-मुख्याङ्कित-मन्दिराणि</strong></p>
<p><strong>यद्-दर्शनात् कृष्णम् अनुस्मरन्ति ॥</strong></p>
<p><strong>मध्वाचार्यः (भागवत-तात्पर्यम्) : प्रत्यङ्क-मुख्यो</strong> विष्णुः, ब्रह्मा प्रत्यङ्कवान् विष्णुः सम्यग्-लक्षणवत्तमः इति तन्त्र-मालायाम् ॥२३॥</p>
<p>———————————————————————————————————————</p>
<p><strong>श्रीधर-स्वामी (भावार्थ-दीपिका) : द्विज-देवैर्</strong> ऋषिभिर् देवैश् च कृतानि । अङ्गम् अङ्गं प्रति वर्तन्ते इति प्रत्यङ्गान्य् आयुधानि तेषु मुख्यं चक्रं तेनाङ्कितानि मूर्धन्य-हेम-कुम्भेषु चिह्नितानि मन्दिराणि, येषु तानि नाना-विधानि विष्णोर् आयतनानि क्षेत्राणि तीर्थानि चासिषेवे । येषां चक्राङ्कित-मन्दिर-वतां दर्शनाच् छ्री-कृष्ण-स्मरणं भवति ॥२३॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> द्विज-देवैर् ऋषिभिर् देवैश् अङ्गम् अङ्गं प्रति वर्तन्ते इति प्रत्यङ्गान्य् आयुधानि। तेषु मुख्यं चक्रं तेनाङ्कितानि मन्दिराणि, येषु तानि ॥२३॥</p>
<p>———————————————————————————————————————</p>
<p><strong>॥ ३.१.२४ ॥</strong></p>
<p><strong>ततस् त्व् अतिव्रज्य सुराष्ट्रम् ऋद्धं</strong></p>
<p><strong>सौवीर-मत्स्यान् कुरु-जाङ्गलांश् च ।</strong></p>
<p><strong>कालेन तावद् यमुनां उपेत्य</strong></p>
<p><strong>तत्रोद्धवं भागवतं ददर्श ॥</strong></p>
<p><strong>श्रीधर-स्वामी (भावार्थ-दीपिका) : अतिव्रज्य</strong> अतिक्रम्य । यावद् उद्धवः प्राप्तः, <strong>तावत्</strong> स्वयम् अपि <strong>यमुनां उपेत्य</strong> ॥२४॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> <strong>तावद्</strong> इति वाक्यालङ्कारे सम्भ्रमे वा ॥२४॥</p>
<p>———————————————————————————————————————</p>
<p><strong>॥ ३.१.२५ ॥</strong></p>
<p><strong>स वासुदेवानुचरं प्रशान्तं</strong></p>
<p><strong>बृहस्पतेः प्राक्-तनयं</strong><sup id="fnref:7"><a href="#fn:7" class="footnote-ref" role="doc-noteref">7</a></sup> <strong>प्रतीतम् ।</strong></p>
<p><strong>आलिङ्ग्य गाढं प्रणयेन भद्रं</strong></p>
<p><strong>स्वानाम् अपृच्छद् भगवत्-प्रजानाम् ॥</strong></p>
<p><strong>श्रीधर-स्वामी (भावार्थ-दीपिका) : स</strong> विदुरः । <strong>प्राक्-तनयं</strong> पूर्व-शिष्यं नीति-शास्त्रे । पाठान्तरे <strong>प्राप्तो नयो</strong> नीति-शास्त्रं येन तम् । <strong>प्रतीतं</strong> प्रख्यातम् । <strong>स्वानां</strong> ज्ञातीनां <strong>भद्रम् अपृच्छत्</strong> । प्रश्ने हेतुः&mdash;<strong>भगवतः प्रजानां</strong> पोष्याणाम् ॥२५॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> सुहृद्-विनष्टेः श्रुतत्वेऽपि <strong>स्वानां भद्रम् अपृच्छद्</strong> इति । शोकावेश-स्वभावोऽयम् । <strong>स्वेषां</strong> परमात्मीयानाम् ॥२५॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> <strong>प्राक्-तनयं</strong> पूर्व-शिष्यं नीति-शास्त्रे । प्राप्त-नयम् इति वा पाठः । <strong>प्रतीतं</strong> ख्यातम्, तत्र विदुर-कर्तृकालिङ्गनेऽपि उद्धवस्य नमस्काराभावः प्रेम-मूर्च्छयैव ज्ञेयः ॥२५॥</p>
<p>———————————————————————————————————————</p>
<p><strong>॥ ३.१.२६ ॥</strong></p>
<p><strong>कच्चित् पुराणौ पुरुषौ स्व-नाभ्य-</strong></p>
<p><strong>पाद्मानुवृत्त्येह किलावतीर्णौ ।</strong></p>
<p><strong>आसात उर्व्याः कुशलं विधाय</strong></p>
<p><strong>कृत-क्षणौ कुशलं शूर-गेहे ॥</strong></p>
<p><strong>मध्वाचार्यः (भागवत-तात्पर्यम्) :</strong></p>
<p>पद्मो ब्रह्मा समुद्दिष्टः पद्मा श्रीर् अपि चोच्यते इति ब्राह्मे ।</p>
<blockquote>
<p>लोकानां सुख-कर्तृत्वम् अपेक्ष्य कुशलं विभोः । &gt;
पृच्छ्यते सततानन्दात् कथं तस्यैव पृच्छ्यते ॥ इति पाद्मे &gt; ॥२६॥</p></blockquote>
<p>———————————————————————————————————————</p>
<p><strong>श्रीधर-स्वामी (भावार्थ-दीपिका) :</strong> प्रथमं तावद् राम-कृष्णयोः कुशलं पृच्छति । <strong>कच्चिद्</strong> इति प्रश्ने । स्व-नाभौ भवः <strong>स्व-नाभ्यः पाद्मो</strong> ब्रह्मा, तस्य <strong>अनुवृत्त्या</strong> प्रार्थनयेह <strong>अवतीर्णौ</strong> <strong>कुशलम् आसाते</strong> वर्तते। <strong>कृत-क्षणौ</strong> दत्तावसरौ सर्वेषां कृतोत्सवाव् इति वा । तयोर् नित्य-कुशलत्वेऽप्य् उक्त-विशेषण-विशिष्टौ <strong>शूरसेनस्य गृहे</strong> कच्चिद् आसाते ? इति प्रश्नः ॥२६॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> स्व-नाभ्येति । स्वीयस्य गर्भोद-शायिनो नाभौ भवः <strong>स्व-नाभ्यः</strong> निज-शासनार्हणम् इतिवत् व्यख्यातम् । <strong>कुशलं</strong> लोकानां मङ्गलं यस्मात् तद् यथा स्यात् ॥२६॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> भगवत्-प्रकट-स्थित्यैव तत्-प्रजानां भद्रम् इति भगवत्-सुख-स्थितिं पृच्छति&mdash;कच्चिद् इति । प्रश्ने स्व-नाभौ भवः <strong>स्वनाभ्यः</strong> <strong>पाद्मो</strong> ब्रह्मा <strong>कृत-क्षणौ</strong> कृतोत्सवौ, तयोर् नित्य-कुशलिनोर् अपि कुशल-प्रश्नः प्रेम्णैव ज्ञेयः ॥२६॥</p>
<p>———————————————————————————————————————</p>
<p><strong>॥ ३.१.२७ ॥</strong></p>
<p><strong>कच्चित् कुरूणां परमः सुहृन् नो</strong></p>
<p><strong>भामः स आस्ते सुखम् अङ्ग शौरिः ।</strong></p>
<p><strong>यो वै स्वसॄणां पितृवद् ददाति</strong></p>
<p><strong>वरान् वदान्यो वर-तर्पणेन ॥</strong></p>
<p><strong>मध्वाचार्यः (भागवत-तात्पर्यम्) : वर-तर्पणेन</strong> भर्तृ-तर्पणेन ॥२७॥</p>
<p>———————————————————————————————————————</p>
<p><strong>श्रीधर-स्वामी (भावार्थ-दीपिका) :</strong> यदूनां कुशलं पृच्छति नवभिः । <strong>भामः</strong> पूज्यः । <strong>शौरिर्</strong> वसुदेवः । यद् वा, भामो भगिनी-भर्ता । कुन्ती वसुदेवस्य भगिनी । अतो देवकी पाण्डोर् भगिनीति लोक-व्यवहारः। <strong>वरान्</strong> अर्थान् । <strong>वदान्यो</strong>ऽत्युदारः । <strong>वराणां</strong> तत्-पतीनां <strong>तर्पणेन</strong> सन्तर्पणेन सह ॥२७॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : भामो</strong> भगिनी-भर्ता, पौरवी रोहिण्योः पतित्वात् । <strong>स्वसॄणाम्</strong> इति कुन्ती-स्नेह-तात्पर्याद् उक्तम् ॥२७॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> <strong>भामो</strong> भगिनी-भर्ता । वसुदेव-भार्यायाः पौरव्या विदुरादीनां भगिनीत्वात् <strong>शौरिर्</strong> वसुदेवः । <strong>स्वसॄणाम्</strong> इति कुन्त्याः स्नेहातिशयो ध्वन्यते । अन्यासु स्वसृषु तथाभावादृष्टेः । <strong>वरान्</strong> अभीप्सितान् अर्थान् <strong>वराणां</strong> तत्-पतीनां <strong>तर्पणेन</strong> सन्तोषणेन सह ॥२७॥</p>
<p>———————————————————————————————————————</p>
<p><strong>॥ ३.१.२८ ॥</strong></p>
<p><strong>कच्चिद् वरूथाधिपतिर् यदूनां</strong></p>
<p><strong>प्रद्युम्न आस्ते सुखम् अङ्ग वीरः ।</strong></p>
<p><strong>यं रुक्मिणी भगवतोऽभिलेभे</strong></p>
<p><strong>आराध्य विप्रान् स्मरम् आदि-सर्गे ॥</strong></p>
<p><strong>मध्वाचार्यः (भागवत-तात्पर्यम्) :</strong> आधिर् मनो वरूथं च आत्मा स्वम् इति चोच्यते इत्य् अभिधाने ॥२८॥</p>
<p>———————————————————————————————————————</p>
<p><strong>श्रीधर-स्वामी (भावार्थ-दीपिका) :</strong> वरूथाधिपतिः सेनानीः । आदि-सर्गे पूर्व-जन्मनि स्मरं कामं सन्तम् अभिलेभे पुत्रं लब्धवती ॥२८॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> स्मरं श्री-भगवद्-व्यूह-रूपम् । श्री-कृष्ण-सन्दर्भे<sup id="fnref:8"><a href="#fn:8" class="footnote-ref" role="doc-noteref">8</a></sup> तथा निर्णीय व्याख्यातत्वात् ॥२८॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> अत्र प्रश्ने तेनातिवैक्लव्यात् क्रमो नानुसृतः । वरूथाधिपतिः सेनानीः । आदि-सर्गे पूर्व-जन्मनि स्मरं कन्दर्पम् इति कन्दर्पस्य देवत्वात् प्रद्युम्नस्य नरत्वात् तथा-भूतत्वे उत्कर्ष-द्योतना । वस्तुतः सिद्धान्ते तु कन्दर्पस् तद्-विभूति-विशेष एव । एवम् अग्रेऽपि तद्-अंश-विभूतयोऽपि सर्वत्र तल्-लीला-कथासु तादात्म्येनैवोच्यन्ते । यथा देवकी-वसुदेवाव् अपि पृश्नि-सुतपसाव् उक्तौ स्वयं भगवतैव&mdash;त्वम् एव पूर्व-सर्गेऽभूः पृश्निः स्वायम्भुवे सति [भा।पु। १०.३.३२] इत्य्-आदिना सर्वत्र नर-लीलता-पुष्ट्या चमत्कार एव कारणं ज्ञेयम्, यथात्रैव &ldquo;आराध्य विप्रान्&rdquo; इति, जाम्बवती व्रताढ्य [भा।पु। ३.१.३०] इति रुक्मिणी जाम्बवत्य्-आदीनां भगवत्-स्वरूप-शक्तीनाम् अपि तत्-तद्-अर्थे तत्-तत्-साधनम् अपि ॥२८॥</p>
<p>———————————————————————————————————————</p>
<p><strong>॥ ३.१.२९ ॥</strong></p>
<p><strong>कच्चित् सुखं सात्वत-वृष्णि-भोज-</strong></p>
<p><strong>दाशार्हकाणाम् अधिपः स आस्ते ।</strong></p>
<p><strong>यम् अभ्यषिञ्चच् छतपत्र-नेत्रो</strong></p>
<p><strong>नृपासनाशां परिहृत्य दूरात् ॥</strong></p>
<p><strong>श्रीधर-स्वामी (भावार्थ-दीपिका) :</strong> सात्वतादीनाम् अधिप उग्रसेनः । शतपत्र-नेत्रः श्री-कृष्णः । नृपासनाशां राज्याभिलाषं परिहृत्य प्राण-भयेन दूरात् स्थितम् इत्य् अर्थः ॥२९॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> नृपासनाशां तद्-दिशम् अपि परिहृत्येत्य् अस्य । शतपत्र-नेत्र एव वा कर्ता ॥२९॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> अधिप उग्रसेनः । यं उग्रसेनं नृपासनाशां राज्याभिलाषं परिहृत्य प्राण-भयेन दूरात् स्थितम् इत्य् अर्थः । शतपत्र-नेत्रः श्री-कृष्णः ॥२९॥</p>
<p>———————————————————————————————————————</p>
<p><strong>॥ ३.१.३० ॥</strong></p>
<p><strong>कच्चिद् धरेः सौम्य सुतः सदृक्ष</strong></p>
<p><strong>आस्तेऽग्रणी रथिनां साधु साम्बः ।</strong></p>
<p><strong>असूत यं जाम्बवती व्रताढ्या</strong></p>
<p><strong>देवं गुहं योऽम्बिकया धृतोऽग्रे ॥</strong></p>
<p><strong>श्रीधर-स्वामी (भावार्थ-दीपिका) :</strong> हे साउम्य । हरेः सुतस् तेन सदृक्षः सदृशः साधु सुखम् आस्ते । गुहं स्वामि-कार्तिकेयम् । अग्रे पूर्व-जन्मनि यो भवान्या गर्भे धृतस् तम् ॥३०॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> साम्बस्य गुहत्वं प्रद्युम्नवद् एव ॥३०॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> सदृक्षः सदृशः । गुहं कार्तिकेयम् । अंशांशिनोर् ऐक्यात् रुद्रस्य भगवद्-अंशत्वात् तत्-पुत्रस्य कार्त्तिकेयस्यापि भगवत्-पुत्रांशत्वं युक्त्या ज्ञेयम् । यद् वा, परावरेशो महद्-अंश-युक्त इत्य्-आदि वक्ष्यमाण-युक्त्या अवतार-काले श्री-कृष्णे नारायण-प्रवेशे सति नारायण एव वसुदेव-गृहेऽवतीर्ण इति प्रतीतिर् इव साम्बे गुह-प्रवेशात् प्रद्युम्ने काम-प्रवेशात् उद्धवादिष्व् अपि वस्व्-आदेः प्रवेशात् तथा तथोक्तिर् नानुपपन्ना ॥३०॥</p>
<p>———————————————————————————————————————</p>
<p><strong>॥ ३.१.३१ ॥</strong></p>
<p><strong>क्षेमं स कच्चिद् युयुधान आस्ते</strong></p>
<p><strong>यः फाल्गुनाल् लब्ध-धनू-रहस्यः ।</strong></p>
<p><strong>लेभेऽञ्जसाधोक्षज-सेवयैव</strong></p>
<p><strong>गतिं तदीयां यतिभिर् दुरापाम् ॥</strong></p>
<p><strong>श्रीधर-स्वामी (भावार्थ-दीपिका) :</strong> युयुधानः सात्यकिः । क्षेमं कुशलम् आस्ते । फाल्गुनाद् अर्जुनाल् लब्धं धनुषो रहस्यं येन । तदीयाम् अधोक्षज-सम्बन्धिनीम् ॥३१॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> तदीयां गतिं परमान्तरङ्गाम् ॥३१॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> युयुधानः सात्यकिः । फाल्गुनाद् अर्जुनात् ॥३१॥</p>
<p>———————————————————————————————————————</p>
<p><strong>॥ ३.१.३२ ॥</strong></p>
<p><strong>कच्चिद् बुधः स्वस्त्य् अनमीव आस्ते</strong></p>
<p><strong>श्वफल्क-पुत्रो भगवत्-प्रपन्नः ।</strong></p>
<p><strong>यः कृष्ण-पादाङ्कित-मार्ग-पांसुष्व्</strong></p>
<p><strong>अचेष्टत प्रेम-विभिन्न-धैर्यः ॥</strong></p>
<p><strong>श्रीधर-स्वामी (भावार्थ-दीपिका) : श्वफल्क-पुत्रो</strong>ऽक्रूरः । <strong>बुधो</strong> विद्वान् । अतो <strong>भगवन्तं प्रपन्नो</strong>ऽनुसृतः । अत एव <strong>अनमीवो</strong> निष्पापः, भक्तौ लिङ्गम् । <strong>योऽचेष्टत</strong> व्यलुठत् । <strong>प्रेम्णा विभिन्नं</strong> विदीर्णं <strong>धैर्यं</strong> यस्य सः । <strong>स्वस्ति</strong> क्षेमम् <strong>आस्ते</strong> ॥३२॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> अक्रूरस्य सर्वदा परम-भक्तिमत्त्वेऽपि यः कृष्णेति काल-देशादि-वैशिष्ट्येन चमत्कारित्वाद् युक्तम् ॥३२॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> <strong>अनमीवो</strong> निष्पापः <strong>श्वफल्क-पुत्रो</strong>ऽक्रूरोऽ<strong>चेष्टत</strong> नन्द-ग्राम-प्रवेशे व्यलुठत् ॥३२॥</p>
<p>———————————————————————————————————————</p>
<p><strong>॥ ३.१.३३ ॥</strong></p>
<p><strong>कच्चिच् छिवं देवक-भोज-पुत्र्या</strong></p>
<p><strong>विष्णु-प्रजाया इव देव-मातुः ।</strong></p>
<p><strong>या वै स्व-गर्भेण दधार देवं</strong></p>
<p><strong>त्रयी यथा यज्ञ-वितानम् अर्थम् ॥</strong></p>
<p><strong>श्रीधर-स्वामी (भावार्थ-दीपिका) :</strong> देवक-नामा यो भोजस् तस्य पुत्र्या देवक्याः । विष्णुः प्रजा पुत्रो यस्यास् तस्याः देव-मातुर् अदितेर् इव । कच्चिच् छिवम् । यज्ञ-वितान-रूपम् अर्थं त्रयी यथा प्रकाशकतया बिभर्ति तथा दधार ॥३३॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> देव-मातुर् इवेति दृष्टान्तत्वं तद्-इतराभावेन ॥३३॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> देवक-नामा यो भोजस् तस्य पुत्र्या देवक्याः । विष्णुः प्रजा अपत्यं यस्यास् तस्याः देव-मातुर् अदितेर् इव ॥३३॥</p>
<p>———————————————————————————————————————</p>
<p><strong>॥ ३.१.३४ ॥</strong></p>
<p><strong>अपिस्विद् आस्ते भगवान् सुखं वो</strong></p>
<p><strong>यः सात्वतां काम-दुघोऽनिरुद्धः ।</strong></p>
<p><strong>यम् आमनन्ति स्म हि शब्द-योनिं</strong></p>
<p><strong>मनो-मयं सत्त्व-तुरीय-तत्त्वम् ॥</strong></p>
<p><strong>श्रीधर-स्वामी (भावार्थ-दीपिका) :</strong> सात्वतानां उपासकानां कामान् दोग्धि पूरयतीति काम-दुघः । भगवत्त्वे हेतुः&mdash;यं शब्दस्य शास्त्रस्य योनिं कारणम् आमनन्ति वेदाः । कुतः ? मनो-मयं मनसः प्रवर्तकम् । तत् कुतः ? सत्त्वस्यान्तः-करणस्य चतुर्-विधस्य तुरीयं तत्त्वं चतुर्थम् अधिदैवम् । चित्ताहङ्कार-बुद्धि-मनसाम् अन्तः-करण-भेदानां क्रमेण वासुदेव-सङ्कर्षण-प्रद्युम्नानिरुद्धा ह्य् अधिष्ठातारः । मनसश् च शब्द-योनित्वं प्रसिद्धम्&mdash;मनः पूर्व-रूपम् । वाग् उत्तर-रूपम् इति । तथा अन्योऽन्तर आत्मा मनो-मयःइति प्रस्तुत्य तस्य यजुर् एव शिरः । ऋग् दक्षिणः पक्षः । सामोत्तरः पक्षः[तै।उ। २.१] इत्य्-आदि-श्रुतेः । तथा च शिक्षायां&mdash;</p>
<blockquote>
<p>आत्मा बुद्ध्या समेत्यार्थान् मनो युङ्क्तेवि वक्षया । &gt;
मनः कायाग्निम् आहन्ति स प्रेरयति मारुतम् । &gt;
मारुतस् तूरसि चरन् मन्द्रं जनयति स्वरम् ॥ इत्य्-आदि ॥३४॥</p></blockquote>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> एवम् अनिरुद्धस्यापि साक्षाच्-चतुर्व्यूहत्वे लिङ्गम् आह&mdash;अपि स्विद् इति । शब्द-योनिं निश्वास-व्यञ्जित-वेद-वृन्दम् । एवं वा अरे अस्य महतो भूतस्य निश्वसितम् एतद् यद् ऋग्-वेदः [बृ।आ।उ। २.४.१०] इत्य्-आदि-श्रुतेः । मनो-मयं चित्ते वासुदेववन् मनस्य् उपास्यम् । सत्त्वं शुद्ध-सत्त्वात्मकः श्री-वासुदेवादि-रूपो भगवान् तत्र तुरीयं रूपम् । अतो बाण-युद्धादौ बन्धनानुकरणादिकम् आत्मेच्छा-मयी लीलैव, श्री-रामचन्द्रादिवत् । अस्य पाद्म-बृहत्-सहस्र-नाम्नि माहात्म्य-नामानि चैतानि&mdash;</p>
<blockquote>
<p>अनिरुद्धो बृहद्-ब्रह्म प्राद्युम्निर्<sup id="fnref:9"><a href="#fn:9" class="footnote-ref" role="doc-noteref">9</a></sup> विश्व-मोहनः । &gt;
चतुर्-आत्मा चतुर्-वर्णश् चतुर्-युग-विधायकः ॥ &gt;
चतुर्-भेदैक-विश्वात्मा सर्वोत्कृष्टांश-कोटि-सूः । &gt;
आश्रयात्मा——————————————————————————————————————— ॥ इति ।</p></blockquote>
<p>अतः श्री-कृष्ण-व्यूहत्वेन महानिरुद्धत्वाद् अस्यैवाविर्भाव-विशेषः प्रलयार्णवादि-धामा पुरुष इति ज्ञेयम् । अत एवाभेदेन जगृहे पौरुषं रूपं भगवान् [भा।पु। १.३.१] इत्य्-आद्य्-उक्तं मूल-सङ्कर्षणाद्य्-अंशैर् एव हीतर-सङ्कर्षणाद्य्-अवस्था-त्रयं पुरुषं प्रकाशयतीति । तथैवाभेदेन विष्णु-धर्मोत्तरेऽपीदं उक्तम् । तत्र श्री-वज्र-प्रश्नः&mdash;</p>
<blockquote>
<p>कस् त्व् असौ बाल-रूपेण कल्पान्तेषु पुनः पुनः । &gt;
दृष्टो यो न त्वया ज्ञातस् तत्र कौतूहलं मम ॥</p></blockquote>
<p>श्री-मार्कण्डेयोत्तरं च&mdash;</p>
<blockquote>
<p>भूयो भूयस् त्व् असौ दृष्टो मया देवो जगत्-पतिः । &gt;
कल्प-क्षयेण विज्ञातः स माया-मोहितेन वै ॥ &gt;
कल्प-क्षये व्यतीते तु तं देवं प्रपितामहात् ।</p></blockquote>
<p>अनिरुद्धं विजानामि पितरं ते जगत्-पतिम् ॥ इति । [१.७९.१-३]</p>
<p>भीष्म-पर्वणि दुर्योधनं प्रति भीष्म-शिक्षायां श्री-कृष्णस्यावतारारम्भे गन्ध-मादनम् आगतस्य ब्रह्मणस् तद्-आविर्भावं मनसि पश्यतस् तु बालस्य तद् इदं वचनम्&mdash;</p>
<blockquote>
<p>सृष्ट्वा सङ्कर्षणं देवं स्वयम् आत्मानम् आत्मना । &gt;
कृष्ण त्वम् आत्मनास्राक्षीः प्रद्युम्नं चात्म-सम्भवम् ॥ &gt;
प्रद्युम्नाच् चानिरुद्धं त्वं यं विदुर् विष्णुम् अव्ययम् । &gt;
अनिरुद्धोऽसृजन् मां वै ब्रह्माणं लोक-धारिणम् ॥ &gt;
वासुदेव-मयः सोऽहं त्वयैवास्मि विनिर्मितः ॥ [म।भा। &gt; ६.६१.६५-६७]</p></blockquote>
<p>अत एव च पूर्वम् अपि च जगृहे पौरुषं रूपं [भा।पु। १.३.१] इत्य् अत्र श्री-कृष्णस्य अनिरुद्धावतारान्तः-पातित्वं <em>न व्याख्यातम्</em>। अत एव विशेषः कृष्ण-सन्दर्भेऽस्ति ॥३४॥ [श्री-कृष्ण-सन्दर्भ ८९]</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> सात्वतानां यादव-विशेषाणां भाव्करण् वा । शब्द-योनिं निश्वास-व्यञ्जित-वेद-वृन्दं&mdash;एवं वा अरे अस्य महतो भूतस्य निश्वसितम् एतद् यद् ऋग्-वेदः [बृ।आ।उ। २.४.१०] इत्य्-आदि-श्रुतेः । मनो मयते इति मनो-मयं मनसः प्रवर्तकम् । तथा सत्त्वस्य शुद्ध-सत्त्व-रूपस्य चतुर्-व्यूहस्य तुरीयं चतुर्थं तत्त्वं तद् अप्य् अस्य बाण-युद्धादौ बन्धनादिकम् अचिन्त्यात्मेच्छा-मयी लीलैव, श्री-रामचन्द्रादिवत् । अत्रास्य चतुर्व्यूहत्वे प्रमाणं विष्णु-धर्मोत्तरे वज्र-प्रश्ने मार्कण्डेयोत्तरं, यथा&mdash;</p>
<blockquote>
<p>भूयो भूयस् त्व् असौ दृष्टो मया देवो जगत्-पतिः । &gt;
कल्प-क्षयेण विज्ञातः स माया-मोहितेन वै ॥ &gt;
कल्प-क्षये व्यतीते तु तं देवं प्रपितामहात् ।</p></blockquote>
<p>अनिरुद्धं विजानामि पितरं ते जगत्-पतिम् ॥ [१.७९.१-३] इति ।</p>
<p>भीष्म-पर्वणि दुर्योधनं प्रति भीष्म-शिक्षायां श्री-कृष्णस्यावतारारम्भे गन्ध-मादनम् आगतस्य ब्रह्मणस् तद्-आविर्भावं मनसि पश्यतः स्तुवानस्य तद् इदं ब्रह्म-वचनम्&mdash;</p>
<blockquote>
<p>सृष्ट्वा सङ्कर्षणं देवं स्वयम् आत्मानम् आत्मना । &gt;
कृष्ण त्वम् आत्मनास्राक्षीः प्रद्युम्नं चात्म-सम्भवम् ॥ &gt;
प्रद्युम्नाच् चानिरुद्धं त्वं यं विदुर् विष्णुम् अव्ययम् । &gt;
अनिरुद्धोऽसृजन् मां वै ब्रह्माणं लोक-धारिणम् ॥ &gt;
वासुदेव-मयः सोऽहं त्वयैवास्मि विनिर्मितः ॥ [म।भा। &gt; ६.६१.६५-६७] इति ॥३४॥</p></blockquote>
<p>———————————————————————————————————————</p>
<p><strong>॥ ३.१.३५ ॥</strong></p>
<p><strong>अपिस्विद् अन्ये च निजात्म-दैवम्</strong></p>
<p><strong>अनन्य-वृत्त्या समनुव्रता ये ।</strong></p>
<p><strong>हृदीक-सत्यात्मज-चारुदेष्ण-</strong></p>
<p><strong>गदादयः स्वस्ति चरन्ति सौम्य ॥</strong></p>
<p><strong>श्रीधर-स्वामी (भावार्थ-दीपिका) :</strong> अपि स्वित् किं स्वित् । अन्ये च स्वस्ति चरन्ति । निजस्य देहादि-व्यतिरिक्तस्यात्मनो दैवं श्री-कृष्णम् अनन्य-वृत्त्यैकान्त-भक्ति-भवेन ये सम्यग् अनुव्रताः अनुसृताः । हृदीकश् च सत्यभामाया आत्मजश् च चारुदेष्णश् च गदश् चादिर् येषां तेऽपि ॥३५॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> निजस्य आत्मीयस्य आत्मनश् च दैवं श्री-कृष्णम् ॥३५॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> निजस्यात्मनो दैवं मूर्तं भाग्यम् इव श्री-कृष्णं सम्यग् अनुव्रताः अनुसृताः ॥३५॥</p>
<p>———————————————————————————————————————</p>
<p><strong>॥ ३.१.३६ ॥</strong></p>
<p><strong>अपि स्व-दोर्भ्यां विजयाच्युताभ्यां</strong></p>
<p><strong>धर्मेण धर्मः परिपाति सेतुम् ।</strong></p>
<p><strong>दुर्योधनोऽतप्यत यत्-सभायां</strong></p>
<p><strong>साम्राज्य-लक्ष्म्या विजयानुवृत्त्या ॥</strong></p>
<p><strong>श्रीधर-स्वामी (भावार्थ-दीपिका) :</strong> इदानीं कुरून् पृच्छति षड्भिः । अपि किम् । स्व-दोर्भ्यां स्व-बाहुवद् वर्तमानाभ्यां विजयाच्युताभ्याम् अर्जुन-कृष्णाभ्यां धर्म-मार्गेण धर्मो युधिष्ठिरः सेतुं धर्म-मर्यादां परिपाति । यस्य सभायां विजयानुवृत्त्या जय-परम्परया, अर्जुनस्य सेवयेति वा । एवं-भूतं यस्यैश्वर्यम् इत्य् अर्थः ॥३६॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> अपि स्वदोर्भ्याम् इत्य्-आदिकं श्री-भगवद्-अन्तर्धानेन तेषां प्राकट्यासम्भवात् ॥३६॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> इदानीं कुरून् पृच्छति षड्भिः । अपि किम् । दोस्-तुल्याभ्याम् अर्जुन-कृष्णाभ्यां धर्मो युधिष्ठिरः सेतुं धर्म-मर्यादां सम्राज्यं सम्पत्त्या कीदृश्या विजयस्य सर्वोत्कर्षस्य अनुवृत्तिर् यस्यां तया ॥३६॥</p>
<p>———————————————————————————————————————</p>
<p><strong>॥ ३.१.३७ ॥</strong></p>
<p><strong>किं वा कृताघेष्व् अघम् अत्यमर्षी</strong></p>
<p><strong>भीमोऽहिवद् दीर्घतमं व्यमुञ्चत् ।</strong></p>
<p><strong>यस्याङ्घ्रि-पातं रण-भूर् न सेहे</strong></p>
<p><strong>मार्गं गदायाश् चरतो विचित्रम् ॥</strong></p>
<p><strong>मध्वाचार्यः (भागवत-तात्पर्यम्) :</strong> अघं व्यमुञ्चत् पुनर् अपराध-बुद्धिं हित्वा आस्ते ॥३७॥</p>
<p>———————————————————————————————————————</p>
<p><strong>श्रीधर-स्वामी (भावार्थ-दीपिका) :</strong> कृताघेषु कृतापराधेषु कुरुषु स्व-कर्तृकम् अघं दीर्घतमं बहु-कालानुचिन्तितम् अहिवद् अत्यमर्षी भीमः किं व्यमुञ्चन् नो वा ? गदाया विचित्रं विविधं मार्गं चरतः ॥३७॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> अघं क्रोधजं व्यसनम् । अंहो दुःख-व्यसनेष्व् अघम् इत्य् अमरः यस्याङ्घ्रीत्य् अनुमानेनैवोक्तम् ॥३७॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> कृताघेषु कुरुषु स्व-कर्तृकम् अघं विषम् इव वध-हेतुं बहु-कालानुचिन्तितं किं व्यमुञ्चन् नो वा ? ॥३७॥</p>
<p>———————————————————————————————————————</p>
<p><strong>॥ ३.१.३८ ॥</strong></p>
<p><strong>कच्चिद् यशोधा रथ-यूथपानां</strong></p>
<p><strong>गाण्डीव-धन्वोपरतारिर् आस्ते ।</strong></p>
<p><strong>अलक्षितो यच्-छर-कूट-गूढो</strong></p>
<p><strong>माया-किरातो गिरिशस् तुतोष ॥</strong></p>
<p><strong>श्रीधर-स्वामी (भावार्थ-दीपिका) :</strong> रथ-यूथपानां मध्ये यशो-धाः कीर्ति-धारी । यद् वा, स्वीयानां तेषां कीर्ति-प्रदः उपरता अरयो यस्मात् । यस्य शर-कूटेन बाण-समूहेन गूढ आच्छन्नः ॥३८॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> रथ-यूथपानां मध्ये यशो-धाः कीर्ति-धारी उपरतिर् विनष्ट-शत्रुः सन्न् आस्ते यच् छर-समूहेन गूढ आच्छन्नः ॥३८॥</p>
<p>———————————————————————————————————————</p>
<p><strong>॥ ३.१.३९ ॥</strong></p>
<p><strong>यमाव् उतस्वित् तनयौ पृथायाः</strong></p>
<p><strong>पार्थैर् वृतौ पक्ष्मभिर् अक्षिणीव ।</strong></p>
<p><strong>रेमात उद्दाय मृधे स्व-रिक्थं</strong></p>
<p><strong>परात् सुपर्णाव् इव वज्रि-वक्त्रात् ॥</strong></p>
<p><strong>श्रीधर-स्वामी (भावार्थ-दीपिका) :</strong> उत स्वित् किं स्वित् । यमौ नकुल-सहदेवौ । रेमाते क्रीडाते इत्य् अर्थः । माद्र्याः सुताव् अपि पृथायास् तनयौ पृथायाः पुत्रैर् वृतौ सुपर्णाव् इव रेमाते । किं कृत्वा ? परात् दुर्योधनात् स्व-रिक्थं स्वीयं राज्यं उद्दाय आच्छिद्य । वज्रि-वक्त्राद् इन्द्रस्य मुखात् स्व-रिक्थम् अमृतं गरुड इवेति । यद् वा, सुपर्णाव् <strong>इव</strong> इति । यदि द्वौ गरुडाव् अमृतम् आनयेतां तर्हि तद्वत् । अक्षिणी<strong>व</strong> इति मणीवादि-गणत्वात् सन्धिः ॥३९॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> उद्दाय इत्यस्य कर्तारः पार्थाः एव वा । तथा हि यौ पार्थैर् वृत्तौ पाल्यमानौ सन्तौ स्वच्छन्द-विहारित्वेन सुपर्णाव् इव रेमाते । किं कृत्वा ? वृत्तौ परात् स्व-रिक्थं <strong>उद्द्</strong>आय । कस्माद् इव ? वज्रिणो व्रज्र-हस्तस्य मुखाद् इवेत्य् अभूतोपमा । &ldquo;उद्दाय&rdquo; इत्य् अत्र &ldquo;उद्धृत्य&rdquo; इति पुण्यारण्य-पाठान्तरम् ॥३९॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> यमौ नकुल-सहदेवौ माद्र्याः सुताव् अपि पृथाया एवपक्ष्मभी रक्षिते अक्षिणी इव पार्थैर् वृतौ । अक्षिणीवेति मणीवादिः । परात् शत्रोर् दुर्योधनात् सकाशात् मृधे युद्धे स्व-रिक्थं राज्यं <strong>उद्दाय</strong>आच्छिद्य रेमाते । कस्मात् ? किम् आच्छिद्य ? काव् इव ? वज्रि-वक्त्राद् इन्द्रस्य मुखात् रिक्थम् अमृतम् आच्छिद्य द्वौ सुपर्णाव् इव । उद्दायेत्य् अस्य कर्तार एव पार्थो एव वा । तथा हि&mdash;पार्थैर् वृतौ पाल्यमानौ रेमाते । किं कृत्वा ? वृतौ परात् स्व-रिक्थम् आदाय कस्माद् इव वज्रिणो वज्र-हस्तस्य मुखाद् इव । सुपर्णाव् इवेत्य् अभूतोपमेयम् ॥३९॥</p>
<p>———————————————————————————————————————</p>
<p><strong>॥ ३.१.४० ॥</strong></p>
<p><strong>अहो पृथापि ध्रियतेऽर्भकार्थे</strong></p>
<p><strong>राजर्षि-वर्येण विनापि तेन ।</strong></p>
<p><strong>यस् त्व् एक-वीरोऽधिरथो विजिग्ये</strong></p>
<p><strong>धनुर् द्वितीयः ककुभश् चतस्रः ॥</strong></p>
<p><strong>श्रीधर-स्वामी (भावार्थ-दीपिका) :</strong> पृथायाः किं नु कुशलं पृच्छेयम्, यतस् तस्याः पाण्डुना विना प्राण-धारणम् एवाश्चर्यम् इत्य् आह&mdash;अहो इति । ध्रियते जीवति । न चात्याश्चर्यम् । यतोऽर्भकार्थे ध्रियते न भोगार्थम् । तथापि त्वाश्चर्यम् एवेत्य् आह&mdash;तेन तथा-भूतेन विना । तद् एवाह&mdash;यस् त्व् इति । धनुर् एव द्वितीयं सहायो यस्य ॥४०॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> सर्वान् एव तान् युगपत् पृच्छन् कुन्तीम् अपि शोचति&mdash;अहो इति । तेषाम् अपि परम-सद्-गुणानाम् अर्भकाणाम् अर्थे इत्य् अर्थः । ततश् च तेषाम् एव कुशलेन, तस्याश् च कुशलं स्याद् इति तद् एव वदेति भावः ॥४०॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> अहो आश्चर्यम् अत्र कुशल-प्रश्ने मया पृथापि ध्रियते इति तस्या अपि कुशलं ब्रूहीति भावः । ननु किम् एवं ब्रूषे ? तत्राह&mdash;राजर्षि-वर्येण पाण्डुना स्व-पतिना विनापि अर्भकार्थे युधिष्ठिरादि-बालक-पालनार्थम् एव स्थिता यदि युधिष्ठिरादयोऽर्भका नाभविष्यंस् तदा सा अमरिष्यद् एवेति भावः । यः पाण्डुर् एको निःसहाय एव वीरो धनुर् एव द्वितीयं यस्य सः ॥४०॥</p>
<p>———————————————————————————————————————</p>
<p><strong>॥ ३.१.४१ ॥</strong></p>
<p><strong>सौम्यानुशोचे तम् अधः-पतन्तं</strong></p>
<p><strong>भ्रात्रे परेताय विदुद्रुहे यः ।</strong></p>
<p><strong>निर्यापितो येन सुहृत् स्व-पुर्या</strong></p>
<p><strong>अहं स्व-पुत्रान् समनुव्रतेन ॥</strong></p>
<p><strong>श्रीधर-स्वामी (भावार्थ-दीपिका) :</strong> पृथा अर्भकार्थे जीवतीति युक्तम् एवेत्य् आह&mdash;हे सौम्य, तं धृतराष्ट्रं जिवन् तम् अनुशोचामि । तत् किं ? अधः-पतन्तम् । तत्र हेतुः, परेताय मृताय भ्रात्रे पाण्डवे तत्-पुत्र-द्रोहेण यो विदुद्रुहे द्रोहं कृतवान् । किं च, जीवतोऽपि भ्रातुर् ममापकृतवान् इत्य् आह&mdash;येन सुहृद् भ्राताहं स्व-पुर्याः सकाशान् निर्यापितो विवासितः ॥४१॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> तद् एवम् अजीवन्तं पाण्डुं न शोचामि सद्-गत्य्-अर्हत्वात्, धृतराष्ट्रं तु जीवन्तम् अपि तद्-वैपरीत्याच् छोचाम्य् एवेत्य् आह&mdash;सोम्येति ॥४१॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> धृतराष्ट्रस्यान्धस्य तु कुशलं नैव पृच्छामि, किन्तु तम् अधः-पतन्तम् अनुशोचे&mdash;हे सौम्य उद्धव ! यः परेताय मृतायापि भ्रात्रे तत्-पुत्र-द्रोहेण विदुद्रुहे द्रोहं कृतवान् मह्यम् अपरस्मै भ्रात्रे जीवतेऽपि विदुद्रुहे इत्य् आह&mdash;निर्यापित इति सुहृत् तस्य हित-कार्य् अपि ॥४१॥</p>
<p>———————————————————————————————————————</p>
<p><strong>॥ ३.१.४२ ॥</strong></p>
<p><strong>सोऽहं हरेर् मर्त्य-विडम्बनेन</strong></p>
<p><strong>दृशो नृणां चालयतो विधातुः ।</strong></p>
<p><strong>नान्योपलक्ष्यः पदवीं प्रसादाच्</strong></p>
<p><strong>चरामि पश्यन् गत-विस्मयोऽत्र ॥</strong></p>
<p><strong>श्रीधर-स्वामी (भावार्थ-दीपिका) :</strong> अहो स्वलु विस्मयो जानतोऽपि तस्यैवं दुश्चेष्टितं, यतस् त्वं साधुर् अपि दुःखं प्रापितोऽसीत्य् अत आह&mdash;सोऽहं हरेः प्रसादात् तस्य पदवीं माहात्म्यं पश्यन् गत-विस्मयोऽत्र भूतले नान्योपलक्ष्यो गूढः सन् सुखं विचरामि । कथं-भूतस्य ? मर्त्य-विडम्बनेनैश्वर्याच् छादकेन मानुष्यानुकरणेन नृणां दृशश् चित्त-वृत्तीश् चालयतो भ्रामयतः ॥४२॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> अहं तु तत्-सङ्ग्य् अपि भगवत्-प्रसादान्न तादृशाज्ञानवान् । अतस् तत्-सङ्गं त्यक्त्वा तद्-वार्ता-श्रवणेऽपि निर्विण्णः सन् लोकेष्व् आत्मानं गोपयंश् चरामीत्य् आह सोऽहम् इति । गत-विस्मयः गत-सन्देहः । अथ विदुरस्य श्री-कृष्णे परम-परायणस्यापि व्यवहार-मात्र-दृष्ट्या श्री-कृष्ण-परित्यागेन यावज्-जीवं दूर-गमनम् इदं श्री-कृष्णेनैव कारितम् इति लक्ष्यते तच् च धृतराष्ट्रादि-व्यवहारावेश-परित्याजनाय स्वैक-मात्र-वेशाय च पश्चात्-तापं सम्पादयितुम् इति । अतः पूर्वं यो विदुराभिप्रायो व्याख्यातः सोऽपि तद्-इच्छयैव जात इति ज्ञेयम् ॥४२॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> किं च, मयि तस्य द्रोहो न ममापकारकोऽभूत्, प्रत्युत परमोपकारक एवाभूद् इत्य् आह&mdash;सोऽहम् इति । मर्त्यानां धृतराष्ट्रादीनां स्व-प्रसादालम्भनाद् विडम्बनेन वञ्चनेन नृणां तत्-सदृशानाम् अन्येषाम् अपि प्राकृतानां दृशोर् बुद्धि-वृत्तीश् चालयतो भ्रमयतो हरेः प्रसादात् तत्-पदवीं, तस्य चरण-विन्यास-वर्त्म चरणौ च पश्यन्, भक्त-वत्सलस्य भगवतः कियद् एतद् आश्चर्यं ? इति गत-विस्मयः क्वाप्य् एतद्-रहस्यानुद्घाटनाद् अनेनोपलक्ष्यः सन् अत्र तीर्थेष्व् एव चरामि । अत्र दुर्योधन-निःसारितस्य खेद-समुद्रे निमज्जितो विदुरस्य प्रत्यक्षीभूय भगवता तस्मिन्न् एव काले एवं उक्तं&mdash;भो मत्-परम-भक्त विदुर ! मद्-विरहम् अनुस्मृत्य किम् इत्य् एवं खिद्यसे? यत्र यत्र त्वं यियाससि, तत्र तत्रैव तीर्थे तद्-अग्रे चलन्तं त्वया सह कृत-संवादम् एव मां पश्यन्न् एव यास्यसीति भगवद्-वरोऽनुमीयते, अत एव दुर्योधन-वधानन्तरम् अपि युधिष्ठिर-राज्य-प्राप्ताव् अपि भगवद्-दर्शनानन्द-निर्वृतेनैव विदुरेण नायातम्, अन्यथा अवश्यम् आयास्यतैव । किं च, मौषल-लीलान्तेऽन्तर्दधता भगवता विदुर-नेत्राद् अप्य् अन्तर्हितम् । अत एव तद्-अवधि उद्धव-दर्शन-पर्यन्तं विदुरस्य वैकल्यम् ॥४२॥</p>
<p>———————————————————————————————————————</p>
<p><strong>॥ ३.१.४३ ॥</strong></p>
<p><strong>नूनं नृपाणां त्रि-मदोत्पथानां</strong></p>
<p><strong>महीं मुहुश् चालयतां चमूभिः ।</strong></p>
<p><strong>वधात् प्रपन्नार्ति-जिहीर्षयेशो\ऽप्य्</strong></p>
<p><strong>उपैक्षताघं भगवान् कुरूणाम् ॥</strong></p>
<p><strong>श्रीधर-स्वामी (भावार्थ-दीपिका) :</strong> ननु हरेः किम् एवं लीलया, येन स्व-भक्तानां वन-वासादि-क्लेशा भवन्ति, स्वस्य च दौत्ये बन्धनोद्यमादि-पराभवः, तद् वरं तेषाम् अपराधानन्तरम् एव हननं नापराधोपेक्षेत्य् अत आह&mdash;नूनं निश्चितं त्रिभिर् मदैर् उत्पथानां उद्वृत्तानां वधाद् धेतोः प्रपन्नानाम् आर्ति-जिहीर्षयेशोऽघ-समय एव हन्तुं समर्थोऽपि कुरूणाम् अघं उपैक्षत । तदानीम् एव तेषां वधे सर्व-दुष्ट-राज-वधो न स्याद् इत्य् आशयेनेत्य् अर्थः ।</p>
<blockquote>
<p>विद्या-मदो धन-मदस् तथैवाभिजनो मदः । &gt;
एते मदा मदान्धानां त एव हि सतां दमाः ॥ इति त्रयो मदाः &gt; ॥४३॥</p></blockquote>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> ननु भगवतः किम् एवं लीलाया येन स्व-भक्तानां वन-वासादि-क्लेशो भवन्ति । स्वस्य च दौत्ये बन्धनोद्यमादि-पराभवः तद्-उत्तरं तेषाम् अपराधानन्तरम् एव हननं नापराधोपेक्षेत्य् अत आह&mdash;नूनम् इति । त्रिभिर् मदैर् उत्पथानाम् असद्-वृत्तानां वधाद् एव प्रपन्नानाम् आर्ति-जिहीर्षया ईशः अघ-समये हन्तुं समर्थोऽपि कुरूणाम् अघं उपैक्षत । तदानीम् एव तेषां वधे सर्व-दुष्ट-राजन्य-वधो न स्याद् इत्य् आशयेनेत्य् अर्थः ।</p>
<blockquote>
<p>विद्या-मदो धन-मदस् तथैवाभिजनो मदः । &gt;
एते मदा मदान्धानां त एव हि सतां दमाः ॥ इति त्रयो मदाः &gt; ॥४३॥</p></blockquote>
<p>———————————————————————————————————————</p>
<p><strong>॥ ३.१.४४ ॥</strong></p>
<p><strong>अजस्य जन्मोत्पथ-नाशनाय</strong></p>
<p><strong>कर्माण्य् अकर्तुर् ग्रहणाय पुंसाम् ।</strong></p>
<p><strong>नन्व् अन्यथा कोऽर्हति देह-योगं</strong></p>
<p><strong>परो गुणानामुत कर्म-तन्त्रम् ॥</strong></p>
<p><strong>मध्वाचार्यः (भागवत-तात्पर्यम्) :</strong> न देह-योगो हि जनिर् विष्णोर् व्यक्तिर् जनिः स्मृता इत्य् आग्नेये । हरिः कर्ताप्य् अकर्तेति फलाभावेन भण्यते इति ॥४४॥</p>
<p>———————————————————————————————————————</p>
<p><strong>श्रीधर-स्वामी (भावार्थ-दीपिका) :</strong> सर्व-दुर्वृत्त-वधाद्य्-अर्थम् एव भगवतो जन्म-कर्माणि नान्यथेति कैमुत्य-न्यायेनाह&mdash;अजस्यापि जन्म, अकर्तुर् अपि कर्माणि**,** पुंसां ग्रहणाय कर्मसु प्रवृत्तये । अन्यथा न चेद् एव, तर्हि भगवतो जन्मादि-कथा तावद् आस्ताम् । को वान्योऽपि गुणानां परो गुणातीतो देह-योगं कर्म-विस्तारं वाऽर्हतीति ॥४४॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> अजस्य जन्मेत्य् आविर्भाव-मात्रं तद् इत्य् अर्थः । अकर्तुः कर्माणीति स्वैर-लीला इत्य् अर्थः । पुंसां सर्वेषां ग्रहणाय स्वस्मिन् मनस आकर्षणाय । यथोक्तं पञ्चमे&mdash;यल्-लीलां मृग-पतिर् आददेऽनवद्याम् आदातुं स्व-जन-मनांस्य् उदार-वीर्य[भा।पु। ५.२५.१०] इति । अतो देह-योगम् इति पितृत्वेन स्वीय-क्रियमाणानां देहेष्व् आविर्भाव-मात्रम् इत्य् अर्थः । गुणानां परः कः पार्षदादिर् अपि ॥४४॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> ननु चिद्-घनानन्द-रूपस्य भगवतः किम् एवं प्राकृत-लोक-भद्राभद्र-मध्य-वर्तित्वेन ? सत्यम् । स्व-भक्तेषु वात्सल्यम् अन्यत्र सर्वत्रापि हितैषित्वम् इति द्वाव् एव तत्र हेतुः इत्य् आह&mdash;अजस्य जीववन् मायाधीनतया जन्मादि-विकार-रहितस्यापि जन्म योग-मायया भक्त-प्रेमाधीनतया जन्मादि-विलासवत्त्वम्<strong>उत्पथ्</strong>आनां सन्-मार्ग-च्छिद्यम् असुराणां नाशनाय स्व-कर्तृक-नाशनेन तेषां मोक्ष-दानाय, अकर्तुः नास्य कर्मणि जन्मादाव् इत्य्-उक्त-दिशा सत्त्वादि-गुण-निबन्धन-कर्तृत्व-रहितस्यापि कर्माणि चिद्-आनन्द-मयानि गोवर्धनोद्धरणादीनि । पुंसां स्व-भक्तानां सर्वत्र स्वर्ग-मोक्षादि-सुखेष्व् अपि विरक्तानां ग्रहणाय आस्वादनीयत्वेन स्वीकाराय ।</p>
<p>यद् वा, पुंसां मुक्त-मुमुक्षु-सांसारिकाणां जीवानां ग्रहणाय स्वस्मिन्न् आकर्षणाय निवृत्त-तर्षैर् उपगीयमानाद्[भा।पु। १०.१.४] इत्य्-आदेः । न त्व् अन्यथा जीवानां स्व-कर्माधीनम् एव यथा जन्म कर्म न तथा इत्य् अर्थः । कर्माधीन-जन्म-कर्मवत्त्वे देहेनापि तस्य सम्बन्धः कर्माधीन एव स्यात् । स च देह-योगो गुणातीत-भक्ति-सिद्ध-जीवस्यापि नास्ति किं पुनः साक्षात् परमेश्वरस्य तस्येत्य् आह&mdash;गुणानां परः गुणेभ्यः पृथग्-भूतः सन्न् अपि कः खलु जीवोऽपि कर्म-तन्त्रं कर्माधीनं देह-योगम् अर्हति, अपि तु न कोऽपि । अत्र कर्म-तन्त्रं देह-योगं नार्हतीत्य् उक्ते अकर्म-तन्त्रं देह-योगम् अर्हतीत्य् अर्थो लभ्यते । तस्य परमेश्वरस्य तु मायया सहयोगासम्भवात् तद्-देहस्य चिद्-आनन्द-घनत्वं स्वत एवायातम् ॥४४॥</p>
<p>———————————————————————————————————————</p>
<p><strong>॥ ३.१.४५ ॥</strong></p>
<p><strong>तस्य प्रपन्नाखिल-लोकपानाम्</strong></p>
<p><strong>अवस्थितानाम् अनुशासने स्वे ।</strong></p>
<p><strong>अर्थाय जातस्य यदुष्व् अजस्य</strong></p>
<p><strong>वार्तां सखे कीर्तय तीर्थ-कीर्तेः ॥</strong></p>
<p><strong>श्रीधर-स्वामी (भावार्थ-दीपिका) :</strong> तस्माद् एवं-भूताचिन्त्य-माया-विनोदस्य कथां कथयेत्य् आह&mdash;तस्य प्रपन्ना येऽस्विल-लोक-पालास् तेषाम् अन्येषां च स्वीयेऽनुशासने स्थितानाम् अर्थाय यदुषु जातस्य । तीर्थं संसार-तारिणी कीर्तिर् यस्येति ॥४५॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> हन्त हन्त सा दुर्वार्ता मया प्रभासे श्रुतैव तदाप्य् उत्तरम् अददानेऽपि त्वयि प्रत्यवयवं यत् स्पृष्टं तत् खलु विलपितम् एव । तस्माज् जन्मादि-लीलाम् एव तद्-विस्मरणाय श्रोतुम् इच्छामीत्य् आह&mdash;तस्येति ॥४५॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> अतस् तस्य चिद्-घनानन्द-रूपाणि जन्म-कर्माण्य् एव कथयेत्य् आशयेनाह&mdash;तस्य प्रपन्ना येऽखिल-लोक-पालास् तेषाम् अन्येषां च स्वीये अनुशासने स्थितानाम् अर्थाय प्रयोजनाय । तीर्थं परम-पावनी संसार-तारिणी च कीर्तिर् यस्य तस्य । सर्वेषु तीर्थेषु प्रायः कृत-मज्जन एवास्मि । सम्प्रति त्वं तेषां साफल्यं उपादाय कृष्णस्य कीर्ति-तीर्थामृते मां निमज्जयेति भावः ॥४५॥</p>
<p>इति सारार्थ-दर्शिन्यां हर्षिण्यां भक्त-चेतसाम् ।</p>
<p>तृतीये प्रथमोऽध्यायः सङ्गतः सङ्गतः सताम् ॥*॥</p>
<p>———————————————————————————————————————</p>
<p>इति श्रीमद्-भागवते महा-पुराणे ब्रह्म-सूत्र-भाष्ये</p>
<p>पारमहंस्यं संहितायां वैयासिक्यां</p>
<p>तृतीय-स्कन्धे विदुरोद्धव-संवादे</p>
<p>प्रथमोऽध्यायः ।</p>
<p>॥३.१॥</p>
<p><strong>———————————————————————————————————————</strong></p>
<p>(३.२)</p>
<div class="footnotes" role="doc-endnotes">
<hr>
<ol>
<li id="fn:1">
<p>श्री-श्री-राधा-कृष्णाभ्यां नमः (ख), श्री-कृष्णाय नमः (घ)।&#160;<a href="#fnref:1" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:2">
<p>&ldquo;पुत्रम्॥।वा&rdquo; इति क्वाचित्कः पाठः ।&#160;<a href="#fnref:2" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:3">
<p>त्यजेद् एकं कुलस्यार्थे ग्रामस्यार्थे कुलं त्यजेत् ।</p>
<p>ग्रामं जनपदस्यार्थे आत्मार्थे पृथिवीं त्यजेत् ॥&#160;<a href="#fnref:3" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:4">
<p>श्मशान इति पाठान्तरः।&#160;<a href="#fnref:4" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:5">
<p>स्मयद् इति पाठान्तरः।&#160;<a href="#fnref:5" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:6">
<p>प्रत्यङ्क- इति मध्व-पाठः।&#160;<a href="#fnref:6" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:7">
<p>प्राप्त-नयम् इति वा पाठः।&#160;<a href="#fnref:7" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:8">
<p>८७-८८-अनुच्छेदयोः।&#160;<a href="#fnref:8" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:9">
<p>प्राद्युम्निर् इति पाठान्तरः क-पुस्तके।&#160;<a href="#fnref:9" class="footnote-backref" role="doc-backlink">&#x21a9;&#xfe0e;</a></p>
</li>
</ol>
</div>

  </div>
</article>


        

        



    <aside class="card border noPrint" id="section-tree-item-bhAgavatam_gauDIya-prastutiH_03_01_vidurasyoddhavena_saha_samAgamaH_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/purANam_vaiShNavam/bhAgavatam/gauDIya-prastutiH/03/01_vidurasyoddhavena_saha_samAgamaH/">०१ विदुरस्योद्धवेन सह समागमः </a>
            <a data-toggle="collapse" href="#section-tree-item-body-bhAgavatam_gauDIya-prastutiH_03_01_vidurasyoddhavena_saha_samAgamaH_md" role="button" aria-expanded="false" aria-controls="section-tree-item-body-bhAgavatam_gauDIya-prastutiH_03_01_vidurasyoddhavena_saha_samAgamaH_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-bhAgavatam_gauDIya-prastutiH_03_01_vidurasyoddhavena_saha_samAgamaH_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: ०१ विदुरस्योद्धवेन सह समागमः</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/purANam_vaiShNavam/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/purANam_vaiShNavam/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/purANam_vaiShNavam/actions/workflows/build.yml"><img src="https://github.com/vishvAsa/purANam_vaiShNavam/actions/workflows/build.yml/badge.svg"> Built </a> on 2025 Aug 25 05:46:07 UTC. (<a href="http://google.com/search?q=05%3a46%3a07%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
