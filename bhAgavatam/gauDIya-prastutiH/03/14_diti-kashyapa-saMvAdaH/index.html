<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>पुराणे विश्वासटिप्पन्यः  | १४ दिति-कश्यप-संवादः</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/purANam_vaiShNavam/bhAgavatam/gauDIya-prastutiH/03/14_diti-kashyapa-saMvAdaH/" rel="alternate" type="application/rss+xml" title="पुराणे विश्वासटिप्पन्यः" />
    <link href="/purANam_vaiShNavam/bhAgavatam/gauDIya-prastutiH/03/14_diti-kashyapa-saMvAdaH/" rel="feed" type="application/rss+xml" title="पुराणे विश्वासटिप्पन्यः" />

    <meta property="og:url" content="https://vishvAsa.github.io/purANam_vaiShNavam/bhAgavatam/gauDIya-prastutiH/03/14_diti-kashyapa-saMvAdaH/">
  <meta property="og:site_name" content="पुराणे विश्वासटिप्पन्यः">
  <meta property="og:title" content="१४ दिति-कश्यप-संवादः">
  <meta property="og:description" content="विषयः दिति-कश्यप-संवादः, दित्यां कश्यप-द्वारा गर्भ-स्थापनं च ।
॥ ३.१४.१ ॥
श्री-शुक उवाच—
निशम्य कौषारविणोपवर्णितां
हरेः कथां कारण-सूकरात्मनः ।
पुनः स पप्रच्छ तम् उद्यताञ्जलिर्
न चातितृप्तो विदुरो धृत-व्रतः ॥
श्रीधर-स्वामी (भावार्थ-दीपिका) :
चतुर्दशे निदानं तु तद्-वधे वक्तुम् उच्यते ।
सन्ध्यायां कश्यपाद् गर्भ-सम्भवः कामतो दितेः ॥
———————————————————————————————————————
जीव-गोस्वामी (क्रम-सन्दर्भः) : तेनैवेति । येन स्वायम्भुवे पृथ्वी समुद्दध्रे चाक्षुषेऽपि तेनैवेत्य् अर्थः ॥१॥
———————————————————————————————————————
विश्वनाथ-चक्रवर्ती (सारार्थ-दर्शिणी) :
चतुर्दशे दितिः सायम् अकामं चकमे मुनिम् ।
अनुतेपे च तद्-दुष्ट-पुत्राभूत् शिष्ट-नप्तृका ॥
च-कार एवार्थः ॥१॥">
  <meta property="og:locale" content="en_us">
  <meta property="og:type" content="article">
    <meta property="article:section" content="bhagavatam">

  <meta itemprop="name" content="१४ दिति-कश्यप-संवादः">
  <meta itemprop="description" content="विषयः दिति-कश्यप-संवादः, दित्यां कश्यप-द्वारा गर्भ-स्थापनं च ।
॥ ३.१४.१ ॥
श्री-शुक उवाच—
निशम्य कौषारविणोपवर्णितां
हरेः कथां कारण-सूकरात्मनः ।
पुनः स पप्रच्छ तम् उद्यताञ्जलिर्
न चातितृप्तो विदुरो धृत-व्रतः ॥
श्रीधर-स्वामी (भावार्थ-दीपिका) :
चतुर्दशे निदानं तु तद्-वधे वक्तुम् उच्यते ।
सन्ध्यायां कश्यपाद् गर्भ-सम्भवः कामतो दितेः ॥
———————————————————————————————————————
जीव-गोस्वामी (क्रम-सन्दर्भः) : तेनैवेति । येन स्वायम्भुवे पृथ्वी समुद्दध्रे चाक्षुषेऽपि तेनैवेत्य् अर्थः ॥१॥
———————————————————————————————————————
विश्वनाथ-चक्रवर्ती (सारार्थ-दर्शिणी) :
चतुर्दशे दितिः सायम् अकामं चकमे मुनिम् ।
अनुतेपे च तद्-दुष्ट-पुत्राभूत् शिष्ट-नप्तृका ॥
च-कार एवार्थः ॥१॥">
  <meta itemprop="wordCount" content="4081">
  <meta name="twitter:card" content="summary">
  <meta name="twitter:title" content="१४ दिति-कश्यप-संवादः">
  <meta name="twitter:description" content="विषयः दिति-कश्यप-संवादः, दित्यां कश्यप-द्वारा गर्भ-स्थापनं च ।
॥ ३.१४.१ ॥
श्री-शुक उवाच—
निशम्य कौषारविणोपवर्णितां
हरेः कथां कारण-सूकरात्मनः ।
पुनः स पप्रच्छ तम् उद्यताञ्जलिर्
न चातितृप्तो विदुरो धृत-व्रतः ॥
श्रीधर-स्वामी (भावार्थ-दीपिका) :
चतुर्दशे निदानं तु तद्-वधे वक्तुम् उच्यते ।
सन्ध्यायां कश्यपाद् गर्भ-सम्भवः कामतो दितेः ॥
———————————————————————————————————————
जीव-गोस्वामी (क्रम-सन्दर्भः) : तेनैवेति । येन स्वायम्भुवे पृथ्वी समुद्दध्रे चाक्षुषेऽपि तेनैवेत्य् अर्थः ॥१॥
———————————————————————————————————————
विश्वनाथ-चक्रवर्ती (सारार्थ-दर्शिणी) :
चतुर्दशे दितिः सायम् अकामं चकमे मुनिम् ।
अनुतेपे च तद्-दुष्ट-पुत्राभूत् शिष्ट-नप्तृका ॥
च-कार एवार्थः ॥१॥">
<script type="text/javascript">
    
    let baseURL = "https:\/\/vishvAsa.github.io\/purANam_vaiShNavam\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/purANam_vaiShNavam\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/purANam_vaiShNavam\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/purANam_vaiShNavam\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/purANam_vaiShNavam\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvya\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/purANam_vaiShNavam\/bhAgavatam\/gauDIya-prastutiH\/03\/14_diti-kashyapa-saMvAdaH\/".replace(basePath, "/");
  pageVars.pageParams = {};
  pageVars.pageSource = "bhAgavatam\/gauDIya-prastutiH\/03\/14_diti-kashyapa-saMvAdaH.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/purANam_vaiShNavam/webpack_dist/uiLib-bundle.js"></script>







    <link rel="stylesheet" href="/purANam_vaiShNavam/webpack_dist/uiLib.css">
<link rel="stylesheet" href="/purANam_vaiShNavam/css/uiLibPrint.css" media="print" >
<link rel="stylesheet" href="/purANam_vaiShNavam/css/fonts.css" >
<link rel="stylesheet" href="/purANam_vaiShNavam/css/@fortawesome/fontawesome-free/css/solid.min.css">

<link rel="stylesheet" href="/purANam_vaiShNavam/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/14_diti-kashyapa-saMvAdaH/" />
<link rel="alternate" hreflang="sa-Deva" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/14_diti-kashyapa-saMvAdaH/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/14_diti-kashyapa-saMvAdaH/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/14_diti-kashyapa-saMvAdaH/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/14_diti-kashyapa-saMvAdaH/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/14_diti-kashyapa-saMvAdaH/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/14_diti-kashyapa-saMvAdaH/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/14_diti-kashyapa-saMvAdaH/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/14_diti-kashyapa-saMvAdaH/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/14_diti-kashyapa-saMvAdaH/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/14_diti-kashyapa-saMvAdaH/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/14_diti-kashyapa-saMvAdaH/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/14_diti-kashyapa-saMvAdaH/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/14_diti-kashyapa-saMvAdaH/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/14_diti-kashyapa-saMvAdaH/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/14_diti-kashyapa-saMvAdaH/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/14_diti-kashyapa-saMvAdaH/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/14_diti-kashyapa-saMvAdaH/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/14_diti-kashyapa-saMvAdaH/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/14_diti-kashyapa-saMvAdaH/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/14_diti-kashyapa-saMvAdaH/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/14_diti-kashyapa-saMvAdaH/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/14_diti-kashyapa-saMvAdaH/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/14_diti-kashyapa-saMvAdaH/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/14_diti-kashyapa-saMvAdaH/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/14_diti-kashyapa-saMvAdaH/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/14_diti-kashyapa-saMvAdaH/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/14_diti-kashyapa-saMvAdaH/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/14_diti-kashyapa-saMvAdaH/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/14_diti-kashyapa-saMvAdaH/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/14_diti-kashyapa-saMvAdaH/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/14_diti-kashyapa-saMvAdaH/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/14_diti-kashyapa-saMvAdaH/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/14_diti-kashyapa-saMvAdaH/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/14_diti-kashyapa-saMvAdaH/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/14_diti-kashyapa-saMvAdaH/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/14_diti-kashyapa-saMvAdaH/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/14_diti-kashyapa-saMvAdaH/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/14_diti-kashyapa-saMvAdaH/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/14_diti-kashyapa-saMvAdaH/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/14_diti-kashyapa-saMvAdaH/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/14_diti-kashyapa-saMvAdaH/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/14_diti-kashyapa-saMvAdaH/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/14_diti-kashyapa-saMvAdaH/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/14_diti-kashyapa-saMvAdaH/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">पुराणे विश्वासटिप्पन्यः <br/> १४ दिति-कश्यप-संवादः</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/purANam_vaiShNavam/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="१४ दिति-कश्यप-संवादः">१४ दिति-कश्यप-संवादः</h1>
    
    <a id="editLink" class="btn btn-primary noPrint"  href="https://github.com/vishvAsa/purANam_vaiShNavam/edit/content/bhAgavatam/gauDIya-prastutiH/03/14_diti-kashyapa-saMvAdaH.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <details><summary>विषयः</summary>
<p>दिति-कश्यप-संवादः, दित्यां कश्यप-द्वारा गर्भ-स्थापनं च ।</p>
</details>
<p><strong>॥ ३.१४.१ ॥</strong></p>
<p><strong>श्री-शुक उवाच&mdash;</strong></p>
<p><strong>निशम्य कौषारविणोपवर्णितां</strong></p>
<p><strong>हरेः कथां कारण-सूकरात्मनः ।</strong></p>
<p><strong>पुनः स पप्रच्छ तम् उद्यताञ्जलिर्</strong></p>
<p><strong>न चातितृप्तो विदुरो धृत-व्रतः ॥</strong></p>
<p><strong>श्रीधर-स्वामी (भावार्थ-दीपिका) :</strong></p>
<p>चतुर्दशे निदानं तु तद्-वधे वक्तुम् उच्यते ।</p>
<p>सन्ध्यायां कश्यपाद् गर्भ-सम्भवः कामतो दितेः ॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> तेनैवेति । येन स्वायम्भुवे पृथ्वी समुद्दध्रे चाक्षुषेऽपि तेनैवेत्य् अर्थः ॥१॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong></p>
<p>चतुर्दशे दितिः सायम् अकामं चकमे मुनिम् ।</p>
<p>अनुतेपे च तद्-दुष्ट-पुत्राभूत् शिष्ट-नप्तृका ॥</p>
<p>च-कार एवार्थः ॥१॥</p>
<p>———————————————————————————————————————</p>
<p><strong>॥ ३.१४.२ ॥</strong></p>
<p><strong>विदुर उवाच&mdash;</strong></p>
<p><strong>तेनैव तु मुनि-श्रेष्ठ हरिणा यज्ञ-मूर्तिना ।</strong><br>
आदि-दैत्यो हिरण्याक्षो हत इत्य् अनुशुश्रुम ॥**</p>
<p><strong>श्रीधर-स्वामी (भावार्थ-दीपिका) :</strong> तेनैव येन भूमिर् उद्धृता । अनुशुश्रुम त्वन्-मुखात् ॥२॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> तेनैव येन हरिणा स्वायम्भुवे पृथ्वी उद्दध्रे, तेन च चाक्षुषीये हिरण्याक्षो हत इति व्याख्येयम् ॥२॥</p>
<p>———————————————————————————————————————</p>
<p><strong>॥ ३.१४.३ ॥</strong></p>
<p><strong>तस्य चोद्धरतः क्षौणीं स्व-दंष्ट्राग्रेण लीलया ।</strong><br>
दैत्य-राजस्य च ब्रह्मन् कस्माद् धेतोर् अभून् मृधः ॥**</p>
<p><strong>श्रीधर-स्वामी (भावार्थ-दीपिका), विश्वनाथ-चक्रवर्ती (सारार्थ-दर्शिणी) :</strong> मृधो युद्धम् ॥३॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> तस्य चेति च-शब्दः पुनर्-अर्थे ॥३॥</p>
<p>———————————————————————————————————————</p>
<p><strong>॥ ३.१४.४ ॥</strong></p>
<p><strong>श्रद्दधानाय भक्ताय ब्रूहि तज्-जन्म-विस्तरम् ।</strong><br>
ऋषे न तृप्यति मनः परं कौतूहलं हि मे ॥**</p>
<p><em>न कतमेन व्याख्यातम्।</em></p>
<p>———————————————————————————————————————</p>
<p><strong>॥ ३.१४.५ ॥</strong></p>
<p><strong>मैत्रेय उवाच&mdash;</strong></p>
<p><strong>साधु वीर त्वया पृष्टम् अवतार-कथां हरेः ।</strong><br>
यत् त्वं पृच्छसि मर्त्यानां मृत्यु-पाश-विशातनीम् ॥**</p>
<p><strong>श्रीधर-स्वामी (भावार्थ-दीपिका) :</strong> साधुत्वे हेतुः, <strong>यद्</strong> यस्मात् त्वं हरेर् अवतार-कथां पृच्छसीति । मृत्योः पाशं विशातयति मोचयतीति तथा ॥५॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> हे वीर ! हरेर् युद्ध-लीला-शुश्रूषोः पृष्टम् इदं साधु, यत एतत् प्रश्न-मिषेण अवतारयोर् वराह-नृसिंहयोः कथां पृच्छसि । तद्-वैर-कारणोक्तौ तयोर् उपस्थितेः अन्यान् अपि कृतार्थयितुम् इत्य् आह&mdash;मर्त्यानाम् इति ॥५॥</p>
<p>———————————————————————————————————————</p>
<p><strong>॥ ३.१४.६ ॥</strong></p>
<p><strong>ययोत्तानपदः पुत्रो मुनिना गीतयार्भकः ।</strong><br>
मृत्योः कृत्वैव मूर्ध्न्य् अङ्घ्रिम् आरुरोह हरेः पदम् ॥**</p>
<p><strong>श्रीधर-स्वामी (भावार्थ-दीपिका) :</strong> तद् एव दर्शयति । यया कथया उत्तानपदः पुत्रो ध्रुवः । मुनिना नारदेन । अर्भक एव । यदा ध्रुवाय सुनन्दादिभिर् विमानम् आनीतं तदास्य देह-त्यागोऽपेक्षितः स्याद् इति मत्वा मृत्याव् आसन्नेऽपि देहं न तत्याज, किन्तु सोपान इव तस्य मूर्ध्नि पदं दत्त्वा विमानम् आरुह्य विष्णु-पदम् आरूढः । वक्ष्यति हि&mdash;</p>
<blockquote>
<p>परीत्याभ्यर्च्य धिष्ण्याग्र्यं कृत-स्वस्त्य् अयनो द्विजैः । &gt;
इयेष तद् अधिष्ठातुं बिभ्रद् रूपं हिरण्मयम् ॥ [भा।पु। &gt; ४.१२.२९]इति ॥६॥</p></blockquote>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> यया यस्याः प्रभावेणार्भक एव सदा सन् अन्त-कालेऽपि देह-त्यागान् मृत्योर् मूर्ध्नि अङ्घ्रिम् इव कृत्व हरेः पदम् आरुरोह । किन्त्व् अर्भकत्वम् अत्र किशोरत्वं ज्ञेयम् । राजत्वे लब्धे तच्-छ्रवणं जातम् इति युक्त्या लभ्यते, राजत्व-योग्य-वयस आवश्यकापेक्षत्वात्, पुत्राद्य्-उत्पत्ति-श्रवणाच् च ॥६॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> हरि-कथैव जगद्-उद्धारिणीत्य् अत्र प्रमाणम् आह&mdash;यया कथया मृत्योर् मूर्ध्नीति ध्रुवस्यान्त-कालं ज्ञात्वा यदैव मृत्युर् आगतस् तदैव सुनन्दादिभिर् विमानम् आनीतम् आरोढुं ध्रुवः सोपानम् अन्वेषणे मृत्युम् अवस्थितं दृष्ट्वा भद्रम् इदं जातम् इति तस्यैव मूर्ध्नि पदं दत्त्वा स-शरीरम् अत्यक्त्वैव विमानम् आरुह्य विष्णु-पदं जगामेति ॥६॥</p>
<p>———————————————————————————————————————</p>
<p><strong>॥ ३.१४.७ ॥</strong></p>
<p><strong>अथात्रापीतिहासोऽयं श्रुतो मे वर्णितः पुरा ।</strong><br>
ब्रह्मणा देव-देवेन देवानाम् अनुपृच्छताम् ॥**</p>
<p><strong>श्रीधर-स्वामी (भावार्थ-दीपिका) :</strong> तयोः सङ्ग्रामे हेतुं वक्तुम् इतिहासं प्रस्तौति&mdash;अथेति । अनुपृच्छतां देवानां ब्रह्मणा वर्णित इतिहासो मया श्रुतः ॥७॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> ये मया अनुपृच्छतां देवानां सम्बन्धेन ॥७॥</p>
<p>———————————————————————————————————————</p>
<p><strong>॥ ३.१४.८-९ ॥</strong></p>
<p><strong>दितिर् दाक्षायणी क्षत्तर् मारीचं कश्यपं पतिम् ।</strong><br>
अपत्य-कामा चकमे सन्ध्यायां हृच्-छयार्दिता ॥**</p>
<p><strong>इष्ट्वाग्नि-जिह्वं पयसा पुरुषं यजुषां पतिम् ।</strong><br>
निम्लोचत्य् अर्क आसीनम् अग्न्य्-अगारे समाहितम् ॥**</p>
<p><strong>श्रीधर-स्वामी (भावार्थ-दीपिका) :</strong> देव-प्रश्न-प्रस्तावाय प्रथमं हिरण्याक्ष-हिरण्यकशिपूत्पत्ति-प्रसङ्गम् आह&mdash;दितिर् इत्य्-आदिना यावद् अध्याय-परिसमाप्तिः । <strong>मरीचेः</strong> पुत्रं <strong>कश्यपम्</strong> । <strong>हृच्-छयः</strong> कामः, तेन <strong>अर्दिता</strong> । अतः <strong>सन्ध्यायाम्</strong> एव कामितवती ॥८॥ तद् अप्य् [<strong>अग्न्य्-अगारे</strong>] अग्निहोत्र-शालायम् । तत्रापि <strong>समाहितम्</strong> । <strong>अग्निर् जिह्वा</strong> यस्य । <strong>यजुषां</strong> यज्ञानां <strong>पतिं</strong> पुरुषं श्री-विष्णुम् ॥९॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> दितिर् इति युग्मकम् ॥८॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> देव-प्रश्न-प्रस्तावाय प्रथमं हिरण्याक्ष-हिरण्यकशिपूत्पत्ति-प्रसङ्गम् आह&mdash;दितिर् इत्य्-आदिना यावद् अध्याय-परिसमाप्तिः । <strong>मरीचेः</strong> पुत्रं <strong>कश्यपम्</strong> । <strong>हृच्-छयार्दिता</strong> काम-पीडिता । अतः <strong>सन्ध्यायाम्</strong> एव तत्राप्य् अग्निहोत्र-शालायां, तत्रापि <strong>समाहितं</strong> कृत-समाधिं सन्ध्यायाम् अपि <strong>निम्लोचत्य्</strong> अर्कास्त-मय-काल एवेत्य् अर्थः । <strong>अग्निर् जिह्वा</strong> यस्य तं, <strong>यजुषां</strong> यज्ञानां <strong>पतिं</strong> विष्णुम् ॥८॥</p>
<p>———————————————————————————————————————</p>
<p><strong>॥ ३.१४.१० ॥</strong></p>
<p><strong>दितिर् उवाच&mdash;</strong></p>
<p><strong>एष मां त्वत्-कृते विद्वन् काम आत्त-शरासनः ।</strong><br>
दुनोति दीनां विक्रम्य रम्भाम् इव मतङ्गजः ॥**</p>
<p><strong>श्रीधर-स्वामी (भावार्थ-दीपिका) :</strong> कृपणां बहु-भाषिणीं [भा।पु। ३.१४.१६] इति वक्ष्यति, तत्र एष माम् इति द्वाभ्यां कार्पण्यं, भर्तरीति चतुर्भिश् च बहु-भाषणं वर्ण्यते । दुनोति पीडयति । विक्रम्य शौर्यम् आविर्भाव्य । रम्भां कदलीम् ॥१०॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> एष माम् इति मुद्रित-नेत्रे पत्यौ कायिकाश् चाक्षुषाश् च अभियोगे अकिञ्चित्करा एव वाच्केष्व् अपि मध्ये शब्दोत्था अर्थोत्थाश् च व्यङ्ग्याः । परमेश्वराभिनिवेशित-बुद्धौ कश्यपेऽनावकाशं लभन्त एवेत्य् उत्तमाङ्गनानाम् अभिधायैव पुरुषे सम्भोग-प्रार्थना यद्यपि नैव स्वभावः, तद् अपि कन्दर्प-पीडयोन्मादिता दितिर् लज्जा-शङ्के निर्गिलन्तीव समाधि-भङ्गार्थम् उच्चैर् आह&mdash;एष साक्षाद् इव दृश्यमान इत्य् अर्थः । त्वत्-कृते इति यद्य् अहम् एकाकिन्य् अस्थासां, तदैष मम किम् अकरिष्यद् इति पत्यौ तस्मिन्न् एव दोषो न्यस्तः । दीनां दुनोतीति त्वं पतिः कथं मां न रक्षसीति भावः । ननु लज्जां कथं सहसैवाहासीः ? तत्राह&mdash;रम्भाम् इवेति । यदि प्राणा एव नश्यन्ति, तदा किं लज्जयेति भावः ॥१०॥</p>
<p>———————————————————————————————————————</p>
<p><strong>॥ ३.१४.११ ॥</strong></p>
<p><strong>तद् भवान् दह्यमानायां स-पत्नीनां समृद्धिभिः ।</strong><br>
प्रजावतीनां भद्रं ते मय्य् आयुङ्क्ताम् अनुग्रहम् ॥**</p>
<p><strong>श्रीधर-स्वामी (भावार्थ-दीपिका) :</strong> आयुङ्क्तां सर्वतो युनक्तु सम्यक् करोतु ॥११॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> न च केवलम् अहं कामातुरैव रतिं याचे, किन्तु पुत्रार्थिण्य् अपीत्य् आह&mdash;तद् इति । आयुङ्क्तां सर्वतो-भावेन करोतु ॥११॥</p>
<p>———————————————————————————————————————</p>
<p><strong>॥ ३.१४.१२ ॥</strong></p>
<p><strong>भर्तर्य् आप्तोरुमानानां लोकान् आविशते यशः ।</strong><br>
पतिर् भवद्-विधो यासां प्रजया ननु जायते ॥**</p>
<p><strong>श्रीधर-स्वामी (भावार्थ-दीपिका) :</strong> भर्तरि प्राप्त-बहु-मानानां स्त्रीणां यशो लोकान् आविशते व्याप्नोति । प्रजया पुत्र-रूपेण । तज् जाया जाया भवति यद् अस्यां जायते पुनः इति श्रुतेः ॥१२॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> त्वत्-प्रसादाद् यशस्विनी पुत्रवती च भूयासम् इत्य् आह&mdash;भर्तरि भर्तुः सकाशाद् इत्य् अर्थः । प्राप्त-बहु-संमानानां स्त्रीणां यशो लोकान् व्याप्नोति प्रजया पुत्र-रूपेण । तज् जाया जाया भवति यद् अस्यां जायते पुनः इति श्रुतेः । यद् वा, भवद्-विधः पतिः प्रजया हेतुनैव जायते भवति, अतोऽहं प्रजावती कथं न भवेयम् इति भावः ॥१२॥</p>
<p>———————————————————————————————————————</p>
<p><strong>॥ ३.१४.१३ ॥</strong></p>
<p><strong>पुरा पिता नो भगवान् दक्षो दुहितृ-वत्सलः ।</strong><br>
कं वृणीत वरं वत्सा इत्य् अपृच्छत नः पृथक् ॥**</p>
<p><strong>श्रीधर-स्वामी (भावार्थ-दीपिका) :</strong> नोऽस्माकं पिता नोऽस्मान् पृथग् अपृच्छत् । अयं भावः&mdash;त्रयोदशानाम् अप्य् अस्माकं त्वयि भाव-साम्ये वैषम्याचरणं तवानुचितम् इति ॥१३॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> स इति पदस्यावृत्त्या चतुर्थ्य्-अर्थः षष्ठ्य्-अर्थश् च योज्यः ॥१३॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> किं च, विवाहात् पूर्वम् एवाहं त्वयानुरागिणीति प्रत्याख्येय-वाक्या न भवितुम् अर्हामीत्य् आह&mdash;पुरेति । नोऽस्माकं पिता नोऽस्मान् अपृच्छत् ॥१३॥</p>
<p>———————————————————————————————————————</p>
<p><strong>॥ ३.१४.१४ ॥</strong></p>
<p><strong>स विदित्वात्मजानां नो भावं सन्तान-भावनः ।</strong><br>
त्रयोदशाददात् तासां यास् ते शीलम् अनुव्रताः ॥**</p>
<p><strong>श्रीधर-स्वामी (भावार्थ-दीपिका), जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> नो भावम् इति लज्जया त्वन्-नामागृह्णतीनाम् अप्य् अस्माकम् इङ्गितेनैव जनान्तर-द्वारा सहसा ज्ञात्वेत्य् अर्थः । तासां दुहितॄणां मध्ये तेन त्रयोदशानां मध्ये कथम् अहम् एवापुत्रिणीति तद् वैषम्यम् इदम् अनुचितम् इति भावः ॥१४॥</p>
<p>———————————————————————————————————————</p>
<p><strong>॥ ३.१४.१५ ॥</strong></p>
<p><strong>अथ मे कुरु कल्याणं कामं कमल-लोचन ।</strong><br>
आर्तोपसर्पणं भूमन्न् अमोघं हि महीयसि ॥**</p>
<p><strong>श्रीधर-स्वामी (भावार्थ-दीपिका) :</strong> मोघं न भवति हि । महीयसि त्वादृशे महत्तमे ॥१५॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> ननु स्व-रमणार्थं सायं मत्-समाधि-भङ्गे यतमाना त्वं कथं मत्-सम-शीलेत्य् अत आह&mdash;आर्तोपसर्गणम् इति । सम्प्रत्य् अहम् आर्ता किं करोमि&mdash;नार्तः कालम् अपेक्षत इति शास्त्रं त्वं परम-दयालुर् जानास्य् एवेति भावः ॥१५॥</p>
<p>———————————————————————————————————————</p>
<p><strong>॥ ३.१४.१६ ॥</strong></p>
<p><strong>इति तां वीर मारीचः कृपणां बहु-भाषिणीम् ।</strong><br>
प्रत्याहानुनयन् वाचा प्रवृद्धानङ्ग-कश्मलाम् ॥**</p>
<p><strong>श्रीधर-स्वामी (भावार्थ-दीपिका) :</strong> प्रवृद्धानङ्गेन कश्मलं मोहो यस्यास् ताम् ॥१६॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> हे वीरेति । यथा भवद्-विधा धर्म-वीरास् तथा न कश्यप इति यतोऽनुनयन्न् एव प्रत्याह&mdash;न तु सकोप-कटाक्षं तर्जन्न् इति । यदि कृत्रिमम् अपि कोपम् अदर्शयिष्यत् तदा तस्याः काम-पीडापि भीत्या अन्तर् अधास्यतैवेति भावः । प्रवृद्धेति न ह्य् अनङ्ग-घूर्णिता अनुनयं सहत इति भावः ॥१६॥</p>
<p>———————————————————————————————————————</p>
<p><strong>॥ ३.१४.१७ ॥</strong></p>
<p><strong>एष तेऽहं विधास्यामि प्रियं भीरु यद् इच्छसि ।</strong><br>
तस्याः कामं न कः कुर्यात् सिद्धिस् त्रैवर्गिकी यतः ॥**</p>
<p><strong>श्रीधर-स्वामी (भावार्थ-दीपिका) :</strong> सन्ध्या-काल-वञ्चनाय भार्या-प्रशंसा&mdash;एष इति पञ्चभिः । यतो यस्याः सकाशात् ॥१७॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> एष तेऽहम् इति । कश्यपस्य बहु-वाग्-विलास-रचना सायं-काल-यापनार्थम् एवेति ज्ञेयम् ॥१७॥</p>
<p>———————————————————————————————————————</p>
<p><strong>॥ ३.१४.१८ ॥</strong></p>
<p><strong>सर्वाश्रमान् उपादाय स्वाश्रमेण कलत्रवान् ।</strong><br>
व्यसनार्णवम् अत्येति जल-यानैर् यथार्णवम् ॥**</p>
<p><strong>श्रीधर-स्वामी (भावार्थ-दीपिका) :</strong> सर्वाश्रमान् उपादायेति । तान् अप्य् अन्नादि-दानेन कृच्छ्रतस् तारयन् स्वयं तरतीत्य् अर्थः ॥१८॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> सर्वाश्रमान् इति । वानप्रस्थस्यापि गृहस्थाद् एवोत्पत्तेः ॥१८॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> सर्वाश्रमान् इति । चतुरोऽप्य् आश्रमान् अन्नादि-दानेन कृच्छ्रतस् तारयन् स्वयं तरतीत्य् अर्थः ॥१८॥</p>
<p>———————————————————————————————————————</p>
<p><strong>॥ ३.१४.१९ ॥</strong></p>
<p><strong>याम् आहुर् आत्मनो ह्य् अर्धं श्रेयस्-कामस्य मानिनि ।</strong><br>
यस्यां स्व-धुरम् अध्यस्य पुमांश् चरति विज्वरः ॥**</p>
<p><strong>श्रीधर-स्वामी (भावार्थ-दीपिका) :</strong> आत्मनो देहस्यार्धम् । कर्मसु द्वयोः सहाधिकारात् । यच्-छब्दानां तां त्वाम् इति तृतीय-श्लोकेन सम्बन्धः । स्व-धुरं दृष्टादृष्ट-कर्म-भारम् । विज्वरो निश्चिन्तः ॥१९॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> यां स्त्रियम् आत्मनो देहस्य अर्धो वा एष यत् पत्नी इति श्रुतेः । स्व-धुरं दृष्टादृष्ट-कर्म-भारम् ॥१९॥</p>
<p>———————————————————————————————————————</p>
<p><strong>॥ ३.१४.२० ॥</strong></p>
<p><strong>याम् आश्रित्येन्द्रियारातीन् दुर्जयान् इतराश्रमैः ।</strong><br>
वयं जयेम हेलाभिर् दस्यून् दुर्ग-पतिर् यथा ॥**</p>
<p><strong>श्रीधर-स्वामी (भावार्थ-दीपिका) :</strong> हेलाभिर् लीलाभिः । जयेमेति । स-भार्यस्येन्द्रियाणि प्रायेणेतस् ततो न सर्पन्तीति भावः ॥२०॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> दुर्ग-पतिर् इति । दस्यवः खलु दुर्गम् आश्रित्यैव जनान् लुण्ठन्ति । यस् तु दुर्ग-पतिस् तत्र कथं प्रभवन्तीत्य् अर्थः । दुर्गोऽत्र विषय-भोग एव । तत्र दैवात् पतितान् ब्रह्मचर्यादीन् एव भ्रंशन्तीति, न तु गृहस्थान्, तेषां भोग-विशेषस्य शास्त्र-विहितत्वेन दुरदृष्टानुत्पादनात् ॥२०॥</p>
<p>———————————————————————————————————————</p>
<p><strong>॥ ३.१४.२१ ॥</strong></p>
<p><strong>न वयं प्रभवस् तां त्वाम् अनुकर्तुं गृहेश्वरि ।</strong><br>
अप्य् आयुषा वा कार्त्स्न्येन ये चान्ये गुण-गृध्नवः ॥**</p>
<p><strong>श्रीधर-स्वामी (भावार्थ-दीपिका) :</strong> ताम् अनेकोपकार-कर्त्रीं त्वां कार्त्स्न्येनानुकर्तुं प्रत्युपकारैस् त्वत्-सदृशा भवितुं न प्रभवो न समर्थाः । ये चान्ये गुण-गृध्नवो गुण-प्रियाः, तेऽपि न समर्थाः । सम्पूर्णेनाप्य् आयुषा । वा-शब्दाज् जन्मान्तरैर् अपि न प्रभव इत्य् उक्तम् ॥२१॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> तद् एवं स्त्रियम् आश्रित्यैव गृहस्थ एव सुखेन विषयम् अपि भुङ्क्ते नरकेऽपि न पतति, न तु विरक्त इत्य् अतस् ताम् प्रसिद्धां त्वां स्त्री-जातिम् अनुकर्तुं प्रत्युपकारैस् तादृशी-भवितुं वयं पुरुष-जातयो न प्रभवः । कार्त्स्न्येन यद् आयुस् तेनापि सम्पूर्णेनाप्य् आयुषेत्य् अर्थः । वा-शब्दाज् जन्मान्तरैर् अपि ये चान्येऽतिथयः गुण-गृध्नवस् तद्-गुण-ग्राहिणः, पक्षे त्वाम् इत्य् एक-वचनेन वयम् इति बहु-वचनेन अप्य् आयुषेत्य् आदिना च परिहासः सूचितः ॥२१॥</p>
<p>———————————————————————————————————————</p>
<p><strong>॥ ३.१४.२२ ॥</strong></p>
<p><strong>अथापि कामम् एतं ते प्रजात्यै करवाण्य् अलम् ।</strong><br>
यथा मां नातिरोचन्ति मुहूर्तं प्रतिपालय ॥**</p>
<p><strong>श्रीधर-स्वामी (भावार्थ-दीपिका) :</strong> यद्य् अपि त्वद्-अनुकरणम् अशक्यम् । प्रजात्यै पुत्रोत्पत्त्यै । नातिरोचन्ति न निन्दन्ति । प्रतिपालय प्रतीक्षस्व ॥२२॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> एवं यद्यपि त्वद्-अनुकरणम् अशक्यम्, स्थित्पूर्व् एतं कामं प्रजात्यै पुत्रोत्पत्त्यै करवाणि । नन्व् अलं वाग्-विलासेन काल-विलम्बस्य दुःख-सहत्वात् तूर्णं तल्प-गृहं प्रविशेति तत्राह&mdash;नातिरोचन्ति न निन्दन्ति । प्रतिपालय प्रतीक्षस्व ॥२२॥</p>
<p>———————————————————————————————————————</p>
<p><strong>॥ ३.१४.२३ ॥</strong></p>
<p><strong>एषा घोरतमा वेला घोराणां घोर-दर्शना ।</strong><br>
चरन्ति यस्यां भूतानि भूतेशानुचराणि ह ॥**</p>
<p><strong>श्रीधर-स्वामी (भावार्थ-दीपिका) :</strong> स्व-निन्दाम् अगणयन्तीं भीषयन् श्री-रुद्रम् अनुवर्णयति&mdash;एषेति सप्तभिः । घोराणाम् एषा वेला । स्वयं च घोर-दर्शना ॥२३॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> निन्दाम् अगणयन्तीं भीषयमाणः श्री-रुद्रम् अनुवर्णयति&mdash;एषेति सप्तभिः । घोराणाम् दर्शनं यस्यां, अत एव घोरतमा । घोराणाम् इति घोर-स्वामिकेत्य् अर्थः । घोराण्य् एवाह&mdash;चरन्तीत्य् आदि ॥२३॥</p>
<p>———————————————————————————————————————</p>
<p><strong>॥ ३.१४.२४ ॥</strong></p>
<p><strong>एतस्यां साध्वि सन्ध्यायां भगवान् भूत-भावनः ।</strong><br>
परीतो भूत-पर्षद्भिर् वृषेणाटति भूतराट् ॥**</p>
<p><strong>श्रीधर-स्वामी (भावार्थ-दीपिका) :</strong> भूत-पर्षद्भिर् भूत-गणैः ॥२४॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> भूतान्य् अप्य् अगणयन्ती पुनर् आह&mdash;एतस्याम् इति ॥२४॥</p>
<p>———————————————————————————————————————</p>
<p><strong>॥ ३.१४.२५ ॥</strong></p>
<p><strong>श्मशान-चक्रानिल-धूलि-धूम्र-</strong></p>
<p><strong>विकीर्ण-विद्योत-जटा-कलापः ।</strong></p>
<p><strong>भस्मावगुण्ठामल-रुक्म-देहो</strong></p>
<p><strong>देवस् त्रिभिः पश्यति देवरस् ते ॥</strong></p>
<p><strong>श्रीधर-स्वामी (भावार्थ-दीपिका) :</strong> तर्हि तत्-संमुखत्व-मात्रं वर्जनीयम् इति चेत्, तत्राह&mdash;श्मशाने यश् चक्रानिलो वात-मण्डली, तस्मिन् या धूलिः, तया धूम्रो विकीर्णो विक्षिप्तो विद्योतो द्युतिमाञ् जटा-कलापो यस्य । भस्मनावगुण्ठः प्रावृतोऽमलो रुक्मवद् देहो यस्य, स देवस् त्रिभिः सोमार्काग्नि-नेत्रैः पश्यतीत्य् अस्योत्तर-श्लोक-त्रयेऽप्य् अनुषङ्गः । एकस्य जामातरः परस्परं भ्रातरो व्यवह्रियन्ते । अतो मम भ्राता असौ तव देवर इति लज्जार्थम् उक्तम् ॥२५॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> ननु श्मशानादि-सम्बन्धः कथम् अस्मै रोचते ? यदि रोचेत तदास्माकं दुर्वृत्तम् अपि रोचेत । किं च, यदि देवर इत्य् उच्यते, तदास्मत्-सदृश एवासौ कथम् एतावद् आदर-विषयः स्यात् ? तत्राह&mdash;न यस्येति । महानुभावत्वाद् अस्मभ्यं सर्व-सम्पत्-प्रदत्वात् तस्यानादरे दोष एव स्याद् इति भावः । अत्र भुक्त-भोगाम् इति यच् चरणापविद्धाम् इति च लोक-शिक्षणाय तस्य कादाचित्कीं लीलाम् आलम्ब्य सिद्धान्तितम् ॥२५॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> तर्हि तत् संमुखत्व-मात्रं वर्जनीयम् इति चेत्, तत्राह&mdash;श्मशाने यश् चक्रानिलो वात-मण्डली, तत्र धूलिः, धूम्रो विकीर्णो विक्षिप्तो विद्योतो द्युतिमान् जटा-समूहो यस्य सः । भस्मना अवगुण्ठ आवरणं यस्य तथा-भूतोऽमलः स्वर्णवद् देहो यस्य स देवस् त्रिभिः । सोमार्काग्नि-नेत्रैः पश्यतीत्य् एतद्-अपराध-फलं सद्य एव स नो दास्यतीति भावः । स च तेन निःसम्बन्धो नाप्य् अपरिचितश् चेत्य् आह&mdash;देवर इति । एकस्य जामातरः परस्परं भ्रातरो व्यवह्रियन्ते । अतो मम भ्रातासौ तव देवर इति त्वं वा कथं न लज्जसे इति भावः ॥२५॥</p>
<p>———————————————————————————————————————</p>
<p><strong>॥ ३.१४.२६ ॥</strong></p>
<p><strong>न यस्य लोके स्व-जनः परो वा</strong></p>
<p><strong>नात्यादृतो नोत कश्चिद् विगर्ह्यः ।</strong></p>
<p><strong>वयं व्रतैर् यच्-चरणापविद्धाम्</strong></p>
<p><strong>आशास्महेऽजां बत भुक्त-भोगाम् ॥</strong></p>
<p><strong>श्रीधर-स्वामी (भावार्थ-दीपिका) :</strong> ननु तथापि महत्त्वेनादरणीयस्य स्व-जनस्य च तव स सर्वं क्षमेतैव तत्राह&mdash;यस्य स्व-जनादिर् नास्ति समत्वाद् ईश्वरस्य । ऐश्वर्यम् एवाह&mdash;येन चरणेनापविद्धां निर्माल्य-वद् दूरतस् त्यक्तां तेन भुक्त-भोगाम् अजां मायां तन्-मयीं विभूतिं महा-प्रसाद इत्य् आशास्महे । व्रतैस् तम् आराध्य ॥२६॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> नन्व् आर्तया मया लज्जा-भयाभ्यां जलाञ्जलिर् दत्त एव त्वयाप्य् अत्र न भेतव्यम् एव, महत्त्वेनादरणीयस्य स्वजनस्य तव सर्वम् एवासौ देवः क्षमेतैवेति, तत्राह&mdash;न यस्येति । यस्य स्वस्य स्वजनादिर् नास्ति ईश्वरत्वेन सर्वत्र साम्याद् इति भावः । ऐश्वर्यम् एवाह&mdash;येन चरणेनापविद्धां निर्माल्यवद् दूरे त्यक्तां भुक्त-भोगाम् अजां तन्-मयीं विभूतिं महा-प्रसादं वयम् आशास्महे । तत्रापि व्रतैः सकामा वयं तद्-उच्छिष्ट-विषय-भोजिन एव भवाम इत्य् अर्थः ॥२६॥</p>
<p>———————————————————————————————————————</p>
<p><strong>॥ ३.१४.२७ ॥</strong></p>
<p><strong>यस्यानवद्याचरितं मनीषिणो</strong></p>
<p><strong>गृणन्त्य् अविद्या-पटलं बिभित्सवः ।</strong></p>
<p><strong>निरस्त-साम्यातिशयोऽपि यत् स्वयं</strong></p>
<p><strong>पिशाच-चर्याम् अचरद् गतिः सताम् ॥</strong></p>
<p><strong>श्रीधर-स्वामी (भावार्थ-दीपिका) :</strong> अनिषिद्ध-सुख-त्यागाद् असौ पिशाच इत्य् उपहासो न कार्य इत्य् आह द्वाभ्याम् । यस्यानवद्यं विषयासक्ति-शून्यम् आचरितम् । बिभित्सवो भेत्तुम् इच्छवः ॥२७॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> समीहितं देहस्य कुत्सितत्वं दर्शयित्वा स्वात्म-निष्ठा कर्तव्येति लोक-विशेषं प्रतिशिक्षा-रूपम् ॥२७॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> ननु तस्यापि दिग्-अम्बरतया सदैव स्त्रिया सह मिथुनीभूय तिष्ठतश् चिताभस्मास्थि-भूषणस्य सर्वं सच्-चरितम् अहं जानामीति तत्र हे कुमनीषिणि दिते, मत्तः सकाशात् तच्-चरितस्य तत्त्वं शृण्व् इत्य् आह&mdash;यस्य अनवद्यम् अनिन्द्यम् एव चरितं, तत् सर्वं मनीषिण एवादरेण गृणन्ति, ते संसारान् मुक्ता भवन्तीत्य् अर्थः । निरस्तेति अभगवता सहैक्यात् । यद् वा, निरस्तः साम्येन साम्य-गुणवत्त्वेन अतिशयो यस्मात् ॥२७॥</p>
<p>———————————————————————————————————————</p>
<p><strong>॥ ३.१४.२८ ॥</strong></p>
<p><strong>हसन्ति यस्याचरितं हि दुर्भगाः</strong></p>
<p><strong>स्वात्मन् रतस्याविदुषः समीहितम् ।</strong></p>
<p><strong>यैर् वस्त्र-माल्याभरणानुलेपनैः</strong></p>
<p><strong>श्व-भोजनं स्वात्मतयोपलालितम् ॥</strong></p>
<p><strong>श्रीधर-स्वामी (भावार्थ-दीपिका) :</strong> समीहितम् अभिप्रेतं लोक-शिक्षारूपम् । अविदुषोऽविद्वांसः । यद् वा, न विद्वान् अन्यो यस्माद् इति तस्य । सर्व-ज्ञस्येत्य् अर्थः । दुर्भगान् एवाह&mdash;यैर् इति । श्व-भोजनं शुनां भोज्यं शरीरम् । स्वात्मतयायम् एवात्मेति बुद्ध्या ॥२८॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> ये तु निन्दन्ति, ते संसारे बद्धा भवन्तीत्य् आह&mdash;हसन्तीति । दुर्भगाः न कस्याप्य् अनुकम्प्या इत्य् अर्थः । स्वात्मन् स्वस्यात्मनि श्री-कृष्णे रतस्य समीहितम् अभिप्रायम् अविदुषोऽविद्वांसः । समीहितं चेदं समीचीन-गन्ध-पुष्प-वस्त्राभरणादीनि मत्-प्रभोर् अभगवत एवार्हाणीति तस्मै दत्तान्य् अतो नाहम् उपभुञ्ज इत्य् एवं रूपम् । यैर् दुर्भगैः श्व-भोजनं शुनां भोज्यं शरीरम् स्वात्मतयायम् एवात्मेति बुद्ध्या वस्त्रादिभिर् उपलालितम् ॥२८॥</p>
<p>———————————————————————————————————————</p>
<p><strong>॥ ३.१४.२९ ॥</strong></p>
<p><strong>ब्रह्मादयो यत्-कृत-सेतु-पाला</strong></p>
<p><strong>यत्-कारणं विश्वम् इदं च माया ।</strong></p>
<p><strong>आज्ञा-करी यस्य पिशाच-चर्या</strong></p>
<p><strong>अहो विभूम्नश् चरितं विडम्बनम् ॥</strong></p>
<p><strong>मध्वाचार्यः (भागवत-तात्पर्यम्) :</strong></p>
<p>पिशाच-चर्याम् अचरत् रुद्रो विष्ण्व्-आज्ञयैव तु ।</p>
<blockquote>
<p>गर्भिणी-वध-नादार्थमहे विष्णुर् विडम्बकृत् ॥ इति वाराहे &gt; ॥२९॥</p></blockquote>
<p>———————————————————————————————————————</p>
<p><strong>श्रीधर-स्वामी (भावार्थ-दीपिका) :</strong> अहो अतर्क्यं तस्याचरणम् इत्य् आह&mdash;ब्रह्मादयो येन कृतान् सेतून् स्व-स्वाधिकारान् पालयन्ति । यः कारणं यस्य, येन कृतम् इदं विश्वम् । माया च यस्याज्ञा-करी । विभूम्नः परमेश्वरस्य विडम्बनम् अतर्क्यम् इत्य् अर्थः ॥२९॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> गुणावतारत्वेन परमेश्वराभेद-दृष्ट्याह&mdash;ब्रह्मादय इति विडम्बनं देहस्य भावि-दशानुकरणेन वैराग्य-बोधकम् इत्य् अर्थः ॥२८॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> तत्र विश्वेश्वरे के वयं वराका इत्य् आह&mdash;ब्रह्मादयोऽपि यत्-कृतान् सेतून् सायं स्त्री-सङ्गं भोजन-स्वाप-त्यागादि-रूप-मर्यादाः पालयन्ति । य एव कारणं यस्य तन् माया च यस्याधीना, तस्याप्य् अहो चित्रं पिशाच-चर्या, तस्माद् विभूम्नः परमेश्वरस्य चरितं सर्वं विडम्बनम् अनुकरण-मात्रम् एव ॥२९॥</p>
<p>———————————————————————————————————————</p>
<p><strong>॥ ३.१४.३० ॥</strong></p>
<p><strong>मैत्रेय उवाच&mdash;</strong></p>
<p><strong>सैवं संविदिते भर्त्रा मन्मथोन्मथितेन्द्रिया ।</strong><br>
जग्राह वासो ब्रह्मर्षेर् वृषलीव गत-त्रपा ॥**</p>
<p><strong>श्रीधर-स्वामी (भावार्थ-दीपिका) :</strong> भर्त्रा निरूपकेणैवं संविदिते ज्ञापितेऽपि सति । वृषलीव वेश्येव ॥३०॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> भर्त्रा एवं संविदिते ज्ञापितेऽपि सति । यद् वा, भर्त्रा हेतुना एवं ज्ञापिते सति वृषलीव वेश्येव ।</p>
<blockquote>
<p>कामो विवेकं ग्रसति स्वीयम् अन्यैश् च दर्शितम् । &gt;
अत्र प्रमाणं ब्रह्मैव पुंसः स्त्रीषूच्यते दितिः ॥३०॥</p></blockquote>
<p>———————————————————————————————————————</p>
<p><strong>॥ ३.१४.३१ ॥</strong></p>
<p><strong>स विदित्वाथ भार्यायास् तं निर्बन्धं विकर्मणि ।</strong><br>
नत्वा दिष्टाय रहसि तयाथोपविवेश हि ॥**</p>
<p><strong>श्रीधर-स्वामी (भावार्थ-दीपिका) :</strong> विकर्मणि निषिद्धे कर्मणि । दिष्टाय दैव-रूपायेश्वराय । उपविवेशेति मैथुनं लक्ष्यते ॥३१॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> दिष्टाय स्वादृष्टाय । उपविवेश रेमे ॥३१॥</p>
<p>———————————————————————————————————————</p>
<p><strong>॥ ३.१४.३२ ॥</strong></p>
<p><strong>अथोपस्पृश्य सलिलं प्राणान् आयम्य वाग्-यतः ।</strong><br>
ध्यायन् जजाप विरजं ब्रह्म ज्योतिः सनातनम् ॥**</p>
<p><strong>श्रीधर-स्वामी (भावार्थ-दीपिका) :</strong> उपस्पृश्य स्नात्वा भर्ग-शब्द-वाच्यं विरजं ज्योतिर् ध्यायन् सनातनं ब्रह्म गायत्रीं प्रणवं वा जजाप ॥३२॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> उपस्पृश्य स्नात्वा आचम्य जजाप प्रणवं गायत्रीं वा ॥३२॥</p>
<p>———————————————————————————————————————</p>
<p><strong>॥ ३.१४.३३ ॥</strong></p>
<p><strong>दितिस् तु व्रीडिता तेन कर्मावद्येन भारत ।</strong><br>
उपसङ्गम्य विप्रर्षिम् अधो-मुख्य् अभ्यभाषत ॥**</p>
<p><strong>श्रीधर-स्वामी (भावार्थ-दीपिका), विश्वनाथ-चक्रवर्ती (सारार्थ-दर्शिणी) :</strong> कर्मावद्येन कर्म-दोषेण ॥३३॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<p>———————————————————————————————————————</p>
<p><strong>॥ ३.१४.३४ ॥</strong></p>
<p><strong>दितिर् उवाच&mdash;</strong></p>
<p><strong>न मे गर्भम् इमं ब्रह्मन् भूतानाम् ऋषभोऽवधीत् ।</strong><br>
रुद्रः पतिर् हि भूतानां यस्याकरवम् अंहसम् ॥**</p>
<p><strong>श्रीधर-स्वामी (भावार्थ-दीपिका) :</strong> नावधीन् मा हन्त्व् इत्य् अर्थः । वध-शङ्का-बीजम् आह&mdash;रुद्र इति । अंहसम् अंहोऽपराधम् अकरवं कृतवत्य् अस्मि ॥३४॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> <strong>न</strong> अवधीत् मा हन्त्व् इत्य् अर्थः ॥३४॥</p>
<p>———————————————————————————————————————</p>
<p><strong>॥ ३.१४.३५ ॥</strong></p>
<p><strong>नमो रुद्राय महते देवायोग्राय मीढुषे ।</strong><br>
शिवाय न्यस्त-दण्डाय धृत-दण्डाय मन्यवे ॥**</p>
<p><strong>श्रीधर-स्वामी (भावार्थ-दीपिका) :</strong> रुद् दुःखं तद् द्रावयतीति रुद्रस् तस्मै । उग्रायानतिलङ्घ्याय मीढुषे स-कामेषु फल-सेचन-कर्त्रे । निष्कामेषु शिवाय । वस्तुतो न्यस्त-दण्डाय । दुष्टेषु धृत-दण्डाय संहारे मन्यवे ॥३५॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> पश्चात्-तापवती प्रणमति । रुद्राय मां रोदयिष्यते, किं वा मम रुत् रोदनं कृपया द्रावयिष्यते दूरीकरिष्यते, यतो महते देवाय मद्-अपराधं क्षमिष्यमाणाय । किं वा, उग्राय मद्-गर्भम् इमं हनिष्यते । किं वा, मीढुषे मन्-मनोरथ-शाखिनं कृपामृतेनाभिषेक्ष्यत, यतः शिवाय निरस्त-दण्डाय । किं वा, धृत-दण्डाय मां दण्डयिष्यते, यतो मन्यवे मन्यु-स्वरूपाय ॥३५॥</p>
<p>———————————————————————————————————————</p>
<p><strong>॥ ३.१४.३६ ॥</strong></p>
<p><strong>स नः प्रसीदतां भामो भगवान् उर्व्-अनुग्रहः ।</strong><br>
व्याधस्याप्य् अनुकम्प्यानां स्त्रीणां देवः सती-पतिः ॥**</p>
<p><strong>श्रीधर-स्वामी (भावार्थ-दीपिका) :</strong> भामो भगिनी-भर्ता । उरुर् अनुग्रहो यस्य । व्याधस्य निर्दयस्यापि । सती-पतिर् इत्य् अनेन स्त्रीणां स्वभावं स्वयम् अपि वेत्तीति सूचयति ॥३६॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> एवं संशयानैव स्तुवाना स्व-दैन्यं दर्शयन्ती तस्माद् अभयं प्रार्थयते । भामो भगिनी-पतिः । उरुर् अनुग्रहो यस्य सः । व्याधस्य निर्दयस्यापि । सती-पतिर् इति स्त्रीणां स्वभावं स स्वयम् एव वेत्तीति सूचयति । यद् वा, सत्या अप्य् अनुरोधेन तद्-भगिनीं मां मा दण्डयत्व् इति सा सती मद्-अपराधं मार्जयत्व् इति वा भावः ॥३६॥</p>
<p>———————————————————————————————————————</p>
<p><strong>॥ ३.१४.३७ ॥</strong></p>
<p><strong>मैत्रेय उवाच&mdash;</strong></p>
<p><strong>स्व-सर्गस्याशिषं लोक्याम् आशासानां प्रवेपतीम् ।</strong><br>
निवृत्त-सन्ध्या-नियमो भार्याम् आह प्रजापतिः ॥**</p>
<p><strong>श्रीधर-स्वामी (भावार्थ-दीपिका) :</strong> स्व-सर्गस्य स्व-सन्तानस्याशिषं शुभम् । लोक्यां लोक-द्वयार्हाम् । सन्ध्यायां यो नियमः स निवृत्तो यस्य ॥३७॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> स्व-सर्गस्य स्व-सन्तानस्य लोक्यां लोक-द्वयार्हाम् ॥३७॥</p>
<p>———————————————————————————————————————</p>
<p><strong>॥ ३.१४.३८ ॥</strong></p>
<p><strong>कश्यप उवाच&mdash;</strong></p>
<p><strong>अप्रायत्याद् आत्मनस् ते दोषान् मौहूर्तिकाद् उत ।</strong><br>
मन्-निदेशातिचारेण देवानां चातिहेलनात् ॥**</p>
<p><strong>श्रीधर-स्वामी (भावार्थ-दीपिका) :</strong> ते आत्मनश् चित्तस्याप्रायत्यादशुचित्वात् । मौहूर्तिकात् सन्ध्या-रूपात् । उत अपि मम निदेशस्याज्ञाया अति-चारेणाति-क्रमेण । देवानां रुद्रानुचराणाम् ॥३८॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> अप्रायत्याद् इति युग्मकम् । मुहूर्तः सन्ध्या-रूपः तद्-भवद्-दोषात् ॥३८॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> ते तव आत्मनो मनसोऽप्रायत्याद् अपावित्र्यात् क्रूर-मनसौ । मुहूर्तः सन्ध्या-रूपो घोरस् तद्-भवाद् दोषाद् घोरौ सन्ध्याया द्वि-घटिकत्वाच् च द्वौ । मम निर्देशस्य आज्ञा-वाक्यस्य अतिचारेणातिक्रमेण च धर्म-मर्यादा-भञ्जनौ देवानां श्री-रुद्राणां हेलनाच् भगवद्-द्वेषिणौ । हे अभद्रे ! इति तवैवाभद्राणि त्वत्-पुत्रयोः सञ्चरिष्यन्तीति भावः ॥३८॥</p>
<p>———————————————————————————————————————</p>
<p><strong>॥ ३.१४.३९ ॥</strong></p>
<p><strong>भविष्यतस् तवाभद्राव् अभद्रे जाठराधमौ ।</strong><br>
लोकान् स-पालांस् त्रींश् चण्डि मुहुर् आक्रन्दयिष्यतः ॥**</p>
<p><strong>श्रीधर-स्वामी (भावार्थ-दीपिका) :</strong> एतैश् चतुर्भिर् हेतुभिर् जाठराधमौ पुत्रापसदौ । हे चण्डि कोपने ॥३९॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> जाठरौ तज्-जठर-भवौ अधमौ पुत्रौ एवं व्यस्तात् समस्ताच् च दोषात् लोकान् इत्यादि । हे चण्डीति मद्-धर्म-वाक्येऽपि यत् त्वया प्राचण्ड्यं कृतं, तस्येदं फलं भुङ्क्ष्वेति काम-क्रोधयोस् त्वं खनिर् एवासीति कश्यपस्यापि तस्यां कोपो व्यक्तः ॥३९॥</p>
<p>———————————————————————————————————————</p>
<p><strong>॥ ३.१४.४० ॥</strong></p>
<p><strong>प्राणिनां हन्यमानानां दीनानाम् अकृतागसाम् ।</strong><br>
स्त्रीणां निगृह्यमाणानां कोपितेषु महात्मसु ॥**</p>
<p><strong>श्रीधर-स्वामी (भावार्थ-दीपिका) :</strong> हन्यमानानां सताम् ॥४०॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> प्राणिनाम् इति युग्मकम् । यदालोकान् आक्रन्दयिष्यतः तदा प्राणिनां हन्यमानानां स्त्रीणां च निगृह्यमाणानां सम्बन्धे महात्मसु कुपितेषु सत्स्व् इत्य् अन्वयः ॥४०॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> कियत् तयोर् आयुर् इति चेत् शृण्व् इत्य् आह&mdash;प्राणिनाम् इत्य्-आदि प्राणिष्व् इत्य् अर्थः ॥४०॥</p>
<p>———————————————————————————————————————</p>
<p><strong>॥ ३.१४.४१ ॥</strong></p>
<p><strong>तदा विश्वेश्वरः क्रुद्धो भगवाल् लोक-भावनः ।</strong><br>
हनिष्यत्य् अवतीर्यासौ यथाद्रीन् शतपर्व-धृक् ॥**</p>
<p><strong>श्रीधर-स्वामी (भावार्थ-दीपिका) :</strong> शत-पर्व-धृक् वज्र-धर इन्द्रः ॥४१॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> शत-पूर्व-धृक् वज्रधर इन्द्र इव ॥४१॥</p>
<p>———————————————————————————————————————</p>
<p><strong>॥ ३.१४.४२ ॥</strong></p>
<p><strong>दितिर् उवाच&mdash;</strong></p>
<p><strong>वधं भगवता साक्षात् सुनाभोदार-बाहुना ।</strong><br>
आशासे पुत्रयोर् मह्यं मा क्रुद्धाद् ब्राह्मणाद् प्रभो ॥**</p>
<p><strong>श्रीधर-स्वामी (भावार्थ-दीपिका) :</strong> सुनाभेनोदारो बाहुर् यस्य । मह्यां मम कोपितेष्व् इत्य् उक्तत्वाच् छङ्कित-चित्ता सती प्रार्थयते, ब्राह्मणान् मा भूद् इति ॥४२॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> सुनाभेन चक्रेण उदारो बाहुर् यस्य तेनेति तस्य तम् अतिसुन्दरं बाहुम् उन्नमन्तं पुत्रौ मे द्रक्ष्यत इति भाग्यवन्ताव् एव पुत्रौ मे भविष्यतः, तथा मरणस्यावश्यकत्वेऽपि तद्-धस्ततो मरणात् सर्व-पापेभ्यो निस्तारश् च तयोर् भावी । आशासे वाञ्छामि मह्यं माम् अपि निस्तारयितुम् इति तादृश-पुत्रयोर् माता अहम् अपि जन्म-मध्येऽप्य् अदृष्ट-भगवद्-रूपापि पुत्र-सम्बन्धेन भगवद्-दर्शिनीवाभिमंस्ये, क्रुद्धाद् विप्राद् वधं मा आशासे इति । कोपितेषु महात्मस्व् इति त्वद्-उक्त्या ब्रह्म-शापाद् एव पुत्रौ मे मरिष्यत इति शङ्कित-चित्ता व्याकुलैवाहम् आखिद्यं, सम्प्रति भगवद्-धस्ततो वधं श्रुत्वा स्थिर-चित्तैवाभूवम् इति भावः ॥४२॥</p>
<p>———————————————————————————————————————</p>
<p><strong>॥ ३.१४.४३ ॥</strong></p>
<p><strong>न ब्रह्म-दण्ड-दग्धस्य न भूत-भयदस्य च ।</strong><br>
नारकाश् चानुगृह्णन्ति यां यां योनिम् असौ गतः ॥**</p>
<p><strong>श्रीधर-स्वामी (भावार्थ-दीपिका) :</strong> नारका अपि तथा यां यां योनिम् असौ गतो भवति तत्र-स्थाश् च नानुगृह्णन्ति कृपां न कुर्वन्ति ॥४३॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> नानुगृह्णन्ति न निकटे गमनादिकम् अनुमन्यन्ते ॥४३॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> यतः न ब्रह्मेत्य् आदि द्वितीयार्थे षष्ठ्यौ । नारकोऽपि तथा यां यां योनिम् असौ गतो भवति । तत्रस्थाश् च नानुगृह्णन्ति ॥४३॥</p>
<p>———————————————————————————————————————</p>
<p><strong>॥ ३.१४.४४ ॥</strong></p>
<p><strong>कश्यप उवाच&mdash;</strong></p>
<p><strong>कृत-शोकानुतापेन सद्यः प्रत्यवमर्शनात् ।</strong><br>
भगवत्य् उरु-मानाच् च भवे मय्य् अपि चादरात् ॥**</p>
<p><strong>श्रीधर-स्वामी (भावार्थ-दीपिका) :</strong> कृतो योऽपराधस् तेन शोकस् ततोऽनुतापस् तेन । प्रत्यवमर्शनाद् युक्तायुक्त-विचारात् । भगवति हरौ । भवे श्री-रुद्रे । एतैः पञ्चभिः कारणैः ॥४४॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> कृतेति सार्धकम् ॥४४॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> कृतो योऽपराधस् तेन शोकस् ततोऽनुतापस् तेन । प्रत्यवमर्शनाद् एतैः पञ्चभिः कारणैः ॥४४॥</p>
<p>———————————————————————————————————————</p>
<p><strong>॥ ३.१४.४५ ॥</strong></p>
<p><strong>पुत्रस्यैव च पुत्राणां भवितैकः सतां मतः ।</strong><br>
गास्यन्ति यद्-यशः शुद्धं भगवद्-यशसा समम् ॥**</p>
<p><strong>श्रीधर-स्वामी (भावार्थ-दीपिका) :</strong> पुत्रस्य हिरण्यकशिपोः पुत्राणां मध्ये एकः सतां मतो भविष्यति । तम् एव वर्णयति&mdash;गास्यन्तीति सार्धैः पञ्चभिः । समं सह स-दृक्षं वा ॥४५॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> गास्यन्तीति सार्धत्रिकम् ॥४५॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> पुत्रस्य हिरण्यकशिपोः पुत्राणां मध्ये एकः सतां मतो भविष्यति । सन्त एव गास्यन्ति समं सह सदृशं वा ॥४५॥</p>
<p>———————————————————————————————————————</p>
<p><strong>॥ ३.१४.४६ ॥</strong></p>
<p><strong>योगैर् हेमेव दुर्वर्णं भावयिष्यन्ति साधवः ।</strong><br>
निर्वैरादिभिर् आत्मानं यच्-छीलम् अनुवर्तितुम् ॥**</p>
<p><strong>श्रीधर-स्वामी (भावार्थ-दीपिका) :</strong> हीन-वर्णं हेम यथा योगैर् दाहादिभिर् उपायैः शोध्यते तथा यस्य शीलं स्वभावम् अनुवर्तितुम् अनुगन्तुं प्राप्तुं निर्वैरादिभिर् योगैर् आत्मानं भावयिष्यन्ति शोधयिष्यन्ति ।</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> तद्-यशो-गानस्य फलम् आह&mdash;योगैर् इति । अनुवर्तितुम् अनुमोदनेनानुगन्तुम् ॥४६॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> हीन-वर्णं हेम योगैर् दाहादिभिर् यथा शोध्यते, तथा यस्य शीलं स्वभावम् अनुवर्तितुम् अनुगन्तुं प्राप्तुं निर्वैरादिभिर् योगैर् आत्मानं भावयिष्यन्ति शोधयिष्यन्ति ।**।**४६॥</p>
<p>———————————————————————————————————————</p>
<p><strong>॥ ३.१४.४७ ॥</strong></p>
<p><strong>यत्-प्रसादाद् इदं विश्वं प्रसीदति यद्-आत्मकम् ।</strong><br>
स स्व-दृग् भगवान् यस्य तोष्यतेऽनन्यया दृशा ॥**</p>
<p><strong>श्रीधर-स्वामी (भावार्थ-दीपिका) :</strong> विश्व-प्रसादे हेतुर् यद्-आत्मकम् । स्व-दृग् आत्म-साक्षी । यस्यानन्यया भगवान् एव सत्य इत्य् एवं-भूतया दृशा तोष्यते तोषं प्राप्स्यते ॥४७॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> अनन्यया तद्-एक-स्फूर्ति-मय्या ॥४७॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> यस्य अभगवतः प्रसादाद् धेतोर् यस्मै प्रह्लादाय इदं विश्वम् एव प्रसीदति । कीदृशं सत् ? य एवात्मा अन्तर्यामी यस्य तत् अन्तर्यामि-रूपेण तथा लोकान् प्रेरयति, यथा तत्-पितृ-वैरिण इन्द्राद्या अपि प्रह्लादाय प्रसीदन्तीत्य् अर्थः । स्वीयान् भक्तान् एव प्रीत्या पश्यतीति स्वदृक् । न विद्यतेऽन्यो यस्यां तादृश्या दृशा बुद्ध्या यद्-बुद्धौ अन्यः प्रवेष्टुं न शक्नोतीत्य् अर्थः ॥४७॥</p>
<p>———————————————————————————————————————</p>
<p><strong>॥ ३.१४.४८ ॥</strong></p>
<p><strong>स वै महा-भागवतो महात्मा</strong></p>
<p><strong>महानुभावो महतां महिष्ठः ।</strong></p>
<p><strong>प्रवृद्ध-भक्त्या ह्य् अनुभाविताशये</strong></p>
<p><strong>निवेश्य वैकुण्ठम् इमं विहास्यति ॥</strong></p>
<p><strong>श्रीधर-स्वामी (भावार्थ-दीपिका) :</strong> तत्र हेतुः&mdash;स वा इति । महात्मा अविच्छिन्न-दृष्टिः महानुभावो महा-प्रभावः । महताम् अपि मध्ये महिष्ठोऽतिशयेन महान् । प्रवृद्धया भक्त्यानुभाविते शोधिते चित्ते वैकुण्ठं हरिं निवेश्य देहाद्य्-अभिमानं त्यक्ष्यति ॥४८॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> महा-भागवतत्वम् एव विवृणोति । महात्मेत्य् आदिना कुण्डल-मण्डिताननम् इत्य् अन्तेन ॥४८॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> महात्मा महा-धृतिर् महा-बुद्धिर् वा । महान्त एव स्तम्भ-स्वेदाद्याः प्रेमानुभावा यस्य सः । तत्र हेतुः&mdash;प्रवृद्धया भक्त्या अनुभाविते अनुभावं प्रापिते आशये मनसि वैकुण्ठ-स्थं वस्तु-मात्रं वा निवेश्य इमं मायिकं लोकं त्यक्ष्यति ॥४८॥</p>
<p>———————————————————————————————————————</p>
<p><strong>॥ ३.१४.४९ ॥</strong></p>
<p><strong>अलम्पटः शील-धरो गुणाकरो</strong></p>
<p><strong>हृष्टः परर्द्ध्या व्यथितो दुःखितेषु ।</strong></p>
<p><strong>अभूत-शत्रुर् जगतः शोक-हर्ता</strong></p>
<p><strong>नैदाघिकं तापम् इवोडुराजः ॥</strong></p>
<p><strong>श्रीधर-स्वामी (भावार्थ-दीपिका) :</strong> महा-भागवतत्वम् आह&mdash;अलम्पट इति । शील-धरः सु-स्वभावः । गुणानां धैर्यादीनाम् आकरो जन्म-भूमिः । परेषां समृद्ध्या हृष्टः । परेषु दुःखितेषु सत्सु । न भूतो जातः शत्रुर् यस्य । निदाघे भवं तापं चन्द्रो यथा हरत्य् एवं जगतः शोक-हर्ता भविष्यति ।**।**४९॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> अलम्पट इति युग्मकम् ॥४९॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> तस्यभक्तिं भक्त्य्-उत्थान् महा-गुणांश् चावोचम् अन्यान् अपि भक्त्य्-अनुकूलान् स्वाभाविकान् गुणान् शृण्व् इत्य् आह&mdash;अलम्पट इति । वक्तुम् अश्क्या एव गुणा इत्य् आह&mdash;गुणानाम् आकरः । परेषाम् ऋद्ध्या सम्पत्त्या परेषु दुःखितेषु सत्सु निदाघ-भवं तापं चन्द्रो यथा तथा जगतः शोक-हर्ता भविष्यति ।**।**४९॥</p>
<p>———————————————————————————————————————</p>
<p><strong>॥ ३.१४.५० ॥</strong></p>
<p><strong>अन्तर् बहिश् चामलम् अब्ज-नेत्रं</strong></p>
<p><strong>स्व-पूरुषेच्छानुगृहीत-रूपम् ।</strong></p>
<p><strong>पौत्रस् तव श्री-ललना-ललामं</strong></p>
<p><strong>द्रष्टा स्फुरत्-कुण्डल-मण्डिताननम् ॥</strong></p>
<p><strong>श्रीधर-स्वामी (भावार्थ-दीपिका) :</strong> अपरिच्छिन्न-दृष्टित्वम् आह&mdash;अन्तर् इति । स्व-पुरुषाणाम् इच्छया पुनः पुनर् गृहीतानि रूपाणि येन । श्रीर् एव ललना सुन्दरी तस्या ललामं मण्डनम् । द्रष्टा द्रक्ष्यति ॥५०॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> महा-मना गम्भीर-चित्ता आसीत् । तेनापि सह वैरं भविष्यतीति दुःखस्य तेनैव तौ हनिष्येते इति सुख-जातस्य च परस्परोपमर्दात् ॥५०॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> अन्तर् अन्तः-करणे ध्यानेन, बहिः साक्षान्-नेत्राभ्यां च पौत्रः प्रह्लादो द्रष्टा द्रक्ष्यति । श्रीर् एव ललना कान्ता तस्या ललामं मण्डन-रूपम् ॥५०॥</p>
<p>———————————————————————————————————————</p>
<p><strong>॥ ३.१४.५१ ॥</strong></p>
<p><strong>मैत्रेय उवाच&mdash;</strong></p>
<p><strong>श्रुत्वा भागवतं पौत्रम् अमोदत दितिर् भृशम् ।</strong><br>
पुत्रयोश् च वधं कृष्णाद् विदित्वासीन् महा-मनाः ॥**</p>
<p><strong>मध्वाचार्यः (भागवत-तात्पर्यम्) :</strong></p>
<p>विष्णु-हस्त-वधाल् लोका भक्तस्यान्यस्य न क्वचित् ।</p>
<blockquote>
<p>तथाप्य् असुर-मोहाय न विविक्तं क्वचित् क्वचित् ॥ इति स्कान्दे । &gt;
हिरण्यकशिपुश् चापि भगवन्-निन्दया तमः ॥ इति च । &gt;
स्वतः सद्-गतयोऽन्यस्य पुत्रादेर् हेतुता भवेत् । &gt;
योग्यतानादि-भक्तिः स्याद् अयोग्यस्य कुतो गतिः ॥ इति ब्रह्म-तर्के &gt; ॥५१॥</p></blockquote>
<p>———————————————————————————————————————</p>
<p><strong>श्रीधर-स्वामी (भावार्थ-दीपिका) :</strong> महा-मनाः सोत्साह-चित्ता । हरिणा सह युद्धेन मरणे पुत्रयोः कीर्तिः सद्-गतिश् च भवेद् इति ॥५१॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> भृशम् अमोदत । हन्त हन्त मद्-विकर्माणि सत्-कर्म-शिरोमणि-दुर्लभं फलम् ध्यास्यतीत्य् अहो मे भाग्यम् इत्य् आननन्द । महा-मनाः पुत्रयोर् मे सत्-कीर्तिः सद्-गती भविष्यत इति सोत्साह-चित्ता ॥५१॥</p>
<p>इति सारार्थ-दर्शिन्यां हर्षिण्यां भक्त-चेतसाम् ।</p>
<p>चतुर्दशस् तृतीयस्य सङ्गतः सङ्गतः सताम् ॥*॥</p>
<p>———————————————————————————————————————</p>
<blockquote>
<p>इति श्रीमद्-भागवते महा-पुराणे ब्रह्म-सूत्र-भाष्ये पारमहंस्यं &gt; संहितायां वैयासिक्यां तृतीय-स्कन्धे विदुर-मैत्रेय-संवादे &gt;
दिति-गर्भाधानं नाम चतुर्दशोऽध्यायः ।</p></blockquote>
<p>॥ ३.१४ ॥</p>

  </div>
</article>


        

        



    <aside class="card border noPrint" id="section-tree-item-bhAgavatam_gauDIya-prastutiH_03_14_diti-kashyapa-saMvAdaH_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/purANam_vaiShNavam/bhAgavatam/gauDIya-prastutiH/03/14_diti-kashyapa-saMvAdaH/">१४ दिति-कश्यप-संवादः </a>
            <a data-toggle="collapse" href="#section-tree-item-body-bhAgavatam_gauDIya-prastutiH_03_14_diti-kashyapa-saMvAdaH_md" role="button" aria-expanded="false" aria-controls="section-tree-item-body-bhAgavatam_gauDIya-prastutiH_03_14_diti-kashyapa-saMvAdaH_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-bhAgavatam_gauDIya-prastutiH_03_14_diti-kashyapa-saMvAdaH_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: १४ दिति-कश्यप-संवादः</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/purANam_vaiShNavam/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/purANam_vaiShNavam/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/purANam_vaiShNavam/actions/workflows/build.yml"><img src="https://github.com/vishvAsa/purANam_vaiShNavam/actions/workflows/build.yml/badge.svg"> Built </a> on 2025 Aug 25 05:46:07 UTC. (<a href="http://google.com/search?q=05%3a46%3a07%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
