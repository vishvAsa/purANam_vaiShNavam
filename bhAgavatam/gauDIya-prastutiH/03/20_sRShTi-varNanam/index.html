<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>पुराणे विश्वासटिप्पन्यः  | २० सृष्टि-वर्णनम्</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/purANam_vaiShNavam/bhAgavatam/gauDIya-prastutiH/03/20_sRShTi-varNanam/" rel="alternate" type="application/rss+xml" title="पुराणे विश्वासटिप्पन्यः" />
    <link href="/purANam_vaiShNavam/bhAgavatam/gauDIya-prastutiH/03/20_sRShTi-varNanam/" rel="feed" type="application/rss+xml" title="पुराणे विश्वासटिप्पन्यः" />

    <meta property="og:url" content="https://vishvAsa.github.io/purANam_vaiShNavam/bhAgavatam/gauDIya-prastutiH/03/20_sRShTi-varNanam/">
  <meta property="og:site_name" content="पुराणे विश्वासटिप्पन्यः">
  <meta property="og:title" content="२० सृष्टि-वर्णनम्">
  <meta property="og:description" content="विषयः ब्रह्म-कृत-विविध-सृष्टि-वर्णनम् ।
॥ ३.२०.१ ॥
शौनक उवाच—
महीं प्रतिष्ठाम् अध्यस्य सौते स्वायम्भुवो मनुः ।
कान्य् अन्वतिष्ठद् द्वाराणि मार्गायावर-जन्मनाम् ॥**
श्रीधर-स्वामी (भावार्थ-दीपिका) :
विंशे वराह-जन्मादि- व्यवधानाद् अथादितः ।
सर्गोऽनुस्मार्यते वक्तुम् अन्वयं प्रस्तुतां मनोः ॥
प्रतिष्ठां स्थानम् । अध्यस्य प्राप्य । सौते सूतस्य रोमहर्षणस्य पुत्र । अवरम् अर्वाचीनं जन्म येषां तेषाम् ईश्वरे लीनानां मार्गाय निर्गमाय कानि द्वाराणि कृतवान् ? अर्वाचीनान् प्राणिनः कैर् उपायैः सृष्टवान् ? इत्य् अर्थः ॥१॥
———————————————————————————————————————
जीव-गोस्वामी (क्रम-सन्दर्भः) : वराह-लीलां प्रासङ्गिकीं श्रुत्वा प्रस्तुतं पृच्छति—महीम् इति ॥१॥">
  <meta property="og:locale" content="en_us">
  <meta property="og:type" content="article">
    <meta property="article:section" content="bhagavatam">

  <meta itemprop="name" content="२० सृष्टि-वर्णनम्">
  <meta itemprop="description" content="विषयः ब्रह्म-कृत-विविध-सृष्टि-वर्णनम् ।
॥ ३.२०.१ ॥
शौनक उवाच—
महीं प्रतिष्ठाम् अध्यस्य सौते स्वायम्भुवो मनुः ।
कान्य् अन्वतिष्ठद् द्वाराणि मार्गायावर-जन्मनाम् ॥**
श्रीधर-स्वामी (भावार्थ-दीपिका) :
विंशे वराह-जन्मादि- व्यवधानाद् अथादितः ।
सर्गोऽनुस्मार्यते वक्तुम् अन्वयं प्रस्तुतां मनोः ॥
प्रतिष्ठां स्थानम् । अध्यस्य प्राप्य । सौते सूतस्य रोमहर्षणस्य पुत्र । अवरम् अर्वाचीनं जन्म येषां तेषाम् ईश्वरे लीनानां मार्गाय निर्गमाय कानि द्वाराणि कृतवान् ? अर्वाचीनान् प्राणिनः कैर् उपायैः सृष्टवान् ? इत्य् अर्थः ॥१॥
———————————————————————————————————————
जीव-गोस्वामी (क्रम-सन्दर्भः) : वराह-लीलां प्रासङ्गिकीं श्रुत्वा प्रस्तुतं पृच्छति—महीम् इति ॥१॥">
  <meta itemprop="wordCount" content="4500">
  <meta name="twitter:card" content="summary">
  <meta name="twitter:title" content="२० सृष्टि-वर्णनम्">
  <meta name="twitter:description" content="विषयः ब्रह्म-कृत-विविध-सृष्टि-वर्णनम् ।
॥ ३.२०.१ ॥
शौनक उवाच—
महीं प्रतिष्ठाम् अध्यस्य सौते स्वायम्भुवो मनुः ।
कान्य् अन्वतिष्ठद् द्वाराणि मार्गायावर-जन्मनाम् ॥**
श्रीधर-स्वामी (भावार्थ-दीपिका) :
विंशे वराह-जन्मादि- व्यवधानाद् अथादितः ।
सर्गोऽनुस्मार्यते वक्तुम् अन्वयं प्रस्तुतां मनोः ॥
प्रतिष्ठां स्थानम् । अध्यस्य प्राप्य । सौते सूतस्य रोमहर्षणस्य पुत्र । अवरम् अर्वाचीनं जन्म येषां तेषाम् ईश्वरे लीनानां मार्गाय निर्गमाय कानि द्वाराणि कृतवान् ? अर्वाचीनान् प्राणिनः कैर् उपायैः सृष्टवान् ? इत्य् अर्थः ॥१॥
———————————————————————————————————————
जीव-गोस्वामी (क्रम-सन्दर्भः) : वराह-लीलां प्रासङ्गिकीं श्रुत्वा प्रस्तुतं पृच्छति—महीम् इति ॥१॥">
<script type="text/javascript">
    
    let baseURL = "https:\/\/vishvAsa.github.io\/purANam_vaiShNavam\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/purANam_vaiShNavam\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/purANam_vaiShNavam\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/purANam_vaiShNavam\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/purANam_vaiShNavam\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvya\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/purANam_vaiShNavam\/bhAgavatam\/gauDIya-prastutiH\/03\/20_sRShTi-varNanam\/".replace(basePath, "/");
  pageVars.pageParams = {};
  pageVars.pageSource = "bhAgavatam\/gauDIya-prastutiH\/03\/20_sRShTi-varNanam.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/purANam_vaiShNavam/webpack_dist/uiLib-bundle.js"></script>







    <link rel="stylesheet" href="/purANam_vaiShNavam/webpack_dist/uiLib.css">
<link rel="stylesheet" href="/purANam_vaiShNavam/css/uiLibPrint.css" media="print" >
<link rel="stylesheet" href="/purANam_vaiShNavam/css/fonts.css" >
<link rel="stylesheet" href="/purANam_vaiShNavam/css/@fortawesome/fontawesome-free/css/solid.min.css">

<link rel="stylesheet" href="/purANam_vaiShNavam/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/20_sRShTi-varNanam/" />
<link rel="alternate" hreflang="sa-Deva" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/20_sRShTi-varNanam/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/20_sRShTi-varNanam/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/20_sRShTi-varNanam/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/20_sRShTi-varNanam/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/20_sRShTi-varNanam/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/20_sRShTi-varNanam/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/20_sRShTi-varNanam/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/20_sRShTi-varNanam/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/20_sRShTi-varNanam/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/20_sRShTi-varNanam/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/20_sRShTi-varNanam/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/20_sRShTi-varNanam/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/20_sRShTi-varNanam/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/20_sRShTi-varNanam/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/20_sRShTi-varNanam/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/20_sRShTi-varNanam/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/20_sRShTi-varNanam/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/20_sRShTi-varNanam/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/20_sRShTi-varNanam/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/20_sRShTi-varNanam/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/20_sRShTi-varNanam/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/20_sRShTi-varNanam/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/20_sRShTi-varNanam/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/20_sRShTi-varNanam/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/20_sRShTi-varNanam/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/20_sRShTi-varNanam/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/20_sRShTi-varNanam/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/20_sRShTi-varNanam/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/20_sRShTi-varNanam/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/20_sRShTi-varNanam/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/20_sRShTi-varNanam/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/20_sRShTi-varNanam/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/20_sRShTi-varNanam/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/20_sRShTi-varNanam/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/20_sRShTi-varNanam/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/20_sRShTi-varNanam/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/20_sRShTi-varNanam/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/20_sRShTi-varNanam/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/20_sRShTi-varNanam/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/20_sRShTi-varNanam/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/20_sRShTi-varNanam/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/20_sRShTi-varNanam/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/20_sRShTi-varNanam/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/20_sRShTi-varNanam/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">पुराणे विश्वासटिप्पन्यः <br/> २० सृष्टि-वर्णनम्</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/purANam_vaiShNavam/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="२० सृष्टि-वर्णनम्">२० सृष्टि-वर्णनम्</h1>
    
    <a id="editLink" class="btn btn-primary noPrint"  href="https://github.com/vishvAsa/purANam_vaiShNavam/edit/content/bhAgavatam/gauDIya-prastutiH/03/20_sRShTi-varNanam.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <details><summary>विषयः</summary>
<p>ब्रह्म-कृत-विविध-सृष्टि-वर्णनम् ।</p>
</details>
<p><strong>॥ ३.२०.१ ॥</strong></p>
<p><strong>शौनक उवाच&mdash;</strong></p>
<p><strong>महीं प्रतिष्ठाम् अध्यस्य सौते स्वायम्भुवो मनुः ।</strong><br>
कान्य् अन्वतिष्ठद् द्वाराणि मार्गायावर-जन्मनाम् ॥**</p>
<p><strong>श्रीधर-स्वामी (भावार्थ-दीपिका) :</strong></p>
<p>विंशे वराह-जन्मादि- व्यवधानाद् अथादितः ।</p>
<p>सर्गोऽनुस्मार्यते वक्तुम् अन्वयं प्रस्तुतां मनोः ॥</p>
<p>प्रतिष्ठां स्थानम् । अध्यस्य प्राप्य । सौते सूतस्य रोमहर्षणस्य पुत्र । अवरम् अर्वाचीनं जन्म येषां तेषाम् ईश्वरे लीनानां मार्गाय निर्गमाय कानि द्वाराणि कृतवान् ? अर्वाचीनान् प्राणिनः कैर् उपायैः सृष्टवान् ? इत्य् अर्थः ॥१॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> वराह-लीलां प्रासङ्गिकीं श्रुत्वा प्रस्तुतं पृच्छति&mdash;महीम् इति ॥१॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong></p>
<p>विसर्गो यः समासेन पूर्वम् उक्तः स एव हि ।</p>
<p>विंशे व्यासोच्यते स्वायम्भुव-वंश-विवक्षया ॥</p>
<p>प्रतिष्ठाम् आश्रयम् । सौते ! रोमहर्षण-सूनो ! अवर-जन्मनां सनकादिभ्य उत्तर-काल-जन्मवतां जीवानाम् ईश्वरे लीनानां मार्गाय निर्गमाय कानि द्वाराणि कृतवान् ? अर्वाचीनान् प्राणिनः कैर् उपायैः सृष्टवान् ? इत्य् अर्थः ॥१॥</p>
<p>———————————————————————————————————————</p>
<p><strong>॥ ३.२०.२-४ ॥</strong></p>
<p><strong>क्षत्ता महा-भागवतः कृष्णस्यैकान्तिकः सुहृत् ।</strong><br>
यस् तत्याजाग्रजं कृष्णे सापत्यम् अघवान् इति ॥**</p>
<p><strong>द्वैपायनाद् अनवरो महित्वे तस्य देहजः ।</strong><br>
सर्वात्मना श्रितः कृष्णं तत्-परांश् चाप्य् अनुव्रतः ॥**</p>
<p><strong>किम् अन्वपृच्छन् मैत्रेयं विरजास् तीर्थ-सेवया ।</strong><br>
उपगम्य कुशावर्त आसीनं तत्त्व-वित्तमम् ॥**</p>
<p><strong>श्रीधर-स्वामी (भावार्थ-दीपिका) :</strong> विदुर-मैत्रेय-संवादेनैवैतज् ज्ञास्यत इति तम् एव संवादं प्रष्टुम् आह&mdash;क्षत्तेति पञ्चभिः । श्री-कृष्ण-सुहृत्त्वे हेतुः&mdash;य इति । दुर्योधनादिभिर् अपत्यैः सहितम् अग्रजं धृतराष्ट्रम् अघवान् कृतापराध इति हेतोः श्री-कृष्णोक्त-मन्त्रानादरात् यस् तत्याज ॥२॥ अनवरोऽन्यूनः । महित्वे महिम्नि ॥३॥ कुशावर्ते गङ्गा-द्वारे ॥४॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> तद् एवं स्वातन्त्र्येण प्रश्नं विदुर-प्रश्नमय-कथा-शुश्रूषायाम् अनुचितं मत्व तत्-प्रश्नम् एव पृच्छति&mdash;क्षत्तेति पञ्चभिः ॥२-३॥ तत्र च यदि क्वचित् तद्-द्वाराविच्छिन्नास्ति तर्ह्य् अप्य् आवृत्त्य ताम् एवादितः प्रवर्तयेत्य् आह विरजास् तीर्थ-सेवयेत्य्-आदिना पादोन-पद्य-त्रयेण । प्रथमं तावत् तीर्थ-सेवया विरजाः दुःसङ्ग-दुःख-रहितः पश्चाद् उपगम्य ॥४॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> एतत्-प्रश्नोत्तरस् तु विदुर-मैत्रेय-संवादेनैव ब्रूहीत्य् आशयेनाह&mdash;क्षत्तेति। सापत्यं दुर्योधनाद्यैः पुत्रैः सहितम् अनवरः अन्यूनः विरजाः विगतं रजो यस्मात् सः । तीर्थ-सेवयेति हेतूक्तेः । प्रत्यासत्त्या च तीर्थानाम् एव रजो मालिन्यं विगतम् इत्य् अर्थः । कुशावर्ते गङ्गा-द्वारे ॥२-४॥</p>
<p>———————————————————————————————————————</p>
<p><strong>॥ ३.२०.५ ॥</strong></p>
<p><strong>तयोः संवदतोः सूत प्रवृत्ता ह्य् अमलाः कथाः ।</strong><br>
आपो गाङ्गा इवाघ-घ्नीर् हरेः पादाम्बुजाश्रयाः ॥**</p>
<p><strong>श्रीधर-स्वामी (भावार्थ-दीपिका) :</strong> यत् किम् अपि पृच्छतु किं तवेति चेत् तत्राह&mdash;तयोर् इति । अघ-घ्नीर् अघघ्न्यो नूनं कथाः प्रवृत्ताः ॥५॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> प्रवृत्ता इत्य्-आदिना पुनर् आदित एव श्रवणेच्छा स्पष्टीकृता ॥५॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> अमलाः कथा इति तयोर् भक्तत्वात् भक्तानां च कृष्णान्य-कथा-राहित्यात् गङ्गायाम् आपः गाङ्ग्यः अघघ्नीर् अघघ्न्यः ॥५॥</p>
<p>———————————————————————————————————————</p>
<p><strong>॥ ३.२०.६ ॥</strong></p>
<p><strong>ता नः कीर्तय भद्रं ते कीर्तन्योदार-कर्मणः ।</strong><br>
रसज्ञः को नु तृप्येत हरि-लीलामृतं पिबन् ॥**</p>
<p><strong>श्रीधर-स्वामी (भावार्थ-दीपिका) :</strong> कीर्तन्यानि कीर्तनार्हाण्य् उदाराणि कर्मणि यस्य हरेः ॥६॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> भद्रं ते इत्य् औत्सुक्येनाशीर्वादः । कीर्तन्यानि उदाराणि कर्माणि यासु यस्य वेति कथाया हरेर् वा ॥६॥</p>
<p>———————————————————————————————————————</p>
<p><strong>॥ ३.२०.७ ॥</strong></p>
<p><strong>एवम् उग्रश्रवाः पृष्ट ऋषिभिर् नैमिषायनैः ।</strong><br>
भगवत्य् अर्पिताध्यात्मस् तान् आह श्रूयताम् इति ॥**</p>
<p><strong>श्रीधर-स्वामी (भावार्थ-दीपिका) :</strong> एवम् इति व्यास-वाक्यम् । उग्रश्रवा रोमहर्षण-पुत्रः । नैमिषम् अयनम् आश्रयो येषाम् । अर्पितम् अध्यात्मं मनो येन ॥७॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> ऋषिभिर् इति । श्री-शौनक-प्रश्नम् अनुमोदमानैः सर्वैर् एव तद्-अनुवादात्॥७॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> अध्यात्मं मनः ॥७॥</p>
<p>———————————————————————————————————————</p>
<p><strong>॥ ३.२०.८ ॥</strong></p>
<p><strong>सूत उवाच&mdash;</strong></p>
<p><strong>हरेर् धृत-क्रोड-तनोः स्व-मायया</strong></p>
<p><strong>निशम्य गोर् उद्धरणं रसातलात् ।</strong></p>
<p><strong>लीलां हिरण्याक्षम् अवज्ञया हतं</strong></p>
<p><strong>सञ्जात-हर्षो मुनिम् आह भारतः ॥</strong></p>
<p><strong>श्रीधर-स्वामी (भावार्थ-दीपिका) :</strong> गोर् उद्धरणं लीलां हिरण्याक्षं चावज्ञ्या हतं निशम्य । भारतो विदुरः ॥८॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> श्री-सूतस् तु भगवत्-क्रमवत् श्री-विदुरस्य क्रम इति कस्माद् धारा-विच्छिद्येतेत्य् एवं तत्-प्रशंसा-गर्भम् उत्तरम् आह&mdash;हरेर् इति । तद् इदम् अपि श्री-शुकोक्तम् एव सूतोऽयम् अनुकृतवान् इति गम्यते । तद् एवानुसृत्यासौ सर्वं कथयति गोर् उद्धरण-रूपां लीलां निशम्य तस्याम् एव हिरण्याक्षम् अवज्ञया हतं निशम्येत्य् अर्थः ॥८॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> सुष्ठु अमायया धृता नित्य-स्थिता क्रोड-तनुर् यस्य तस्य हरेः तौदादिकस्य धृङ् स्थिताव् इत्य् अस्य रूपम् । गोः पृथिव्याः । भारतो विदुरः ॥८॥</p>
<p>———————————————————————————————————————</p>
<p><strong>॥ ३.२०.९ ॥</strong></p>
<p><strong>विदुर उवाच&mdash;</strong></p>
<p><strong>प्रजापति-पतिः सृष्ट्वा प्रजा-सर्गे प्रजापतीन् ।</strong><br>
किम् आरभत मे ब्रह्मन् प्रब्रूह्य् अव्यक्त-मार्ग-वित् ॥**</p>
<p><strong>मध्वाचार्यः (भागवत-तात्पर्यम्) :</strong></p>
<p>सृष्टौ लये तारतम्यं देवानां ज्ञायते स्फुटम् ।</p>
<blockquote>
<p>तारतम्य-परिज्ञाने महा-तात्पर्यम् इष्यते । &gt;
अतस् तद् बहुशस् तूक्तम् अन्यच् चैतत् प्रकाशकम् ॥ इति वामने &gt; ॥९॥</p></blockquote>
<p>———————————————————————————————————————</p>
<p><strong>श्रीधर-स्वामी (भावार्थ-दीपिका) :</strong> यस्मात् त्वम् अव्यक्त-मार्ग-वित् । ब्रह्मणो वा विशेषणम् ॥९॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> अव्यक्त-मार्ग-वित् अस्मद्-आद्य्-अगोचर-वस्तु-वेत्ता ॥९॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> <em>न व्याख्यातम्।</em></p>
<p>———————————————————————————————————————</p>
<p><strong>॥ ३.२०.१० ॥</strong></p>
<p><strong>ये मरीच्य्-आदयो विप्रा यस् तु स्वायम्भुवो मनुः ।</strong><br>
ते वै ब्रह्मण आदेशात् कथम् एतद् अभावयन् ॥**</p>
<p><strong>श्रीधर-स्वामी (भावार्थ-दीपिका) :</strong> एतज् जगत् । अभावयन्न् उत्पादयामासुः ॥१०॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> एतज् जगत् अभावयन् उत्पादयामासुः ॥१०॥</p>
<p>———————————————————————————————————————</p>
<p><strong>॥ ३.२०.११ ॥</strong></p>
<p><strong>स-द्वितीयाः किम् असृजन् स्वतन्त्रा उत कर्मसु ।</strong><br>
आहो स्वित् संहताः सर्व इदं स्म समकल्पयन् ॥**</p>
<p><strong>मध्वाचार्यः (भागवत-तात्पर्यम्) :</strong></p>
<p>महतो ब्रह्म-वायू च तद्-भार्ये चाभिमानिनः ।</p>
<blockquote>
<p>अहमः शेषवीन्द्रौ च रुद्रेन्द्रौ कामतस्त्रियः ॥ &gt;
मनसस् त्व् अनिरुश् च चन्द्रश् चान्ये यथोदितम् । &gt;
एवं क्रमो व्यत्ययस् तु सूक्ष्म-स्थूल-विभेदतः ॥ &gt;
सृष्टौ गुणे च ज्ञानादौ मुक्ति-स्थे वाप्य् अयं क्रमः । &gt;
नियमेनान्यथोक्तिस् तु मोहायासुर-जन्मनाम् ॥ इति वाराहे ॥११॥</p></blockquote>
<p>———————————————————————————————————————</p>
<p><strong>श्रीधर-स्वामी (भावार्थ-दीपिका) :</strong> स-द्वितीयाः स-भार्याः । स्वतन्त्रा भार्यानपेक्षाः । कर्मसु प्रजा-सर्गादिषु । संहताः परस्परापेक्षाः । इदं जगत् ॥११॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> स-द्वितीयाः स-भार्याः कर्मसु सृष्ट्य्-आदिषु स्वतन्त्राः अन्यान् अपेक्षाः । संहताः बहुतर-संमेलनापेक्षाः ॥११॥</p>
<p>———————————————————————————————————————</p>
<p><strong>॥ ३.२०.१२ ॥</strong></p>
<p><strong>मैत्रेय उवाच&mdash;</strong></p>
<p><strong>दैवेन दुर्वितर्क्येण परेणानिमिषेण च ।</strong><br>
जात-क्षोभाद् भगवतो महान् आसीद् गुण-त्रयात् ॥**</p>
<p><strong>श्रीधर-स्वामी (भावार्थ-दीपिका) :</strong> ब्रह्मा किम् आरभतेति प्रश्नस्य यक्षादीन् सृष्टवान् इत्य् उत्तरं वक्तुं पूर्वोक्तां सृष्टिम् अनुस्मारयति, दैवेनेति सप्तभिः । मन्व्-आदि-प्रश्नानां तूत्तराध्यायम् आरभोत्तरं भविष्यति । दुर्वितर्क्येण दैवेन जीवादृष्टेन, परेण प्रकृत्य्-अधिष्ठात्रा महा-पुरुषेणानिमिषेण कालेन च हेतुना भगवतो निविङ्काराज् जात-क्षोभं यद् गुण-त्रयं प्रधानं तस्मान् महान् आसीत् । तद् उक्तं तन्त्रे&mdash;</p>
<blockquote>
<p>विष्णोस् तु त्रीणि रूपाणि पुरुषाख्यान्य् अथो विदुः । &gt;
प्रथमं महतः स्रष्टृ द्वितीयं त्व् अण्ड-संस्थितम् । &gt;
तृतीयं सर्व-भूत-स्थं तानि ज्ञात्वा विमुच्यते ॥ इति ॥१२॥</p></blockquote>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> पाद्मीय-विसर्गं कथयितुं सङ्गतये पूर्व-वृत्तं ब्राह्मीय-सर्गम् अपि स्मारयति । दैवेनेत्य् आदिना । भगवतः परम-कारणान् महान् आसीत् । तच् च तत एव न साक्षात्, किन्तु तच्-छक्तेः प्रधानाख्याद् गुण-साम्याद् एव । कीदृशात् दैवादि-हेतुना जात-क्षोभात् तत्रानिमिषेण कालेन दैवाद् अप्य् उत्तमेन ॥१२॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> किम् आरभतेति प्रश्नस्योत्तरं विसर्ग-विस्तारं वक्ष्यन् तत्-पूर्व-भागं सर्वम् उक्तम् अपि कथा-सौष्ठवार्थं सङ्क्षेपेणानुवदति । दैवेन । जीवादृष्टेन कीदृशेन दुर्वितर्क्येण दुर्ज्ञेय-मूलकेन परेण कालेन जात-क्षोभात् गुण-त्रयात् प्रधानान् महान् आसीत् । भगवतः सकाशात् भगवद्-ईक्षिताद् इत्य् अर्थः ॥१२॥</p>
<p>———————————————————————————————————————</p>
<p><strong>॥ ३.२०.१३ ॥</strong></p>
<p><strong>रजः-प्रधानान् महतस् त्रि-लिङ्गो दैव-चोदितात् ।</strong><br>
जातः ससर्ज भूतादिर् वियद्-आदीनि पञ्चशः ॥**</p>
<p><strong>श्रीधर-स्वामी (भावार्थ-दीपिका) :</strong> महतो जातो भूतादिर् अहङ्कारस् त्रि-लिङ्गस् त्रि-गुणः । रजः प्रधानाद् इति स्वतः सत्त्व-प्रधानस्यापि महतोऽहङ्कारोत्पत्ति-काले कार्यानुरूपं रजः-प्रधानत्वं भवतीति भावः । पञ्चशः तन् मात्राणि मह-भूतानि ज्ञानेन्द्रियाणि कर्मेन्द्रियाणि तत् तद् देवताश् चेति पञ्च ससर्जेत्य् अर्थः ॥१३॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> रजः-प्रधानाद् इति सत्त्व-प्रधानोऽपि महान् अहङ्कारोत्पत्ति-काले रजः-प्रधानः सूत्राख्यो भवेद् इति भावः । त्रिलिङ्गस् त्रिगुणो भूतादिर् अहङ्कारः । वियद्-आदीनि महा-भूतानि सूक्ष्म-भूतानि ज्ञानेन्द्रियाणि कर्मेन्द्रियाणि तत्-तद्-देवताश् च पञ्च पञ्च ससर्जेत्य् अर्थः ॥१३॥</p>
<p>———————————————————————————————————————</p>
<p><strong>॥ ३.२०.१४ ॥</strong></p>
<p><strong>तानि चैकैकशः स्रष्टुम् असमर्थानि भौतिकम् ।</strong><br>
संहत्य दैव-योगेन हैमम् अण्डम् अवासृजन् ॥**</p>
<p><strong>श्रीधर-स्वामी (भावार्थ-दीपिका) :</strong> भौतिकं हैमम् अण्डम् एकैकशः प्रत्य् एकं स्रष्टुम् असमर्थानि सन्ति संहत्य ससृजुः ॥१४॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> दैव-योगेन भगवच्-छक्ति-योगेन संहत्य मिलित्वा ॥१४॥</p>
<p>———————————————————————————————————————</p>
<p><strong>॥ ३.२०.१५ ॥</strong></p>
<p><strong>सोऽशयिष्टाब्धि-सलिले आण्डकोशो निरात्मकः ।</strong><br>
साग्रं वै वर्ष-साहस्रम् अन्ववात्सीत् तम् ईश्वरः ॥**</p>
<p><strong>श्रीधर-स्वामी (भावार्थ-दीपिका) :</strong> अन्ववात्सीद् अधिष्ठितवान् ॥१५॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> अण्ड-कोष एवान्ड-कोषः तद्-अन्तर्-वर्ती विराड् वा । तस्य निरात्मकत्वं तदानीम् अपि जीवानाम् अप्य् अनुद्बोधात् । ईश्वरो महत् स्रष्टा द्वितीय-पुरुष-रूपेण ॥१५॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> निरात्मकः न व्यक्तस् तत्रात्मा ॥१५॥</p>
<p>———————————————————————————————————————</p>
<p><strong>॥ ३.२०.१६ ॥</strong></p>
<p><strong>तस्य नाभेर् अभूत् पद्मं सहस्रार्कोरु-दीधिति ।</strong><br>
सर्व-जीवनिकायौको यत्र स्वयम् अभूत् स्वराट् ॥**</p>
<p><strong>श्रीधर-स्वामी (भावार्थ-दीपिका) :</strong> सहस्रार्काणाम् इवोरुर् दीधितिर् यस्य तत् । सर्व-जीवनिकायानाम् ओकः स्थानं पद्मम् । स्वराट् ब्रह्मा ॥१६॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> य एवं ब्राह्मे कल्पे सृष्टवान् तस्य प्रविष्टस्य सतः पाद्मे कल्पे नभेः सकाशात् पद्ममभूत् ॥१६॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> नाभेः सकाशात् यत्र पद्मे स्वराट् ब्रह्मा ॥१६॥</p>
<p>———————————————————————————————————————</p>
<p><strong>॥ ३.२०.१७ ॥</strong></p>
<p><strong>सोऽनुविष्टो भगवता यः शेते सलिलाशये ।</strong><br>
लोक-संस्थां यथा पूर्वं निर्ममे संस्थया स्वया ॥**</p>
<p><strong>मध्वाचार्यः (भागवत-तात्पर्यम्) :</strong> संस्थया स्वया भगवति स्थिति-सामर्थ्येन ॥१७॥</p>
<p>———————————————————————————————————————</p>
<p><strong>श्रीधर-स्वामी (भावार्थ-दीपिका) : यः</strong> सलिलाशये गर्भोदकस्यान्तः शेते, तेन <strong>भगवतानुविष्टो</strong>ऽधिष्ठितः सन्, <strong>स</strong> स्वराट् । <strong>स्वया संस्थया</strong> नाम-रूपादि-क्रमेण ॥१७॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : स्वया संस्थया</strong> स्वस्मिंस् तत्-तन्-नाम-रूपाद्य्-आविर्भाव-क्रमेण ॥१७॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> <strong>स</strong> ब्रह्मा <strong>भगवताअनुविष्टः</strong> अधिष्ठितः । भगवान् एव कः ? तत्राह&mdash;<strong>य</strong> इति । ततश् च स ब्रह्मा भगवत्-प्रेरितः सन् <strong>लोक-संस्थां</strong> लोक-रचनां <strong>स्वया संस्थया</strong> परिपाट्या नाम-रूपादि-क्रमया ॥१७॥</p>
<p>———————————————————————————————————————</p>
<p><strong>॥ ३.२०.१८ ॥</strong></p>
<p><strong>ससर्ज च्छाययाविद्यां पञ्च-पर्वाणम् अग्रतः ।</strong><br>
तामिस्रम् अन्ध-तामिस्रं तमो मोहो महा-तमः ॥**</p>
<p><strong>श्रीधर-स्वामी (भावार्थ-दीपिका) :</strong> छाया प्रभा-प्रतियोगिनी तया । अबुध्येत्य् अर्थः, यस् त्व् अबुद्धि-कृतः प्रभोः[भा।पु। ३.१०.१७] इत्य् उक्तत्वात् । महा-तम इति महा-मोहः । स्वरूप-निर्देश-मात्र-विवक्षया मोह इति प्रथमा-प्रयोगः ॥१८॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> तथा दर्शयति&mdash;ससर्जेति ॥१८॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> यक्ष-राक्षस-देव-मनुष्यादि-देहेषु ब्रह्मणा स्रष्टव्येषु जीवानाम् अहङ्कारोऽविद्यया विना न सम्भवेत्, अतः प्रथमम् अविद्या-वृत्तीः स्वयम् एव ब्रह्म-द्वारा आविर्भवतीस् तम-आदि-रूपेण ब्रह्मा ताः ससर्जेत्य् आह&mdash;ससर्जेति । च्छायया छाय-रूपया तन्वा तमसेत्य् अर्थः । अत्र तमो-मोह-महा-मोह-तामिस्रान्ध-तामिस्राः क्रमेणाज्ञानास्मिता-राग-द्वेषाभिनिवेशा ज्ञेयाः ॥१८॥</p>
<p>———————————————————————————————————————</p>
<p><strong>॥ ३.२०.१९ ॥</strong></p>
<p><strong>विससर्जात्मनः कायं नाभिनन्दंस् तमोमयम् ।</strong><br>
जगृहुर् यक्ष-रक्षांसि रात्रिं क्षुत्-तृट्-समुद्भवाम् ॥**</p>
<p><strong>श्रीधर-स्वामी (भावार्थ-दीपिका) :</strong> तद् एवं प्रथमोक्तां साधारणां सृष्टिम् अनूद्य केनचिद् विशेषेणासाधारणां सृष्टिम् आह&mdash;विससर्जेत्य्-आदिना यावत् समाप्ति । तद् विसृष्टं कायं रात्रि-रूपं तत एव जातानि यक्ष-रक्षांसि जगृहुः । क्षुत्-तृषोः समुद्भवो यस्यां ताम् । अत्र च, यास्य सा तनूर् आसीत् ताम् अपाहत सा तमिस्राभवत् इत्य्-आदि-श्रुतिर् अनुसन्धेया ॥१९॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> कायं छाया-रूपं नाभिनन्दन्, हन्त हन्त सृष्ट्य्-आरम्भे तमसैवावृतोऽभूवम् इति विनिन्द्य तत्याज । स च तद्-विसृष्टः कायो रात्रिर् अभूत् तां च तत एव तदानीम् एव जातानि यक्ष-रक्षांसि जगृहुः स्वीचक्रुर् इत्य् अविद्या-धर्माव् आवरण-विक्षेपौ यक्ष-रक्षसाम् अत्यधिकाव् इति विवक्षितम् । कीदृशीं क्षुत्-तृषोः समुद्भवो यस्यां ताम् । अत्र, या तस्य सा तनूर् आसीत् ताम् अपाहत सा तमिस्राभवत् इत्य्-आदि-श्रुतिर् अनुसन्धेया । अत्र द्वि-परार्ध-युषो ब्रह्मणः काय-त्यागो नाम भाव-त्याग एव विवक्षितः । ततश् च ब्रह्मणो मनसि क्रोधादिस् तामसो भाव आविर्बभूव । तस्माद् यक्ष-रक्षांसि बभूवुः । स च तामसो भावो रात्रिर् अभूत् तां च यक्ष-रक्षांस्य् एव जगृहुर् इत्य् एतावान् एवार्थः । सृष्ट्य्-अर्थं योग-बलेन पृथक् पृथक् काय-ग्रहण-त्यागवत्त्वेऽपि द्वि-परार्धायुस् त्वं तस्य न व्याहन्यते विषय-भोगार्थम् अपीन्द्रादि-देवानां नाना-रूप-ग्रहण-त्याग-दर्शनाद् इत्य् अपि केचिद् आहुः ।१९॥</p>
<p>———————————————————————————————————————</p>
<p><strong>॥ ३.२०.२० ॥</strong></p>
<p><strong>क्षुत्-तृड्भ्याम् उपसृष्टास् ते तं जग्धुम् अभिदुद्रुवुः ।</strong><br>
मा रक्षतैनं जक्षध्वम् इत्य् ऊचुः क्षुत्-तृड्-अर्दिताः ॥**</p>
<p><strong>श्रीधर-स्वामी (भावार्थ-दीपिका) :</strong> उपसृष्टा अभिभूताः । जग्धुम् अत्तुं भक्षयितुम् । यतो वयं क्षुत्-तृड्भ्याम् अर्दिता अत एनं पितेति कृपया मा रक्षतेत्य् एके । अन्ये तु जक्षध्वं भक्षयतेति ब्रुवन्तः । जक्ष भक्ष-हसनयोर् इति धातुः ॥२०॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> उपसृष्टा उपद्रुताः तं ब्रह्माणं जग्धुं भक्षयितुम् । तत्र केचिद् एनं पितेति कृपया मा रक्षेत्य् ऊचुः&mdash;जक्षध्वम् इति जक्ष भक्ष-हसनयोर् इत्य् अस्मात् ॥२०॥</p>
<p>———————————————————————————————————————</p>
<p><strong>॥ ३.२०.२१ ॥</strong></p>
<p><strong>देवस् तान् आह संविग्नो मा मां जक्षत रक्षत ।</strong><br>
अहो मे यक्ष-रक्षांसि प्रजा यूयं बभूविथ ॥**</p>
<p><strong>श्रीधर-स्वामी (भावार्थ-दीपिका) :</strong> देवो ब्रह्मा संविग्नो भीतः सन् मां मा जक्षत मा भक्षयत, किन्तु रक्षत । अहो हे यक्ष-रक्षांसि, यूयं मे प्रजाः सुता बभूविथ जाताः स्थ । एवम् उग्र-स्वभावा यक्ष-राक्षसा जाता इत्य् अर्थः । तत्र ये जक्षध्वम् इत्य् ऊचुस् ते यक्षाः, ये तु मा रक्षतेति ते राक्षसा इति ज्ञेयम् । एतच् च तिर्यग्-आदि-तामस-सर्गस्याप्य् उपलक्षणम् ॥२१॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> देवो ब्रह्मा । मां न भक्षयत, किन्तु रक्षत । अहो आश्चर्यं हे यक्ष-रक्षांसि ॥२१॥</p>
<p>———————————————————————————————————————</p>
<p><strong>॥ ३.२०.२२ ॥</strong></p>
<p><strong>देवताः प्रभया या या दीव्यन् प्रमुखतोऽसृजत् ।</strong><br>
ते अहार्षुर् देवयन्तो विसृष्टां तां प्रभाम् अहः ॥**</p>
<p><strong>श्रीधर-स्वामी (भावार्थ-दीपिका) :</strong> प्रभया दीव्यन् द्योतमानः । या या देवता द्युतिमत्यः सात्त्विक्यस् तास् ताः प्रमुखतः प्राधान्येनासृजत् । ते देवाः । देवता इति स्त्रीत्वेन निर्दिष्टानाम् अप्य् अर्थ-मात्र-विवक्षया त इति पुंस्त्वेन प्रतिनिर्देशः । एवं यक्ष-रक्षांसीत्य् अत्रापि ज्ञेयम् । तेन विसृष्टां त्यक्तां प्रभाम् अहः दिवस-रूपां सतीं देवयन्तः क्रीडयन्तोऽहार्षुर् जगृहुः॥२२॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> देवयन्त इति । दिवु अर्दने इत्य् अस्मात् चौरादिकात् याचमान इत्य् अर्थः ॥२२॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> प्रभया प्रभाव-रूपया सत्त्व-मय्या तन्वा दीव्यन् द्योतमानः । या या देवताः प्रमुखतः प्राधान्येनासृजत् । अत्र या इत्य् अस्यापि ते इत्य् अनेन प्रतिनिर्देशोऽर्थ-मात्र-दृष्ट्यैव ज्ञेयः । विसृष्टां तेन त्यक्तां तां प्रभाम् अहः दिवस-रूपां तत् तनूम् अहार्षुर् जगृहुः ।</p>
<p>किम्-अर्थं ? ताः देवयन्तः क्रीडयन्तः क्रीडयितुं यथा रात्रिर् यक्ष-रक्षोभिः सह तिष्ठति तथा अहोऽपि देवैर् दीव्यतीत्य् अर्थः । इति सन्दर्भः । अत्र ब्रह्मणो मनसि प्रसादः सात्त्विक-भाव आविर्बभूव । तस्मा देवा बभूवुः स च प्रसादो दिनं बभूव । तच् च ते एव जगृहुर् इत्य् एतावान् एवार्थः ॥२२॥</p>
<p>———————————————————————————————————————</p>
<p><strong>॥ ३.२०.२३ ॥</strong></p>
<p><strong>देवोऽदेवान् जघनतः सृजति स्मातिलोलुपान् ।</strong><br>
त एनं लोलुपतया मैथुनायाभिपेदिरे ॥**</p>
<p><strong>श्रीधर-स्वामी (भावार्थ-दीपिका) :</strong> अदेवान् इति च्छेदः । स जघनाद् असुरान् असृजत इति श्रुतेः । अति-लोलुपान् स्त्री-लम्पटान् । अभिपेदिरे प्राप्ताः ॥२३॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> एवं च तस्य मनसि कामो राजस-भावोऽभूत् तस्मा असुरा बभूवुः । स च भावः । सन्ध्या अभूत् तां चासुरा जगृहुर् इत्य् आह&mdash;देव इति । अदेवान् स जघनाद् असुरान् असृजत इति श्रुतेः । कामाद् अनर्थो महान् भवतीत्य् आह&mdash;त एनम् इत्य्-आदि ॥२३॥</p>
<p>———————————————————————————————————————</p>
<p><strong>॥ ३.२०.२४ ॥</strong></p>
<p><strong>ततो हसन् स भगवान् असुरैर् निरपत्रपैः ।</strong><br>
अन्वीयमानस् तरसा क्रुद्धो भीतः परापतत् ॥**</p>
<p><strong>श्रीधर-स्वामी (भावार्थ-दीपिका) :</strong> परापतद् अपलायत ॥२४॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> परापतत् पलायत ॥२४॥</p>
<p>———————————————————————————————————————</p>
<p><strong>॥ ३.२०.२५ ॥</strong></p>
<p><strong>स उपव्रज्य वरदं प्रपन्नार्ति-हरं हरिम् ।</strong><br>
अनुग्रहाय भक्तानाम् अनुरूपात्म-दर्शनम् ॥**</p>
<p><strong>श्रीधर-स्वामी (भावार्थ-दीपिका) :</strong> भक्तेच्छानुरूपम् आत्मानं दर्शयतीति तथा तम् उपव्रज्य ॥२५॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> उपव्रज्य मनसैवोपसाद्य निवेदयामासेति शेषः ॥२५॥</p>
<p>———————————————————————————————————————</p>
<p><strong>॥ ३.२०.२६ ॥</strong></p>
<p><strong>पाहि मां परमात्मंस् ते प्रेषणेनासृजं प्रजाः ।</strong><br>
ता इमा यभितुं पापा उपाक्रामन्ति मां प्रभो ॥**</p>
<p><strong>श्रीधर-स्वामी (भावार्थ-दीपिका) :</strong> पहीति द्वाभ्यां प्रार्थितवान् । यभितुं मैथुनेन धर्षयितुम् ॥२६॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः), विश्वनाथ-चक्रवर्ती (सारार्थ-दर्शिणी) :</strong> <em>न व्याख्यातम्।</em></p>
<p>———————————————————————————————————————</p>
<p><strong>॥ ३.२०.२७ ॥</strong></p>
<p><strong>त्वम् एकः किल लोकानां क्लिष्टानां क्लेश-नाशनः ।</strong><br>
त्वम् एकः क्लेशदस् तेषाम् अनासन्न-पदां तव ॥**</p>
<p><strong>श्रीधर-स्वामी (भावार्थ-दीपिका) :</strong> लोकानां जनानाम् । तव अनासन्नाव् अनाश्रितौ पादौ यैस् तेषाम् ॥२७॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> क्लेशद इति स्वं प्रत्युन्मुखीकर्तुम् इति ज्ञेयम् ॥२७॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> तव अनासन्न-पदां त्वत्-पादावनाश्रितवताम् अभक्तानां त्वं क्लेशदः तेन क्लिष्टानाम् अपि त्वत्-पादाव् आश्रितवतां भक्तानां त्वं क्लेश-नाशन इति गम्यते । एक इत्य् एवं-विधो भक्त-वत्सलः कोऽपि नास्तीति भावः । त्वच्-चरणम् अनाश्रितवतां काल-कर्म-ग्रहादि-रूपेण त्वम् एवैकः क्लेशदः । तेषाम् एवाकस्माच् चरणाश्रितत्वे सति साक्षात् त्वम् एव तत्-तत्-क्लेश-नाशनः, त्वद्-भक्तेषु काल-कर्मादीनाम् अनधिकाराद् इत्य् आशयः । त्वयि वैषम्याभावस् तु कल्प-तरु-दृष्टान्तेन ॥२७॥</p>
<p>———————————————————————————————————————</p>
<p><strong>॥ ३.२०.२८ ॥</strong></p>
<p><strong>सोऽवधार्यास्य कार्पण्यं विविक्ताध्यात्म-दर्शनः ।</strong><br>
विमुञ्चात्म-तनुं घोराम् इत्य् उक्तो विमुमोच ह ॥**</p>
<p><strong>मध्वाचार्यः (भागवत-तात्पर्यम्) :</strong></p>
<p>जानन्न् अपि समर्थोऽपि क्वचिद् ब्रह्मा हरेः प्रियः ।</p>
<blockquote>
<p>ज्ञात्वा करोति कर्माणि ह्य् अज्ञवच् चाप्य् अशक्तवत् ॥ &gt;
व्यसृजन् मलवद् देहं बाह्यं न तु निजं पुरा । &gt;
ब्रह्मा तच् च हरादित्वं प्राप देवादि-दैवतम् ॥ इति कौर्मे &gt; ॥२९॥</p></blockquote>
<p>———————————————————————————————————————</p>
<p><strong>श्रीधर-स्वामी (भावार्थ-दीपिका) :</strong> विविक्तम् असन्दिग्धम् अध्यात्म-दर्शनं पर-चित्त-ज्ञानं यस्य हरेः । घोरां काम-कश्मलां स्व-तनुं विमुञ्चेति उक्तवान् इति शेषः । इत्य् उक्तश् च ब्रह्मा तं तनुं विमुमोच । सर्वत्र तनु-त्यागो नाम तत् तन् मनो-भाव-त्यागो विवक्षितः । ग्रहणं च तत् तद् भावापत्तिर् इति द्रष्टव्यम् ॥२८॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> सोऽवधार्येत्य् अस्य टीकायां भावो नाम सृज्यावेशो ज्ञेयः । भावत्व् अमननं च तद्-आयुषो द्विपरार्धमितत्वात् ॥२८॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> विविक्तम् असन्दिग्धम् अध्यात्म-दर्शनं पर-चित्त-ज्ञानं यस्य सः । विमुञ्चेत्य् उक्तवान् इति शेषः । इत्य् उक्तेश् च ब्रह्मा तनुं विमुमोच ॥२८॥</p>
<p>———————————————————————————————————————</p>
<p><strong>॥ ३.२०.२९ ॥</strong></p>
<p><strong>तां क्वणच्-चरणाम्भोजां मद-विह्वल-लोचनाम् ।</strong><br>
काञ्ची-कलाप-विलसद्-दुकूल-च्छन्न-रोधसम् ॥**</p>
<p><strong>श्रीधर-स्वामी (भावार्थ-दीपिका) :</strong> साहो-रात्रयोः सन्धिर् अभवत् इति श्रुतेः । सा तेन विसृष्टा तनुः सायन्तनी सन्ध्या बभूव । सा च कामोद्रेक-वेला । असुराश् च राजसत्वात् स्त्री-लम्पटाः । अतस् तां सन्ध्याम् एव स्त्रियं कल्पयित्वा ते संमोहं प्राप्ता इत्य् आह&mdash;ताम् इति त्रिभिः । नूपुराभ्यां क्वणती चरणाम्भोजे यस्याः । मदेन विह्वले लोचने यस्याः । काञ्ची-कलापेन विलसद्-दुकूलं तेन छन्नं रोधः कटितटं यस्यास् ताम् ॥२९॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> ताम् इति त्रिकम् । अन्योऽन्येति लेखादिवत् श्लेषाप्य् अङ्गीकृता । यद् वा, सुपां सुलुग् इत्य्-आदिना यादेशः ॥२९॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> मत्वा मूढ-धियः स्त्रियम् इत्य् अग्रिमोक्तेस् तां सन्ध्याम् एव स्त्रियं कल्पयित्वा स्त्री-लम्पटा असुरा मुमुहुर् इत्य् आह&mdash;तां क्वणद् इति । अत्र स्व-स्व-नीडं प्रति गन्तुं नभसि स्व-शब्दम् उड्डीनान् चटक-सारसादीन् एव नूपुर-काञ्च्य्-आदीन् कल्पयन्ति स्म । तत्-तद्-आकारान् मेघ-खण्डान् एव चरण-नयन-नितम्ब-स्तनादीन् । अत एवैकुत्र श्लेषेण पयोधर-शब्दः उपन्यस्तः । सन्ध्याया आरुण्यम् एवारुण-दुकूलम् । रोधः कटि-तटं, श्लेषयेति भिदाद्य् आङ्-अन्ताट्टाप्-प्रत्ययः । ङित्य् अपि गुण आर्षः ॥२९॥</p>
<p>———————————————————————————————————————</p>
<p><strong>॥ ३.२०.३० ॥</strong></p>
<p><strong>अन्योन्य-श्लेषयोत्तुङ्ग-निरन्तर-पयोधराम् ।</strong><br>
सुनासां सुद्विजां स्निग्ध-हास-लीलावलोकनाम् ॥**</p>
<p><strong>श्रीधर-स्वामी (भावार्थ-दीपिका) :</strong> अन्योन्यं श्लेषयोपमर्देन हेतुनोत्तुङ्गौ निरन्तरौ पयोधरौ यस्याः । सु-द्विजां सु-दतीम् । स्निग्धो हासो लीलावलोकनं च यस्याः ॥३०॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> अन्योन्य-श्लेषया उपमर्देनैव हेतुना उत्तुङ्गौ निरन्तराव् अव्यवधानौ पयोधरु यस्यास् तां सुपां सुलुग् इत्य्-आदिना टा-प्रत्ययस्य यादेशो वा । अन्तराच् छिद्रोत्थौ यत् किञ्चित् सूर्य-प्रकाशाव् एव हासावलोकने कदाचित् तन्-मेघ-खण्डान्तर्धानम् एव लज्जया निगूहनम् ऊर्ध्वतस् तल-पर्यन्त-पतितानि दीर्घ-श्याम-मेघ-खण्डान्य् एव ॥३०॥</p>
<p>———————————————————————————————————————</p>
<p><strong>॥ ३.२०.३१ ॥</strong></p>
<p><strong>गूहन्तीं व्रीडयात्मानं नीलालक-वरूथिनीम् ।</strong><br>
उपलभ्यासुरा धर्म सर्वे सम्मुमुहुः स्त्रियम् ॥**</p>
<p><strong>श्रीधर-स्वामी (भावार्थ-दीपिका) :</strong> गूहन्तीं वस्त्राञ् चलेनावृण्वानाम् । नीलानाम् अलकानां वरूथः स्तोमो विद्यते यस्याः । हे धर्म विदुर, तां स्त्रियम् उपलभ्य मत्वा ॥३१।</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> नीलालक-वरूथम् । हे धर्म ! विदुर ! तां स्त्रियम् उपलभ्य मत्वा ॥३१॥</p>
<p>———————————————————————————————————————</p>
<p><strong>॥ ३.२०.३२ ॥</strong></p>
<p><strong>अहो रूपम् अहो धैर्यम् अहो अस्या नवं वयः ।</strong><br>
मध्ये कामयमानानाम् अकामेव विसर्पति ॥**</p>
<p><strong>श्रीधर-स्वामी (भावार्थ-दीपिका) :</strong> संमूढानां विभावना-क्रमम् आह&mdash;अहो इति ॥३२॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> तेषां काम-मोह-प्रलापम् आह&mdash;अहो इति ॥३२॥</p>
<p>———————————————————————————————————————</p>
<p><strong>॥ ३.२०.३३ ॥</strong></p>
<p><strong>वितर्कयन्तो बहुधा तां सन्ध्यां प्रमदाकृतिम् ।</strong><br>
अभिसम्भाव्य विश्रम्भात् पर्यपृच्छन् कुमेधसः ॥**</p>
<p><strong>श्रीधर-स्वामी (भावार्थ-दीपिका) :</strong> अभिसम्भाव्य सत्कृत्य । विश्रम्भात् प्रणयात् । कुबुद्धयस् ते तां पप्रच्छुः॥३३॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम् ।</em></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> किम् इयम् अस्मास्व् एवानुरागिणी अन्यत्र वा, देवी मानुषी वा वृषस्यन्ती ब्रह्मचारिणी वेत्य् एवं वितर्कयन्तः । अभिसम्भाव्य सत्कृत्य ॥३३॥</p>
<p>———————————————————————————————————————</p>
<p><strong>॥ ३.२०.३४ ॥</strong></p>
<p><strong>कासि कस्यासि रम्भोरु को वार्थस् तेऽत्र भामिनि ।</strong><br>
रूप-द्रविण-पण्येन दुर्भगान् नो विबाधसे ॥**</p>
<p><strong>श्रीधर-स्वामी (भावार्थ-दीपिका) :</strong> कासीति त्रिभिः । कासि जात्या । कस्य वा कन्या ? हे भामिनि कोपने । रूपम् एव द्रविणम् अनर्घ्यं वस्तु । तद् एव पण्यं क्रयार्हम् । तेन तद्-असमर्पणेन नो विबाधसे ॥३४॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> विबाधने हेतुः । दुर्भगान् एतन्-मूल्य-द्रव्य-हीनान् ॥३४॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> रूपम् एव द्रविणम् अनर्घ्यं वस्तु, तद् एव पण्यं क्रयार्हं तेनास्मान् दुर्भगान् त्वद्-दास्यानर्हान् अपि विबाधसे वध्वा स्व-सङ्ग एव जिघृक्षसि । यद् वा, विबाधसे न क्रीणासि धिग् अस्मान् दुर्भगान् इति भावः ॥३४॥</p>
<p>———————————————————————————————————————</p>
<p><strong>॥ ३.२०.३५ ॥</strong></p>
<p><strong>या वा काचित् त्वम् अबले दिष्ट्या सन्दर्शनं तव ।</strong><br>
उत्सुनोषीक्षमाणानां कन्दुक-क्रीडया मनः ॥**</p>
<p><strong>श्रीधर-स्वामी (भावार्थ-दीपिका) :</strong> किं जाति-कुलादि-प्रश्नेन या वा काचिद् भव । दिष्ट्<strong>या</strong> इदं तावद् भद्रं जातं यत् तव दर्शनम् । किन्तु केवलं नो मन उत्सुनोषि विमथ्नासि ॥३५॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> उत्सुनोषि मथ्नासि । कन्दुक-क्रीडयेति अस्तं गच्छन् चञ्चलः सूर्य एव अरुण-कन्दुकत्वेन कल्पितः ॥३५॥</p>
<p>———————————————————————————————————————</p>
<p><strong>॥ ३.२०.३६ ॥</strong></p>
<p><strong>नैकत्र ते जयति शालिनि पाद-पद्मं</strong></p>
<p><strong>घ्नन्त्या मुहुः कर-तलेन पतत्-पतङ्गम् ।</strong></p>
<p><strong>मध्यं विषीदति बृहत्-स्तन-भार-भीतं</strong></p>
<p><strong>शान्तेव दृष्टिर् अमला सुशिखा-समूहः ॥</strong></p>
<p><strong>श्रीधर-स्वामी (भावार्थ-दीपिका) :</strong> क्षुभित-चित्तानां वाक्यं नैकत्रेति । हे शालिनि श्लाध्ये । एकत्र न जयति न स्थिरी-भवति । यद् वा, नैकत्रानेक-गति-विलासेषु जयति सर्वोत्कर्षेण वर्तते । पतत्-पतङ्गम् उच्छलन्तं कन्दुकम् । बृहतोः स्तनयोर् भाराद् भीतं तव कृशं मध्यं विषीदति श्राम्यति । शान्ता मन्थरेव प्रसरति । सु-शिखा-समूहः शोभनः केश-कलापस् ते । पाठान्तरे सुशिखाः शोभनान् केशान् अवकीर्यमाणान् समूहः बधानेति । अत्र चास्तं गच्छन् सूर्य एव पतत्-पतङ्गः, मेघ-विच्छेदो मध्य-विषादः तारका-रूपा दृष्टिः, तम एव केशा इत्य्-आद्य्-ऊह्यम् ॥३६॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> कन्दुक-क्रीडां वर्णयन्ति&mdash;हे शालिनि ! श्लाघ्ये ! एकत्र न जयति न स्थिरीभवति । पतत्-पतङ्गम् अधश् चलं कन्दुकम् । पक्षेऽस्तं गच्छन् सूर्यः । कृशत्वाद् विषीदति । दृष्टिर् अमला निष्कामेव वस्तुतस् त्व् अन्तः सकामैवेत्य् अर्थः । श्रान्ता कन्दुक-क्रीडाश्रमं व्यञ्जयती । अत एव सुशिखाःशोभनान् केशान् अवकीर्यमानान् समूहः वधान । सुशिखा-समूह इति पाठे&mdash;स्व् इत्य् अव्ययं पृथक्-पदम् । ततश् च शिखा-समूहश् च सुन्दर इत्य् अर्थः ॥३६॥</p>
<p>———————————————————————————————————————</p>
<p><strong>॥ ३.२०.३७ ॥</strong></p>
<p><strong>इति सायन्तनीं सन्ध्याम् असुराः प्रमदायतीम् ।</strong><br>
प्रलोभयन्तीं जगृहुर् मत्वा मूढ-धियः स्त्रियम् ॥**</p>
<p><strong>श्रीधर-स्वामी (भावार्थ-दीपिका), विश्वनाथ-चक्रवर्ती (सारार्थ-दर्शिणी) :</strong> प्रमदेवाचरन्तीं स्त्रियं मत्वा जगृहुः ॥३७॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> इतीति । सन्ध्य हि कामिनां स्त्री-स्फूर्तिं करोति । ततश् च तेषां स्फुरन्ती स्त्री तद्-अभेदेन तैर् अवगता तद्-अनुसारेण मुनीन्द्रेणापि वर्णितेति ज्ञेयम् ॥३७॥</p>
<p>———————————————————————————————————————</p>
<p><strong>॥ ३.२०.३८ ॥</strong></p>
<p><strong>प्रहस्य भाव-गम्भीरं जिघ्रन्त्यात्मानम् आत्मना ।</strong><br>
कान्त्या ससर्ज भगवान् गन्धर्वाप्सरसां गणान् ॥**</p>
<p><strong>श्रीधर-स्वामी (भावार्थ-दीपिका) :</strong> प्रहस्यात्मानम् आत्मना जिघ्रन्त्या । कान्त्या सौन्दर्येण । प्रहसनम् आत्मावघ्राणं च सौन्दर्यानुभाव-चातुर्य-विकारः ॥३८॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> भावः सौन्दर्य-गर्वः तेन गम्भीरम् अन्यत्रादत्त-दृष्टित्वादिकं यथा स्यात् तथा प्रहस्य स्वस्मिन्न् एव प्रेमातिशयेन सौरभ्यातिशयानुभवेन च स्वयम् आत्मानं जिघ्रन्त्या कान्त्या कान्तिमत्या तन्वा ॥३८॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> यदा ब्रह्मणः सौन्दर्यं स्मृत्य्-आरूढं बभूव, तदा तस्माद् गन्धर्वादयो बभूवुस् तच् च सौन्दर्यं ज्योत्स्नाभूत्, तां च एवं जगृहुर् इत्य् आह&mdash;प्रहस्येति । कान्त्या कीदृश्या भाव-गम्भीरं व्यञ्जित-स्वाभियोगं यथा स्यात् तथा प्रहस्य आत्मनैवात्मानं जिघ्रन्त्येति कान्ति-कान्तिमतोर् ऐक्येनोपचारात् प्रहसनावघ्राणादीनि स्व-सौन्दर्यास्वादन-चिह्नानि ॥३८॥</p>
<p>———————————————————————————————————————</p>
<p><strong>॥ ३.२०.३९ ॥</strong></p>
<p><strong>विससर्ज तनुं तां वै ज्योत्स्नां कान्तिमतीं प्रियाम् ।</strong><br>
त एव चाददुः प्रीत्या विश्वावसु-पुरोगमाः ॥**</p>
<p><strong>श्रीधर-स्वामी (भावार्थ-दीपिका) :</strong> ज्योत्स्नां चन्द्रिका-रूपाम् । त एव गन्धर्वादि-गणाः । विश्वावसुः पुरोगमो मुख्यो येषु ॥३९॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः), विश्वनाथ-चक्रवर्ती (सारार्थ-दर्शिणी) :</strong> <em>न व्याख्यातम्।</em></p>
<p>———————————————————————————————————————</p>
<p><strong>॥ ३.२०.४० ॥</strong></p>
<p><strong>सृष्ट्वा भूत-पिशाचांश् च भगवान् आत्म-तन्द्रिणा ।</strong><br>
दिग्-वाससो मुक्त-केशान् वीक्ष्य चामीलयद् दृशौ ॥**</p>
<p><strong>श्रीधर-स्वामी (भावार्थ-दीपिका) :</strong> आत्मनस् तन्द्रिणा आलस्येन । तांश् च मुक्त-केशान् वीक्ष्य नेत्रे निमीलितवान् ॥४०॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> आत्म-तन्द्रिणा आत्मनस् तन्द्रा-युक्तेन देहेन उपलक्षणं चैतत् जृम्भा निद्रोन्मानवत्त्वस्य तस्य एव कार्य-क्रम-रूपत्वात् तेषाम् ॥४०॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> कदाचिद् ब्रह्मण आलस्यम् अभूत् तस्माच् च भूत-पिशाद्या बभूवुस् तच्-चालस्यं जृम्भा-निद्रादि-रूपाभूत् तां च त एव जगृहुर् इत्याह&mdash;सृष्ट्वेति । तन्द्रा यस्य कार्यत्वेनास्ति तत्-तन्द्रि आलस्यं तेन ॥४०॥</p>
<p>———————————————————————————————————————</p>
<p><strong>॥ ३.२०.४१ ॥</strong></p>
<p><strong>जगृहुस् तद्-विसृष्टां तां जृम्भणाख्यां तनुं प्रभोः ।</strong></p>
<p><strong>निद्राम् इन्द्रिय-विक्लेदो यया भूतेषु दृश्यते ।</strong><br>
येनोच्छिष्टान् धर्षयन्ति तम् उन्मादं प्रचक्षते ॥**</p>
<p><strong>श्रीधर-स्वामी (भावार्थ-दीपिका) :</strong> इन्द्रियाणां विक्लेदः स्रावो यया तां निद्रां प्रचक्षते । येनेन्द्रिय-विक्लेदेन हेतुनोच्छिष्टांश् च सतो धर्षयन्ति भ्रान्तान् कुर्वन्ति । तं भूतादि-गणम् उन्मादं प्रचक्षते । तन्द्रा-जृम्भिकानिक्रोन्माद-हेतुत्वेन भूतादीनां तनूनां च चातुर्विध्यम् उक्तम् ॥४१॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> जगृहुर् इति सार्धकम् । अत एवाभेदेनाह&mdash;जृम्भणाख्यां निद्राम् इति च । धर्मस्यैव प्राधान्य-विवक्षया मत्व्-अर्थीयश् च नात्र कृतः । तम् इन्द्रिय-विक्लेदं यम् उन्मादं प्रचक्सते तत्रोन्मादोऽपि भवतीति तद्-अभेदेन तम् अपि निर्दिशन्तीत्य् अर्थः ॥४१॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> यया निद्रया भूतेषु मनुष्यादिषु इन्द्रियाणां मुखादीनां विक्लेदः । येन च विक्लेदेन हेतुना उच्छिष्टान् सतो धर्षयन्ति, तं धर्षम् उन्मादं प्रचक्षते । अत एव भूत-प्रेतादि-धर्षिता जना उन्मत्ता उच्यन्ते ॥४१॥</p>
<p>———————————————————————————————————————</p>
<p><strong>॥ ३.२०.४२ ॥</strong></p>
<p><strong>ऊर्जस्वन्तं मन्यमान आत्मानं भगवान् अजः ।</strong><br>
साध्यान् गणान् पितृ-गणान् परोक्षेणासृजत् प्रभुः ॥**</p>
<p><strong>श्रीधर-स्वामी (भावार्थ-दीपिका) :</strong> ऊर्जस्वन्तं बलवन्तम् । परोक्षेणादृश्य-रूपेण ॥४२॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> ऊर्जस्वन्तं वर-दानेनोत्साहादि-लक्षण-सत्त्व-युक्तम् ॥४२॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> कदाचिद् आत्मनो बलिष्ठत्वं पारोक्ष्यं च भावयामास । ताभ्यां च साध्याः पितरश् च बभूवुस् ते च हव्य-कव्ये बभूवतुर् इत्य् आह&mdash;द्वाभ्याम् । ऊर्जस्वन्तं सत्त्ववन्तं तेन सत्त्वेन साध्यान् गणान् परोक्षेण पारोक्ष्येण च पितृ-गणान् ॥४२॥</p>
<p>———————————————————————————————————————</p>
<p><strong>॥ ३.२०.४३ ॥</strong></p>
<p><strong>त आत्म-सर्गं तं कायं पितरः प्रतिपेदिरे ।</strong><br>
साध्येभ्यश् च पितृभ्यश् च कवयो यद् वितन्वते ॥**</p>
<p><strong>श्रीधर-स्वामी (भावार्थ-दीपिका) :</strong> आत्मनः सर्गो यस्मातम् । यद् येन कार्येण संप्रदानत्व-निमित्तेन । कवयः कर्म-कोविदाः । साध्येभ्यः पितृभ्यश् च स्व-पितृ-रूपेभ्यः । वितन्वते श्राद्धादिना हव्यं कव्यं च ददति ॥४३॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> त इति । तद्-युक्तम् एव ज्ञात्वा तेभ्यो ददतीति यत् येन स्व-लक्षणेन कायेनैव हेतुना ॥४३॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> ते साध्याः पितरश् च तं कायम् अनुरूपम् इत्य् अर्थः । यद् यतो हेतोर् वितन्वते साध्येभ्यो हव्यम् अन्नं पितृभ्यः कव्यम् अन्नं श्राद्धादिना समर्पयन्तीत्य् अर्थः ॥४३॥</p>
<p>———————————————————————————————————————</p>
<p><strong>॥ ३.२०.४४ ॥</strong></p>
<p><strong>सिद्धान् विद्याधरांश् चैव तिरोधानेन सोऽसृजत् ।</strong><br>
तेभ्योऽददात् तम् आत्मानम् अन्तर्धानाख्यम् अद्भुतम् ॥**</p>
<p><strong>श्रीधर-स्वामी (भावार्थ-दीपिका) :</strong> तिरोधानेन दृश्यत्वे सत्य् अप्य् अन्तर्धान-शक्त्या ॥४४॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> कदाचित् स अन्तर्धानं भावयामास । तस्माच् च सिद्ध-विद्याधरा बभूवुर् इत्य् आह&mdash;सिद्धान् इति ॥४४॥</p>
<p>———————————————————————————————————————</p>
<p><strong>॥ ३.२०.४५ ॥</strong></p>
<p><strong>स किन्नरान् किम्पुरुषान् प्रत्यात्म्येनासृजत् प्रभुः ।</strong><br>
मानयन्न् आत्मनात्मानम् आत्माभासं विलोकयन् ॥**</p>
<p><strong>श्रीधर-स्वामी (भावार्थ-दीपिका) :</strong> प्रत्यात्म्येन प्रतिबिम्बेन । आत्माभासं प्रतिबिम्बम् आत्मनात्मनो मानः प्रतिबिम्ब-दर्शिनः सुन्दरस्य शिरः-कम्पादि-चेष्टा । अत एव तत्-सृष्टानां मिथः संमाननेन नित्यं मिथुनी-भवः ॥४५॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> आत्मनः प्रतिबिम्बं भावयामास । तस्माच् च किन्नर-किंपुरुषा बभूवुर् इत्य् आह&mdash;स किम् इति । प्रत्यात्मेन प्रतिबिम्बेन । अहं सुन्दर इत्य् आत्मनैवात्मानं मानयन्, आत्माभासं मुकुरम् ॥४५॥</p>
<p>———————————————————————————————————————</p>
<p><strong>॥ ३.२०.४६ ॥</strong></p>
<p><strong>ते तु तज् जगृहू रूपं त्यक्तं यत् परमेष्ठिना ।</strong><br>
मिथुनी-भूय गायन्तस् तम् एवोषसि कर्मभिः ॥**</p>
<p><strong>श्रीधर-स्वामी (भावार्थ-दीपिका) :</strong> तत् प्रतिबिम्ब-रूपम् । कर्मभिस् तत् पराक्रमानुवर्णनैः ॥४६॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> तत् प्रत्यात्मं स्त्री-पुंसयोः पारस्परिक-दर्शन-रूपम् अभूद् अतस् तेऽपि तद् एव जगृहुर् इत्य् आह&mdash;ते त्व् इति ॥४६॥</p>
<p>———————————————————————————————————————</p>
<p><strong>॥ ३.२०.४७ ॥</strong></p>
<p><strong>देहेन वै भोगवता शयानो बहु-चिन्तया ।</strong><br>
सर्गेऽनुपचिते क्रोधाद् उत्ससर्ज ह तद् वपुः ॥**</p>
<p><strong>श्रीधर-स्वामी (भावार्थ-दीपिका) :</strong> भोग आभोगो विस्तारः पादादि-प्रसरणं तद्वता देहेन । अनुपचिते वृद्धिम् अप्राप्ते । तत् भोग-क्रोधादि-युक्तम् ॥४७॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> मनसैव शयानं देहं तत्याज । स चाहि-सर्पादि-रूपो बभूवेत्य् आह&mdash;देहेति । भोग आभोगो विस्तारस् तद्वता पादादि-प्रसरणवेत्य् अर्थः । बहु-चिन्तया सर्गे अनुपचिते सति कथं मे सृष्टिः सिद्ध्येद् इति भावनया ततश् च चिन्ता-मध्य एव कश्चिद् अविवेकोऽभूत्, यतो महान् क्रोधो बभूव । क्रोधानन्तरं तद्-वपुर् उत्ससर्ज ॥४७॥</p>
<p>———————————————————————————————————————</p>
<p><strong>॥ ३.२०.४८ ॥</strong></p>
<p><strong>येऽहीयन्तामुतः केशा अहयस् तेऽङ्ग जज्ञिरे ।</strong><br>
सर्पाः प्रसर्पतः क्रूरा नागा भोगोरु-कन्धराः ॥**</p>
<p><strong>श्रीधर-स्वामी (भावार्थ-दीपिका) :</strong> अमुतोऽमुष्माद् देहाद्ये केशा अहीयन्त प्रच्युतास् तेऽहयो जाताः । प्रसर्पतः पादाद्य्-आकुञ्चनैः प्रचलतोऽमुष्मात् सर्पाः । अत एव अगा न भवन्तीति नागाः, अतिवेगवन्त इत्य् अर्थः । भोगवतो जातत्वाद् भोगेन फणेनोरुर् विस्तीर्णा कन्धरा येषाम् । सर्वे चैते तत्-क्रोध-योगात् क्रूराः । तेषाम् अवान्तर-जाति-भेदः सर्प-सिद्धान्ते प्रसिद्धः ॥४८॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> ये इति । केश-स्खलनम् अप्य् अस्य भाव-मयम् एव ज्ञेयम् ॥४८॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> अमुतः अमुष्माद् देहात् ये केशा अहीयन्त विच्युतास् ते अहयो जाताः । प्रसर्पतः पादाद्य्-आकुञ्चनैः प्रचलतोऽमुष्माद् ये हस्त-पादाद्यो विच्युतास् ते सर्पाः । ये च मुण्ड-कन्धराद्यास् ते नागाः । कीदृशाः ? भोगवतो जातत्वाद् भोगेन फणेन उरु विस्तीर्णा कन्धरा येषां ते । सर्वे च क्रोध-योगात् क्रूराः । तेषाम् अवान्तर-जाति-भेदः सर्प-सिद्धान्ते प्रसिद्धः ॥४८॥</p>
<p>———————————————————————————————————————</p>
<p><strong>॥ ३.२०.४९ ॥</strong></p>
<p><strong>स आत्मानं मन्यमानः कृत-कृत्यम् इवात्मभूः ।</strong><br>
तदा मनून् ससर्जान्ते मनसा लोक-भावनान् ॥**</p>
<p><strong>श्रीधर-स्वामी (भावार्थ-दीपिका) :</strong> यदा मन्यमानोऽभूत् तदा मनून् ससर्ज ॥४९॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> कृत-कृत्यम् इवेति इव-शब्दात् कृतं पूर्व-कृत्यम् इत्य् अर्थः । मनून् मनुष्यान् लोक-भावनान् कर्मणा सर्व-लोकोद्भव-हेतून् अत एव श्री-मनोः प्रजा भविष्यन्ति॥४९॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> चिन्तानन्तरं सृष्टिर् मे पूर्णैव सम्पद्यतेति मनसि यदा मिथुनं सिसृक्षतस् तस्य आनन्दो बभूव । तदा तस्मात् मनवो अभवंस् ते च सृष्टि-पूर्ति-मयीं पुरुषाकारतां जगृहुर् इत्य् आह&mdash;स आत्मानम् इति द्वाभ्याम् । मनून् इति तेषु तदानीं स्वायम्भुवो मनुः प्रकटः सर्वैर् अदृश्यत । अन्ये च यथा-समयं दृश्या इति ज्ञेयम् । अत्रास्ते इति पदोपन्यासान् मनु-सर्गोऽयं सर्वान्तिमो ज्ञेयः । अत एव तद्-अनन्तरं वक्ष्यमाणोऽपि ऋषि-सर्ग एतत् पूर्वत्रैव ज्ञेयः । अत्र दशम-द्वादश-विंशाध्यायेषु क्वचित् क्रमेण क्वचिन् मण्डूक-प्लुति-सिंहावलोकादि-न्यायात् क्रमातिक्रमेणाप्य् उक्तानां सर्गाणाम् अयं क्रमो ज्ञेयः । प्रथमं पञ्च-पर्वाविद्या-सर्गः । ततो वनस्पति-वृक्षादि-सर्गः, ततः सर्पादि-सर्गः, (ततो गो-महिष्य्-आदि-सर्गः, ततो यक्ष-राक्षसासुर-किन्नर-किंपुरुषादि-सर्गः,) ततश् च सनकादि-मरीच्य्-आदि-सर्गः, ततो मनुष्य-सर्गः, सर्वान्ते मनु-सर्गस्, ततः पूर्व-सृष्टा अपि स्त्री-पुं-स्वरूपेण वर्धन्ते स्मेति ॥४९॥</p>
<p>———————————————————————————————————————</p>
<p><strong>॥ ३.२०.५० ॥</strong></p>
<p><strong>तेभ्यः सोऽसृजत् स्वीयं पुरं पुरुषम् आत्मवान् ।</strong><br>
तान् दृष्ट्वा ये पुरा सृष्टाः प्रशशंसुः प्रजापतिम् ॥**</p>
<p><strong>मध्वाचार्यः (भागवत-तात्पर्यम्) :</strong> ये पुरा सृष्टा देवाः । दृष्ट्वा तु पौरुषीं सृष्टिं देवाः सुकृतम् ऊचिरे इति ॥५०॥</p>
<p>———————————————————————————————————————</p>
<p><strong>श्रीधर-स्वामी (भावार्थ-दीपिका) :</strong> तेभ्यः स्वीयं पुरुषं पुरुषाकारं पुरं देहम् अत्यसृजद् ददौ । तान् मनून् ॥५०॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> तेभ्य इति आत्मवान् परमाश्रयः सन्न् इत्य् अर्थः । आत्मनः इति पाठस् तु प्रायो दृश्यते । तत्र परमट्मनः पुरं प्रकाश-स्थानम् इत्य् अर्थः ॥५०॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> स्वीयं पुरं पुरुषाकारं देहम् अत्यसृजत् ददौ ॥५०॥</p>
<p>———————————————————————————————————————</p>
<p><strong>॥ ३.२०.५१ ॥</strong></p>
<p><strong>अहो एतज् जगत्-स्रष्टः सुकृतं बत ते कृतम् ।</strong><br>
प्रतिष्ठिताः क्रिया यस्मिन् साकम् अन्नम् अदाम हे ॥**</p>
<p><strong>श्रीधर-स्वामी (भावार्थ-दीपिका) :</strong> ते त्वया यत् कृतं तत् सुकृतम् । सुकृतत्वम् आहुः । यस्मिन् मनु-सर्गे । क्रिया अग्निहोत्राद्याः । अतोऽस्मिन् सर्वे वयं साकं सहान्नं हविर्भागाद्य् अदाम भक्षयाम । हे ब्रह्मन् ॥५१॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> हे जगत्-स्रष्टस् ते त्वया यस्मिन् मनु-सर्गे सति क्रिया अग्निहोत्राद्याः प्रतिष्ठिता भवेयुः, तैर् मनुभिः पालनाद् इति भावः । साकं सहैव वयं सर्वे अन्नं हविर् भागादि अदाम भक्षयाम । हे इति पृथक् पदम् ॥५१॥</p>
<p>———————————————————————————————————————</p>
<p><strong>॥ ३.२०.५२ ॥</strong></p>
<p><strong>तपसा विद्यया युक्तो योगेन सुसमाधिना ।</strong><br>
ऋषीन् ऋषिर् हृषीकेशः ससर्जाभिमताः प्रजाः ॥**</p>
<p><strong>मध्वाचार्यः (भागवत-तात्पर्यम्) :</strong></p>
<p>यत्रापि तु हरेर् नाम तद् अन्यत्र प्रयुज्यते ।</p>
<blockquote>
<p>तदान्तर हरेस् तत्र गृहीति नान्यथा भवेत् ॥ &gt;
स्वातन्त्र्याद् अवरत्वं च परस्यापि प्रयुज्यते । &gt;
स्थितस्यापि यथा-राज्ञः स्वानां जय-पराजयौ ॥ इति पाद्मे ।</p></blockquote>
<p>अतो हृषीकेशो ब्रह्मान्तर्यामी ॥५२॥</p>
<p>———————————————————————————————————————</p>
<p><strong>श्रीधर-स्वामी (भावार्थ-दीपिका) :</strong> काय-सृष्टिम् उक्त्वा ऋषीणां सृष्टिम् आह&mdash;तपसेति । विद्या उपासना । योगोऽत्रासनादिः । सु-समाधिर् वैराग्यैश्वर्यादि-युक्तः समाधिः तेन च युक्तः । हृषीकेशः स्व-वशेन्द्रियः सन् । ऋषीर् ब्रह्मा ऋषीन् प्रजाः ससर्ज ॥५२॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> ततो विद्यया युक्तस्य ब्रह्मणो मानुषी-सृष्टिम् आह&mdash;तपसेति । विद्या उपासना योगोऽष्टाङ्गः सुसमाधिर् ज्ञान-वैराग्ये हृषीकेशः स्व-वशेन्द्रियः सन् ऋषीन् सनकादीन् ॥५२॥</p>
<p>———————————————————————————————————————</p>
<p><strong>॥ ३.२०.५३ ॥</strong></p>
<p><strong>तेभ्यश् चैकैकशः स्वस्य देहस्यांशम् अदाद् अजः ।</strong><br>
यत् तत् समाधि-योग-र्द्धि- तपो-विद्या-विरक्तिमत् ॥**</p>
<p><strong>श्रीधर-स्वामी (भावार्थ-दीपिका) :</strong> किं तद् देहं यस्यांशम् अदाद् इत्य् अत आह&mdash;यद् इति । समाधिश् च योगश् च ऋद्धिश् च ऐश्वर्यं तपश् च विद्या च विरक्तिश् च विद्यन्ते यस्मिंस् तत् ॥५३॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> किं तद्-देहं यस्यांश-मदाद् इत्य् अत आह&mdash;समाधिर् ज्ञानं च योगश् च ऋद्धिर् अणिमाद्यैश्वर्यं च तपश् च विद्या च विरक्तिश् च विद्यन्ते यस्मिंस् तत् । एतद्-अनन्तरं रुद्रोद्भवं, ततश् च मरीच्य्-आदि-सृष्टिर् द्वादशाध्याये ज्ञेयाः ॥५३॥</p>
<p>———————————————————————————————————————</p>
<p>इति सारार्थ-दर्शिन्यां हर्षिण्यां भक्त-चेतसाम् ।</p>
<p>तृतीये विंशतितमः सङ्गतः सङ्गतः सताम् ॥*॥</p>
<p>———————————————————————————————————————</p>
<blockquote>
<p>इति श्रीमद्-भागवते महा-पुराणे ब्रह्म-सूत्र-भाष्ये पारमहंस्यं &gt; संहितायां वैयासिक्यां तृतीय-स्कन्धे</p></blockquote>
<p>विदुर-मैत्रेय-संवादे जगत्-सृष्टिर् नाम</p>
<p>विंशोऽध्यायः</p>
<p>॥२०॥</p>
<p># कापिलेयम्</p>

  </div>
</article>


        

        



    <aside class="card border noPrint" id="section-tree-item-bhAgavatam_gauDIya-prastutiH_03_20_sRShTi-varNanam_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/purANam_vaiShNavam/bhAgavatam/gauDIya-prastutiH/03/20_sRShTi-varNanam/">२० सृष्टि-वर्णनम् </a>
            <a data-toggle="collapse" href="#section-tree-item-body-bhAgavatam_gauDIya-prastutiH_03_20_sRShTi-varNanam_md" role="button" aria-expanded="false" aria-controls="section-tree-item-body-bhAgavatam_gauDIya-prastutiH_03_20_sRShTi-varNanam_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-bhAgavatam_gauDIya-prastutiH_03_20_sRShTi-varNanam_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: २० सृष्टि-वर्णनम्</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/purANam_vaiShNavam/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/purANam_vaiShNavam/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/purANam_vaiShNavam/actions/workflows/build.yml"><img src="https://github.com/vishvAsa/purANam_vaiShNavam/actions/workflows/build.yml/badge.svg"> Built </a> on 2025 Aug 25 05:46:07 UTC. (<a href="http://google.com/search?q=05%3a46%3a07%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
