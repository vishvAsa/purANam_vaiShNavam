<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>पुराणे विश्वासटिप्पन्यः  | २१ कर्दम-मनू</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/purANam_vaiShNavam/bhAgavatam/gauDIya-prastutiH/03/21_kardama-manU/" rel="alternate" type="application/rss+xml" title="पुराणे विश्वासटिप्पन्यः" />
    <link href="/purANam_vaiShNavam/bhAgavatam/gauDIya-prastutiH/03/21_kardama-manU/" rel="feed" type="application/rss+xml" title="पुराणे विश्वासटिप्पन्यः" />

    <meta property="og:url" content="https://vishvAsa.github.io/purANam_vaiShNavam/bhAgavatam/gauDIya-prastutiH/03/21_kardama-manU/">
  <meta property="og:site_name" content="पुराणे विश्वासटिप्पन्यः">
  <meta property="og:title" content="२१ कर्दम-मनू">
  <meta property="og:description" content="विषयः मनु-वंश-वर्णनं प्रस्तुत्य कर्दम-तपस्या, भगवद्-वर-प्रदानम्, कर्दमस्याश्रमे स्वायम्भुव-मनोर् आगमनं च ।
॥ ३.२१.१ ॥
विदुर उवाच——
स्वायम्भुवस्य च मनोर् अंशः परम-सम्मतः ।
कथ्यतां भगवन् यत्र मैथुनेनैधिरे प्रजाः ॥**
श्रीधर-स्वामी (भावार्थ-दीपिका) :
एकविंशे तपो-विद्या-तोषितेन तु विष्णुना ।
कर्दमस्य मनोः पुत्र्या विवाह-घटनोच्यते ॥
एधिरे एधाञ्चक्रिरे ॥१॥
———————————————————————————————————————
जीव-गोस्वामी (क्रम-सन्दर्भः) : न व्याख्यातम्।
———————————————————————————————————————
विश्वनाथ-चक्रवर्ती (सारार्थ-दर्शिणी) :
एकविंशे तपस्-तुष्टः कर्दमेन स्तुतो हरिः ।
विवाह-घटनाम् आह मनुस् तत्राजगाम च ॥
एधिरे एधाञ्चक्रिरे ॥१॥
———————————————————————————————————————
॥ ३.२१.२ ॥
प्रियव्रतोत्तानपादौ सुतौ स्वायम्भुवस्य वै ।
यथा धर्मं जुगुपतुः सप्त-द्वीपवतीं महीम् ॥**">
  <meta property="og:locale" content="en_us">
  <meta property="og:type" content="article">
    <meta property="article:section" content="bhagavatam">

  <meta itemprop="name" content="२१ कर्दम-मनू">
  <meta itemprop="description" content="विषयः मनु-वंश-वर्णनं प्रस्तुत्य कर्दम-तपस्या, भगवद्-वर-प्रदानम्, कर्दमस्याश्रमे स्वायम्भुव-मनोर् आगमनं च ।
॥ ३.२१.१ ॥
विदुर उवाच——
स्वायम्भुवस्य च मनोर् अंशः परम-सम्मतः ।
कथ्यतां भगवन् यत्र मैथुनेनैधिरे प्रजाः ॥**
श्रीधर-स्वामी (भावार्थ-दीपिका) :
एकविंशे तपो-विद्या-तोषितेन तु विष्णुना ।
कर्दमस्य मनोः पुत्र्या विवाह-घटनोच्यते ॥
एधिरे एधाञ्चक्रिरे ॥१॥
———————————————————————————————————————
जीव-गोस्वामी (क्रम-सन्दर्भः) : न व्याख्यातम्।
———————————————————————————————————————
विश्वनाथ-चक्रवर्ती (सारार्थ-दर्शिणी) :
एकविंशे तपस्-तुष्टः कर्दमेन स्तुतो हरिः ।
विवाह-घटनाम् आह मनुस् तत्राजगाम च ॥
एधिरे एधाञ्चक्रिरे ॥१॥
———————————————————————————————————————
॥ ३.२१.२ ॥
प्रियव्रतोत्तानपादौ सुतौ स्वायम्भुवस्य वै ।
यथा धर्मं जुगुपतुः सप्त-द्वीपवतीं महीम् ॥**">
  <meta itemprop="wordCount" content="4994">
  <meta name="twitter:card" content="summary">
  <meta name="twitter:title" content="२१ कर्दम-मनू">
  <meta name="twitter:description" content="विषयः मनु-वंश-वर्णनं प्रस्तुत्य कर्दम-तपस्या, भगवद्-वर-प्रदानम्, कर्दमस्याश्रमे स्वायम्भुव-मनोर् आगमनं च ।
॥ ३.२१.१ ॥
विदुर उवाच——
स्वायम्भुवस्य च मनोर् अंशः परम-सम्मतः ।
कथ्यतां भगवन् यत्र मैथुनेनैधिरे प्रजाः ॥**
श्रीधर-स्वामी (भावार्थ-दीपिका) :
एकविंशे तपो-विद्या-तोषितेन तु विष्णुना ।
कर्दमस्य मनोः पुत्र्या विवाह-घटनोच्यते ॥
एधिरे एधाञ्चक्रिरे ॥१॥
———————————————————————————————————————
जीव-गोस्वामी (क्रम-सन्दर्भः) : न व्याख्यातम्।
———————————————————————————————————————
विश्वनाथ-चक्रवर्ती (सारार्थ-दर्शिणी) :
एकविंशे तपस्-तुष्टः कर्दमेन स्तुतो हरिः ।
विवाह-घटनाम् आह मनुस् तत्राजगाम च ॥
एधिरे एधाञ्चक्रिरे ॥१॥
———————————————————————————————————————
॥ ३.२१.२ ॥
प्रियव्रतोत्तानपादौ सुतौ स्वायम्भुवस्य वै ।
यथा धर्मं जुगुपतुः सप्त-द्वीपवतीं महीम् ॥**">
<script type="text/javascript">
    
    let baseURL = "https:\/\/vishvAsa.github.io\/purANam_vaiShNavam\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/purANam_vaiShNavam\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/purANam_vaiShNavam\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/purANam_vaiShNavam\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/purANam_vaiShNavam\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvya\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/purANam_vaiShNavam\/bhAgavatam\/gauDIya-prastutiH\/03\/21_kardama-manU\/".replace(basePath, "/");
  pageVars.pageParams = {};
  pageVars.pageSource = "bhAgavatam\/gauDIya-prastutiH\/03\/21_kardama-manU.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/purANam_vaiShNavam/webpack_dist/uiLib-bundle.js"></script>







    <link rel="stylesheet" href="/purANam_vaiShNavam/webpack_dist/uiLib.css">
<link rel="stylesheet" href="/purANam_vaiShNavam/css/uiLibPrint.css" media="print" >
<link rel="stylesheet" href="/purANam_vaiShNavam/css/fonts.css" >
<link rel="stylesheet" href="/purANam_vaiShNavam/css/@fortawesome/fontawesome-free/css/solid.min.css">

<link rel="stylesheet" href="/purANam_vaiShNavam/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/21_kardama-manU/" />
<link rel="alternate" hreflang="sa-Deva" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/21_kardama-manU/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/21_kardama-manU/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/21_kardama-manU/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/21_kardama-manU/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/21_kardama-manU/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/21_kardama-manU/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/21_kardama-manU/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/21_kardama-manU/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/21_kardama-manU/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/21_kardama-manU/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/21_kardama-manU/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/21_kardama-manU/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/21_kardama-manU/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/21_kardama-manU/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/21_kardama-manU/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/21_kardama-manU/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/21_kardama-manU/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/21_kardama-manU/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/21_kardama-manU/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/21_kardama-manU/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/21_kardama-manU/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/21_kardama-manU/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/21_kardama-manU/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/21_kardama-manU/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/21_kardama-manU/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/21_kardama-manU/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/21_kardama-manU/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/21_kardama-manU/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/21_kardama-manU/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/21_kardama-manU/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/21_kardama-manU/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/21_kardama-manU/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/21_kardama-manU/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/21_kardama-manU/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/21_kardama-manU/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/21_kardama-manU/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/21_kardama-manU/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/21_kardama-manU/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/21_kardama-manU/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/21_kardama-manU/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/21_kardama-manU/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/21_kardama-manU/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/21_kardama-manU/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/21_kardama-manU/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">पुराणे विश्वासटिप्पन्यः <br/> २१ कर्दम-मनू</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/purANam_vaiShNavam/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="२१ कर्दम-मनू">२१ कर्दम-मनू</h1>
    
    <a id="editLink" class="btn btn-primary noPrint"  href="https://github.com/vishvAsa/purANam_vaiShNavam/edit/content/bhAgavatam/gauDIya-prastutiH/03/21_kardama-manU.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <details><summary>विषयः</summary>
<p>मनु-वंश-वर्णनं प्रस्तुत्य कर्दम-तपस्या, भगवद्-वर-प्रदानम्, कर्दमस्याश्रमे स्वायम्भुव-मनोर् आगमनं च ।</p>
</details>
<p><strong>॥ ३.२१.१ ॥</strong></p>
<p><strong>विदुर उवाच&mdash;&mdash;</strong></p>
<p><strong>स्वायम्भुवस्य च मनोर् अंशः परम-सम्मतः ।</strong><br>
कथ्यतां भगवन् यत्र मैथुनेनैधिरे प्रजाः ॥**</p>
<p><strong>श्रीधर-स्वामी (भावार्थ-दीपिका) :</strong></p>
<p>एकविंशे तपो-विद्या-तोषितेन तु विष्णुना ।</p>
<p>कर्दमस्य मनोः पुत्र्या विवाह-घटनोच्यते ॥</p>
<p><strong>एधिरे</strong> एधाञ्चक्रिरे ॥१॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong></p>
<p>एकविंशे तपस्-तुष्टः कर्दमेन स्तुतो हरिः ।</p>
<p>विवाह-घटनाम् आह मनुस् तत्राजगाम च ॥</p>
<p><strong>एधिरे</strong> एधाञ्चक्रिरे ॥१॥</p>
<p>———————————————————————————————————————</p>
<p><strong>॥ ३.२१.२ ॥</strong></p>
<p><strong>प्रियव्रतोत्तानपादौ सुतौ स्वायम्भुवस्य वै ।</strong><br>
यथा धर्मं जुगुपतुः सप्त-द्वीपवतीं महीम् ॥**</p>
<p><strong>श्रीधर-स्वामी (भावार्थ-दीपिका) : धर्मं</strong> <strong>महीं</strong> च <strong>यथा जुगुपतुः</strong> ररक्षतुः, तन् मे वदेति तृतीयेन अन्वयः ॥२॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> <strong>धर्मान्</strong> अनतिक्रमेण <strong>यथा जुगुपतुस्</strong> तन् मे वदेति तृतीयेन अन्वयः ॥२॥</p>
<p>———————————————————————————————————————</p>
<p><strong>॥ ३.२१.३ ॥</strong></p>
<p><strong>तस्य वै दुहिता ब्रह्मन् देवहूतीति विश्रुता ।</strong><br>
पत्नी प्रजापतेर् उक्ता कर्दमस्य त्वयानघ ॥**</p>
<p><strong>श्रीधर-स्वामी (भावार्थ-दीपिका) :</strong> तस्य मनोः ॥३॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> देवहूतिर् इति क्वचित् पाठः ॥३॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> देवहूतीति देवहूतिर् इत्य् अर्थः ॥३॥</p>
<p>———————————————————————————————————————</p>
<p><strong>॥ ३.२१.४ ॥</strong></p>
<p><strong>तस्यां स वै महा-योगी युक्तायां योग-लक्षणैः ।</strong><br>
ससर्ज कतिधा वीर्यं तन् मे शुश्रूषवे वद ॥**</p>
<p><strong>श्रीधर-स्वामी (भावार्थ-दीपिका) : योग-लक्षणैर्</strong> यमादिभिर् <strong>युक्तायाम्</strong> । <strong>कतिधा वीर्यं ससर्ज</strong> ? कति पुत्रान् उत्पादयामासेत्य् अर्थः ॥४॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> <strong>योग-लक्षणैर्</strong> यम-नियमादिभिः । <strong>कतिधा वीर्यं ससर्ज</strong> ? कत्य् अपत्यान् उत्पादयामासेत्य् अर्थः ॥४॥</p>
<p>———————————————————————————————————————</p>
<p><strong>॥ ३.२१.५ ॥</strong></p>
<p><strong>रुचिर् यो भगवान् ब्रह्मन् दक्षो वा ब्रह्मणः सुतः ।</strong><br>
यथा ससर्ज भूतानि लब्ध्वा भार्यां च मानवीम् ॥**</p>
<p><strong>श्रीधर-स्वामी (भावार्थ-दीपिका) : मानवीं</strong> मनोः कन्याम् आकूतिं च प्रसूतिं च <strong>भार्यां लब्ध्वा</strong> <strong>यथा भूतानि ससर्ज,</strong> तच् च वदेति च-कारस्यार्थः ॥५॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> <strong>मानवीं</strong> मनोः कन्याम् आकूतिं च प्रसूतिं च ॥५॥</p>
<p>———————————————————————————————————————</p>
<p><strong>॥ ३.२१.६ ॥</strong></p>
<p><strong>मैत्रेय उवाच&mdash;</strong></p>
<p><strong>प्रजाः सृजेति भगवान् कर्दमो ब्रह्मणोदितः ।</strong><br>
सरस्वत्यां तपस् तेपे सहस्राणां समा दश ॥**</p>
<p><strong>श्रीधर-स्वामी (भावार्थ-दीपिका) : सहस्राणां समा दश</strong> दश-सहस्राणि संवत्सरान् इत्य् अर्थः ॥६॥</p>
<p>———————————————————————————————————————</p>
<p><strong>जीव-गोस्वामी (भक्ति-सन्दर्भ २२५)</strong>: तद् एवम् ईदृशेन कर्मणा मिश्रा स-कामा भक्तिर् यथा&mdash;<strong>प्रजा</strong> इति । अत्र तद्-दर्शन-जात-भगवद्-अश्रु-पात-लिङ्गेन निष्कामस्याप्य् अस्य ब्रह्मादेश-गौरवेणैव कामना ज्ञेया ॥६-७॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> प्रजा इति । <strong>दशानां समानां सहस्राणि</strong> इति यदि स्यात्, तदा सम्बन्धस्योभयाश्रयत्वे सहस्राणाम् इत्य्-आद्य् अपि स्याद् इति भावः । सहस्राणां तु बहुत्वम् आर्षम् ॥६॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> <strong>समा</strong> वर्षाणि <strong>दश-सहस्राणि</strong> इति अर्थः ॥६॥</p>
<p>———————————————————————————————————————</p>
<p><strong>॥ ३.२१.७ ॥</strong></p>
<p><strong>ततः समाधि-युक्तेन क्रिया-योगेन कर्दमः ।</strong><br>
सम्प्रपेदे हरिं भक्त्या प्रपन्न-वर-दाशुषम् ॥**</p>
<p><strong>श्रीधर-स्वामी (भावार्थ-दीपिका) : ततस्</strong> तस्मिंस् तपसि । <strong>क्रिया-योगेन</strong> पूजा-प्रकारेण । <strong>संप्रपेदे</strong> सिषेवे । <strong>प्रपन्नेभ्यो</strong> भक्तेभ्यो <strong>वर-दातारम्</strong> ॥७॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> <strong>ततस्</strong> तपश्-चरणानन्तरं तावतापि तपसा दर्शनम् अप्राप्येत्य् अर्थः । <strong>समाधिश्</strong> चित्तैकाग्र्यं, <strong>क्रिया-योगेन</strong> पूजा-प्रकारेण । <strong>प्रपन्नेभ्यो</strong> भक्तेभ्यो <strong>वराणां दाशुषं</strong> दातारम् ॥७॥</p>
<p>———————————————————————————————————————</p>
<p><strong>॥ ३.२१.८ ॥</strong></p>
<p><strong>तावत् प्रसन्नो भगवान् पुष्कराक्षः कृते युगे ।</strong><br>
दर्शयामास तं क्षत्तः शाब्दं ब्रह्म दधद् वपुः ॥**</p>
<p><strong>मध्वाचार्यः (भागवत-तात्पर्यम्) : शब्द</strong>-विषयं <strong>ब्रह्म</strong> ॥८॥</p>
<p>———————————————————————————————————————</p>
<p><strong>श्रीधर-स्वामी (भावार्थ-दीपिका) :</strong> शब्दैक-वेद्यं यद् <strong>ब्रह्म</strong> तन्-मयं <strong>वपुर् दधत्</strong>, <strong>तं</strong> प्रत्य् आत्मानं <strong>दर्शयामास</strong> ॥८॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> तावद् इति । यावता कालेन सम्यक् प्रपेदे, तावतेत्य् अर्थः । <strong>शाब्दं</strong> शब्द-ब्रह्म-प्रतिपाद्यं यत् परं <strong>ब्रह्म</strong> तत्-स्वरूपं <strong>दधत्</strong> प्रकाशयत् ॥८॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> तावद् इति । यावत् सम्प्रपेदे इति पूजायां सत्यां तत्-प्रसादे विलम्बाभावः सूचितः । <strong>शाब्दं</strong> शब्दैक-वेद्यं यद् <strong>ब्रह्म</strong>, तन्-मयं <strong>वपुर् दधद्</strong> इति श्री-स्वामि-चरणाः । सच्-चिद्-आनन्द-मयम् आकारं <strong>दधत्</strong> प्रकटयन् कर्दम-दत्त-गन्ध-माल्य-नैवेद्याद्य्-उपचारैः पूषन्न् इति वा ॥८॥</p>
<p>———————————————————————————————————————</p>
<p><strong>॥ ३.२१.९ ॥</strong></p>
<p><strong>स तं विरजम् अर्काभं सित-पद्मोत्पल-स्रजम् ।</strong><br>
स्निग्ध-नीलालक-व्रात- वक्त्राब्जं विरजोऽम्बरम् ॥**</p>
<p><strong>श्रीधर-स्वामी (भावार्थ-दीपिका) : स</strong> कर्दमस् <strong>तं</strong> स्वेऽवस्थितं दृष्ट्वा मूर्ध्ना क्षिताव् अपतत् गीर्भिश् चाभ्यगृणाद् (१२) इति चतुर्णाम् अन्वयः । <strong>पद्मोत्पले</strong> दिन-रात्रि-विकासे । <strong>सितानां</strong> पद्मानाम् उत्पलानां च <strong>स्रक्</strong> यस्य तम् । <strong>स्निग्धा नीलाश्</strong> च येऽ<strong>लकास्</strong> तेषां <strong>व्रातो वक्त्राब्जे</strong> यस्य ॥९॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> स तम् इति चतुष्कम् । <strong>स्निग्धश्</strong> च <strong>नीलश्</strong> च <strong>अलक-व्रातो</strong> यत्र तादृशं <strong>वक्त्राब्जं</strong> यस्य ॥१०॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> <em>न व्याख्यातम्</em>*।***</p>
<p>———————————————————————————————————————</p>
<p><strong>॥ ३.२१.१० ॥</strong></p>
<p><strong>किरीटिनं कुण्डलिनं शङ्ख-चक्र-गदा-धरम् ।</strong><br>
श्वेतोत्पल-क्रीडनकं मनः-स्पर्श-स्मितेक्षणम् ॥**</p>
<p><strong>श्रीधर-स्वामी (भावार्थ-दीपिका) : श्वेतोत्पलं क्रीडनकं</strong> यस्य । <strong>मनः-स्पर्शं</strong> मनस्य् आनन्द-जनकं <strong>स्मितम् ईक्षणं</strong> च यस्य तम् ॥१०॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> <strong>शङ्ख-चक्र-गदाधरम्</strong> इत्य् उक्त्वा चतुर्थे हस्ते पद्म-स्थाने <strong>श्वेतोत्पलम्</strong> एव <strong>क्रीडनार्थं</strong> धृतवान् इत्य् आह&mdash;श्वेतेति । <strong>मनः-स्पर्शं</strong> द्रष्टृ-मनः-प्रमोद-जनकं <strong>स्मितम् ईक्षणं</strong> च यस्य तम् ॥१०॥</p>
<p>———————————————————————————————————————</p>
<p><strong>॥ ३.२१.११ ॥</strong></p>
<p><strong>विन्यस्त-चरणाम्भोजम् अंस-देशे गरुत्मतः ।</strong><br>
दृष्ट्वा खेऽवस्थितं वक्षः- श्रियं कौस्तुभ-कन्धरम् ॥**</p>
<p><strong>श्रीधर-स्वामी (भावार्थ-दीपिका) : वक्षसि श्रीर्</strong> यस्य । <strong>कौस्तुभः</strong> <strong>कन्धरायां</strong> यस्य ॥११॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> विन्यस्त इति । <strong>गरुत्मतो</strong> विनता-पुत्रत्व-मात्रं निरस्तं, तदा विनताया जन्माभावात् ॥११॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> <em>न व्याख्यातम्</em>*।***</p>
<p>———————————————————————————————————————</p>
<p><strong>॥ ३.२१.१२ ॥</strong></p>
<p><strong>जात-हर्षोऽपतन् मूर्ध्ना क्षितौ लब्ध-मनोरथः ।</strong><br>
गीर्भिस् त्व् अभ्यगृणात् प्रीति- स्वभावात्मा कृताञ्जलिः ॥**</p>
<p><strong>श्रीधर-स्वामी (भावार्थ-दीपिका) : प्रीतिर्</strong> एव <strong>स्वभावः</strong> स्वतः-सिद्धो धर्मो यस्य, तथाविध <strong>आत्मा</strong> मनो यस्य ॥१२॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> <strong>प्रीतिर्</strong> एव <strong>स्वभावः</strong> स्वतः-सिद्धो धर्मो यस्य सः ॥१२॥</p>
<p>———————————————————————————————————————</p>
<p><strong>॥ ३.२१.१३ ॥</strong></p>
<p><strong>ऋषिर् उवाच&mdash;</strong></p>
<p><strong>जुष्टं बताद्याखिल-सत्त्व-राशेः</strong></p>
<p><strong>सांसिद्ध्यम् अक्ष्णोस् तव दर्शनान् नः ।</strong></p>
<p><strong>यद् दर्शनं जन्मभिर् ईड्य सद्भिर्</strong></p>
<p><strong>आशासते योगिनो रूढ-योगाः ॥</strong></p>
<p><strong>श्रीधर-स्वामी (भावार्थ-दीपिका) :</strong></p>
<p>त्वाम् ऋते परमानन्दं धिग् अन्य-वर-कामुकम् ।</p>
<p>अथापि कृपणं मानुगृहाण वर-दानतः ॥</p>
<p><strong>बतेति</strong> हर्षे । हे <strong>ईड्य</strong> ! <strong>नो</strong>ऽस्माभिः समग्र-<strong>सत्त्व</strong>-निधेस् <strong>तव दर्शनाद् अद्याक्ष्णोः सांसिद्ध्यं</strong> साफल्यं <strong>जुष्टं</strong> सेवितम् । त्वद्-दर्शनम् एव महा-फलम् इत्य् उपपादयति । यस्य तव <strong>दर्शनं</strong> <strong>सद्भिर्</strong> उत्तरोत्तरम् आपादित-प्रकर्षैर् <strong>जन्मभी</strong> <strong>रूढो</strong> विरूढो <strong>योगो</strong> यैस् तेऽपि ॥१३॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> टीकायां कर्दम-वाक्य-वृन्दार्थं सङ्क्षेपेणाह&mdash;त्वाम् इति । अनुगृहाणेति। कार्पण्य-दोष-नाशार्थं वरं दत्त्वा पश्चाद् अनुगृहाणेत्य् अर्थः, प्रीति-स्वभावात्मा इत्य् उक्तत्वात् (१२) । <strong>भव-सिन्धु-पोतम्</strong> (१४) इत्य् अनेन लोकानां तादृशोपकर्तरि तस्मिन् प्रीतिर् एव समुचितेति सूचितम् ॥१३-१४॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> अहो मद्-भाग्यस्य प्रभोः कारुण्यस्य च परमा काष्ठा, यद् अचिरेणैव दर्शनं लब्धवान् अस्मित्य् आह&mdash;जुष्टम् इति । <strong>बत</strong> इति विस्मये । <strong>तव दर्शनान् नो</strong>ऽस्माकम् <strong>अक्ष्णोः सांसिद्ध्यं</strong> ममाक्षिणी <strong>अद्यैव</strong> सम्यक् सिद्धे सफले जाते, इतः-पूर्वम् अपि सिद्धे अक्षिणी अप्य् अनक्षिणी एवेत्य् आस्ताम् इति भावः । तव कीदृशस्य ? <strong>अखिल-सत्त्वानाम्</strong> अतिनिकृष्ट-सत्त्वानाम् इत्य् अर्थः । <strong>राशेः</strong> राशि-रूपस्येत्य् अर्थः । नैतद् अनुरूपं मया साधनं च कृतम् इत्य् आह&mdash;<strong>यद्</strong> इति । हे <strong>ईड्य</strong> ! <strong>सद्भिर्</strong> उत्तरोत्तर-श्रेष्ठैर् बहुभिर् अपि <strong>जन्मभी रूढो योगो</strong> यैस् तेऽपि <strong>आशासते</strong> एव, न तु लभन्ते ॥१३॥</p>
<p>———————————————————————————————————————</p>
<p><strong>॥ ३.२१.१४ ॥</strong></p>
<p><strong>ये मायया ते हत-मेधसस् त्वत्-</strong></p>
<p><strong>पादारविन्दं भव-सिन्धु-पोतम् ।</strong></p>
<p><strong>उपासते काम-लवाय तेषां</strong></p>
<p><strong>रासीश कामान् निरयेऽपि ये स्युः ॥</strong></p>
<p><strong>श्रीधर-स्वामी (भावार्थ-दीपिका) :</strong> स-काम-भक्तान् विगर्हयन्न् आह&mdash;य इति । हे <strong>ईश</strong> ! <strong>ये निरयेऽपि स्युः</strong>, <strong>तेषां कामानां लवाय</strong> ये त्वन्-मायया नष्ट-बुद्धयः, <strong>त एवोपासते</strong> । त्वं तु तेषां तान् कामान् अपि <strong>रासि</strong> ददासि ॥१४॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> हन्त हन्त ! एवं कृपा-समुद्रम् अपि त्वां सकामतया भजन्तीत्य् अहो मौढ्यं लोकानां ! इत्य् आह&mdash;<strong>ये</strong> <strong>तव</strong> <strong>मायया</strong> <strong>हत</strong>-बुद्धयो भवन्ति, <strong>ते</strong> एव नान्ये <strong>काम-लवाय</strong> काम-लेशम् एव प्राप्तुम् <strong>उपासते</strong> । त्वं तु <strong>तेषां</strong> <strong>कामान्</strong> बहून् एव अकामितान् अपि <strong>रासि</strong> ददासि । अन्यथा भक्ति-सुखानभिज्ञास् ते त्वद्-भक्तिम् अपि त्यक्तुं नैव विलम्बेरन्न् इति भावः । भक्तेर् अत्यागे तु काले तेऽपि निष्कामा भवेयुर् एवेत्य् आशयेन ददासि, न तु तद्-दान एव तात्पर्यम् । यतस् ते कलत्र-पुत्र-कुटुम्बैश्वर्याद्याः कामा <strong>निरये</strong> नारक्याम् अपि योनौ <strong>स्युः</strong>, किन्तु स्वर्ग-नरकयोः कर्म-जन्यत्व-नियमनात् त्वद्-दत्तानां तु तादृशानाम् अपि भोगानां कर्म-जन्यत्वाभावात् बन्धकत्वाभावेन, नैव वस्तुतः । स्वर्ग-नरक-शब्द-व्यपदेशस् तद् अपि तत्-तुल्यत्वात् तथोक्तिर् इति ज्ञेयम् ॥१४॥</p>
<p>———————————————————————————————————————</p>
<p><strong>॥ ३.२१.१५ ॥</strong></p>
<p><strong>तथा स चाहं परिवोढु-कामः</strong></p>
<p><strong>समान-शीलां गृहमेध-धेनुम् ।</strong></p>
<p><strong>उपेयिवान् मूलम् अशेष-मूलं</strong></p>
<p><strong>दुराशयः काम-दुघाङ्घ्रिपस्य ॥</strong></p>
<p><strong>श्रीधर-स्वामी (भावार्थ-दीपिका) :</strong> यः स-कामान् निन्दामि, सोऽहम् अपि तादृश एवेत्य् आह&mdash;तथेति । <strong>गृह-मेधो</strong> गृहाश्रमस् तत्र <strong>धेनुं</strong> त्रि-वर्ग-दोग्ध्रीं भार्यां <strong>परिवोढु-कामः</strong> परिणेतुम् इच्छन् <strong>काम-दुघाङ्घ्रिपस्य</strong> कल्प-द्रुमस्य तव <strong>मूलम्</strong> अङ्घ्रिम् <strong>उपेयिवान्</strong> उपागतोऽस्मि । ननु कामाद्य्-अर्थम् अन्यत् किम् अप्य् उपास्यताम् ? न, यतोऽ<strong>शेषस्य</strong> पुरुषार्थस्य <strong>मूलम्</strong> एतद् एव ॥१५॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : अशेष-मूलम्</strong> इति,</p>
<blockquote>
<p>स्वर्गापवर्गयोः पुंसां रसायां भुवि सम्पदाम् । &gt;
सर्वासाम् अपि सिद्धीनां मूलं तच्-चरणार्चनम् ॥ [भा।पु। &gt; १०.८१.१९] इति ॥१५॥</p></blockquote>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> योऽहं स-कामान् निन्दामि, स चाहम् एव सकामेषु मुख्य इत्य् आह&mdash;तथेति । <strong>गृह-मेधो</strong> गृहाश्रमस् तत्र <strong>धेनुं</strong> त्रि-वर्ग-दोग्ध्रीं भार्यां परिणेतुम् इच्छन् । धेनु-पदेन स्वस्य निर्बुद्धित्वाद् वृषत्वम् उक्तम् । किं च, सकामेष्व् अपि मध्ये अहं दुराशयः दुरभिप्रायत्वाद् इति निर्बुद्धिर् इत्य् अर्थः, यतः <strong>परिवोढु-काम</strong> एव <strong>काम-दुघाङ्घ्रिपस्य</strong> तव <strong>मूलम्</strong> अङ्घ्रिम् <strong>उपेयिवान्</strong> । <strong>अशेषाः</strong> सर्वे एव पदार्था <strong>मूले</strong> यस्य तत्, स्वर्गापवर्गयोः पुंसाम् [भा।पु। १०.८१.१९] इत्य्-आदि-उक्तेः ॥१५॥</p>
<p>———————————————————————————————————————</p>
<p><strong>॥ ३.२१.१६ ॥</strong></p>
<p><strong>प्रजापतेस् ते वचसाधीश तन्त्र्या</strong></p>
<p><strong>लोकः किलायं काम-हतोऽनुबद्धः ।</strong></p>
<p><strong>अहं च लोकानुगतो वहामि</strong></p>
<p><strong>बलिं च शुक्लानिमिषाय तुभ्यम् ॥</strong></p>
<p><strong>श्रीधर-स्वामी (भावार्थ-दीपिका) :</strong> ननु तर्हि मुक्त्य्-अर्थम् एव किं न भजसि अनधिकारात् ? इत्य् आह&mdash;हे <strong>अधीश</strong> ! यस् त्वं प्रजापतिः, तस्य <strong>तव वचसा</strong> <strong>तन्त्र्यायं</strong> <strong>काम-हतो लोकः</strong> पशुवद् बद्धः । हे <strong>शुक्ल</strong> ! शुद्ध-धर्म-मूर्ते ! <strong>अहं</strong> <strong>च किल लोकानुगतः</strong>, अतस् तुभ्यं <strong>बलिं वहामि</strong>, कर्म-मयीं त्वद्-आज्ञाम् अनुवर्ते । <strong>अनिमिषाय</strong> कालात्मने । तद्-अर्थं भार्यां चेच्छामीति च-कारस्यार्थः । न केवलं लोकानुगतो बलिं वहामि, किन्तु ऋण-त्रयापाकरणार्थम् इति किलेत्य् उक्तम् ॥१६॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> तर्हि प्रीत्यैव केवलया किं भजसि ? तत्राह&mdash;प्रजेति । <strong>ते</strong> तवाधीनो यः प्रजापतिर् [गीता ३.१०] इत्य्-आदि-श्री-गीतोक्तः, सोऽपि त्वद्-आज्ञानुसारेणैव तथा वक्तीति भावः ।</p>
<p>ननु <strong>काम-हतोऽनुबद्धो</strong> भवतु नाम, त्वं न काम-हतः । कथं नारदादिवत् तन् नातिक्रामसि ? तत्राह&mdash;<strong>लोकानुगतः,</strong> तेषु लोकेषु प्रतिष्ठा-लिप्सुर् इत्य् अर्थः । प्रतिष्ठा-त्यागस् तु दुष्कर इति भावः । तस्माद् <strong>अनिमिषाय</strong> कालात्मकत्वात् सर्व-प्रवर्तकाय <strong>तुभ्यं बलिं</strong> पूजोपहारं च <strong>वहामि</strong> समर्पयामि । दुष्फले लब्धेऽप्य् आयत्यां तादृश-दुर्वासना निवर्त्यताम् इति विचिन्त्येति भावः । यद्यप्य् असौ चामल-स्वभावात् गुरु-लोकतः सङ्कोचेनैव तादृश-निज-दुःखम् अप्य् अङ्गीकरोति, न तु प्रतिष्ठादीच्छया, तथापि परमाश्चर्य-शिरोमणिः स्वस्मिन् तत्-तद्-दोषत्वेनैव पश्यतीति ज्ञेयम् ॥१६॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> नन्व् एवं चेद् अस्ति विवेकः, तर्हि निष्काम एव कथं न भजसि ? इत्य् अत आह&mdash;<strong>प्रजापतेर्</strong> ब्रह्मणस् <strong>तव</strong> त्वदीयस्य &quot;प्रजाः सृज&quot; इति <strong>वचसा तन्त्र्या,</strong> <strong>लोको</strong> मरीच्य्-आदिः ।</p>
<blockquote>
<p>सह-यज्ञाः प्रजाः सृष्ट्वा पुरोवाच प्रजापतिः । &gt;
अनेन प्रसविष्यध्वम् एष वोऽस्त्व् इष्ट-काम-धुक् ॥ [गीता ३.१०] इति &gt; गीतोक्तेश् च ।</p></blockquote>
<p>सोऽपि त्वद्-आज्ञानुसारेणैव वक्तीति न तस्यापि दोष इति ते पद-ध्वनिः</p>
<hr>
<p>ननु <strong>काम-हतो</strong> लोकोऽ<strong>नुबद्धो</strong> भवतु नाम, त्वं त्व् अकाम-हतः कथं सनकादिवत् तन् नातिक्रमसि ? तत्राह&mdash;<strong>अहं च</strong> <strong>लोकानुगतः</strong> तद्-अनुगामि-बुद्धिः, न तु नारदादि-सदृशीभवितुं समर्थ इत्य् अर्थः । अतस् तन्त्र्या बद्धो वृष इव <strong>बलिं वहामि</strong>, कर्म-मयीं त्वद्-आज्ञाम् अनुवर्ते, तद्-अर्थम् एकां भार्याम् इच्छामीत्य् अर्थः । <strong>च</strong>-कारात् त्वद्-भक्तिं च करोम्य् आयत्यां त्वत्-प्राप्त्य्-अर्थम् इति भावः । हे <strong>शुक्ल</strong> ! <strong>अनिमिषाय</strong> काल-रूपं त्वां प्रसादयितुम् इत्य् अर्थः ॥१६॥</p>
<p>———————————————————————————————————————</p>
<p><strong>॥ ३.२१.१७ ॥</strong></p>
<p><strong>लोकांश् च लोकानुगतान् पशूंश् च</strong></p>
<p><strong>हित्वा श्रितास् ते चरणातपत्रम् ।</strong></p>
<p><strong>परस्परं त्वद्-गुण-वाद-सीधु-</strong></p>
<p><strong>पीयूष-निर्यापित-देह-धर्माः ॥</strong></p>
<p><strong>श्रीधर-स्वामी (भावार्थ-दीपिका) :</strong> अनिमिषायेत्य् अनेन कालात्मकात् त्वत्तो भीतः कर्म करोमीत्य् उक्तम् । एतत् तु भयं त्वद्-भक्तानां नास्तीत्य् आह द्वाभ्याम् । <strong>लोकान्</strong> कामाभिभूतांस् <strong>तान् अनुसृतान् पशूंश् च</strong> । विवेके सत्य् अपि पुनः कर्म-जडान् मादृशान् <strong>हित्वा</strong> अनादृत्य ये <strong>तव चरण</strong>-रूपम् <strong>आतपत्रं</strong> श्रिताः, तान् एवाह&mdash;<strong>त्वद्-गुणानां वादः</strong> कथा, तद् एव <strong>सीधु</strong> मदिरा, संसार-विस्मारकत्वात् । <strong>पीयूषं</strong> रुचि-करत्वात् । तेन <strong>निर्यापिता</strong> विलापिता <strong>देह-धर्माः</strong> क्षुत्-पिपासादयो यैः, एषाम् इत्य् उत्तरेणान्वयः ॥१७॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> शुद्ध-भक्तानां तु लोक-सङ्कोच-हेतुकापि कामाद्य्-आसक्तिर् [निह्णूयेत्य्]{।मर्क्} अपि तथैवाह&mdash;लोकांश् चेति ॥१७॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> ननु लोकाः पित्र्-आदयः तद्-आज्ञानुवर्तिनः, पुत्र-भ्रात्रादयश् च लोकतो धर्मतश् च यशस्विनः सुखिनश् च दृश्यन्ते । किम् इति तान् सकामत्वान् निन्दसि ? पित्र्-आदीन् दुःखयतां निष्काम-भक्तानां निष्परिग्रहाणां किं सुखं, किं वा यशः, यतस् तान् अभिनिन्दसि ? इति तत्राह द्वाभ्यां&mdash;लोकान् इति ।</p>
<p><strong>पशून्</strong> इति तेषां पशुत्वात् तत्-त्यागे दोषो नास्तीति भावः । यद् वा, <strong>लोकान्</strong> न्याय-मीमांसादि-शास्त्राभिज्ञान् तद्-<strong>अनुगतांस्</strong> तद्-उपदेश-वाक्येषु विश्वसतः शास्त्रानभिज्ञान्, तेषाम् उभयेषाम् अपि पशुत्वं, भक्ति-राहित्यात् । <strong>चरणम् एवातपत्रम्</strong> <strong>आश्रिता</strong> इति निरातपत्राः पशवस् तु जाज्वल्यन्त एवेति भावः । तेषां सुखम् अपरम् अप्य् आह&mdash;<strong>त्वद्-गुणानां वादः</strong> कथनम् एव संसार-विस्मारकत्वात् <strong>सीधु</strong> मृत्यु-दूरीकरणाद् अतिस्वादुत्वाच् च <strong>पीयूषं</strong>, तेनैव तत्-पानेनैव <strong>निर्यापिता</strong> <strong>देह-धर्मा</strong> बाल्य-पौगण्डादयः क्षुत्-पिपासादयो वा यैः, ते भवन्तीति क्रियया अन्वयः ॥१७॥</p>
<p>———————————————————————————————————————</p>
<p><strong>॥ ३.२१.१८ ॥</strong></p>
<p><strong>न तेऽजराक्ष-भ्रमिर् आयुर् एषां</strong></p>
<p><strong>त्रयोदशारं त्रि-शतं षष्टि-पर्व ।</strong></p>
<p><strong>षण्-नेम्य् अनन्त-च्छदि यत् त्रिणाभि</strong></p>
<p><strong>कराल-स्रोतो जगद् आच्छिद्य धावत् ॥</strong></p>
<p><strong>मध्वाचार्यः (भागवत-तात्पर्यम्) :</strong> अनन्त-च्छदि अनन्तावयवम् । तृतीयोऽतिशय इति महा-व्याकरणे । मथनान् मिथिलो जातः इत्य्-आदिवच् च ॥१८॥</p>
<p>———————————————————————————————————————</p>
<p><strong>श्रीधर-स्वामी (भावार्थ-दीपिका) : तव</strong> यत् <strong>त्रिणाभि</strong> काल-चक्रं, तज् <strong>जगद्</strong> <strong>आच्छिद्य</strong> आकृष्य <strong>धावद्</strong> अपि <strong>एषां</strong> त्वद्-भक्तानाम् <strong>आयुर्</strong> आच्छिद्य धावन् <strong>न</strong> भवति । कथं भूतम् ? <strong>अजरं</strong> ब्रह्म तस्मिन्न् <strong>अक्ष</strong>-रूपे <strong>भ्रमिर्</strong> भ्रमणम् । भ्रमद् इति वक्तव्येऽतिभ्रमण-शीलत्वाद् उपचारेण भ्रमिर् इत्य् अभेद-निर्देशः । अधिक-मासेन सह <strong>त्रयोदश</strong> मासा <strong>अरा</strong> यस्य । <strong>त्रि-शतं षष्टिश्</strong> चाहो-रात्राः पर्वाणि यस्य । <strong>शत</strong>-शब्दे विभक्तेर् अलुग् आर्षः । <strong>षड्</strong> ऋतवो <strong>नेमयो</strong> यस्य । <strong>अनन्ताः</strong> क्षण-लवादयश् <strong>छदाः</strong> पत्राणि पत्राकारा धाराः सन्ति यस्य । <strong>त्रीणि</strong> चातुर्मास्यानि <strong>नाभय</strong> आधार-भूतानि वलयानि यस्य । <strong>कराल-स्रोतस्</strong> तीव्र-वेगम् । एतैर् विशेषणैर् एव संवत्सरात्मकं चक्रम् उक्तम् इति द्रष्टव्यम् ॥१८॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> टीकायां त्रि-गुणेत्य् अधिकम् एवात्र भाति त्रिनाभि-शब्दस्यान्यथैव व्युत्पाद्यत्वात् । पाठस् तु त्रिनाभीत्य् एव सत्-पुस्तके ॥१८॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> त एव कालं जयन्ति, नान्ये इत्य् आह&mdash;न ते इति । <strong>यत् त्रिनाभि</strong> काल-चक्रं तज् <strong>जगद् आच्छिद्य</strong> संहृत्य <strong>धावद्</strong> अपि, <strong>एषां</strong> त्वद्-भक्तानाम् <strong>आयुर्</strong> आच्छिद्य धावन् <strong>न</strong> भवतीत्य् अन्वयः । कथं-भूतम् ? <strong>अजरं</strong> ब्रह्म तस्मिन्न् <strong>अक्ष</strong>-रूपे <strong>भ्रमिः</strong> । भ्रमद् इति वक्तव्ये अतिभ्रमण-शीलत्वात् उपचारेण भ्रमिर् इत्य् अभेद-निर्देशः । अधिमासेन <strong>त्रयोदश</strong> मासा <strong>अरा</strong> यस्य तत् । <strong>शत</strong>-शब्दे विभक्तेर् अलुग् आर्षः । <strong>षट्</strong> ऋतवो <strong>नेमयो</strong> यस्य । <strong>अनन्ताः</strong> क्षण-लवादयश् <strong>छदाः</strong> पत्राणि पत्राकारा धाराः सन्ति यस्य । त्रीणि चातुर्मास्यानि नाभय आधार-भूतानि वलयानि यस्य । <strong>कराल-स्रोतस्</strong> तीव्र-वेगम् । एतैर् विशेषणैर् एव संवत्सरात्मकं चक्रम् उक्तम् इति द्रष्टव्यम् ॥१८॥</p>
<p>———————————————————————————————————————</p>
<p><strong>॥ ३.२१.१९ ॥</strong></p>
<p><strong>एकः स्वयं सन् जगतः सिसृक्षया-</strong></p>
<p><strong>द्वितीययात्मन्न् अधि-योगमायया ।</strong></p>
<p><strong>सृजस्य् अदः पासि पुनर् ग्रसिष्यसे</strong></p>
<p><strong>यथोर्ण-नाभिर् भगवन् स्व-शक्तिभिः ॥</strong></p>
<p><strong>श्रीधर-स्वामी (भावार्थ-दीपिका) :</strong> ननु निरुपाधिम् उदासीनं मां किं याचसे ? तथापि मायया विश्व-सृष्ट्य्-आदि-कर्तृत्वात् त्वम् एव याच्यः । इत्य् आह&mdash;स्वयम् एक एव सन्न् अप्य् आत्मन्य् अधिकृतया योग-मायया हेतु-भूतया याः स्वी-कृताः शक्तयः सत्त्वाद्याः, ताभिः । अदो विश्वम् । स्व-व्यतिरिक्त-साधनानपेक्षत्वे दृष्टान्तः&mdash;यथेति ॥१९॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> सकामैर् अपि सर्वात्मा भवान् एव प्रार्थ्य इत्य् अभिप्रायेणाह&mdash;एक इति । सिसृक्षया हेतुना आत्मन् आत्मन्य् अधिकृता या योगमाया तया चाधिकृता याः स्व-शक्तयः, ताभिः सर्वत्रैव विशेषाणम् अद्वितीययेति । अर्थ-वशाद् विभक्ति-विपरिणामः । भवान् इति क्वचित् पाठः ॥१९॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> नन्व् एवं निष्काम-भक्तान् एव धन्यान् ब्रूषे, अथ च निष्कामो भवितुं न शक्नोषि । तर्ह्य् अन्यस्माद् एव देवतान्तरात् शीघ्र-फल-प्रदात् कथं स्वकामं न साधयसि? तत्र त्वां विना जगत्य् अस्मिन्न् अन्यं कम् अपि न पश्यामि, इत्य् आह&mdash;स्वयम् एक एव सन्न् अपीच्छाया द्वितीयत्वाभावात् अद्वितीयया सिसृक्षया । यद् वा, तव सिसृक्षा ब्रह्मादि-सिसृक्षैव, नान्यानुरोधवतीत्य् अर्थः । आत्मनि स्वस्मिन्न् अधिगतः प्राप्तः ईक्षण-योगात् योगो यस्यास् तया मायया सृष्ट्य्-आदिकं करोषि । यद् वा, आत्मन्य् अधिकृतया योगमायया चिच्-छक्त्या हेतुना याः स्वीकृताः सन्त्वाद्याः शक्तयस् ताभिर् अदो विश्वं स्व-व्यतिरिक्त-साधनान् अपेक्षत्वे दृष्टान्तः । अतस् तद्-भिन्नस्य देवतान्तरस्याभावात् सकामेनापि मया त्वम् एव सेव्यसे इति भावः ॥१९॥</p>
<p>———————————————————————————————————————</p>
<p><strong>॥ ३.२१.२० ॥</strong></p>
<p><strong>नैतद् बताधीश पदं तवेप्सितं</strong></p>
<p><strong>यन् मायया नस् तनुषे भूत-सूक्ष्मम् ।</strong></p>
<p><strong>अनुग्रहायास् त्व् अपि यर्हि मायया</strong></p>
<p><strong>लसत्-तुलस्या भगवान्</strong><sup id="fnref:1"><a href="#fn:1" class="footnote-ref" role="doc-noteref">1</a></sup> <strong>विलक्षितः ॥</strong></p>
<p><strong>श्रीधर-स्वामी (भावार्थ-दीपिका) :</strong> यद्य् अपि मायिकत्वाद् भक्तेभ्यो विषय-सुखं दातुं नेच्छसि, तथाप्य् अस्मद्-अभिप्रायानुसारेण तत् संपादय, इत्य् आह&mdash;नैतद् इति । हे <strong>अधीश</strong> ! <strong>नो</strong>ऽस्माकं भजतां <strong>भूत-सूक्ष्म</strong>-रूपं <strong>पदं</strong> शब्दादि-विषय-सुखं <strong>मायया तनुषे</strong> विस्तारयसीति । <strong>यद्</strong> <strong>एतत्</strong> <strong>तव</strong> यद्य् अपि <strong>ईप्सितं न</strong> भवति, तथाप्य् अस्मद्-<strong>अनुग्रहायास्</strong> तु, ऋण-त्रयापाकरणानन्तरम् एवापवर्गाय भवत्व् इत्य् अर्थः । <strong>यर्हि</strong> यतो <strong>मायया</strong> परिच्छिन्न इव <strong>लसन्त्या तुलस्या</strong> युक्तस् त्वं <strong>विलक्षितो</strong>ऽसि । एवं-भूतस्य तव दर्शनं यतो भुक्ति-मुक्ति-प्रदम् इत्य् अर्थः ॥२०॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> अतः सकामत्वात् त्वत्तो बहिर्-मुख एव मादृशस् त्वं तु तत्रापि परम-कृपालुर् इत्य् आह&mdash;नैतद् इति । <strong>यत्</strong> शब्दादि-रूपं विषयम् अस्मभ्यं <strong>तनुषे</strong>, <strong>एतत्</strong> <strong>तव</strong> <strong>ईप्सितं न</strong> स्यात् । कथं तर्हि तनोमि ? तत्राह&mdash;<strong>मायया</strong> व्याजेनैव स्निग्धेनाग्रजेन स्वस्मिंस् तत्-स्नेह-वर्धनार्थम् इति बलानुजाय खण्ड-लड्डुक-दानवत् तद्-व्यजेनात्मनि स्नेहम् एव वर्धयितुम् इत्य् अर्थः । अतस् तद्-दानम् <strong>अनुग्रहायास्</strong> <strong>तु</strong> भवेत्</p>
<hr>
<p>तत्र लिङ्गं&mdash;<strong>यर्हि</strong> यद् वर-दान-समये मायया कृपया हेतु-भूतया त्वं दृष्टोऽसि, तत्रापि <strong>लसन्त्या</strong> भक्त-जन-दृष्टेः परम-सुखदया <strong>तुलस्या</strong> युक्त इति <strong>भगवान्</strong> इति । अत्र तनुवेति पाठे तादृश-तुलसिकया तनुवेत्य् अर्थः, वर-दान-मात्रं पारोक्स्येणापि भवेद् इति भावः ॥२०॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> एवं चेत् तर्हि मत्-प्रसादात् तव कलत्रापत्य-भोगैश्वर्याणि परमोत्तमानि भवन्त्व् इति वरं ददानं भगवन्तं स-प्रणामम् आह&mdash;नैतद् इति द्वाभ्याम् । हे <strong>अधीश</strong>! <strong>एतत् पदं</strong> मत्-काम्यमानं वस्तु <strong>तव</strong> स्व-भक्त-मात्र-हित-कारिणो दातुम् <strong>ईप्सितं न</strong> भवति । न राति रोगिणोऽपथ्यं वाञ्छतोऽपि भिषक्तमः [भा।पु। ६.९.५०] इति त्वद्-उक्तेर् अवसीयत इति भावः । कथं तर्हि ददामि ? तत्राह&mdash;<strong>यद्</strong> यस्मान् <strong>नो</strong>ऽस्मभ्यं <strong>भूत-सूक्ष्मं</strong> शब्दादीन्द्रिय-भोग्यं विषय-सुखं <strong>तनुषे</strong> ददासि, तत् खलु <strong>माययैव</strong>, न त्व् अमायया अनभिज्ञ-भक्तोऽयम् अन्यथा विमनस्को भविष्यतीति मद्-अनुरोधेनैवेत्य् अर्थः । वासनामयं विषय-सुखम् अन्तः-करणे वरत एव, तद् एव वर-दानेन विस्तारयसीति तन्-धात्व्-अर्थः ।</p>
<p>नन्व् एवं चेति, तर्हि न ददामीति ? तत्राह&mdash;<strong>अनुग्रहायास् तु</strong> दीयमानम् एतद् अस्तु, किं त्व् अनुग्रहायापि । हन्त हन्त ! मयैव दत्तेन विषय-सुख-वरेण भक्तोऽयम् अन्धे तमसि पातितस् तद् इमम् उद्धरामीत्य् आयत्यां त्वत्-कृपा-प्राप्त्य्-अर्थम् अप्य् अस्त्व् इत्य् अर्थः ।</p>
<p>तत्र लिङ्गं&mdash;<strong>यर्हि</strong> वर-दान-समये सम्प्रति विलक्षितः विशेषेण त्वं दृष्टः, तर्हि <strong>मायया</strong> कृपया मनः-स्पर्श-स्मितेक्षणम् [३.२१.१०] इत्य् उक्तेः स्मित-द्योतित-कृपा-कटाक्षेण विशिष्ट एव दृष्टः । तत्रापि <strong>लसन्त्या</strong> भक्त-जनैः परिचर्यायां समर्पितया दृष्टेः परम-सुखदया <strong>तुलस्या</strong> <strong>उपलक्षिता</strong> चिद्-आनन्द-मयी या <strong>तनुस्</strong> तया युक्त इति भक्त-परिचरणीयत्वम् एव तनोर् अमायिकत्वे लिङ्गम् । अमायिक-तनु-दर्शन-प्रदानम् एव कृपायां लिङ्गम् । भगवान् इत्य् अप्य् अत्र पाठः ॥२०॥</p>
<p>———————————————————————————————————————</p>
<p><strong>॥ ३.२१.२१ ॥</strong></p>
<p><strong>तं त्वानुभूत्योपरत-क्रियार्थं</strong></p>
<p><strong>स्व-मायया वर्तित-लोक-तन्त्रम् ।</strong></p>
<p><strong>नमाम्य् अभीक्ष्णं नमनीय-पाद-</strong></p>
<p><strong>सरोजम् अल्पीयसि काम-वर्षम् ॥</strong></p>
<p><strong>श्रीधर-स्वामी (भावार्थ-दीपिका) :</strong> तं त्वा त्वां भुक्ति-मुक्ति-प्रदं नमामि । मुक्ति-दत्वे हेतुः, अनुभूत्या ज्ञानेनोपरतः क्रियार्थः कर्म-फल-भोगो यस्मिन् । भोग-दत्वे हेतुः, स्व-मायया आवर्तितं लोक-तन्त्रं विश्वोपकरणं येन । अतः स-कामैर् निष्कामैश् च नमनीयं पाद-सरोजं यस्य तम् । तत्राल्पीयसि स-कामे पुंसि भजने वा कामान् वर्षतीति तथा तम् ॥२१॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> तं परम-प्रीतिदं तत्र हेतुः भक्तानां निजानुभवेन शिथिलित-कर्म-फल-भोगं तद्-अनुभवाद् अन्यत्र तु स्वेत्य्-आदि-रूपं तस्मान् महतां स्वभावत एव नमनीय-पदाब्जम् अतिक्षुद्र एव काम-वर्षित्वेन स्फुरन्तम् इति ॥२१॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> न त्व् एतत् त्वय्य् असम्भवम् इत्य् आह&mdash;तं त्वाम् अनुभूत्या उपरतः क्रियार्थः कर्म-फल-भोगो यस्मात् तं यदा कृपया स्व-माधुर्यानुभवं दास्यसि, तदैव भोगेच्छा स्वयम् एवापयास्यतीति भावः । स्व-मायया स्वीय-माया-शक्ति-प्रेरणयावर्तितं जनितं लोकानां देव-तिर्यग्-आदीनां तन्त्रं कर्म-फल-सुख-दुःख-सम्बन्धि परिच्छेदो येन तम् । यावद् अविद्यां प्रेरयसि तावद् भोगेच्छा भवत्य् एवेति भावः । तेन सम्प्रति सृष्टिं विवर्धयिषुर् अस्मान् काम-संवलितान् करोषीति सतापि विवेकेन कामांस् त्यक्तुं न शक्नुम इत्य् आह&mdash;अल्पीयस्य् अतिनिकृष्टेऽपि मद्-विधे जने कामान् वर्षसीति तथा तम् ॥२१॥</p>
<p>———————————————————————————————————————</p>
<p><strong>॥ ३.२१.२२ ॥</strong></p>
<p><strong>ऋषिर् उवाच&mdash;</strong></p>
<p><strong>इत्य् अव्यलीकं प्रणुतोऽब्ज-नाभस्</strong></p>
<p><strong>तम् आबभाषे वचसामृतेन ।</strong></p>
<p><strong>सुपर्ण-पक्षोपरि रोचमानः</strong></p>
<p><strong>प्रेम-स्मितोद्वीक्षण-विभ्रमद्-भ्रूः ॥</strong></p>
<p><strong>श्रीधर-स्वामी (भावार्थ-दीपिका) : अमृतेन</strong> सुख-करेण । <strong>प्रेम-स्मिताभ्याम् ईक्षणेन विभ्रमन्ती भ्रूर्</strong> यस्य ॥२२॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : प्रेम</strong>-पूर्वकं यत् <strong>स्मितं,</strong> तत्-पूर्वकं यद् <strong>वीक्षणं</strong>, तस्य गरुडादिषु तत्-सौजन्य-व्यञ्जनाय <strong>बिभ्रमन्त्यौ भ्रुवौ</strong> यस्य ॥२३॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> <strong>अव्यलीकं</strong> निष्कपटम् ॥२२॥</p>
<p>———————————————————————————————————————</p>
<p><strong>॥ ३.२१.२३ ॥</strong></p>
<p><strong>श्री-भगवान् उवाच&mdash;</strong></p>
<p><strong>विदित्वा तव चैत्त्यं मे पुरैव समयोजि तत् ।</strong><br>
यद्-अर्थम् आत्म-नियमैस् त्वयैवाहं समर्चितः ॥**</p>
<p><strong>श्रीधर-स्वामी (भावार्थ-दीपिका) : चैत्त्यं</strong> हार्दं भावम् । <strong>मे</strong> मया <strong>समयोजि</strong> सङ्घटितम् । <strong>यद्-अर्थम्</strong> <strong>एवाहं समर्चितः,</strong> <strong>तत्</strong> ॥२३॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> चैत्त्यं लोक-व्यवहारानुसृताव् अपि मत्-प्रीत्यैक-तात्पर्यम् अयं हार्दं तव ज्ञात्वा तद् उचितम् एव <strong>समयोजि</strong> पर्यवसानतः स्वयम् एव पुत्रः स्याम् इति । अतः स-कामत्वेऽपि मत्-प्रीत्यैक-तात्पर्यत्वात् <strong>त्वयैवाहं सम्यग् अर्चितः</strong>, तथा नान्यैर् निष्कामैर् अपीत्य् अर्थः ॥२३॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> <strong>चैत्त्यं</strong> चित्ताभिप्रायम् । दिग्-आदि-यद्-अन्तात् स्वार्थे\ऽण् [पा। ४.३.५४] । <strong>मे</strong> मया <strong>समयोजि</strong> सङ्घटितम् । <strong>त्वयाहम्</strong> एव नान्यः ॥२३॥</p>
<p>———————————————————————————————————————</p>
<p><strong>॥ ३.२१.२४ ॥</strong></p>
<p><strong>न वै जातु मृषैव स्यात् प्रजाध्यक्ष मद्-अर्हणम् ।</strong><br>
भवद्-विधेष्व् अतितरां मयि सङ्गृभितात्मनाम् ॥**</p>
<p><strong>श्रीधर-स्वामी (भावार्थ-दीपिका) : मयि सङ्गृभितः</strong> सङ्गृहीत एकाग्री-कृत <strong>आत्मा</strong> चित्तं यैस् तेषां यन् <strong>मद्-अर्हणम्</strong>। त्वादृशेष्व् <strong>अतितरां</strong> सर्वथा <strong>मृषा</strong> निष्फलं <strong>न स्यात्</strong> ॥२४॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> तत्र कैमुत्येन हेतुः&mdash;न वा इति । सत्यं दिशत्य् अर्थितम् अर्थितो नृणां [भा।पु। ५.१९.२७] इत्य्-आदि-न्यायेन <strong>मद्-अर्हण</strong>-मात्रं <strong>मृषैव</strong> तुच्छ-फलदम् एव <strong>न स्यात्</strong>, किन्त्व् एतेषां परमार्थ-फलम् अपि स्यात् । <strong>मयि सङ्गृभितात्मनां</strong> मध्ये त्वादृशेषु त्व् <strong>अतितराम्</strong> इत्य् अर्थः ॥२४॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> न च मद्-भजनं कामं दत्त्वैव केवलम् उपक्षीयते, किन्तु मत्-पदम् अपि ददातीति समाश्वसिहीत्य् आह&mdash;सत्यं दिशत्य् अर्थितम् अर्थितो नृणां [भा।पु। ५.१९.२७] इत्य्-आदि-न्यायेन <strong>मद्-अर्हण</strong>-मात्रं <strong>मृषैव</strong> तुच्छ-फलदम् एव <strong>न स्यात्</strong>, किन्त्व् अन्ते मत्-पद-प्रदम् एव स्यात् । तत्रापि <strong>मयि सङ्गृभितात्मनां</strong> निहित-मनसां भक्तानां मध्ये त्वादृशेषु त्व् <strong>अतितराम्</strong> इत्य् अर्थः । हृ-गृअहोर् भश् छन्दसीति भ-कारः । ह्रस्वत्वम् आर्षम् ॥२४॥</p>
<p>———————————————————————————————————————</p>
<p><strong>॥ ३.२१.२५ ॥</strong></p>
<p><strong>प्रजापति-सुतः सम्राण् मनुर् विख्यात-मङ्गलः ।</strong><br>
ब्रह्मावर्तं योऽधिवसन् शास्ति सप्तार्णवां महीम् ॥**</p>
<p><strong>श्रीधर-स्वामी (भावार्थ-दीपिका) : विख्यातं मङ्गलम्</strong> अभ्युदयः सद्-आचारादि-लक्षणं यस्य ॥२५॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> सप्तार्णवाम् इति । भाविनि भूतवद् उपचारः प्रियव्रत-रथखातत्त्वात् तेषाम् ॥२५॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> <em>न व्याख्यातम्</em>*।***</p>
<p>———————————————————————————————————————</p>
<p><strong>॥ ३.२१.२६ ॥</strong></p>
<p><strong>स चेह विप्र राजर्षिर् महिष्या शतरूपया ।</strong><br>
आयास्यति दिदृक्षुस् त्वां परश्वो धर्म-कोविदः ॥**</p>
<p><strong>श्रीधर-स्वामी (भावार्थ-दीपिका) :</strong> हे <strong>विप्र</strong> ! <strong>महिष्या</strong> सह ॥२६॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> हे <strong>विप्र</strong> ! ॥२६॥</p>
<p>———————————————————————————————————————</p>
<p><strong>॥ ३.२१.२७ ॥</strong></p>
<p><strong>आत्मजाम् असितापाङ्गीं वयः-शील-गुणान्विताम् ।</strong><br>
मृगयन्तीं पतिं दास्यत्य् अनुरूपाय ते प्रभो ॥**</p>
<p><strong>श्रीधर-स्वामी (भावार्थ-दीपिका) : प्रभो</strong>! हे मद्-आराधन-भाव-युक्त! ॥२७॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> वयः-शीलादिभिर् <strong>अनुरूपाय</strong> ॥२७॥</p>
<p>———————————————————————————————————————</p>
<p><strong>॥ ३.२१.२८ ॥</strong></p>
<p><strong>समाहितं ते हृदयं यत्रेमान् परिवत्सरान् ।</strong><br>
सा त्वां ब्रह्मन् नृप-वधूः कामम् आशु भजिष्यति ॥**</p>
<p><strong>श्रीधर-स्वामी (भावार्थ-दीपिका) : यत्र</strong> यस्यां भार्यायाम् । <strong>समाहितम्</strong> अभिसन्धानेन स्थितम् । <strong>नृप-वधू</strong> राज-कन्या ॥२८॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : इमान्</strong> एतान् <strong>वत्सरान्</strong> व्याप्य <strong>समाहितं</strong> मद्-अर्पितं यत् <strong>तव हृदयं,</strong> तद् <strong>यत्र</strong> वर्तते, यस्याम् एव स-धर्म-चारिणीत्व-योग्यं त्वदीय-हृदय-तुल्यं हृदयं वर्तते इत्य् अर्थः । वक्ष्यते च श्री-मनुना सर्वात्मनानुरूपां ते [भा।पु। ३.२२.११] इति ॥२८॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> <strong>यत्र</strong> यस्यां <strong>तव हृदयं</strong> <strong>समाहितम्</strong> आसक्तम् । <strong>नृप-वधू</strong> राज-कन्या ॥२८॥</p>
<p>———————————————————————————————————————</p>
<p><strong>॥ ३.२१.२९ ॥</strong></p>
<p><strong>या त आत्म-भृतं वीर्यं नवधा प्रसविष्यति ।</strong><br>
वीर्ये त्वदीये ऋषय आधास्यन्त्य् अञ्जसात्मनः ॥**</p>
<p><strong>श्रीधर-स्वामी (भावार्थ-दीपिका) :</strong> ते <strong>वीर्यम् आत्मनि भृतं</strong> धृतं, या <strong>प्रसविष्यति</strong> सा भजिष्यति । <strong>वीर्ये</strong> वीर्य-प्रसूतासु कन्यासु । <strong>अञ्जसा</strong> आत्मने पुत्रान् <strong>आधास्यन्ति</strong> ॥२९॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> ते <strong>वीर्यम् आत्मनि भृतं</strong> धृतं <strong>नवधा</strong> नवापत्य-रूपेत्य् अर्थः । <strong>वीर्ये</strong> वीर्य-प्रसूतासु कन्यासु <strong>अञ्जसा</strong> <strong>आत्मनो</strong> वीर्यम् <strong>आधास्यन्ति</strong> ॥२९॥</p>
<p>———————————————————————————————————————</p>
<p><strong>॥ ३.२१.३० ॥</strong></p>
<p><strong>त्वं च सम्यग् अनुष्ठाय निदेशं म उशत्तमः ।</strong><br>
मयि तीर्थी-कृताशेष-क्रियार्थो मां प्रपत्स्यसे ॥**</p>
<p><strong>श्रीधर-स्वामी (भावार्थ-दीपिका) : निदेशम्</strong> आज्ञाम् । <strong>उशत्तमः</strong> शुद्ध-सत्त्वः । <strong>तीर्थं</strong> पात्रं, तेन दानं लक्ष्यते, <strong>मयि</strong> समर्पित-सर्व-कर्म-फल इत्य् अर्थः ॥३०॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> अहं तावत् पात्रत्वात् <strong>तीर्थं,</strong> ततो मयि यत् समर्पितं तद् अपि मद्-अन्तः-पातातिशय-विवक्षया तीर्थम् एवोच्यते इति भावः ॥३०॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> अनुग्रहायास् त्व् इति यत् प्रार्थितं तत्राह&mdash;त्वं चेति द्वाभ्याम् । <strong>तीर्थं</strong> पात्रं, तेन दानं लक्ष्यते, मयि समर्पित-सर्व-कर्म-फल इत्य् अर्थः ॥३०॥</p>
<p>———————————————————————————————————————</p>
<p><strong>॥ ३.२१.३१ ॥</strong></p>
<p><strong>कृत्वा दयां च जीवेषु दत्त्वा चाभयम् आत्मवान् ।</strong><br>
मय्य् आत्मानं सह-जगद् द्रक्ष्यस्य् आत्मनि चापि माम् ॥**</p>
<p><strong>श्रीधर-स्वामी (भावार्थ-दीपिका) :</strong> गार्हस्थ्येन <strong>दयां कृत्वा,</strong> सन्न्यासेन <strong>अभयं</strong> दत्त्वा, <strong>मय्य् आत्मानं जगच् च</strong> <strong>सह</strong> एकीभूतं <strong>द्रक्ष्यसि</strong> ॥३१॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : मयि</strong> परमाश्रये <strong>आत्मानं द्रक्ष्यसि</strong>, <strong>आत्मनि</strong> तद्-अधिष्ठाने <strong>मां</strong> तच् च <strong>सह जगद्</strong> यथा स्यात् तथैव जगद् अपि द्रक्ष्यसीत्य् अर्थः ॥३१॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> गार्हस्थे अन्नाच्छादनादि-दानैर् <strong>जीवेषु दयां कृत्वा</strong>, वैराग्ये <strong>अभयं</strong> यद् भक्त्य्-उपदेशेनेत्य् अर्थः । <strong>मय्य्</strong> अधिष्ठान-तत्त्वे परमेश्वरे सर्वं <strong>जगद्</strong> आत्म-सहितम् अस्तीति यत् शास्त्र-दृष्ट्या साम्प्रतं जानासि, तद् एव तदा साक्षाद् एव <strong>द्रक्ष्यसि</strong>, प्रथमम् आदि-पुरुषं कारणार्णव-शायिनं सहस्र-शीर्षादि-रूपं मां द्रक्ष्यसि । ततस् तस्यैव मम रोम-कूपेषु अनन्त-कोटि-ब्रह्माण्डान्य् आत्म-सहितानि साक्षाद् द्रक्ष्यसीत्य् अर्थः । तथा आत्मनि स्वस्मिन्न् अन्तर्यामिणं मां सन्तम् अधुना जानास्य् एव । तदा तु&mdash;</p>
<blockquote>
<p>केचित् स्व-देहान्तर्-हृदयावकाशे &gt;
प्रादेश-मात्रं पुरुषं वसन्तम् । &gt;
चतुर्-भुजं कञ्ज-रथाङ्ग-शङ्ख- &gt;
गदा-धरं धारणया स्मरन्ति ॥ [भा।पु। २.२.८]</p></blockquote>
<p>इति द्वितीय-स्कन्धोक्तं तृतीय-पुरुषं क्षीरोद-नाथं माम् एव साक्षाद् द्रक्ष्यसीति सृज्यासृज्यं सर्वं वस्तु त्वाम् अहं दर्शयिष्यामीति फलितोऽर्थः ।</p>
<p>यद् वा, मयि पुत्र-भूते श्री-यशोदेव सह जगद् आत्मानं द्रक्ष्यसि, तथात्मनि चापि मां श्री-गोपीव,</p>
<blockquote>
<p>तं काचिन् नेत्र-रन्ध्रेण हृदि-कृत्य निमील्य च । &gt;
पुलकाङ्गुल्य्-उपगुह्यास् ते योगीवानन्द-सम्प्लुता ॥ [भा।पु। १०.३२.८]</p></blockquote>
<p>इत्य्-उक्त-रीत्या द्रक्ष्यसीति ॥३१॥</p>
<p>———————————————————————————————————————</p>
<p><strong>॥ ३.२१.३२ ॥</strong></p>
<p><strong>सहाहं स्वांश-कलया त्वद्-वीर्येण महा-मुने ।</strong><br>
तव क्षेत्रे देवहूत्यां प्रणेष्ये तत्त्व-संहिताम् ॥**</p>
<p><strong>श्रीधर-स्वामी (भावार्थ-दीपिका) : त्वद्-वीर्येण सह देवहूत्याम्</strong> अवतीर्येति शेषः ॥३२॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : वीर्यं</strong> प्रभावं, तेन <strong>सह</strong> व्यक्तीभूयेति शेषः । मद्-व्यक्तौ त्वत्-तपः-प्रभावो व्यक्तीभविष्यतीत्य् अर्थः । वक्ष्यते च प्रजापतिना, शुक्लो वितन्वन् मामकं यशः [भा।पु। ३.२४.४] इति ॥३२॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> किं चान्यां च काञ्चिद् आनन्दस्य वार्तां शृण्व् इत्य् आह&mdash;सहाहम् इति । <strong>त्वद्-वीर्येण</strong> त्वत्-कन्यापत्य-वृन्देन सह आविर्भूयेति शेषः ॥३२॥</p>
<p>———————————————————————————————————————</p>
<p><strong>॥ ३.२१.३३ ॥</strong></p>
<p><strong>मैत्रेय उवाच&mdash;</strong></p>
<p><strong>एवं तम् अनुभाष्याथ भगवान् प्रत्यग्-अक्षजः ।</strong><br>
जगाम बिन्दुसरसः सरस्वत्या परिश्रितात् ॥**</p>
<p><strong>श्रीधर-स्वामी (भावार्थ-दीपिका) :</strong> प्रत्यग्-भूतेष्व् अक्षेषु जायते आविर्भवतीति <strong>प्रत्यग्-अक्षजः</strong> । <strong>सरस्वत्या</strong> नद्या <strong>परिश्रितात्</strong> परिवेष्टितात् ॥३३॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> <strong>प्रत्यग्</strong>-भूतेष्व् <strong>अक्षेषु जायते</strong> आविर्भवतीति सः । <strong>सरस्वत्या</strong> नद्या <strong>परिश्रितात्</strong> परिवेष्टितात् ॥३३॥</p>
<p>———————————————————————————————————————</p>
<p><strong>॥ ३.२१.३४ ॥</strong></p>
<p><strong>निरीक्षतस् तस्य ययाव् अशेष-</strong></p>
<p><strong>सिद्धेश्वराभिष्टुत-सिद्ध-मार्गः ।</strong></p>
<p><strong>आकर्णयन् पत्र-रथेन्द्र-पक्षैर्</strong></p>
<p><strong>उच्चारितं स्तोमम् उदीर्ण-साम ॥</strong></p>
<p><strong>श्रीधर-स्वामी (भावार्थ-दीपिका) : अशेषैस्</strong> तपो-मन्त्रादि-<strong>सिद्धेश्वरैर् अभिष्टुतः सिद्ध-मार्गो</strong> वैकुण्ठ-मार्गो यस्य । यद् वा, अशेष-सिद्धेश्वराभिष्टुतश् चासौ सिद्धैर् मृग्यत इति सिद्ध-मार्गश् च <strong>स ययौ</strong> । <strong>पत्र-रथेन्द्रो</strong> गरुडस् तस्य <strong>पक्षैर्</strong> <strong>उदीर्णम्</strong> अभिव्यक्तं <strong>साम आकर्णयन्</strong>, बृहद्-रथान्तरे पक्षौ इति श्रुतेः । <strong>उच्चारितं स्तोमं</strong> च सामाधार-भूताणाम् ऋचां समुदायं शृण्वन् । स्तोम आत्मा इति श्रुतेः । समास-पाठे उच्चारितः स्तोमः स्तोत्रीय-समुदायो यस्य साम्न इति ॥३४॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> <strong>तस्य</strong> कर्दमस्य निरीक्ष्यमाणस्य सतः । <strong>अशेषैः सिद्धेश्वरैर् अभिष्टुतः सिद्ध-मार्गो</strong> वैकुण्ठ-मार्गो यस्य सः । <strong>पत्र-रथेन्द्रो</strong> गरुडस् तस्य <strong>पक्षैर् उच्चारितं स्तोमम्</strong> ऋक्-समुदायं शृण्वन् । कीदृशम् ? <strong>उदीर्णम्</strong> अभिव्यक्तं <strong>साम</strong> यत् तत् स्वरूपम् । समास-पाठे उच्चारितः स्तोमः स्तोत्रीय-समुदायो यस्य तथा-भूतं यद् उदीर्णं साम तत् बृहद्-रथान्तरे पक्षौ इति श्रुतेः ॥३४॥</p>
<p>———————————————————————————————————————</p>
<p><strong>॥ ३.२१.३५ ॥</strong></p>
<p><strong>अथ सम्प्रस्थिते शुक्ले कर्दमो भगवान् ऋषिः ।</strong><br>
आस्ते स्म बिन्दुसरसि तं कालं प्रतिपालयन् ॥**</p>
<p><strong>श्रीधर-स्वामी (भावार्थ-दीपिका), विश्वनाथ-चक्रवर्ती (सारार्थ-दर्शिणी) :</strong> <strong>तं कालं</strong> परश्व इत्य् उक्तं प्रतीक्षमाणः ॥३५॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<p>———————————————————————————————————————</p>
<p><strong>॥ ३.२१.३६-३७ ॥</strong></p>
<p><strong>मनुः स्यन्दनम् आस्थाय शातकौम्भ-परिच्छदम् ।</strong><br>
आरोप्य स्वां दुहितरं स-भार्यः पर्यटन् महीम् ॥**</p>
<p><strong>तस्मिन् सुधन्वन्न् अहनि भगवान् यत् समादिशत् ।</strong><br>
उपायाद् आश्रम-पदं मुनेः शान्त-व्रतस्य तत् ॥**</p>
<p><strong>श्रीधर-स्वामी (भावार्थ-दीपिका) : शातकौम्भाः</strong> सौवर्णाः परिकरा यस्मिंस् तं रथम् <strong>आस्थाय,</strong> <strong>दुहितरं</strong> च <strong>आरोप्य,</strong> वरान्वेषणार्थं <strong>पर्यटन्</strong> ॥३६॥ हे <strong>सुधन्वन्</strong> विदुर । <strong>यद्</strong> अहः ॥३७॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> मनुर् इति युग्मकम् ॥३६॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> <strong>यद्</strong> अहो भगवान् समादिशत् तस्मिन्न् <strong>अहनि</strong> <strong>महीं पर्यटन्</strong> <strong>मुनेर् आश्रम-पदम् उपायाद्</strong> इत्य् अन्वयः । हे <strong>सुधन्वन्</strong> ! हे विदुर ! ॥३६-३७॥</p>
<p>———————————————————————————————————————</p>
<p><strong>॥ ३.२१.३८-३९ ॥</strong></p>
<p><strong>यस्मिन् भगवतो नेत्रान् न्यपतन्न् अश्रु-बिन्दवः ।</strong><br>
कृपया सम्परीतस्य प्रपन्नेऽर्पितया भृशम् ॥**</p>
<p><strong>तद् वै बिन्दुसरो नाम सरस्वत्या परिप्लुतम् ।</strong><br>
पुण्यं शिवामृत-जलं महर्षि-गण-सेवितम् ॥**</p>
<p><strong>श्रीधर-स्वामी (भावार्थ-दीपिका) :</strong> तत् प्रवेश-मात्रेण परमानन्दं प्राप्त इति दर्शयितुम् आश्रमं वर्णयति&mdash;यस्मिन्न् इत्य्-आदिभिः सप्तभिः श्लोकैः । <strong>प्रपन्ने</strong> कर्दमे ॥३८॥ <strong>शिवम्</strong> आरोग्यम् <strong>अमृत</strong>वत् स्वादु <strong>जलं</strong> यस्मिन् ॥३९॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> यस्मिन्न् इति सप्तकम् । <strong>प्रपन्ने</strong> प्रपन्न-मात्रे <strong>अर्पितया</strong> तद्-एक-सत्कृतयेत्य् अर्थः । यस्मिन्न् एव तद्-<strong>अश्रु-बिन्दु</strong>-वृन्द-स्वरूपं बिन्दु-सरो नाम सरोऽभूद् इत्य् अर्थः ॥३८॥ टीकायां शिवम् आरोग्यम् इति &ldquo;आयुर् घृतम्&rdquo; इतिवत् आरोग्य-जनकम् इत्य् अर्थः । अरोगम् इति क्वापि ॥३९॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> आश्रमं वर्णयति&mdash;यस्मिन्न् इति सप्तभिः श्लोकैः । <strong>प्रपन्ने</strong> कर्दमे ॥३८॥</p>
<p>———————————————————————————————————————</p>
<p><strong>॥ ३.२१.४० ॥</strong></p>
<p><strong>पुण्य-द्रुम-लता-जालैः कूजत्-पुण्य-मृग-द्विजैः ।</strong><br>
सर्व-र्तु-फल-पुष्पाढ्यं वन-राजि-श्रियान्वितम् ॥**</p>
<p><strong>श्रीधर-स्वामी (भावार्थ-दीपिका) : कूजन्तः</strong> <strong>पुण्या</strong> <strong>मृगा द्विजाश्</strong> च येषु, तैः <strong>पुण्य</strong>-<strong>द्रुम-लतानां जालैः</strong> समूहैर् युक्तम् ॥४०॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> लता-जालैर् अन्वितम् ॥४०॥</p>
<p>———————————————————————————————————————</p>
<p><strong>॥ ३.२१.४१ ॥</strong></p>
<p><strong>मत्त-द्विज-गणैर् घुष्टं मत्त-भ्रमर-विभ्रमम् ।</strong><br>
मत्त-बर्हि-नटाटोपम् आह्वयन्-मत्त-कोकिलम् ॥**</p>
<p><strong>श्रीधर-स्वामी (भावार्थ-दीपिका) : घुष्टं</strong> नादितम् । <strong>मत्त-भ्रमराणां विभ्रमो</strong> विनोदो यस्मिन् । <strong>मत्ता बर्हिण</strong> एव <strong>नटास्</strong> तेषाम् <strong>आटोपो</strong> नृत्य-संभ्रमो यस्मिन् । <strong>आह्वयन्तो</strong> मिथो <strong>मत्ताः कोकिला</strong> यस्मिन् ॥४१॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> <strong>घुष्टं</strong> नादितम् । <strong>मत्ता बर्हिण</strong> एव <strong>नटास्</strong> तेषाम् <strong>आटोपो</strong> नृत्य-सम्भ्रमो यस्मिंस् तं, मिथ <strong>आह्वयन्तो मत्ता कोकिला</strong> यस्मिंस् तम् ॥४१॥</p>
<p>———————————————————————————————————————</p>
<p><strong>॥ ३.२१.४२ ॥</strong></p>
<p><strong>कदम्ब-चम्पकाशोक- करञ्ज-बकुलासनैः ।</strong><br>
कुन्द-मन्दार-कुटजैश् चूत-पोतैर् अलङ्कृतम् ॥**</p>
<p><strong>श्रीधर-स्वामी (भावार्थ-दीपिका) :</strong> कदम्बादिभिर् वृक्षैर् अलङ्कृतम् ॥४२॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः), विश्वनाथ-चक्रवर्ती (सारार्थ-दर्शिणी) :</strong> <em>न व्याख्यातम्।</em></p>
<p>———————————————————————————————————————</p>
<p><strong>॥ ३.२१.४३ ॥</strong></p>
<p><strong>कारण्डवैः प्लवैर् हंसैः कुररैर् जल-कुक्कुटैः ।</strong><br>
सारसैश् चक्रवाकैश् च चकोरैर् वल्गु कूजितम् ॥**</p>
<p><strong>श्रीधर-स्वामी (भावार्थ-दीपिका) : कारणडवादिभिः</strong> पक्षिभिर् <strong>वल्गु</strong> यथा तथा <strong>कूजितम्</strong> ॥४३॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> तत्रत्यान् वृक्षान् उक्त्वा पक्षिण आह&mdash;कारण्डवैर् इत्य्-आदि ॥४३॥</p>
<p>———————————————————————————————————————</p>
<p><strong>॥ ३.२१.४४ ॥</strong></p>
<p><strong>तथैव हरिणैः क्रोडैः श्वाविद्-गवय-कुञ्जरैः ।</strong><br>
गोपुच्छैर् हरिभिर् मर्कैर् नकुलैर् नाभिभिर् वृतम् ॥**</p>
<p><strong>श्रीधर-स्वामी (भावार्थ-दीपिका) : हरिणादिभिर्</strong> वृतम् । तत्र <strong>क्रोडः</strong> सूकरः । <strong>श्वाविच्</strong> छल्लकः । <strong>मर्को</strong> मर्कटः । तद्-विशेषो <strong>गो-पुच्छः</strong> । <strong>हरिर्</strong> वानरः सिंहो व । <strong>नाभिः</strong> कस्तूरी-मृगः ॥४४॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्</em>।</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> <strong>मृगान्</strong> आह&mdash;तथैवेति । <strong>क्रोडः</strong> सूकरः । <strong>श्वावित्</strong> शल्लकः । <strong>मर्को</strong> मर्कटः । <strong>गो-पुच्छस्</strong> तद्-विशेषः । <strong>हरिः</strong> सिंहः । <strong>नाभिः</strong> कस्तूरी-मृगः ॥४४॥</p>
<p>———————————————————————————————————————</p>
<p><strong>॥ ३.२१.४५ ॥</strong></p>
<p><strong>प्रविश्य तत् तीर्थ-वरम् आदि-राजः सहात्मजः ।</strong><br>
ददर्श मुनिम् आसीनं तस्मिन् हुत-हुताशनम् ॥**</p>
<p><strong>श्रीधर-स्वामी (भावार्थ-दीपिका) : हुतो हुताशनो</strong> ब्रह्मचारि-योग्यो येन ॥४५॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> प्रविश्येति सार्ध-त्रिकम् ॥४५॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> <em>न व्याख्यातम्।</em></p>
<p>———————————————————————————————————————</p>
<p><strong>॥ ३.२१.४६ ॥</strong></p>
<p><strong>विद्योतमानं वपुषा तपस्य् उग्र-युजा चिरम् ।</strong><br>
नातिक्षामं भगवतः स्निग्धापाङ्गावलोकनात् ॥**</p>
<p><strong>तद्-व्याहृतामृत-कला- पीयूष-श्रवणेन च ।</strong></p>
<p><strong>श्रीधर-स्वामी (भावार्थ-दीपिका) : उग्रा युक्</strong> योगो यस्य तेन <strong>वपुषा विद्योतमानम्</strong> । तस्य <strong>भगवतो</strong> व्याहृतं भाषणम् एव <strong>अमृत-कला</strong> अमृत-मयस्य चन्द्रस्य कला तन्सयं <strong>पीयूषं</strong> तस्य <strong>श्रवणेन</strong> च <strong>नातिक्षामं</strong> तपसा कृशं सन्तम् अप्य् <strong>अकृशम्</strong> ॥४६॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> नातीति नैवेत्य् अर्थः ॥४६॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> <strong>तपसि</strong> तपो-मध्य एव <strong>उग्रा युक्</strong> योगो यत्र तेन । तद् अपि <strong>न अतिक्षामम्</strong> अनतिकृशं, तत्र कृपा-<strong>अपाङ्गेति</strong> तद् व्याहृतेति हेतु-द्वयं <strong>तद्-व्याहृतम्</strong> एव <strong>अमृत-कलस्य</strong> चन्द्रस्य <strong>आ</strong> सम्यक् <strong>पीयूषं</strong> तस्य <strong>श्रवणेनेत्य्</strong> अनेन तन्-मुख्यामृत-कलत्वम् उक्तम् ॥४६॥</p>
<p>———————————————————————————————————————</p>
<p><strong>॥ ३.२१.४७ ॥</strong></p>
<p><strong>प्रांशुं पद्म-पलाशाक्षं जटिलं चीर-वाससम् ।</strong><br>
उपसंश्रित्य मलिनं यथार्हणम् असंस्कृतम् ॥**</p>
<p><strong>श्रीधर-स्वामी (भावार्थ-दीपिका) : प्रांशुम्</strong> उन्नतम् । <strong>उपसंसृत्य</strong> समीपं गत्वा <strong>मलिनं</strong> ददर्शेति पूर्वैव क्रिया । अर्ह्यतेऽनेनेत्य् <strong>अर्हणं</strong> महा-रत्नं तद् <strong>असंस्कृतम्</strong> अनिर्णिक्तं यथा मलिनं दृश्यते तद्वत् ॥४७॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> <strong>प्रांशुम्</strong> अष्ट-वितस्ति-प्रमाण-तनुम् <strong>उपसंसृत्य</strong> निकटं गत्वा <strong>मलिनं</strong> ददर्शेति पूर्वैव क्रिया । अर्ह्यतेऽनेनेत्य् <strong>अर्हणं</strong> महा-रत्नं, तत् <strong>असंस्कृतं</strong> यथा मलिनं दृश्यते, तद्वत् ॥४७॥</p>
<p>———————————————————————————————————————</p>
<p><strong>॥ ३.२१.४८ ॥</strong></p>
<p><strong>अथोटजम् उपायातं नृ-देवं प्रणतं पुरः ।</strong><br>
सपर्यया पर्यगृह्णात् प्रतिनन्द्यानुरूपया ॥**</p>
<p><strong>श्रीधर-स्वामी (भावार्थ-दीपिका) : उटजं</strong> पर्ण-शालां प्रप्तं । <strong>पुरः</strong> पाद-समीपे <strong>प्रणतम्</strong> आशीर्भिर् अभिनन्द्य <strong>सपर्यया</strong> पूजया <strong>प्रत्यगृह्णात्</strong> सत्-कृतवान् ॥४८॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> <strong>उटजं</strong> पर्णशालां प्रप्तम् । <strong>पुरः</strong> पाद-समीपे <strong>प्रणतम्</strong> । पुनर् अपि पादौ गृह्णन्तम् अनुरूपया आतिथ्योचितया <strong>सपर्यया</strong> सहितः <strong>प्रत्यगृह्णात्</strong> भुजाभ्याम् उत्थाप्यालिलिङ्ग । किं कृत्वा ? <strong>प्रतिनन्द्य</strong>, &quot;अद्य मूर्तम् एव तपो-मयं तेजः साक्षात्-कृत्य कृत-कृत्योऽस्मि&quot; इत्य् अभिनन्दन्तं राजानं, &quot;राजन्न् अद्य भागवती विश्व-पालनी-शक्तिस् त्वम् अवलोक्यसे&quot; इति प्रत्यभिष्टुतेत्य् अर्थः ॥४८॥</p>
<p>———————————————————————————————————————</p>
<p><strong>॥ ३.२१.४९ ॥</strong></p>
<p><strong>गृहीतार्हणम् आसीनं संयतं प्रीणयन् मुनिः ।</strong><br>
स्मरन् भगवद्-आदेशम् इत्य् आह श्लक्ष्णया गिरा ॥**</p>
<p><strong>श्रीधर-स्वामी (भावार्थ-दीपिका), जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> क्षालित-चरणम् उचित-दर्भाद्य्-आसने <strong>आसीनं</strong> <strong>गृहीतानि अर्हणानि</strong> पुष्प-चन्दन-दूर्वा-दल-फलादीनि येन तम् । <strong>संयतं</strong> तूष्णीं स्थितम् ॥४९॥</p>
<p>———————————————————————————————————————</p>
<p><strong>॥ ३.२१.५० ॥</strong><sup id="fnref:2"><a href="#fn:2" class="footnote-ref" role="doc-noteref">2</a></sup></p>
<p><strong>नूनं चङ्क्रमणं देव सतां संरक्षणाय ते ।</strong></p>
<p><strong>वधाय चासतां यस् त्वं हरेः शक्तिर् हि पालिनी ॥</strong></p>
<p><strong>श्रीधर-स्वामी (भावार्थ-दीपिका) : ते</strong> <strong>चङ्क्रमणं</strong> पर्यटनम् । <strong>हि</strong> यस्मात् ॥५०॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> हे <strong>देव</strong> ! यस्य <strong>चङ्क्रमणम्</strong> इत्य्-आदि । स एव <strong>त्वं हरेः पालनी-शक्तिर्</strong> भवसि ॥५०॥</p>
<p>———————————————————————————————————————</p>
<p><strong>॥ ३.२१.५१ ॥</strong></p>
<p><strong>योऽर्केन्द्व्-अग्नीन्द्र-वायूनां यम-धर्म-प्रचेतसाम् ।</strong><br>
रूपाणि स्थान आधत्से तस्मै शुक्लाय ते नमः ॥**</p>
<p><strong>मध्वाचार्यः (भागवत-तात्पर्यम्) :</strong></p>
<p>स्वायम्भुवो मनुश् चैव पृथुश् चैवार्जुनाव् अपि ।</p>
<blockquote>
<p>ब्रह्म-शेषाधिपा रुद्र इन्द्र-ऋष्य्-आदयस् तथा । &gt;
विष्ण्व्-आवेश-युताः सर्वे न तु विष्णु-स्वरूपकाः ॥ इति तत्त्व-निर्णये &gt; ॥५१॥</p></blockquote>
<p>———————————————————————————————————————</p>
<p><strong>श्रीधर-स्वामी (भावार्थ-दीपिका) :</strong> मनु-स्थं विष्णुं प्रणमति&mdash;य इति । <strong>स्थाने</strong> तत्-तत्-कार्यावसरे <strong>शुक्लाय</strong> विष्णवे ॥५१॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> <strong>अर्कादीनां</strong> रूपाणि <strong>स्थाने</strong> युक्तम् एव <strong>त्वम्</strong> <strong>आ</strong> सम्यक् त्वया <strong>धत्से</strong>, तत्र प्रतापेन त्वम् <strong>अर्कः</strong>, यशसा <strong>चन्द्रः</strong>, अधृष्यत्वेन <strong>अग्निः</strong>, ऐश्वर्येण <strong>इन्द्रः</strong>, सर्वत्र प्रवेशवत्त्वेन <strong>वायुः</strong>, दुष्ट-निग्रहत्वेन च <strong>प्रचेताः</strong> । अत एव <strong>तस्मै</strong> मद्-अभीष्ट-देवाय त्वद्-रूपेण पुनर् अपि ममोटजम् आगताय <strong>शुक्लाय</strong> <strong>तुभ्यं नमः</strong> ॥५१॥</p>
<p>———————————————————————————————————————</p>
<p><strong>॥ ३.२१.५२-५४ ॥</strong></p>
<p><strong>न यदा रथम् आस्थाय जैत्रं मणि-गणार्पितम् ।</strong><br>
विस्फूर्जच्-चण्ड-कोदण्डो रथेन त्रासयन्न् अघान् ॥**</p>
<p><strong>स्व-सैन्य-चरण-क्षुण्णं वेपयन् मण्डलं भुवः ।</strong><br>
विकर्षन् बृहतीं सेनां पर्यटस्य् अंशुमान् इव ॥**</p>
<p><strong>तदैव सेतवः सर्वे वर्णाश्रम-निबन्धनाः ।</strong><br>
भगवद्-रचिता राजन् भिद्येरन् बत दस्युभिः ॥**</p>
<p><strong>श्रीधर-स्वामी (भावार्थ-दीपिका) :</strong> न यदेति पञ्चानाम् अयम् अर्थः&mdash;यद्यपि धर्म-रक्षार्थं सर्वतः पर्यटतस् तव प्रसङ्गाद् अप्य् आगमनं संभवति तथापि विशेष-कार्यं चेद् अस्ति तत् कथ्यताम् इति । जैत्रं जय-प्रदं मणि-गणा अर्पिता यस्मिंस् तं रथम् आरुह्य त्वं यदा भुवो मण्डलं न पर्यटसि तदा सेतवो भिद्येरन्न् इति त्रयाणाम् अन्वयः । विस्फूर्जन्-नादं कुर्व-चण्डं कोदण्डं धनुर् यस्य । वर्णाश्रमाणां निबन्धनं यैः । बत अहो ॥५२-५४॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> न यदेति सार्ध-त्रिकम् । रथेन रथ-सान्निध्य-मात्रेण ॥५२॥ स्व-सैन्यस्य चरणैः क्षुण्णं सङ्घट्टितम् ॥५३॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> हे राजन् ! किम्-अर्थम् आयातोऽसीति त्वां कथं पृच्छामो यतस् तत्-कारणं जानाम्य् एवेति व्यतिरेकेणाह&mdash;न यदेति । यदा भुवो मण्डलं न पर्यटसि, तदा सेतवो भिद्येरन्न् इति त्रयाणाम् अन्वयः । मणि-गणानाम् अर्पितम् अर्पणं यत्र तं जैत्रं जय-शीलम् । जैत्रत्वम् एवाह&mdash;रथेन रथ-सान्निध्य-मात्रेण अघान् दुष्टान् ॥५२-५४॥</p>
<p>———————————————————————————————————————</p>
<p><strong>॥ ३.२१.५५ ॥</strong></p>
<p><strong>अधर्मश् च समेधेत लोलुपैर् व्यङ्कुशैर् नृभिः ।</strong><br>
शयाने त्वयि लोकोऽयं दस्यु-ग्रस्तो विनङ्क्ष्यति ॥**</p>
<p><strong>श्रीधर-स्वामी (भावार्थ-दीपिका) :</strong> निरङ्कुशैर् नृभिर् निमित्त-भूतैः । शयाने निश्चिन्ते ॥५५॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> शयान इत्य् अर्धकम् । धर्माधर्मयोः पालन-संहारौ त्वद्-दृष्टाव् एव सम्यक् स्यातां दस्यु-निवारणं त्वद्-अनुसन्धान-मात्रेण स्याद् इति ॥५५॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> <em>न व्याख्यातम्</em>*।***</p>
<p>———————————————————————————————————————</p>
<p><strong>॥ ३.२१.५६ ॥</strong></p>
<p><strong>अथापि पृच्छे त्वां वीर यद्-अर्थं त्वम् इहागतः ।</strong><br>
तद् वयं निर्व्यलीकेन प्रतिपद्यामहे हृदा ॥**</p>
<p><strong>श्रीधर-स्वामी (भावार्थ-दीपिका) : निर्व्यलीकेन</strong> सहर्षेण । <strong>प्रतिपद्यामहे</strong> स्वीकुर्महे ॥५६॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्</em>*।***</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> <strong>अथापि</strong> यद्यपि सामान्यतो जानामि, तद् अपि <strong>पृच्छे</strong> पृच्छामि&mdash;<strong>इह</strong> मत्-पर्ण-शालायां <strong>यद्-अर्थम्</strong> इति नहि दुष्ट-निग्रहार्थं पर्यटनं मत्-पर्ण-शालायां सफली-भवतीति भावः । <strong>निर्व्यलीकेन</strong> निष्कपटेन सहर्षेण वा <strong>हृदा प्रतिपद्यामहे</strong> स्वीकुर्महे ॥५६॥</p>
<p>इति सारार्थ-दर्शिन्यां हर्षिण्यां भक्त-चेतसाम् ।</p>
<p>एकविंशस् तृतीयस्य सङ्गतः सङ्गतः सताम् ॥*॥</p>
<p>———————————————————————————————————————</p>
<blockquote>
<p>इति श्रीमद्-भागवते महा-पुराणे ब्रह्म-सूत्र-भाष्ये पारमहंस्यं &gt; संहितायां वैयासिक्यां तृतीय-स्कन्धे &gt;
विदुर-मैत्रेय-संवादे मनु-कर्दम-संवादो नाम &gt;
एकविंशोऽध्यायः ।</p></blockquote>
<p>॥ ३.२१ ॥</p>
<div class="footnotes" role="doc-endnotes">
<hr>
<ol>
<li id="fn:1">
<p>तनुवा इति पाठान्तरः।&#160;<a href="#fnref:1" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:2">
<p>अत्र कर्दम उवाचेति क्वचित्।&#160;<a href="#fnref:2" class="footnote-backref" role="doc-backlink">&#x21a9;&#xfe0e;</a></p>
</li>
</ol>
</div>

  </div>
</article>


        

        



    <aside class="card border noPrint" id="section-tree-item-bhAgavatam_gauDIya-prastutiH_03_21_kardama-manU_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/purANam_vaiShNavam/bhAgavatam/gauDIya-prastutiH/03/21_kardama-manU/">२१ कर्दम-मनू </a>
            <a data-toggle="collapse" href="#section-tree-item-body-bhAgavatam_gauDIya-prastutiH_03_21_kardama-manU_md" role="button" aria-expanded="false" aria-controls="section-tree-item-body-bhAgavatam_gauDIya-prastutiH_03_21_kardama-manU_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-bhAgavatam_gauDIya-prastutiH_03_21_kardama-manU_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: २१ कर्दम-मनू</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/purANam_vaiShNavam/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/purANam_vaiShNavam/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/purANam_vaiShNavam/actions/workflows/build.yml"><img src="https://github.com/vishvAsa/purANam_vaiShNavam/actions/workflows/build.yml/badge.svg"> Built </a> on 2025 Aug 25 05:46:07 UTC. (<a href="http://google.com/search?q=05%3a46%3a07%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
