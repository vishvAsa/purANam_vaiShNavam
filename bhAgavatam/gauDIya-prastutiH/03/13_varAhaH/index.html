<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>पुराणे विश्वासटिप्पन्यः  | १३ वराहः</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/purANam_vaiShNavam/bhAgavatam/gauDIya-prastutiH/03/13_varAhaH/" rel="alternate" type="application/rss+xml" title="पुराणे विश्वासटिप्पन्यः" />
    <link href="/purANam_vaiShNavam/bhAgavatam/gauDIya-prastutiH/03/13_varAhaH/" rel="feed" type="application/rss+xml" title="पुराणे विश्वासटिप्पन्यः" />

    <meta property="og:url" content="https://vishvAsa.github.io/purANam_vaiShNavam/bhAgavatam/gauDIya-prastutiH/03/13_varAhaH/">
  <meta property="og:site_name" content="पुराणे विश्वासटिप्पन्यः">
  <meta property="og:title" content="१३ वराहः">
  <meta property="og:description" content="विषयः ब्रह्मणो नासा-रन्ध्राद् आविर्भूतस्य भगवतो यज्ञ-वराहस्य संक्षिप्त-चरितम्, ऋषिभिः कृतं भगवतः स्तवनं च ।
॥ ३.१३.१ ॥
श्री-शुक उवाच—
निशम्य वाचं वदतो मुनेः पुण्यतमां नृप ।
भूयः पप्रच्छ कौरव्यो वासुदेव-कथादृतः ॥**
श्रीधर-स्वामी (भावार्थ-दीपिका) :
त्रयोदशे सिसृक्षायां मनोर् आकस्मिकाप्लुताम् ।
धराम् उद्धर्तुम् उद्भूतात् क्रोडाद् दैत्यानुसूदनम् ॥
———————————————————————————————————————
जीव-गोस्वामी (क्रम-सन्दर्भः) : आदृतिर् अस्यास्तीत्य् आदृतः सादर इत्य् अर्थः । अर्श आदित्वादच् ॥१॥
———————————————————————————————————————
विश्वनाथ-चक्रवर्ती (सारार्थ-दर्शिणी) :
त्रयोदशे मनोर् वाचा ध्यायतो ब्रह्मणो नसः ।
उद्भूय गां गतः क्रोडो गाम् उद्दध्रे द्विजैः स्तुतः ॥">
  <meta property="og:locale" content="en_us">
  <meta property="og:type" content="article">
    <meta property="article:section" content="bhagavatam">

  <meta itemprop="name" content="१३ वराहः">
  <meta itemprop="description" content="विषयः ब्रह्मणो नासा-रन्ध्राद् आविर्भूतस्य भगवतो यज्ञ-वराहस्य संक्षिप्त-चरितम्, ऋषिभिः कृतं भगवतः स्तवनं च ।
॥ ३.१३.१ ॥
श्री-शुक उवाच—
निशम्य वाचं वदतो मुनेः पुण्यतमां नृप ।
भूयः पप्रच्छ कौरव्यो वासुदेव-कथादृतः ॥**
श्रीधर-स्वामी (भावार्थ-दीपिका) :
त्रयोदशे सिसृक्षायां मनोर् आकस्मिकाप्लुताम् ।
धराम् उद्धर्तुम् उद्भूतात् क्रोडाद् दैत्यानुसूदनम् ॥
———————————————————————————————————————
जीव-गोस्वामी (क्रम-सन्दर्भः) : आदृतिर् अस्यास्तीत्य् आदृतः सादर इत्य् अर्थः । अर्श आदित्वादच् ॥१॥
———————————————————————————————————————
विश्वनाथ-चक्रवर्ती (सारार्थ-दर्शिणी) :
त्रयोदशे मनोर् वाचा ध्यायतो ब्रह्मणो नसः ।
उद्भूय गां गतः क्रोडो गाम् उद्दध्रे द्विजैः स्तुतः ॥">
  <meta itemprop="wordCount" content="4575">
  <meta name="twitter:card" content="summary">
  <meta name="twitter:title" content="१३ वराहः">
  <meta name="twitter:description" content="विषयः ब्रह्मणो नासा-रन्ध्राद् आविर्भूतस्य भगवतो यज्ञ-वराहस्य संक्षिप्त-चरितम्, ऋषिभिः कृतं भगवतः स्तवनं च ।
॥ ३.१३.१ ॥
श्री-शुक उवाच—
निशम्य वाचं वदतो मुनेः पुण्यतमां नृप ।
भूयः पप्रच्छ कौरव्यो वासुदेव-कथादृतः ॥**
श्रीधर-स्वामी (भावार्थ-दीपिका) :
त्रयोदशे सिसृक्षायां मनोर् आकस्मिकाप्लुताम् ।
धराम् उद्धर्तुम् उद्भूतात् क्रोडाद् दैत्यानुसूदनम् ॥
———————————————————————————————————————
जीव-गोस्वामी (क्रम-सन्दर्भः) : आदृतिर् अस्यास्तीत्य् आदृतः सादर इत्य् अर्थः । अर्श आदित्वादच् ॥१॥
———————————————————————————————————————
विश्वनाथ-चक्रवर्ती (सारार्थ-दर्शिणी) :
त्रयोदशे मनोर् वाचा ध्यायतो ब्रह्मणो नसः ।
उद्भूय गां गतः क्रोडो गाम् उद्दध्रे द्विजैः स्तुतः ॥">
<script type="text/javascript">
    
    let baseURL = "https:\/\/vishvAsa.github.io\/purANam_vaiShNavam\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/purANam_vaiShNavam\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/purANam_vaiShNavam\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/purANam_vaiShNavam\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/purANam_vaiShNavam\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvya\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/purANam_vaiShNavam\/bhAgavatam\/gauDIya-prastutiH\/03\/13_varAhaH\/".replace(basePath, "/");
  pageVars.pageParams = {};
  pageVars.pageSource = "bhAgavatam\/gauDIya-prastutiH\/03\/13_varAhaH.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/purANam_vaiShNavam/webpack_dist/uiLib-bundle.js"></script>







    <link rel="stylesheet" href="/purANam_vaiShNavam/webpack_dist/uiLib.css">
<link rel="stylesheet" href="/purANam_vaiShNavam/css/uiLibPrint.css" media="print" >
<link rel="stylesheet" href="/purANam_vaiShNavam/css/fonts.css" >
<link rel="stylesheet" href="/purANam_vaiShNavam/css/@fortawesome/fontawesome-free/css/solid.min.css">

<link rel="stylesheet" href="/purANam_vaiShNavam/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/13_varAhaH/" />
<link rel="alternate" hreflang="sa-Deva" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/13_varAhaH/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/13_varAhaH/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/13_varAhaH/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/13_varAhaH/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/13_varAhaH/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/13_varAhaH/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/13_varAhaH/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/13_varAhaH/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/13_varAhaH/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/13_varAhaH/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/13_varAhaH/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/13_varAhaH/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/13_varAhaH/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/13_varAhaH/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/13_varAhaH/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/13_varAhaH/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/13_varAhaH/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/13_varAhaH/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/13_varAhaH/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/13_varAhaH/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/13_varAhaH/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/13_varAhaH/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/13_varAhaH/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/13_varAhaH/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/13_varAhaH/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/13_varAhaH/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/13_varAhaH/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/13_varAhaH/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/13_varAhaH/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/13_varAhaH/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/13_varAhaH/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/13_varAhaH/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/13_varAhaH/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/13_varAhaH/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/13_varAhaH/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/13_varAhaH/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/13_varAhaH/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/13_varAhaH/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/13_varAhaH/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/13_varAhaH/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/13_varAhaH/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/13_varAhaH/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/13_varAhaH/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/13_varAhaH/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">पुराणे विश्वासटिप्पन्यः <br/> १३ वराहः</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/purANam_vaiShNavam/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="१३ वराहः">१३ वराहः</h1>
    
    <a id="editLink" class="btn btn-primary noPrint"  href="https://github.com/vishvAsa/purANam_vaiShNavam/edit/content/bhAgavatam/gauDIya-prastutiH/03/13_varAhaH.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <details><summary>विषयः</summary>
<p>ब्रह्मणो नासा-रन्ध्राद् आविर्भूतस्य भगवतो यज्ञ-वराहस्य संक्षिप्त-चरितम्, ऋषिभिः कृतं भगवतः स्तवनं च ।</p>
</details>
<p><strong>॥ ३.१३.१ ॥</strong></p>
<p><strong>श्री-शुक उवाच&mdash;</strong></p>
<p><strong>निशम्य वाचं वदतो मुनेः पुण्यतमां नृप ।</strong><br>
भूयः पप्रच्छ कौरव्यो वासुदेव-कथादृतः ॥**</p>
<p><strong>श्रीधर-स्वामी (भावार्थ-दीपिका) :</strong></p>
<p>त्रयोदशे सिसृक्षायां मनोर् आकस्मिकाप्लुताम् ।</p>
<p>धराम् उद्धर्तुम् उद्भूतात् क्रोडाद् दैत्यानुसूदनम् ॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> आदृतिर् अस्यास्तीत्य् आदृतः सादर इत्य् अर्थः । अर्श आदित्वादच् ॥१॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong></p>
<p>त्रयोदशे मनोर् वाचा ध्यायतो ब्रह्मणो नसः ।</p>
<p>उद्भूय गां गतः क्रोडो गाम् उद्दध्रे द्विजैः स्तुतः ॥</p>
<p>आदृतिर् अस्यास्तीत्य् अर्श आद्यच् आदृतः सादर इत्य् अर्थः । यद् वा, कथयैव कर्त्र्या माम् असौ विदुरः शृणोतु, मन्-माधुर्यम् एतत् कर्तृकास्वादात् सार्थकं भवत्व् इत्य् आदृतः । यद् वा, कथायाम् आदृतः वक्तृभिः श्रोतृभिश् चेत्य् अर्थः ॥१॥</p>
<p>———————————————————————————————————————</p>
<p><strong>॥ ३.१३.२ ॥</strong></p>
<p><strong>विदुर उवाच&mdash;</strong></p>
<p><strong>स वै स्वायम्भुवः सम्राट् प्रियः पुत्रः स्वयम्भुवः ।</strong><br>
प्रतिलभ्य प्रियां पत्नीं किं चकार ततो मुने ॥**</p>
<p><strong>श्रीधर-स्वामी (भावार्थ-दीपिका) :</strong> स्वयम्भुवः पुत्रस् तद्-देहांशत्वात् ॥२॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः), विश्वनाथ-चक्रवर्ती (सारार्थ-दर्शिणी) :</strong> : <em>न व्याख्यातम्।</em></p>
<p>———————————————————————————————————————</p>
<p><strong>॥ ३.१३.३ ॥</strong></p>
<p><strong>चरितं तस्य राजर्षेर् आदि-राजस्य सत्तम ।</strong><br>
ब्रूहि मे श्रद्दधानाय विष्वक्सेनाश्रयो ह्य् असौ ॥**</p>
<p><strong>श्रीधर-स्वामी (भावार्थ-दीपिका) :</strong> विष्वक्सेनो हरिर् एवाश्रयो यस्य सः ।</p>
<p>———————————————————————————————————————</p>
<p><strong>जीव-गोस्वामी (भक्ति-सन्दर्भः ९५)</strong>: [+++]{।मर्क्}</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः), विश्वनाथ-चक्रवर्ती (सारार्थ-दर्शिणी) :</strong> <em>न व्याख्यातम्।</em></p>
<p>———————————————————————————————————————</p>
<p><strong>॥ ३.१३.४ ॥</strong></p>
<p><strong>श्रुतस्य पुंसां सुचिर-श्रमस्य</strong></p>
<p><strong>नन्व् अञ्जसा सूरिभिर् ईडितोऽर्थः ।</strong></p>
<p><strong>तत्-तद्-गुणानुश्रवणं मुकुन्द-</strong></p>
<p><strong>पादारविन्दं हृदयेषु येषाम् ॥</strong></p>
<p><strong>श्रीधर-स्वामी (भावार्थ-दीपिका) :</strong> अतस् तस्य चरितं श्रोतव्यम् इत्य् आह&mdash;<strong>सुचिरं श्रमो</strong> यस्मिंस्, तस्य पुंसां श्रुतस्याञ्जसा मुख्यत्वेनायम् एवार्थः । <strong>ईडितः</strong> स्तुतः । ननु <strong>मुकुन्द-पादारविन्दं</strong> येषां <strong>हृदयेष्व्</strong> अस्ति, तेषां भागवतानां <strong>गुणानुश्रवणम्</strong> इति यत् ॥४॥</p>
<p>———————————————————————————————————————</p>
<p><strong>सनातन गोस्वामी (दिग्-दर्षिनी):</strong> [बृ।भा। २.७.१४] तेषां माहात्म्य-श्रवणम् एव परम-फलम् इति श्री-विदुरेणोक्तं तृतीय-स्कन्धे&mdash;श्रुतस्य इति । अस्यार्थः&mdash;<strong>सुचिरं श्रमो</strong> यस्मिन् <strong>तस्य</strong> पुंसां <strong>श्रुतस्य</strong> शास्त्रस्य तद्-अभ्यासस्य तद्-उत्पन्न-ज्ञानस्य वा अयम् एवार्थः । ननु निश्चितम् <strong>ईडितः</strong> स्तुतः को\ऽसौ ? <strong>मुकुन्द-पादारविन्दं</strong> <strong>येषां हृदयेष्व्</strong> अस्ति, तेषां तेषां भागवतानाम्, यद् वा, येषां हृदयेष्व् अस्ति, तेषां तस्य मुकुन्द-पादारविन्द-हृदय-रूपस्यानिर्वचनीयस्य वा <strong>गुणस्य</strong> माहात्म्यस्य स्वभावस्य वा <strong>अनुश्रवणं</strong> वारं वारं श्रवणम् इति ॥४॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> [वैष्णव]{।मर्क्}-कथा-श्रवणं विना विदुषाम् अपि विद्या विफला
भवतीत्य् आह&mdash;<strong>सुचिरं श्रमो</strong> यस्मिन्, तस्य गुरु-मुखात् <strong>श्रुतस्य</strong> शास्त्राद्य्-अध्ययनस्येत्य् अर्थः । अयम् एवार्थः प्रयोजनम् । <strong>ईडितः</strong> स्तुतः तद्-अन्यस् तु निन्दित इत्य् अर्थः । स च कः ? <strong>येषां</strong> येषां <strong>हृदयेषु</strong> कृष्ण-पाद-पद्मं वर्तते, तेषां तेषां <strong>गुणानुश्रवण</strong>-कीर्तनादीत्य् अर्थः ॥४॥</p>
<p>———————————————————————————————————————</p>
<p><strong>॥ ३.१३.५ ॥</strong></p>
<p><strong>श्री-शुक उवाच&mdash;</strong></p>
<p><strong>इति ब्रुवाणं विदुरं विनीतं</strong></p>
<p><strong>सहस्र-शीर्ष्णश् चरणोपधानम् ।</strong></p>
<p><strong>प्रहृष्ट-रोमा भगवत्-कथायां</strong></p>
<p><strong>प्रणीयमानो मुनिर् अभ्यचष्ट ॥</strong></p>
<p><strong>श्रीधर-स्वामी (भावार्थ-दीपिका) :</strong> सहस्र-शीर्षा श्री-कृष्णस् तच्-चरणाव् उपधीयेते यस्मिन्, श्री-कृष्णः प्रीत्या यस्योत्सङ्गे चरणौ प्रसारयतीत्य् अर्थः । तम् अभ्यचष्ट अभ्यभाष्त । मुनिर् मैत्रेयः । प्रणीयमानस् तेन प्रवर्त्यमानः ॥५॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> सहस्राणाम् अनन्त-सङ्ख्यानां शीर्ष्णः श्रेष्ठ-रूपस्य श्री-कृष्णस्य चरणोपधानम् इति महाभारते श्री-भगवतस् तद्-गृह-भोजने प्रसिद्धम् । शीर्षस्य शीर्षंश् छन्दसि[पा। ६.१.६०] इति भगवान् पाणिनिः ॥५॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> सहस्र-शीर्षा विदुर-शङ्का-निवृत्त्य्-अर्थं तद्-गृहे धृत-सहस्र-शीर्ष-विग्रहः श्री-कृष्णस्य चरणयोर् उपधानम् उपबर्ह-रूपं महाभारते विदुर-गृहे भोजने भगवांस् तद्-उत्सङ्गे चरणौ निधाय सुष्वापेति प्रसिद्धेः । प्रणीयमानः तेन प्रवर्त्यमानः ॥५॥</p>
<p>———————————————————————————————————————</p>
<p><strong>॥ ३.१३.६ ॥</strong></p>
<p><strong>मैत्रेय उवाच&mdash;</strong></p>
<p><strong>यदा स्व-भार्यया सार्धं जातः स्वायम्भुवो मनुः ।</strong><br>
प्राञ्जलिः प्रणतश् चेदं वेद-गर्भम् अभाषत ॥**</p>
<p><strong>श्रीधर-स्वामी (भावार्थ-दीपिका) :</strong> वेद-गर्भं ब्रह्माणम् ॥६॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः), विश्वनाथ-चक्रवर्ती (सारार्थ-दर्शिणी) :</strong> <em>न व्याख्यातम्।</em></p>
<p>———————————————————————————————————————</p>
<p><strong>॥ ३.१३.७ ॥</strong></p>
<p><strong>त्वम् एकः सर्व-भूतानां जन्म-कृद् वृत्तिदः पिता ।</strong><br>
तथापि नः प्रजानां ते शुश्रूषा केन वा भवेत् ॥**</p>
<p><strong>श्रीधर-स्वामी (भावार्थ-दीपिका) :</strong> त्वम् एवैकः पिता सर्वेषाम् । यतो जन्म-कृद् वृत्ति-दः पोषकश् च त्वम् एव । अतस् तव यद्य् अप्य् अन्यापेक्षा नास्त्य् अथाप्य् अस्माकं ते शुश्रूषा केन कर्मणा भवेत् तद् विधेहीत्य् उत्तरेणान्वयः ॥७॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः), विश्वनाथ-चक्रवर्ती (सारार्थ-दर्शिणी) :</strong> <em>न व्याख्यातम्।</em></p>
<p>———————————————————————————————————————</p>
<p><strong>॥ ३.१३.८ ॥</strong></p>
<p><strong>तद् विधेहि नमस् तुभ्यं कर्मस्व् ईड्यात्म-शक्तिषु ।</strong><br>
यत् कृत्वेह यशो विष्वग् अमुत्र च भवेद् गतिः ॥**</p>
<p><strong>श्रीधर-स्वामी (भावार्थ-दीपिका) :</strong> हे ईड्य, आत्म-शक्तिष्व् अस्मच्-छक्येषु कर्मसु मध्ये केन कर्मणा भवेत् तद् विधेहि इदं कर्तव्यम् इति कथय । यत् कृत्वा यस्मिन् कृते सति । विष्वक् सर्वतः । अमुत्र पर-लोके ॥८॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> यत् कृत्वेत्य् अत्र स्थितस्येत्य् अध्याहार्यम् ॥८॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> हे ईड्य, आत्म-शक्तिष्व् अस्मच्-छक्येषु कर्मसु मध्ये केन कर्मणा ते सुश्रूषा भवेत् तद् विधेहि आज्ञापयेत्य् अर्थः । यत् कृत्वा स्थितस्य ममेत्य् अध्याहार्यम् ॥८॥</p>
<p>———————————————————————————————————————</p>
<p><strong>॥ ३.१३.९ ॥</strong></p>
<p><strong>ब्रह्मोवाच&mdash;</strong></p>
<p><strong>प्रीतस् तुभ्यम् अहं तात स्वस्ति स्ताद् वां क्षितीश्वर ।</strong><br>
यन् निर्व्यलीकेन हृदा शाधि मेत्य् आत्मनार्पितम् ॥**</p>
<p><strong>श्रीधर-स्वामी (भावार्थ-दीपिका) :</strong> वां युवाभ्यां स्वस्ति भद्रं स्तात् भूयात् । यद् यतो मा मां शाध्य् अनुशिक्षयेत्य् आत्मना स्वयम् एवार्पितं निवेदितम् अतः प्रीतोऽस्मि ॥९॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> मत्सरोऽन्य-शुभ-द्वेषः । स चात्रैकाकितया गुर्व्-आज्ञा-कर्तृषु सजातीयेषु सम्भवतीति गत-मत्सरैर् इत्य् उक्तम् ॥९॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> तुभ्यं प्रीत इति ।&ldquo;पत्ये शेते&rdquo; इतिवत् सम्प्रदानम् । अतो वां युवाभ्यां स्त्री-पुंसाभ्याम् एव स्वस्ति स्तात् । तद् यतो मा मां शाध्य् अनुशिक्षयेत्य् आत्मना स्वयम् एवार्पितम् । विशेष्य-पदानुक्त्या अहंतास्पद-ममतास्पदादिकं सर्वम् एव निवेदितम् इत्य् अर्थः ॥९॥</p>
<p>———————————————————————————————————————</p>
<p><strong>॥ ३.१३.१० ॥</strong></p>
<p><strong>एतावत्य् आत्मजैर् वीर कार्या ह्य् अपचितिर् गुरौ ।</strong><br>
शक्त्याप्रमत्तैर् गृह्येत सादरं गत-मत्सरैः ॥**</p>
<p><strong>श्रीधर-स्वामी (भावार्थ-दीपिका) :</strong> अपचितिः पूजा । गृह्येत आज्ञेति शेषः । सनकादयो न कुर्वन्ति वयं किम् इति करिष्याम इत्य् एवं-भूतो गतो मत्सरो येभ्यः ॥१०॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम् ।</em></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> अपचितिः सेवा गृह्येत आज्ञेति शेषः । सनकादयो न कुर्वन्ति वयं किम् इत्य् आज्ञां कुर्म इत्य् एवं-भूतो गतो मत्सरो येभ्य इति तैः ॥१०॥</p>
<p>———————————————————————————————————————</p>
<p><strong>॥ ३.१३.११ ॥</strong></p>
<p><strong>स त्वम् अस्याम् अपत्यानि सदृशान्य् आत्मनो गुणैः ।</strong><br>
उत्पाद्य शास धर्मेण गां यज्ञैः पुरुषं यज ॥**</p>
<p><strong>श्रीधर-स्वामी (भावार्थ-दीपिका) :</strong> गां शास शाधि पालयेत्य् अर्थः । पुरुषं हरिम् ॥११॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम् ।</em></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> गां पृथ्वीं शास शाधि पालयेत्य् अर्थः ॥११॥</p>
<p>———————————————————————————————————————</p>
<p><strong>॥ ३.१३.१२ ॥</strong></p>
<p><strong>परं शुश्रूषणं मह्यं स्यात् प्रजा-रक्षया नृप ।</strong><br>
भगवांस् ते प्रजा-भर्तुर् हृषीकेशोऽनुतुष्यति ॥**</p>
<p><strong>श्रीधर-स्वामी (भावार्थ-दीपिका) :</strong> प्रजा-पालकस्य ते तुष्टो भविष्यति ॥१२॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> अपार्थाय अपार्थत्वायेत्य् अर्थः । यद् आत्मा नादृतः स्वयम् इति परमात्मानादरेण स्वत एवात्मानादरात् ॥१२॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> मह्यं मम मां प्रीणयितुम् इति वा ॥१२॥</p>
<p>———————————————————————————————————————</p>
<p><strong>॥ ३.१३.१३ ॥</strong></p>
<p><strong>येषां न तुष्टो भगवान् यज्ञ-लिङ्गो जनार्दनः ।</strong><br>
तेषां श्रमो ह्य् अपार्थाय यद् आत्मा नादृतः स्वयम् ॥**</p>
<p><strong>श्रीधर-स्वामी (भावार्थ-दीपिका) :</strong> उदासीनस्य भगवतोऽतोषे मे को दोषः ? तत्राह&mdash;येषाम् इति । यज्ञ-लिङ्गो यज्ञ-मूर्तिः । अपगतोऽर्थो यस्मात् । केवलं श्रमायैवेत्य् अर्थः । <strong>यद्</strong> यस्माद् आत्मैव स्वयं नादृतः । तस्मिन्न् अतुष्टे स्वार्थस्यैवासिद्धेः सर्वात्मत्वाच् च तस्य ॥१३॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम् ।</em></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> यज्ञैर् यजनैः अर्चन-श्रवण-कीर्तनाद्यैर् एव लिङ्ग्यते ज्ञायते इति सः । <strong>यद्</strong> यस्माद् आत्मैव नादृतः । परमात्मनादरेण स्वत एवात्मानादरात् तस्मिन्न् अतुष्टे स्वार्थस्यैवासिद्धेः ॥१३॥</p>
<p>———————————————————————————————————————</p>
<p><strong>॥ ३.१३.१४ ॥</strong></p>
<p><strong>श्री-मनुर् उवाच&mdash;</strong></p>
<p><strong>आदेशेऽहं भगवतो वर्तेयामीव-सूदन ।</strong><br>
स्थानं त्व् इहानुजानीहि प्रजानां मम च प्रभो ॥**</p>
<p><strong>श्रीधर-स्वामी (भावार्थ-दीपिका) :</strong> वर्तेय वर्तिष्ये । अमीवसूदन पाप-नाशन । अनुजानीद्यत्र स्थातव्यम् इत्य् अनुज्ञां देहि ॥१४॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम् ।</em></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> वर्तेय वर्तिष्ये । स्थानं वसति-स्थलम् । अनुजानीहि परामृश । अमीव-सूदन हे पाप-नाशन ॥१४॥</p>
<p>———————————————————————————————————————</p>
<p><strong>॥ ३.१३.१५ ॥</strong></p>
<p><strong>यद् ओकः सर्व-भूतानां मही मग्ना महाम्भसि ।</strong><br>
अस्या उद्धरणे यत्नो देव देव्या विधीयताम् ॥**</p>
<p><strong>श्रीधर-स्वामी (भावार्थ-दीपिका) :</strong> महीति चेद् अत आह&mdash;यदोकः स्थानं सा मही । हे देव, अस्या देव्याः ।</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> यद् ओक इत्य्-आदिकं पाद्म-प्रसङ्गे ब्रह्म-कथा-सूचनवद्-वर्तमान-कल्पज-श्वेत-वराह-कथा-सूचनं ज्ञेयम् । यत्रैव स्वायम्भुव-प्रसङ्गे प्राचेतस-दक्ष-दौहित्र-हिरण्याक्ष-वध-रूपा चाक्षुष-कथापि भविष्यति । अत्र तु श्यामतयाविर्भूत इति तमाल-नीलम् इति वक्ष्यति । महाम्भसि गर्भोदके ॥१५॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> ननु पूर्व-पूर्व-कल्पे मनवः कुत्र स-प्रजा आसन्न् इति श्रवणज्ञत्वात् त्वं जानासि न वेति चेत् सत्यं जानाम्य् एवेत्य् आह&mdash;यद् ओक इति ॥१५॥</p>
<p>———————————————————————————————————————</p>
<p><strong>॥ ३.१३.१६ ॥</strong><sup id="fnref:1"><a href="#fn:1" class="footnote-ref" role="doc-noteref">1</a></sup></p>
<p><strong>श्री-मैत्रेय उवाच&mdash;</strong></p>
<p><strong>परमेष्ठी त्व् अपां मध्ये तथा सन्नाम् अवेक्ष्य गाम् ।</strong><br>
कथम् एनां समुन्नेष्य इति दध्यौ धिया चिरम् ॥**</p>
<p><strong>श्रीधर-स्वामी (भावार्थ-दीपिका) :</strong> पूर्वं पाने कृतेऽपि पुनर् अकाण्ड एवोद्भूतानाम् अपां मध्ये सन्नाम् अवसन्नां निमग्नाम् । समुन्नेष्ये उद्धरिष्यामि ॥१६॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः), विश्वनाथ-चक्रवर्ती (सारार्थ-दर्शिणी) :</strong> <em>न व्याख्यातम्।</em></p>
<p>———————————————————————————————————————</p>
<p><strong>॥ ३.१३.१७ ॥</strong></p>
<p><strong>सृजतो मे क्षितिर् वार्भिः प्लाव्यमाना रसां गता ।</strong></p>
<p><strong>अथात्र किम् अनुष्ठेयम् अस्माभिः सर्ग-योजितैः ।</strong><br>
यस्याहं हृदयाद् आसं स ईशो विदधातु मे ॥**</p>
<p><strong>श्रीधर-स्वामी (भावार्थ-दीपिका) :</strong> चिन्ताम् एवाह&mdash;सृजतः सतः । वर्भिर् अद्भिः । रसां रसा-तलम् । ईश्वरेण सर्गे नियुक्तैः मेऽनुष्ठेयं स एव विदधातु सम्पादयतु ॥१७॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> रसां गतेति । तद्-अवकाश-पर्यन्तं मग्नेत्य् अर्थः । रसाया अपि मही-विवरत्वात् यस्येत्य् अर्धकम् । हृदयाद् आसं सङ्कल्प-मात्रात् ॥१७॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> रसां रसातलोपलक्षितं गर्भोदम् इत्य् अर्थः । रसातलस्य भूर्-विवरत्वात् तत्र भुवो मज्जनानुपपत्तेः । विदधात्व् इति अनुष्ठेयम् इत्य् अस्य पूर्वस्यानुषङ्गः ॥१७॥</p>
<p>———————————————————————————————————————</p>
<p><strong>॥ ३.१३.१८ ॥</strong></p>
<p><strong>इत्य् अभिध्यायतो नासा-विवरात् सहसानघ ।</strong><br>
वराह-तोको निरगाद् अङ्गुष्ठ-परिमाणकः ॥**</p>
<p><strong>श्रीधर-स्वामी (भावार्थ-दीपिका) :</strong> वराह-तोकः सूक्ष्मो वराहः । ख-स्थ आकाशे स्थितः सन् ॥१८॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> वराह-तोको निरगाद् इति । तादृश-भावाभावान् न पुत्रत्वादि-व्यवहार इति ज्ञापितम् । अङ्गुष्ठ-परिमाणक इति क्वचित् किन्तु स्वामिभिर् अग्रे अङ्गुष्ठाग्र-प्रमाण इत्य् एव लिखिष्यते ॥१८॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> वराह-तोकः सूक्ष्मो वराहः ॥१८॥</p>
<p>———————————————————————————————————————</p>
<p><strong>॥ ३.१३.१९ ॥</strong></p>
<p><strong>तस्याभिपश्यतः ख-स्थः क्षणेन किल भारत ।</strong><br>
गज-मात्रः प्रववृधे तद् अद्भुतम् अभून् महत् ॥**</p>
<p><strong>श्रीधर-स्वामी (भावार्थ-दीपिका), जीव-गोस्वामी (क्रम-सन्दर्भः) :</strong> <em>न व्याख्यातम् ।</em></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> गज-मात्रः हस्ति-शरीर-परिमितः ॥२०॥</p>
<p>———————————————————————————————————————</p>
<p><strong>॥ ३.१३.२० ॥</strong></p>
<p><strong>मरीचि-प्रमुखैर् विप्रैः कुमारैर् मनुना सह ।</strong><br>
दृष्ट्वा तत् सौकरं रूपं तर्कयाम् आस चित्रधा ॥**</p>
<p><strong>श्रीधर-स्वामी (भावार्थ-दीपिका) :</strong> चित्रधा अनेकधा ॥२०॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः), विश्वनाथ-चक्रवर्ती (सारार्थ-दर्शिणी) :</strong> <em>न व्याख्यातम्।</em></p>
<p>———————————————————————————————————————</p>
<p><strong>॥ ३.१३.२१ ॥</strong></p>
<p><strong>किम् एतत् सूकर-व्याजं सत्त्वं दिव्यम् अवस्थितम् ।</strong><br>
अहो बताश्चर्यम् इदं नासाया मे विनिःसृतम् ॥**</p>
<p><em>न कतमेन व्याख्यातम्।</em></p>
<p>———————————————————————————————————————</p>
<p><strong>॥ ३.१३.२२ ॥</strong></p>
<p><strong>दृष्टोऽङ्गुष्ठ-शिरो-मात्रः क्षणाद् गण्ड-शिला-समः ।</strong><br>
अपि स्विद् भगवान् एष यज्ञो मे खेदयन् मनः ॥**</p>
<p><strong>श्रीधर-स्वामी (भावार्थ-दीपिका) :</strong> पूर्वम् अङ्गुष्ठाग्र-प्रमाणो दृष्टः । गण्ड-शिला स्थूल-पाषाणस् तत् समः । यज्ञो विष्णुः । निज-रूप-तिरो-धानेन मे मनः खेदयन् ॥२२॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> खेदयन् अदृष्ट-रूपाविर्भावेन संशयैर् मनः क्षोभयन् ॥२२॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> यज्ञः प्रथम-मन्वन्तरावतारः । खेदयन् अदृष्ट-रूपाविर्भावेन संशयैर् मनः क्षोभयन् ॥२२॥</p>
<p>———————————————————————————————————————</p>
<p><strong>॥ ३.१३.२३ ॥</strong></p>
<p><strong>इति मीमांसतस् तस्य ब्रह्मणः सह सूनुभिः ।</strong><br>
भगवान् यज्ञ-पुरुषो जगर्जागेन्द्र-सन्निभः ॥**</p>
<p><strong>श्रीधर-स्वामी (भावार्थ-दीपिका) :</strong> इति मीमांस-मानस्य सतः । जगर्जागर्जत् । गिरीन्द्र-तुल्यः ॥२३॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> जगर्ज तद्-अनुमतिं कुर्वन् हुङ्कृतवान् इव । अगेन्द्रो महान् गिरिः ॥२३॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> <em>न व्याख्यातम्।</em></p>
<p>———————————————————————————————————————</p>
<p><strong>॥ ३.१३.२४ ॥</strong></p>
<p><strong>ब्रह्माणं हर्षयाम् आस हरिस् तांश् च द्विजोत्तमान् ।</strong><br>
स्व-गर्जितेन ककुभः प्रतिस्वनयता विभुः ॥**</p>
<p><strong>श्रीधर-स्वामी (भावार्थ-दीपिका) :</strong> स्वेन असाधारणेन गर्जितेन ॥२४॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> ककुभो दिशः प्रतिस्वनयता प्रतिध्वनि-मतीः कुर्वता ॥२४॥</p>
<p>———————————————————————————————————————</p>
<p><strong>॥ ३.१३.२५ ॥</strong></p>
<p><strong>निशम्य ते घर्घरितं स्व-खेद-</strong></p>
<p><strong>क्षयिष्णु मायामय-सूकरस्य ।</strong></p>
<p><strong>जनस्-तपः-सत्य-निवासिनस् ते</strong></p>
<p><strong>त्रिभिः पवित्रैर् मुनयोऽगृणन् स्म ॥</strong></p>
<p><strong>श्रीधर-स्वामी (भावार्थ-दीपिका) :</strong> घर्घरितं तज्-जात्य्-अनुकरण-ध्वनिम् । अनिश्चयेन यः स्व-खेदस् तस्य क्षयिष्णु क्षपयिष्णु नाशकम् । ते इति पुनर् उक्तिः प्रसिद्धि-ख्यापनार्था । त्रिभिः पवित्रैर् ऋग्-यजुः-साम-मन्त्रैर् अगृणन्न् अस्तुवन् ॥२५॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> मायात्र कृपैव ॥२५॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> माया-मयस्य कृपामयस्य ज्ञानमयस्येति वा मायाया अविद्याया अपि आमयो रोगो यस्मात् तस्येति वा । घर्घरितं तज्-जात्य्-अनुकरण-ध्वनिम् । स्वेषां तद्-अनिश्चयेन पृथिव्या अनुपालम्भेन वा यः खेदस् तस्य क्षयिष्णु क्षपयिष्णु नाशकं ते ब्रह्मादयोऽगृणन् अस्तुवन्, तथा ते प्रसिद्धा जन-आदि-वासिनो भृग्व्-आदयो मुनयस् त्रिभिः पवित्रैः ऋग्-यजुः-साम-मन्त्रैर् अस्तुवन्न् इति ते इत्य् अस्य द्विः-पाठाद् व्य्कह्येयम् ॥२५॥</p>
<p>———————————————————————————————————————</p>
<p><strong>॥ ३.१३.२६ ॥</strong></p>
<p><strong>तेषां सतां वेद-वितान-मूर्तिर्</strong></p>
<p><strong>ब्रह्मावधार्यात्म-गुणानुवादम् ।</strong></p>
<p><strong>विनद्य भूयो विबुधोदयाय</strong></p>
<p><strong>गजेन्द्र-लीलो जलम् आविवेश ॥</strong></p>
<p><strong>श्रीधर-स्वामी (भावार्थ-दीपिका) :</strong> वेदैर् वितन्यते स्तूयते मूर्तिर् यस्य सः । अत एवात्मनो गुणान् अनुवदति तथा तत् तेषां ब्रह्म उच्चारितं वेदम् अवधार्य ज्ञात्वा ॥२६॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम् ।</em></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> वेद-वितान-रूपा सर्व-वेद-मयी, न तु प्राकृती मूर्तिर् यस्य सः । वेदानां भगवन्-निःश्वास-रूपत्वात् भगवन्-निश्वासस्यैव लीलया ब्रह्म-नासा-प्रविष्टस्य शूकर-रूपत्वं ज्ञेयम् । अतस् तेषां मुनीनाम् आत्म-गुणानुवादं तन्-मुनि-कर्तृकम् आत्म-गुणानुकथनम् एव ब्रह्म वेदम् अवधार्य ज्ञात्वा ॥२६॥</p>
<p>———————————————————————————————————————</p>
<p><strong>॥ ३.१३.२७ ॥</strong></p>
<p><strong>उत्क्षिप्त-वालः ख-चरः कठोरः</strong></p>
<p><strong>सटा विधुन्वन् खर-रोमश-त्वक् ।</strong></p>
<p><strong>खुराहताभ्रः सित-दंष्ट्र ईक्षा-</strong></p>
<p><strong>ज्योतिर् बभासे भगवान् महीध्रः ॥</strong></p>
<p><strong>श्रीधर-स्वामी (भावार्थ-दीपिका) :</strong> कथं-भूतः सन्न् आविवेश ? इत्य् अपेक्षायाम् आह द्वाभ्याम् । उच्चैः क्षिप्तो वालः पुच्छं येन । ख-चर आकाश-चारी । कथोरः कठिनः । सटाः स्कन्ध-वालान् । खराणि तीक्ष्णानि रोमाणि यस्याः सा त्वग्यस्य । खुरैर् आहतान्य् अभ्राणि येन । सित-दंष्ट्रोऽति-शुक्ल-दंष्ट्रः । ईक्षा निरीक्षणम् एव ज्योतिर् आलोको यस्य । तदा प्रकाशान्तराभावात् । बभासेऽशोभत । मही-ध्रः पृथिव्या उद्धर्ता ॥२७॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> खराणि रोमाणि सन्ति यस्याः सा त्वक् यस्य ॥२७॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> जलं प्रविशतस् तस्य ध्यानम् आह&mdash;उच्चैः क्षिप्तो वालः पुच्छं येन सः । खचर इति ब्रह्म-लोकाद् आकाश-मार्गेणैव त्रिलोक्याम् अवततारेत्य् अर्थः । खर-रोम-युक्ता त्वग् यस्य सः । ईक्षैव ज्योतिषी चन्द्र-सूर्याव् इव यस्य सः । महीध्रः पृथिव्या उद्धर्ता पर्वत-तुल्यो वा ॥२७॥</p>
<p>———————————————————————————————————————</p>
<p><strong>॥ ३.१३.२८ ॥</strong></p>
<p><strong>घ्राणेन पृथ्व्याः पदवीं विजिघ्रन्</strong></p>
<p><strong>क्रोडापदेशः स्वयम् अध्वराङ्गः ।</strong></p>
<p><strong>कराल-दंष्ट्रोऽप्य् अकराल-दृग्भ्याम्</strong></p>
<p><strong>उद्वीक्ष्य विप्रान् गृणतोऽविशत् कम् ॥</strong></p>
<p><strong>श्रीधर-स्वामी (भावार्थ-दीपिका) :</strong> क्रोडापदेशो वराह-च्छड्मा । अतः स्वयम् अध्वराङ्गोऽपि पशुर् इव घ्राणेन विजिघ्रन् । गृणतः स्तोतॄन् विप्रान् उद्वीक्ष्योर्ध्वं वीक्ष्य कं जलम् आविशत् ॥२८॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> क्रीडापदेशः प्राकृत-क्रोड-व्याजः । स्वयं तु अध्वराङ्गत्वाद् अप्राकृत-क्रोडाकृतिर् इत्य् अर्थः । स्वभावोऽपि क्रोडस्येव दर्शित इत्य् आह&mdash;घ्राणेनेति । आकृत्या अन्येषाम् उग्रोऽपि कृपा-दृष्ट्या भक्तानां परम-सुकोमल इत्य् आह&mdash;करालेति ॥२८॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> तस्य लीलाम् आह&mdash;घ्राणेनेति । अध्वराङ्गः स्वयं वेद एव क्रोडापदेशो वराह-च्छद्मेति । स्तनापदेशं फल-युग्मम् एव धत्ते मृदुः काञ्चन-वल्लिर् इवेतिवद् अपह्नुत्य्-अलङ्कारेण</p>
<blockquote>
<p>क्रोडत्वस्यैव वास्तवत्वं प्रत्यायते । &gt;
प्रकृतं यन् निषिद्ध्यान्यत् स्थाप्यते, सा त्व् अपह्नुतिर् ॥ इति &gt; लक्षणात् ।</p></blockquote>
<p>कं जलम् ॥२८॥</p>
<p>———————————————————————————————————————</p>
<p><strong>॥ ३.१३.२९ ॥</strong></p>
<p><strong>स वज्र-कूटाङ्ग-निपात-वेग-</strong></p>
<p><strong>विशीर्ण-कुक्षिः स्तनयन्न् उदन्वान् ।</strong></p>
<p><strong>उत्सृष्ट-दीर्घोर्मि-भुजैर् इवार्तश्</strong></p>
<p><strong>चुक्रोश यज्ञेश्वर पाहि मेति ॥</strong></p>
<p><strong>श्रीधर-स्वामी (भावार्थ-दीपिका) :</strong> तदानीन्तन-समुद्र-ध्वनिम् उत्प्रेक्षते । स उदन्वान् समुद्र आर्त इव स्तनयन् शब्दं कुर्वन् भो यज्ञेश्वर, मा मां पाहि माम् अव इत्य् एवं चुक्रोश । आर्त-सादृश्यम् आह&mdash;उत्सृष्टाः प्रसारिता दीर्घा ऊर्मय एव भुजास् तैर् विशिष्टः । आर्तत्वे हेतुः, वज्र-कूटो वज्र-मयः पर्वतस् तद्वद् अङ्गं यद् भगवतस् तस्य निपात-वेगेन विशीर्णा कुक्षिर् यस्य ॥२९॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम् ।</em></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> तदानीन्तनं समुद्र-ध्वनिम् उत्प्रेक्षते । वज्र-कूटो वज्र-मयः पर्वतस् तद्वद् अङ्गं यद् भगवतस् तस्य निपात-वेगेन विशीर्णा कुक्षिर् यस्य स उदन्वान् स्व-प्राण-त्याग-शङ्कयेवार्तुश् चुक्रोश । हे यज्ञेश्वर मा मां पाहीति चुक्रोश ॥२९॥</p>
<p>———————————————————————————————————————</p>
<p><strong>॥ ३.१३.३० ॥</strong></p>
<p><strong>खुरैः क्षुरप्रैर् दरयंस् तद् आप</strong></p>
<p><strong>उत्पार-पारं त्रि-परू रसायाम् ।</strong></p>
<p><strong>ददर्श गां तत्र सुषुप्सुर् अग्रे</strong></p>
<p><strong>यां जीव-धानीं स्वयम् अभ्यधत्त ॥</strong></p>
<p><strong>श्रीधर-स्वामी (भावार्थ-दीपिका) :</strong> तदा रसायां रसातले गां पृथ्वीं ददर्श । कः ? त्रि-परुः त्रीणि परूंषि सवनात्मकानि पर्वाणि यस्य । यज्ञ-मूर्तिर् इत्य् अर्थः । किं कुर्वन् ? क्षुर-प्रा आयताग्राः शरास् तत् सदृशैः खुरैर् अपो दरयन् । कथम् ? उत्पार-पारम् उत्पाराणां पार-शून्यानाम् अप्य् अपां पारम-वसानं यथा भवति तथा विदारयन् । कथं-भूतः ? अग्रे प्रलय-समये तत्र तास्व् अप्सु सुषुप्सुः शिशयिषुः सन् जीवा धीयन्ते यस्यां सर्व-जीवाधार-भूतां यां स्वयम् अभ्यधत्त आभिमुख्येन दधार । जठरे धृतवान् इत्य् अर्थः । अनेन तद् उद्धरणेऽनायासं द्योतयति ॥३०॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> स्व-दंष्ट्रयेत्य् अर्धकम् । अत्र विष्णुधर्मे विशेषश् च&mdash;</p>
<blockquote>
<p>पाताल-मूलेश्वर-भोग-संहतौ &gt;
विन्यस्य पादौ पृथिवीं च बिभ्रतः । &gt;
यस्योपमानो न भभूव सोऽच्युतो &gt;
ममास्तु माङ्गल्य-विवृद्धये हरिः ॥<sup id="fnref:2"><a href="#fn:2" class="footnote-ref" role="doc-noteref">2</a></sup>इति ।</p></blockquote>
<p>अत्र तु सलिले स्व-खुराक्रान्त इति वक्ष्यति ॥३०॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> क्षुरप्रैर् अस्त्र-विशेषैर् इव खुरैस् तदा अपो जलानि दरयन् । उत्पाराणां पार-शून्यानाम् अप्य् अपां पारम् अवसानं यथा स्यात् तथा दरयन् त्रीणि परूंषि सवनात्मकानि पर्वाणि यस्य, यज्ञ-मूर्तिर् इत्य् अर्थः । रसायां रसातलोपलक्षिते पाताल-तले गर्भोदे इत्य् अर्थः । अतलादीनां सप्तानाम् एव भू-विवरत्वेन पृथिवीत्वात् रसातले तस्याः स्थित्य्-असम्भवात् । यद् उक्तं विष्णु-धर्मे&mdash;</p>
<blockquote>
<p>पाताल-मूलेश्वर-भोग-संहतौ &gt;
विन्यस्य पादौ पृथिवीं च बिभ्रतः । &gt;
यस्योपमानो न भभूव सोऽच्युतो &gt;
ममास्तु माङ्गल्य-विवृद्धये हरिः ॥ इति ।</p></blockquote>
<p>अत्रापि सलिले स्व-खुराक्रान्त इति वक्ष्यति । गां पृथ्वीं जीव-धानीं जीवा धीयन्तेऽस्याम् इति जीवधानीम् अभ्यधत्त स्वयम् एव वेद-रूपेणोद्धृतवान् इत्य् अर्थः ॥३०॥</p>
<p>———————————————————————————————————————</p>
<p><strong>॥ ३.१३.३१-३२ ॥</strong></p>
<p><strong>स्व-दंष्ट्रयोद्धृत्य महीं निमग्नां</strong></p>
<p><strong>स उत्थितः संरुरुचे रसायाः ।</strong></p>
<p><strong>तत्रापि दैत्यं गदयापतन्तं</strong></p>
<p><strong>सुनाभ-सन्दीपित-तीव्र-मन्युः ॥</strong></p>
<p><strong>जघान रुन्धानम् असह्य-विक्रमं</strong></p>
<p><strong>स लीलयेभं मृगराड् इवाम्भसि ।</strong></p>
<p><strong>तद्-रक्त-पङ्काङ्कित-गण्ड-तुण्डो</strong></p>
<p><strong>यथा गजेन्द्रो जगतीं विभिन्दन् ॥</strong></p>
<p><strong>मध्वाचार्यः (भागवत-तात्पर्यम्) :</strong></p>
<p>ब्रह्मजस् तु हिरण्याक्षः प्रथमः दंष्ट्रया हतः ।</p>
<blockquote>
<p>स एव पार्षदाविष्टो द्वितीयः कर्ण-ताडनात् ॥ &gt;
पूर्वं लयोदके मग्नां द्वितीयं तेन मज्जिताम् । &gt;
भुवम् उद्धरतैवासौ हरिणा क्रोड-मूर्तिना ॥ इति ब्रह्माण्डे &gt; ॥३२॥</p></blockquote>
<p>———————————————————————————————————————</p>
<p><strong>श्रीधर-स्वामी (भावार्थ-दीपिका) :</strong> रसायाः सकाशाद् उत्थितः संरुरुचे सम्यग् अशोभत । तत्राप्य् अम्भसि गदाम् उद्यम्यागच्छन्तं रुन्धानं प्रतिघ्नन्तं न सह्यः सहनानर्हो विक्रमो यस्य तं दैत्यं सुनाभं चक्रं तद्वत् सन्दीपितस् तीव्रो मन्युर् यस्य । यद् वा, मयि विद्यमाने किम् इति परिभवं सहस इति सुनाभेन सन्दीपितस् तीव्र-मन्युः स भगवान् सिंहो गजम् इव लीलया जघानेत्य् उत्तरेणान्वयः ॥३१॥ गजेन्द्रो जगतीं क्रीडया विदारयन् गैरिकया यथा अरुण-गण्ड-तुण्डो भवति तथा तस्य रक्तम् एव पङ्कस् तेनाङ्कितौ गण्डौ तुण्डं च यस्य सः ॥३२॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> तत्रापीति सार्धकं तादृश-सम्प्लवाम्भस्य् अपीत्य् अर्थः । अपिर् अत्र विस्मये । सम्प्लवादि-साधारण्ये नैवाभेदोक्तिर् इयम् । वस्तुतस् तु चाक्षुषान्तर-सम्प्लवे एवायं प्रसङ्गः । अत एव स्वायम्भुवादि-सम्प्लवे त्रिलोकी-गतानाम् अनुत्पत्तेर् महर्-लोक-स्थानां च पालनाय जनस्-तपः-सत्य-निवासिभिर् एव स्तुतं चाक्षुष-सम्प्लवान्त-हिरण्याक्ष-दिग्-विजये तु सर्गिणां स्थितिश् चिरन्तन्य् एव स्पष्टा । अथवा तत्रैव वराहावतारेऽपीति कदाचिद् अपीत्य् अर्थः । मृगराड्-आदि-दृष्टान्तस् तत्-पराक्रमाद्य्-अनुभव-सोपान-मात्रम् ॥३१-३२॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> तत्रापि तादृश-सम्प्लवाम्भस्य् अपीति । अपि विस्मये । दैत्यं हिरण्याक्षं जघान । आदि-दैत्यम् इति च पाठः । कीदृशम् ? गदया सह आपतन्तम् । स कीदृशः ? सुनाभेन चक्रेण सन्दीपितः । मयि वर्तमानेऽपि त्वां प्रत्ययं गदामुद् यच्छतीत्य् उद्दीप्तीकृतो मन्युर् यस्य सः । रुन्धानं रोद्धुं चतुर्-दिक्षु भ्रम꣡अं तं घ्न꣡अं श्री-वराहम् उपमिमीते गजेन्द्रस् त्रिकूट-पर्वत-स्थः । सिंह-शरभादीनाम् अपि हन्ता जगतीं तत्रत्यां पृथिवीं क्रीडया विदारयन् गैरिकया अरुण-गण्ड-तुण्डो भवति तथा । जगती जगति-च्छन्दो-विशेषेऽपि क्षिताव् अपि इत्य् अमरः ॥३१-३२॥</p>
<p>———————————————————————————————————————</p>
<p><strong>॥ ३.१३.३३ ॥</strong></p>
<p><strong>तमाल-नीलं सित-दन्त-कोट्या</strong></p>
<p><strong>क्ष्माम् उत्क्षिपन्तं गज-लीलयाङ्ग ।</strong></p>
<p><strong>प्रज्ञाय बद्धाञ्जलयोऽनुवाकैर्</strong></p>
<p><strong>विरिञ्चि-मुख्या उपतस्थुर् ईशम् ॥</strong></p>
<p><strong>मध्वाचार्यः (भागवत-तात्पर्यम्) :</strong></p>
<p>व्यत्यासेनापि चोच्यन्ते अविवेकेन कुत्रचित् ।</p>
<blockquote>
<p>दुष्टानां मोहनार्थाय तत्र तत्र कथाः क्वचित् ॥ इति स्कान्दे ।</p></blockquote>
<p>अविवेकेनेत्य् अस्य विविच्य नोच्यते इत्य् अर्थः । न तु कर्तुर् अविवेकः । सर्वज्ञस्य कुतोऽज्ञानं व्यासस्योदार-कर्मणः । दुष्टानां मोहनार्थाय इति ॥३३॥</p>
<p>———————————————————————————————————————</p>
<p><strong>श्रीधर-स्वामी (भावार्थ-दीपिका) :</strong> प्रज्ञाय आलक्ष्य । अनुवाको वैदिकं सूक्तं तत् सदृशैर् वाक्यैस् तुष्टुवुः ॥३३॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> अत्र श्वेत-वराह-कल्पे स्वायम्भुव-मन्वन्तरारम्भे ब्रह्म-नासात एव श्वेत-वराह आविर्भूय केवलं पृथ्वीम् उद्धृत्यैवान्तरधात् ततः षष्ठे चाक्षुष-मन्वन्तरे पुनर् आकस्मिके प्रलये जलादेर् आविर्भूय नीलो वराहः पृथ्वीम् उद्धरन् हिरण्याक्षं जघानेति वराह-द्वय-लीलाम् एकीकृत्वैवात्र मैत्रेयः प्राह स्मेति श्री-भागवत्मृत-कारिकाभ्योऽवगन्तव्यम् । ताश् च, यथा&mdash;</p>
<blockquote>
<p>द्विर् आविरासीत्<sup id="fnref:3"><a href="#fn:3" class="footnote-ref" role="doc-noteref">3</a></sup> कल्पेऽस्मिन्न् आद्ये स्वायम्भुवान्तरे ।\ &gt; घ्राणाद् विधेर् धरोद्धृत्यै चाक्षुषीये तु नीरतः ॥१०॥ &gt;
हिरण्याक्षं धरोद्धारे निहन्तुं दंष्ट्रि-पुङ्गवः । &gt;
चतुष्पात् श्री-वराहोऽसौ नृ-वराहः क्वचिन् मतः ॥११॥ &gt;
कदाचिज् जलद-श्यामः कदाचिच् चन्द्रपाण्डरः । &gt;
यज्ञ-मूर्तिः स्थविष्ठोऽयं वर्ण-द्वय-युतः स्मृतः ॥१२॥ &gt;
दक्षात् प्राचेतसात् सृष्टिः श्रूयते चाक्षुषेऽन्तरे । &gt;
अतस् तत्रैव जन्मास्य हिरण्याक्षस्य युज्यते ॥१३॥ [ल।भा। &gt; १.३.१०-१३] &gt;
उत्तानपाद-वंश्यानां तनयस्य प्रचेतसाम् । &gt;
दक्षस्यैव दितिः पुत्री हिरणाक्षो दितेः सुतः ॥१५॥ &gt;
कल्पारम्भे तदा नास्ति सुतोत्पत्तिर् मनोर् अपि । &gt;
क्वासौ प्राचेतसो दक्षः क्व दितिः क्व दितेः ॥१६॥ &gt;
अतः काल-द्वयोद्भूतं श्री-वराहस्य चेष्टितम् । &gt;
एकत्रैवाह मैत्रेयः क्षत्तुः प्रश्नानुरोधतः ॥१७॥ &gt;
मध्ये मन्वन्तरस्यैव मुनेः शापान् मनुं प्रति । &gt;
प्रलयोऽसौ बभूवेति पुराणे क्वचिद् ईर्यते ॥१८॥ &gt;
अयम् आकस्मिको जातश् चाक्षुषस्यान्तरे मनोः । &gt;
प्रलयः पद्मनाभस्य लीलयेति च कुत्रचित् ॥१९॥ [ल।भा। &gt; १.३.१५-१९] इति ।</p></blockquote>
<p>अनुवाको वैदिकः सूज्क्तं तत्-सदृशैर् वाक्यैस् तुष्टुवुः ॥३३॥</p>
<p>———————————————————————————————————————</p>
<p><strong>॥ ३.१३.३४ ॥</strong></p>
<p><strong>ऋषय ऊचुः</strong>&mdash;</p>
<p><strong>जितं जितं तेऽजित यज्ञ-भावन</strong></p>
<p><strong>त्रयीं तनुं स्वां परिधुन्वते नमः ।</strong></p>
<p><strong>यद्-रोम-गर्तेषु निलिल्युर् अद्धयस्</strong></p>
<p><strong>तस्मै नमः कारण-सूकराय ते ॥</strong></p>
<p><strong>श्रीधर-स्वामी (भावार्थ-दीपिका) :</strong> भो अजित ! ते त्वया जितं जितम् इति सम्भ्रमे वीप्सा । यज्ञैर् भाव्यते आक्रियत इति तथा । त्रयीं वेद-मयीम् । निलिल्युर् लीन-प्रायाः । कारणं पृथिव्य्-उद्धरणं तेन सूकराय ॥३४॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> कारणं परं ब्रह्म तत्-स्वरूपाय शूकराय ॥३४॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> ते त्वया जितं जितम् । हे अजित ! जय जयेत्य् अर्थः । यज्ञान् भावयसि, हे सर्व-यज्ञ-कारणेत्य् अर्थः । त्रयीं वेद-मयीम् । हे सर्व-जगत्-कारण ॥३४॥</p>
<p>———————————————————————————————————————</p>
<p><strong>॥ ३.१३.३५ ॥</strong></p>
<p><strong>रूपं तवैतन् ननु दुष्कृतात्मनां</strong></p>
<p><strong>दुर्दर्शनं देव यद् अध्वरात्मकम् ।</strong></p>
<p><strong>छन्दांसि यस्य त्वचि बर्हि-रोमस्व्</strong></p>
<p><strong>आज्यं दृशि त्व् अङ्घ्रिषु चातुर्-होत्रम् ॥</strong></p>
<p><strong>श्रीधर-स्वामी (भावार्थ-दीपिका) :</strong> यज्ञात्मतां प्रपञ्चयन्तः स्तुवन्ति&mdash;रूपम् इत्य्-आदि-चतुर्भिः । छन्दांसि गायत्र्य्-आदीनि । यज्ञाङ्ग-भूत-च्छन्द-आद्य्-अनुवादेन भगवद् अवयवता विधीयते । बर्हिः-शब्दे दीर्घाभाव आर्षः । दृशि चक्षुषि । चातुर्-होत्रं होत्रादि-कर्म-चतुष्टयम् ॥३५॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> अतस् तद्-आश्रयैव सर्वा यज्ञ-प्रक्रियेत्य् आह&mdash;रूपम् इत्य्-आदि-चतुर्भिः ॥३५॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> यज्ञात्मतां प्रपञ्चयन्तः स्तुवन्ति&mdash;रूपम् इत्य्-आदि-चतुर्भिः । त्वचि छन्दांसीत्य् आदौ छन्द-आदीनां तव त्वग्-आदय एव कारणम् इत्य् अर्थो ज्ञेयः । बर्हिः-शब्दे दीर्घाभाव आर्षः । चातुर्-होत्रादि-कर्म-चतुष्टयम् ॥३५॥</p>
<p>———————————————————————————————————————</p>
<p><strong>॥ ३.१३.३६ ॥</strong></p>
<p><strong>स्रक् तुण्ड आसीत् स्रुव ईश नासयोर्</strong></p>
<p><strong>इडोदरे चमसाः कर्ण-रन्ध्रे ।</strong></p>
<p><strong>प्राशित्रम् आस्ये ग्रसने ग्रहास् तु ते</strong></p>
<p><strong>यच् चर्वणं ते भगवन्न् अग्नि-होत्रम् ॥</strong></p>
<p><strong>श्रीधर-स्वामी (भावार्थ-दीपिका), विश्वनाथ-चक्रवर्ती (सारार्थ-दर्शिणी) :</strong> स्रुक् जुहूस् तुण्डे मुखाग्रे । स्रुवो नासिकयोः । इडा भक्षण-पात्री । चमसा ग्रहाश् च सोम-पात्राणि । प्राशित्रं ब्रह्म-भाग-पात्रम् । ग्रस्यतेऽनेनेति ग्रसनं मुखान्तर्वर्ति-च्छिद्रम् । चर्वणं भक्षणम् ॥३६॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम् ।</em></p>
<p>———————————————————————————————————————</p>
<p><strong>॥ ३.१३.३७ ॥</strong></p>
<p><strong>दीक्षानुजन्मोपसदः शिरो-धरं</strong></p>
<p><strong>त्वं प्रायणीयोदयनीय-दंष्ट्रः ।</strong></p>
<p><strong>जिह्वा प्रवर्ग्यस् तव शीर्षकं क्रतोः</strong></p>
<p><strong>सत्यावसथ्यं चितयोऽसवो हि ते ॥</strong></p>
<p><strong>श्रीधर-स्वामी (भावार्थ-दीपिका), विश्वनाथ-चक्रवर्ती (सारार्थ-दर्शिणी) :</strong> दीक्षा दीक्षणीयेष्टिः । अनुजन्म वारं वारम् अभिव्यक्तिः । उपसदस् तिस्र इष्टयः । शिरो-धरं ग्रीवा । प्रायणीया दीक्षानन्तरेष्टिः । उदयनीया समाप्तीष्टिः । ते एव दंष्ट्रे यस्य । प्रवर्ग्यो महा-वीरः प्रत्युपसदं पूर्वं क्रियते । सत्यो होम-रहितोऽग्निः । आवसथ्य औपासनाग्निः । तयोर् द्वन्द्वैक्यम् । तत् तव क्रतु-रूपस्य शीर्षं शिरः । चितय इष्टका-चयनानि पञ्चासवः प्राणाः ॥३७॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम् ।</em></p>
<p>———————————————————————————————————————</p>
<p><strong>॥ ३.१३.३८ ॥</strong></p>
<p><strong>सोमस् तु रेतः सवनान्य् अवस्थितिः</strong></p>
<p><strong>संस्था-विभेदास् तव देव धातवः ।</strong></p>
<p><strong>सत्राणि सर्वाणि शरीर-सन्धिस्</strong></p>
<p><strong>त्वं सर्व-यज्ञ-क्रतुर् इष्टि-बन्धनः ॥</strong></p>
<p><strong>श्रीधर-स्वामी (भावार्थ-दीपिका) :</strong> प्रातः सवनादीन्य् अवस्थितिर् आसनं बाल्याद्य्-अवस्था वा । अग्निष्टोमोऽत्य्-अग्निष्टोम उक्थ्यः षोडशी वाजपेयोऽति-रात्र आप्तोर्याम इति सप्त-संस्थादि-भेदास् त्वङ् मांसादि-सप्त-धातवः । सत्राणि द्वादशाहादीनि बहु-याग-सङ्घात-रूपाणि । असोमा यज्ञाः, स-सोमाः क्रतवः, तद्-रूपस् त्वम् । इष्टिर् यजनम् अनुष्ठानं तद् एव बन्धनं यस्य सः ॥३८॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम् ।</em></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> सवनानि प्रातर्-आदि-कर्म-कालाः । अवस्थितिर् आसनम् । संस्था-विभेदा अग्निष्टोमोऽत्यग्निष्टोम उक्थः षोडशी वाजपेयोऽतिरात्रम् आप्तोर्याम इति सप्त-धातवस् त्वङ्-मांसादयः । सत्राणि द्वादशाहादीनीति बहु-याग-सङ्घात-रूपाणि । यज्ञा असोमाः क्रतवः, ससोमास् तद्-रूपस् त्वम् । इष्टिर् यजनं यज्ञाङ्ग-भूता त्वद्-भक्तिः, सैव बन्धनं यस्य ॥३८॥</p>
<p>———————————————————————————————————————</p>
<p><strong>॥ ३.१३.३९ ॥</strong></p>
<p><strong>नमो नमस् तेऽखिल-मन्त्र-देवता-</strong></p>
<p><strong>द्रव्याय सर्व-क्रतवे क्रियात्मने ।</strong></p>
<p><strong>वैराग्य-भक्त्य्-आत्म-जयानुभावित-</strong></p>
<p><strong>ज्ञानाय विद्या-गुरवे नमो नमः ॥</strong></p>
<p><strong>श्रीधर-स्वामी (भावार्थ-दीपिका) :</strong> पूर्वोक्तम् एव स-परिकरं कीर्तयन्तः प्रणमन्ति&mdash;नमो नम इति । अखिल-मन्त्रादि-रूपाय क्रियात्मने सामान्य-व्यापार-रूपाय । किं च, वैराग्य-यूक्त-कर्म-साध्या सत्त्व-शुद्धिस् ततो भक्तिस् तत आत्म-जयश् चित्त-स्थैर्यं, तेनानुभावितं साक्षात्-कृतं यज् ज्ञानं तस्मै । एवं-भूत-ज्ञान-प्रदाय गुरवे च ॥३९॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम् ।</em></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> उक्तार्थं समासेन स्तवानाः प्रणमन्ति&mdash;नमो नम इति । क्रियात्मने यज्ञादि-व्यापार-रूपाय । यद्यप्य् एवं त्वं लीलया कर्म-मार्ग-प्रवर्तकत्वेन सर्व-कारण-मूर्तिर् असि । तद् अपि कर्म-फल-स्पृहा-रहितया भक्त्यैव तवानुभवो भवेद् इत्य् आहुः&mdash;वैराग्यं दृष्टादृष्टा-कर्म-फल-स्पृहा-राहित्यं तद्-युक्ता या भक्तिस् तयैवात्मनो मनसो जयस् तेनानुभावितं साक्षात्-कृतं ज्ञानं स्व-विषयकं येन तस्मै । अत एव विद्या-गुरवे । ददामि-बुद्धि-योगं तं येन माम् उपयान्ति ते [गीता १०.१०] इति त्वद्-उक्तस् त्वत्-प्रापकं ज्ञानं त्वम् एव दातुम् अर्हसीति भावः ॥३९॥</p>
<p>———————————————————————————————————————</p>
<p><strong>॥ ३.१३.४० ॥</strong></p>
<p><strong>दंष्ट्राग्र-कोट्या भगवंस् त्वया धृता</strong></p>
<p><strong>विराजते भूधर भूः स-भूधरा ।</strong></p>
<p><strong>यथा वनान् निःसरतो दता धृता</strong></p>
<p><strong>मतङ्-गजेन्द्रस्य स-पत्र-पद्मिनी ॥</strong></p>
<p><strong>श्रीधर-स्वामी (भावार्थ-दीपिका) :</strong> हे भूधर । स-भूधरा स-पर्वता । वनाद् उदकान् निर्गच्छतो गजेन्द्रस्य । दता दन्तेन ॥४०॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> अहो पृथिव्या भाग्यं, यां वं धत्से इति तां वर्णयति&mdash;दंष्ट्रेति । हे भूधर ! स-भू-धरा स-पर्वता । वनात् जलात् । सपत्र-पद्मिनीति तस्याः कोरक-कुट्मलादिभिर् उच्च-नीच-पर्वता उपमिता ॥४०॥</p>
<p>———————————————————————————————————————</p>
<p><strong>॥ ३.१३.४१ ॥</strong></p>
<p><strong>त्रयीमयं रूपम् इदं च सौकरं</strong></p>
<p><strong>भू-मण्डलेनाथ दता धृतेन ते ।</strong></p>
<p><strong>चकास्ति शृङ्गोढ-घनेन भूयसा</strong></p>
<p><strong>कुलाचलेन्द्रस्य यथैव विभ्रमः ॥</strong></p>
<p><strong>श्रीधर-स्वामी (भावार्थ-दीपिका) :</strong> त्वया धृता भूर् विराजत इत्य् उक्तम् । इदानीं भू-मण्डलेन त्वद्-रूपं विराजत इत्य् आहुः&mdash;त्रयीति । अथेत्य् अर्थान्तरे । ते इदं रूपं दन्तेन धृतं यद् भू-मण्डलं तेन चकास्ति शोभते । शृङ्गेणोढो धृतो यो घनस् तेन । भूयसाऽतिमहता विभ्रमो विलासः ॥४१॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> तत एव त्रयी-मयम् अपि भू-मण्डल-स्थानीयेन शृङ्गोढ-घनेन कुलाचलेन्द्रस्य यथैव विभ्रमेण एव रूपं चकास्तीत्य् अर्थः ॥४१।<em>।</em></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> यथा त्वया स्वामिना धृता भूः शोभते, तथा भुवापि स्व-भक्तया धृतस् त्वं शोभस इत्य् आहुः&mdash;त्रयीति । कुलाचलेन्द्रस्य महा-पर्वतस्य शृङ्गेण ऊढो धृतो यो घनो मेघस् तेन विभ्रमः शोभा यथा ॥४१॥</p>
<p>———————————————————————————————————————</p>
<p><strong>॥ ३.१३.४२ ॥</strong></p>
<p><strong>संस्थापयैनां जगतां स-तस्थुषां</strong></p>
<p><strong>लोकाय पत्नीम् असि मातरं पिता ।</strong></p>
<p><strong>विधेम चास्यै नमसा सह त्वया</strong></p>
<p><strong>यस्यां स्व-तेजोऽग्निम् इवारणाव् अधाः ॥</strong></p>
<p><strong>श्रीधर-स्वामी (भावार्थ-दीपिका) :</strong> लोकाय वास-स्थानार्थम् । ते पत्नीम् । जगतां मातरम् । यतस् त्वं पितासि । एवं सति तत्र स्थिताः सन्तस् त्वया पित्रा सहास्यै मात्रे मनसा विधेम नमनं करिष्यामः, नमस्कारेण परिचरेमेति वा । स्व-तेजो-धारण-शक्तिं याज्ञिका मन्त्रतोऽग्निम् अरणाव् इवाधाः निहितवान् असि ॥४२॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम् ।</em></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> किं युष्माकम् अभीप्सितं तद् व्रतेति चेद् अत आहुः&mdash;संस्थापयेति । लोकाय वास-स्थानार्थं ते पत्नीं जागतां मातरं यतस् त्वं पितासि । अतस् त्वया पित्रा सह अस्यै मात्रे नमसा विधेम नमस्कारं करवाम । स्व-तेजो-धारण-शक्तिं त्वम् अधाः धृतवान् असि । अरणौ अग्निं याज्ञिका यथा धारयति तथा ॥४२॥</p>
<p>———————————————————————————————————————</p>
<p><strong>॥ ३.१३.४३ ॥</strong></p>
<p><strong>कः श्रद्दधीतान्यतमस् तव प्रभो</strong></p>
<p><strong>रसां गताया भुव उद्विबर्हणम् ।</strong></p>
<p><strong>न विस्मयोऽसौ त्वयि विश्व-विस्मये</strong></p>
<p><strong>यो माययेदं ससृजेऽतिविस्मयम् ॥</strong></p>
<p><strong>श्रीधर-स्वामी (भावार्थ-दीपिका) :</strong> इदं च त्वयाति-दुष्करं कृतम् इत्य् आहुः&mdash;क इति । प्रभो, तव त्वया कृतं भुव उद्विबर्हणम् उद्धरणं त्वद् अन्यः कः श्रद्दधीत स्पृहयेत् । अध्यवस्येद् इत्य् अर्थः । त्वयि पुनर् असौ विस्मयो न भवति । यतो विश्वे सर्वे विस्मया यस्मिन् । कुतः ? यो भवान् । अतिविस्मयम् अत्यद्भुतम् इदं विश्वम्, क्रिया-विशेषणं वा । ससृजे सृष्टवान् ॥४३॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम् ।</em></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> तवेमां लीलामनैर् दुष्करां वयं गायाम इत्य् आहुः&mdash;क इति । हे विभो ! भुव उद्विवर्हणं तव त्वत्-कर्तृकं त्वत्तोऽन्यत्तमः कः श्रद्दधीत कर्तुं स्पृहयेत् अध्यवस्येद् इत्य् अर्थः ॥४३॥</p>
<p>———————————————————————————————————————</p>
<p><strong>॥ ३.१३.४४ ॥</strong></p>
<p><strong>विधुन्वता वेद-मयं निजं वपुर्</strong></p>
<p><strong>जनस्-तपः-सत्य-निवासिनो वयम् ।</strong></p>
<p><strong>सटा-शिखोद्धूत-शिवाम्बु-बिन्दुभिर्</strong></p>
<p><strong>विमृज्यमाना भृशम् ईश पाविताः ॥</strong></p>
<p><strong>श्रीधर-स्वामी (भावार्थ-दीपिका) :</strong> विस्मयं दर्शयन्तः प्रार्थयन्ते&mdash;विधुन्वतेति द्वाभ्याम् । सटानां शिखाभिर् अग्रैर् उद्धूता उच्छलिता ये शिवा अम्बु-बिन्दवस् तैः सिच्यमाना वयं पवित्री-कृताः ॥४४॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> पृथिव्य्-उद्धरणं त्वयि न विस्मयो विस्मयः पुनर् अयम् एव यत् तन्-मिषेण महार्णवे निपतता वस्तुतस् त्व् अस्मास्व् एव कृपापरवशेन त्वया स्वाङ्ग-क्षालनामृतैर् ऊर्ध्वोर्ध्वं प्रापितैर् वयम् ऋषयः कृतार्थीकृता इत्य् आहुः&mdash;विधुन्वतेति ॥४४॥</p>
<p>———————————————————————————————————————</p>
<p><strong>॥ ३.१३.४५ ॥</strong></p>
<p><strong>स वै बत भ्रष्ट-मतिस् तवैषते</strong></p>
<p><strong>यः कर्मणां पारम् अपार-कर्मणः ।</strong></p>
<p><strong>यद्-योगमाया-गुण-योग-मोहितं</strong></p>
<p><strong>विश्वं समस्तं भगवन् विधेहि शम् ॥</strong></p>
<p><strong>श्रीधर-स्वामी (भावार्थ-दीपिका) :</strong> तव कर्मणां पारं य एष तेऽवलोकयति ज्ञातुम् इच्छतीत्य् अर्थः । यस्य तव योग-मायया यो गुणैः सह् योगस् तेन मोहितम् । अतो विश्वस्य शं मङ्गलं विधेहि । यथा त्वाम् अचिन्त्यानन्त-शक्तिं ज्ञात्वा भजे तथानुगृहाणेत्य् अर्थः ॥४५॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> स वै इति । एष ते इति भौवादिकस्य एषृ गताव् इत्य् अस्य ऋकारानुबद्धस्य रूपम् । ततो गत्य्-अर्थत्वज् जानात्य् अर्थत्वेन अवलोकयतीति व्याख्यातम् । तस्य चासम्भवाद् ज्ञातुम् इच्छतीत्य् एवार्थः ।*।*४५॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> एवं तल्-लीलां कति वर्णयामो वयं सर्व-वेद-विदोऽपि तल्-लीला-सिन्धोः कणम् अपि सामस्त्येन न विद्मः, के पुनर् अन्ये वराका इत्य् आहुः&mdash;स वै इति । यस् तव कर्मणां पारम् एषते जानाति जानामीत्य् अभिमन्यत इत्य् अर्थः । एषृ गतौ भौवादिकः। ननु माया-मोहितो जीवो न जानातु नाम, मायातीतो मद्-भक्तो नारदादिर् जानात्य् एव ? इति तत्राहुः&mdash;यस्य तव योगमाया चिच्-छक्ति-वृत्ति-भेदः गुण-योगो गुण-मेलन-रूपोऽविद्या च ताभ्यां मोहितं समस्तम् अप्राकृतं प्राकृतं च विश्वं, तत्र ये अप्राकृतास् त्वद्-भक्तास् ते योग-मायया तन्-माधुर्येषु निमज्य मोह्यन्ते । ये च त्वद्-अन्ये प्राकृता जीवास् ते मायया वैषयिक-सुख-दुःखेषु मोह्यन्ते इति कस् ते कर्मणां पारं ज्ञास्यतीत्य् अर्थः । अतः शं विधेहि, यथा जानीम इति मिथ्याभिमानो न भवेद् इति भावः ॥४५॥</p>
<p>———————————————————————————————————————</p>
<p><strong>॥ ३.१३.४६ ॥</strong></p>
<p><strong>मैत्रेय उवाच&mdash;</strong></p>
<p><strong>इत्य् उपस्थीयमानोऽसौ मुनिभिर् ब्रह्म-वादिभिः ।</strong><br>
सलिले स्व-खुराक्रान्त उपाधत्तावितावनिम् ॥**</p>
<p><strong>श्रीधर-स्वामी (भावार्थ-दीपिका) :</strong> उपस्थीयमानः स्तूयमानः । स्व-खुराक्रान्त इति जलेऽपि धारण-शक्त्य्-आधानं दर्शयति । अविता रक्षकः ॥४६॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> उपस्थीयमानः स्तुत्या परिचर्यमाणः । सलिले सलिलोपरि स्व-खुराक्रान्त इति जलेऽपि धारण-शक्त्य्-आधानं दर्शयति । अविता रक्षकः ॥४६॥</p>
<p>———————————————————————————————————————</p>
<p><strong>॥ ३.१३.४७ ॥</strong></p>
<p><strong>स इत्थं भगवान् उर्वीं विष्वक्सेनः प्रजापतिः ।</strong><br>
रसाया लीलयोन्नीताम् अप्सु न्यस्य ययौ हरिः ॥**</p>
<p><strong>श्रीधर-स्वामी (भावार्थ-दीपिका), विश्वनाथ-चक्रवर्ती (सारार्थ-दर्शिणी) :</strong> ययौ स्व-लोकम् इति शेषः । अन्तर्दधे इति वा ॥४७॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> ययौ स्व-लोकम् इति शेषः ॥४७॥</p>
<p>———————————————————————————————————————</p>
<p><strong>॥ ३.१३.४८ ॥</strong></p>
<p><strong>य एवम् एतां हरि-मेधसो हरेः</strong></p>
<p><strong>कथां सुभद्रां कथनीय-मायिनः ।</strong></p>
<p><strong>शृण्वीत भक्त्या श्रवयेत वोशतीं</strong></p>
<p><strong>जनार्दनोऽस्याशु हृदि प्रसीदति ॥</strong></p>
<p><strong>श्रीधर-स्वामी (भावार्थ-दीपिका) :</strong> कथनीयानि मायीनि मायावन्ति चरित्राणि यस्य । श्रवयेत श्रावयेत । ह्रस्वत्वम् आर्षम् । उशतीं कमनीयाम् । हृदि प्रसीदति स्व-मनसि सन्तुष्यतीत्य् अर्थः ॥४८॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> एवं हिरण्याक्षम् इत्य्-आदि वक्ष्यति हरि-मेधसः लोक-दुःख-हर-सङ्कल्पस्य कथनीया प्रशस्या मा माया कृपा तद्-युक्तस्य । प्रशस्यत्वम् एवाह&mdash;शृण्वीतेति ॥४८॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> हरन्ती भक्त-संसारं नाशयन्ती मेधा बुद्धिर् यस्मिन् तस्य । कथनीया वर्णनीया माया माया-शक्तिः कृपा वा स्वरूप-शक्तिर् वा तद्वतः । श्रवयेत श्रावयेत् । उशतीं कमनीयाम् ॥४८॥</p>
<p>———————————————————————————————————————</p>
<p><strong>॥ ३.१३.४९ ॥</strong></p>
<p><strong>तस्मिन् प्रसन्ने सकलाशिषां प्रभौ</strong></p>
<p><strong>किं दुर्लभं ताभिर् अलं लवात्मभिः ।</strong></p>
<p><strong>अनन्य-दृष्ट्या भजतां गुहाशयः</strong></p>
<p><strong>स्वयं विधत्ते स्व-गतिं परः पराम् ॥</strong></p>
<p><strong>श्रीधर-स्वामी (भावार्थ-दीपिका) :</strong> आशिषो यद्य् अपि सुलभास् तथापि न प्रार्थनीया इत्य् आह&mdash;ताभिर् आशीर्भिर् अलम् । लवात्मभिस् तुच्छाभिः । न च तदा भजनस्य वैफल्य शङ्कनीयम् इत्य् आह&mdash;भगवद्-भजन-व्यतिरेकेण फलान्तर-दृष्टिं विना भजतां स्व-पद-प्राप्तिं स्वयम् एव विधत्ते । गुहाशयत्वाद् अहैतुकीं भक्तिं जानन् ॥४९॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> सर्व-फलदेऽपि तत्-प्रसादे परम-फलम् आह&mdash;तस्मिन्न् इति । स्व-गतिं स्व-स्फूर्ति-रूपं ज्ञानम् ॥४९॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> किं वस्तु दुर्लभम् ? अपि तु सर्वम् एव सुलभम् । तद् अपि ताभिर् आशीर्भिर् अलम् । लवात्मभिः क्षुद्राभिस् तुच्छाभिर् इत्य् अर्थः । न च तदा भजनस्य वैफल्यं शङ्कनीयम् इत्य् आह&mdash;अनन्य-दृष्टा भगवद्-भजन-व्यतिरेकेण फलान्तर-दृष्टिं गुहाशयत्वाद् अहैतुकीं भक्तिं जानन्न् इति स्वामि-चरणानां व्याख्या ॥४९॥</p>
<p>———————————————————————————————————————</p>
<p><strong>॥ ३.१३.५० ॥</strong></p>
<p><strong>को नाम लोके पुरुषार्थ-सारवित्</strong></p>
<p><strong>पुरा-कथानां भगवत्-कथा-सुधाम् ।</strong></p>
<p><strong>आपीय कर्णाञ्जलिभिर् भवापहाम्</strong></p>
<p><strong>अहो विरज्येत विना नरेतरम् ॥</strong></p>
<p><strong>श्रीधर-स्वामी (भावार्थ-दीपिका) :</strong> अतः को नाम पुरा-कथानां पूर्व-वृत्तानां मध्ये कथञ्चिद् आपीय विरज्येत विरमेत् । नरेतरं पशुं विना ॥५०॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> ततश् च सा कथैव तैः पीयूष-धारेव त्यक्तुम् अशक्या भवतीति व्यतिरेकेणाह&mdash;क इति ।*।*५०॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> भक्तिर् एव सर्व-पुरुषार्थ-महा-फलम् इति जानन्न् एव सारज्ञ उच्यते । भक्तिः पुरुषार्थ-साधनम् एव, न तु स्वतः फल-रूपेति व्याचक्षाणस् तु पशुर् एवेत्य् आह&mdash;को नामेति । पुरा-कथानां पूर्व-वृत्तानां मध्ये भवापहां संसार-ध्वंसिनीम् अहो आश्चर्यं नरेतरं पशुं विना को विरज्येत&mdash;स पशुर् एवेति तेन औत्कण्ठ्य-बाष्प-कलया मुहुर् अर्द्यमानस् तच् चापि चित्त-वडिशं शनकैर् वियुङ्क्ते इति वक्ष्यमाण-लक्षणस्य योगिनः पशुत्वं व्यञ्जितम् ॥५०॥</p>
<p>इति सारार्थ-दर्शिन्यां हर्षिण्यां भक्त-चेतसाम् ।</p>
<p>त्रयोदशस् तृतीयस्य सङ्गतः सङ्गतः सताम् ॥*॥</p>
<p>———————————————————————————————————————</p>
<blockquote>
<p>इति श्रीमद्-भागवते महा-पुराणे ब्रह्म-सूत्र-भाष्ये पारमहंस्यं &gt; संहितायां वैयासिक्यां तृतीय-स्कन्धे</p></blockquote>
<p>विदुर-मैत्रेय-संवादे पृथिव्य्-उद्धरणं नाम</p>
<p>त्रयोदशोऽध्यायः</p>
<p>॥३.१३॥</p>
<div class="footnotes" role="doc-endnotes">
<hr>
<ol>
<li id="fn:1">
<p>अत्र द्वौ अधिकौ श्लोकौ केषुचित् संस्करणेषु प्राप्येते&mdash;</p>
<p>पीतं मया जलं पूर्वं पृथिवी च निवेशिता ।</p>
<p>तथापि किम् इदं साद्य प्लाव्यते पुनर् अम्बुभिः ॥</p>
<p>प्रजा देवासुर-पितृ-मनुष्य-पशु-पक्षिणः ।</p>
<p>सरीसृपान् नगान् नागान् भूतान्य् उच्चावचानि च ॥</p>
<p>तयोर् न कापि कस्यचिद् व्याख्या ॥&#160;<a href="#fnref:1" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:2">
<p>इदं विष्णु-धर्म-पद्यं क्वचित् क्वचित् कस्मिंश्चित् संस्करणे
भागवतस्यैव गणितः। तद् असद् इत्य् अनुमीयते।&#160;<a href="#fnref:2" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:3">
<p>द्विधाविरासीत्।&#160;<a href="#fnref:3" class="footnote-backref" role="doc-backlink">&#x21a9;&#xfe0e;</a></p>
</li>
</ol>
</div>

  </div>
</article>


        

        



    <aside class="card border noPrint" id="section-tree-item-bhAgavatam_gauDIya-prastutiH_03_13_varAhaH_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/purANam_vaiShNavam/bhAgavatam/gauDIya-prastutiH/03/13_varAhaH/">१३ वराहः </a>
            <a data-toggle="collapse" href="#section-tree-item-body-bhAgavatam_gauDIya-prastutiH_03_13_varAhaH_md" role="button" aria-expanded="false" aria-controls="section-tree-item-body-bhAgavatam_gauDIya-prastutiH_03_13_varAhaH_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-bhAgavatam_gauDIya-prastutiH_03_13_varAhaH_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: १३ वराहः</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/purANam_vaiShNavam/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/purANam_vaiShNavam/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/purANam_vaiShNavam/actions/workflows/build.yml"><img src="https://github.com/vishvAsa/purANam_vaiShNavam/actions/workflows/build.yml/badge.svg"> Built </a> on 2025 Aug 25 05:46:07 UTC. (<a href="http://google.com/search?q=05%3a46%3a07%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
