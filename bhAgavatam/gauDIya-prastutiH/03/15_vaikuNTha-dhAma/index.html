<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>पुराणे विश्वासटिप्पन्यः  | १५ वैकुण्ठ-धाम</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/purANam_vaiShNavam/bhAgavatam/gauDIya-prastutiH/03/15_vaikuNTha-dhAma/" rel="alternate" type="application/rss+xml" title="पुराणे विश्वासटिप्पन्यः" />
    <link href="/purANam_vaiShNavam/bhAgavatam/gauDIya-prastutiH/03/15_vaikuNTha-dhAma/" rel="feed" type="application/rss+xml" title="पुराणे विश्वासटिप्पन्यः" />

    <meta property="og:url" content="https://vishvAsa.github.io/purANam_vaiShNavam/bhAgavatam/gauDIya-prastutiH/03/15_vaikuNTha-dhAma/">
  <meta property="og:site_name" content="पुराणे विश्वासटिप्पन्यः">
  <meta property="og:title" content="१५ वैकुण्ठ-धाम">
  <meta property="og:description" content="विषयः वैकुण्ठ-धाम-वर्णनम्, तत्र गतानां सनकादीनां जय-विजयाव् उद्दिश्य शाप-दानं भगवतो दर्शनं च ।
॥ ३.१५.१ ॥
मैत्रेय उवाच—
प्राजापत्यं तु तत् तेजः पर-तेजो-हनं दितिः ।
दधार वर्षाणि शतं शङ्कमाना सुरार्दनात् ॥**
श्रीधर-स्वामी (भावार्थ-दीपिका) :
हत-प्रभैः सुरैः पृष्टः प्राह पञ्चदशे विधिः ।
तद्-बीजं विप्र-शापादि वैकुण्ठे विष्णु-भृत्ययोः ॥
तद् एवं देवानां ब्रह्मणश् च संवाद-प्रस्तावम् उक्त्वेदानीं तं संवादं वक्तुम् आह—प्राजापत्यं काश्यपं तेजो वीर्यं परेषां तेजो हन्तीति तथा आर्षः । स्व-पुत्राभ्यां करिष्यते यत् सुराणाम् अर्दनं पीडनं तस्माच् छङ्कमाना ॥१॥">
  <meta property="og:locale" content="en_us">
  <meta property="og:type" content="article">
    <meta property="article:section" content="bhagavatam">

  <meta itemprop="name" content="१५ वैकुण्ठ-धाम">
  <meta itemprop="description" content="विषयः वैकुण्ठ-धाम-वर्णनम्, तत्र गतानां सनकादीनां जय-विजयाव् उद्दिश्य शाप-दानं भगवतो दर्शनं च ।
॥ ३.१५.१ ॥
मैत्रेय उवाच—
प्राजापत्यं तु तत् तेजः पर-तेजो-हनं दितिः ।
दधार वर्षाणि शतं शङ्कमाना सुरार्दनात् ॥**
श्रीधर-स्वामी (भावार्थ-दीपिका) :
हत-प्रभैः सुरैः पृष्टः प्राह पञ्चदशे विधिः ।
तद्-बीजं विप्र-शापादि वैकुण्ठे विष्णु-भृत्ययोः ॥
तद् एवं देवानां ब्रह्मणश् च संवाद-प्रस्तावम् उक्त्वेदानीं तं संवादं वक्तुम् आह—प्राजापत्यं काश्यपं तेजो वीर्यं परेषां तेजो हन्तीति तथा आर्षः । स्व-पुत्राभ्यां करिष्यते यत् सुराणाम् अर्दनं पीडनं तस्माच् छङ्कमाना ॥१॥">
  <meta itemprop="wordCount" content="11739">
  <meta name="twitter:card" content="summary">
  <meta name="twitter:title" content="१५ वैकुण्ठ-धाम">
  <meta name="twitter:description" content="विषयः वैकुण्ठ-धाम-वर्णनम्, तत्र गतानां सनकादीनां जय-विजयाव् उद्दिश्य शाप-दानं भगवतो दर्शनं च ।
॥ ३.१५.१ ॥
मैत्रेय उवाच—
प्राजापत्यं तु तत् तेजः पर-तेजो-हनं दितिः ।
दधार वर्षाणि शतं शङ्कमाना सुरार्दनात् ॥**
श्रीधर-स्वामी (भावार्थ-दीपिका) :
हत-प्रभैः सुरैः पृष्टः प्राह पञ्चदशे विधिः ।
तद्-बीजं विप्र-शापादि वैकुण्ठे विष्णु-भृत्ययोः ॥
तद् एवं देवानां ब्रह्मणश् च संवाद-प्रस्तावम् उक्त्वेदानीं तं संवादं वक्तुम् आह—प्राजापत्यं काश्यपं तेजो वीर्यं परेषां तेजो हन्तीति तथा आर्षः । स्व-पुत्राभ्यां करिष्यते यत् सुराणाम् अर्दनं पीडनं तस्माच् छङ्कमाना ॥१॥">
<script type="text/javascript">
    
    let baseURL = "https:\/\/vishvAsa.github.io\/purANam_vaiShNavam\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/purANam_vaiShNavam\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/purANam_vaiShNavam\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/purANam_vaiShNavam\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/purANam_vaiShNavam\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvya\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/purANam_vaiShNavam\/bhAgavatam\/gauDIya-prastutiH\/03\/15_vaikuNTha-dhAma\/".replace(basePath, "/");
  pageVars.pageParams = {};
  pageVars.pageSource = "bhAgavatam\/gauDIya-prastutiH\/03\/15_vaikuNTha-dhAma.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/purANam_vaiShNavam/webpack_dist/uiLib-bundle.js"></script>







    <link rel="stylesheet" href="/purANam_vaiShNavam/webpack_dist/uiLib.css">
<link rel="stylesheet" href="/purANam_vaiShNavam/css/uiLibPrint.css" media="print" >
<link rel="stylesheet" href="/purANam_vaiShNavam/css/fonts.css" >
<link rel="stylesheet" href="/purANam_vaiShNavam/css/@fortawesome/fontawesome-free/css/solid.min.css">

<link rel="stylesheet" href="/purANam_vaiShNavam/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/15_vaikuNTha-dhAma/" />
<link rel="alternate" hreflang="sa-Deva" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/15_vaikuNTha-dhAma/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/15_vaikuNTha-dhAma/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/15_vaikuNTha-dhAma/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/15_vaikuNTha-dhAma/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/15_vaikuNTha-dhAma/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/15_vaikuNTha-dhAma/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/15_vaikuNTha-dhAma/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/15_vaikuNTha-dhAma/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/15_vaikuNTha-dhAma/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/15_vaikuNTha-dhAma/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/15_vaikuNTha-dhAma/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/15_vaikuNTha-dhAma/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/15_vaikuNTha-dhAma/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/15_vaikuNTha-dhAma/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/15_vaikuNTha-dhAma/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/15_vaikuNTha-dhAma/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/15_vaikuNTha-dhAma/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/15_vaikuNTha-dhAma/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/15_vaikuNTha-dhAma/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/15_vaikuNTha-dhAma/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/15_vaikuNTha-dhAma/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/15_vaikuNTha-dhAma/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/15_vaikuNTha-dhAma/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/15_vaikuNTha-dhAma/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/15_vaikuNTha-dhAma/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/15_vaikuNTha-dhAma/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/15_vaikuNTha-dhAma/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/15_vaikuNTha-dhAma/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/15_vaikuNTha-dhAma/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/15_vaikuNTha-dhAma/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/15_vaikuNTha-dhAma/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/15_vaikuNTha-dhAma/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/15_vaikuNTha-dhAma/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/15_vaikuNTha-dhAma/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/15_vaikuNTha-dhAma/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/15_vaikuNTha-dhAma/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/15_vaikuNTha-dhAma/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/15_vaikuNTha-dhAma/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/15_vaikuNTha-dhAma/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/15_vaikuNTha-dhAma/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/15_vaikuNTha-dhAma/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/15_vaikuNTha-dhAma/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/15_vaikuNTha-dhAma/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/15_vaikuNTha-dhAma/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">पुराणे विश्वासटिप्पन्यः <br/> १५ वैकुण्ठ-धाम</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/purANam_vaiShNavam/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="१५ वैकुण्ठ-धाम">१५ वैकुण्ठ-धाम</h1>
    
    <a id="editLink" class="btn btn-primary noPrint"  href="https://github.com/vishvAsa/purANam_vaiShNavam/edit/content/bhAgavatam/gauDIya-prastutiH/03/15_vaikuNTha-dhAma.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <details><summary>विषयः</summary>
<p>वैकुण्ठ-धाम-वर्णनम्, तत्र गतानां सनकादीनां जय-विजयाव् उद्दिश्य शाप-दानं भगवतो दर्शनं च ।</p>
</details>
<p><strong>॥ ३.१५.१ ॥</strong></p>
<p><strong>मैत्रेय उवाच&mdash;</strong></p>
<p><strong>प्राजापत्यं तु तत् तेजः पर-तेजो-हनं दितिः ।</strong><br>
दधार वर्षाणि शतं शङ्कमाना सुरार्दनात् ॥**</p>
<p><strong>श्रीधर-स्वामी (भावार्थ-दीपिका) :</strong></p>
<p>हत-प्रभैः सुरैः पृष्टः प्राह पञ्चदशे विधिः ।</p>
<p>तद्-बीजं विप्र-शापादि वैकुण्ठे विष्णु-भृत्ययोः ॥</p>
<p>तद् एवं देवानां ब्रह्मणश् च संवाद-प्रस्तावम् उक्त्वेदानीं तं संवादं वक्तुम् आह&mdash;<strong>प्राजापत्यं</strong> काश्यपं <strong>तेजो</strong> वीर्यं <strong>परेषां तेजो हन्तीति</strong> तथा आर्षः । स्व-पुत्राभ्यां करिष्यते यत् <strong>सुराणाम् अर्दनं</strong> पीडनं तस्माच् <strong>छङ्कमाना</strong> ॥१॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> शङ्कमानेति, गर्भे प्रसूते नूनम् असुरार्दनो हनिष्यतीति । टीकायाम् <strong>आर्ष</strong> इति तेजोघ्नम् इति वक्तव्ये तेजो-हनम् इति प्रयोग आर्षः । अमनुष्य-कर्तृक चेति टकि तेजो-घ्नम् इत्य् एव स्यात् ॥१॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong></p>
<p>सुरैः पृष्टो विधिस् तत्त्वं वक्तुं दिति-तनूजयोः ।</p>
<p>शापं पञ्चदशे विष्णु-पार्षदोर् विप्रतोऽभ्यधात् ॥</p>
<p>ततो दितेर् गर्भस्य का वार्तेत्य् अपेक्षायाम् आह&mdash;<strong>प्राजापत्यं</strong> प्रजापतेः कश्यपस्य सम्बन्धि। <strong>परेषां तेजो हन्तीति</strong> तथा तत् पचाद्य् अच् । <strong>सुराणाम् अर्दनं</strong> पीडनं तस्मात् <strong>शङ्कमाना</strong> । असुरार्दनाद् विष्णोर् इति वा तद्-धस्ततो मृत्यु-श्रवणात् ॥१॥</p>
<p>———————————————————————————————————————</p>
<p><strong>॥ ३.१५.२ ॥</strong></p>
<p><strong>लोके तेनाहतालोके लोक-पाला हतौजसः ।</strong><br>
न्यवेदयन् विश्व-सृजे ध्वान्त-व्यतिकरं दिशाम् ॥**</p>
<p><strong>श्रीधर-स्वामी (भावार्थ-दीपिका) : तेन</strong> गर्भ-तेजसा <strong>हतालोके</strong> निरस्त-सूर्यादि-प्रकाशे । <strong>हतौजसो</strong> हत-प्रभावाः । <strong>ध्वान्तेन व्यतिकरं</strong> सङ्करम् ॥२॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : ध्वान्तेन व्यतिकरम्</strong> आसङ्गम् ॥२॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> <strong>तेन</strong> गर्भ-तेजसा <strong>हतालोके</strong> आहतालोके इति च पाठः । <strong>व्यतिकरं</strong> व्याप्तिम् ॥२॥</p>
<p>———————————————————————————————————————</p>
<p><strong>॥ ३.१५.३ ॥</strong></p>
<p><strong>देवा ऊचुः&mdash;</strong></p>
<p><strong>तम एतद् विभो वेत्थ संविग्ना यद् वयं भृशम् ।</strong><br>
न ह्य् अव्यक्तं भगवतः कालेनास्पृष्ट-वर्त्मनः ॥**</p>
<p><strong>श्रीधर-स्वामी (भावार्थ-दीपिका) : वेत्थ</strong> जानासि किं विचारयसि । <strong>यद्य्</strong> अतो <strong>वयं संविग्ना</strong> भीताः । <strong>अव्यक्तम्</strong> अज्ञातम् । न <strong>स्पृष्टं वर्त्म</strong> ज्ञान-प्रचारो यस्य ॥३॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> अत्र देवा ऊचुर् इति क्वचित् । <strong>तम एतद्</strong> इत्य्-आदिना परमेश्वराभेदेन ब्रह्माणं स्तुवन्ति ॥३॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> <strong>वेत्थ</strong> जानास्य् एव, यतो <strong>भगवतः</strong> सर्वज्ञस्य तव <strong>कालेन</strong> अलुप्त-ज्ञान-मार्गस्य॥३॥</p>
<p>———————————————————————————————————————</p>
<p><strong>॥ ३.१५.४ ॥</strong></p>
<p><strong>देव-देव जगद्-धातर् लोकनाथ-शिखामणे ।</strong><br>
परेषाम् अपरेषां त्वं भूतानाम् असि भाव-वित् ॥**</p>
<p><strong>श्रीधर-स्वामी (भावार्थ-दीपिका) :</strong> ब्रह्माणं परमेश्वरत्वेन स्तुवन्तः प्रार्थयन्ते&mdash;<strong>देव-देवेति</strong> सप्तभिः । <strong>लोक-नाथानां शिखामणे</strong> । <strong>भाव-विद्</strong> अभिप्रायज्ञोऽसि । केनाभिप्रायेण दितेर् गर्भो वर्धत इति जानासीत्य् अर्थः ॥४॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> लोक-पाल इति पुण्यारण्यः ॥४॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> <strong>लोकनाथानाम्</strong> इन्द्रादीनां <strong>शिखामणे</strong> ॥४॥</p>
<p>———————————————————————————————————————</p>
<p><strong>॥ ३.१५.५ ॥</strong></p>
<p><strong>नमो विज्ञान-वीर्याय माययेदम् उपेयुषे ।</strong><br>
गृहीत-गुण-भेदाय नमस् तेऽव्यक्त-योनये ॥**</p>
<p><strong>श्रीधर-स्वामी (भावार्थ-दीपिका) : विज्ञानं वीर्यं</strong> बलं यस्य । <strong>इदं</strong> ब्रह्म-देहम् <strong>उपेयुषे</strong> प्राप्तवते । <strong>गृहीतो गुण-भेदो</strong> रजो-गुणो येन । <strong>व्यक्तस्य</strong> प्रपञ्चस्य <strong>योनये</strong> कारणाय । न व्यक्ता केनापि प्रमाणेन विज्ञाता योनिर् यस्येति वा ॥५॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : नम</strong> इत्य्-आदिना परमेश्वराभेदेन स्तुतिः ॥५॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> <strong>इदं</strong> ब्रह्म-देहम् <strong>उपेयुषे</strong> प्राप्तवते । <strong>गुण-भेदो</strong> रजः । <strong>अव्यक्तः</strong> परमेश्वर एव <strong>योनिः</strong> कारणं यस्य तस्मै ॥५॥</p>
<p>———————————————————————————————————————</p>
<p><strong>॥ ३.१५.६-७ ॥</strong></p>
<p><strong>ये त्वानन्येन भावेन भावयन्त्य् आत्म-भावनम् ।</strong><br>
आत्मनि प्रोत-भुवनं परं सद्-असद्-आत्मकम् ॥**</p>
<p><strong>तेषां सुपक्व-योगानां जित-श्वासेन्द्रियात्मनाम् ।</strong><br>
लब्ध-युष्मत्-प्रसादानां न कुतश्चित् पराभवः ॥**</p>
<p><strong>श्रीधर-स्वामी (भावार्थ-दीपिका) :</strong> स-कामतया प्रतिक्षणं दुःखम् अनुभवन्तो निष्काम-भक्तान् स्तुवन्त आहुर् द्वाभ्याम् । <strong>ये त्वा</strong> त्वाम् <strong>अनन्येन</strong> निष्कामेण <strong>भावेन</strong> भक्त्या ध्यायन्ति । <strong>आत्मनो</strong> जीवान् <strong>भावयतीति</strong> तथा । <strong>स्वस्मिन् प्रोतानि</strong> ग्रथितानि भुवनानि येन । चेतनाचेतन-प्रपञ्च-कारणम् इत्य् अर्थः । तत्र हेतुः&mdash;<strong>सद्-असद्-आत्मकं</strong> कार्य-कारण-रूपं, वस्तुतस् ताभ्यां <strong>परम्</strong> ॥६॥</p>
<p><strong>जितः श्वासः इन्द्रियाण्य् आत्मा</strong> मनश् च यैः । अतः <strong>सुपक्व-योगाः</strong> । अत एव प्राप्तो <strong>युष्मत्-प्रसादो</strong> यैस् तेषाम् ॥७॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> ये त्वेति युग्मकम् । अनन्य-भक्त्या <strong>लब्ध-युष्मत्-प्रसादस्</strong> ततः सुनिर्व्यूढ-भक्ति-योगत्वेन स्वत एव श्वासादि-जय इति क्रमः ॥६-७॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> तद् अपि अनन्येन परमेश्वराद् अभिन्नेन भावेन ये हिरण्यगर्भोपासकाः । यद् वा, <strong>अनन्येन</strong> निष्कामेण <strong>भावेन</strong> भक्त्या <strong>भावयन्ति</strong> ध्यायन्ति <strong>आत्मनो</strong> जीवान् <strong>भावयति</strong> सृजतीति तथा । समष्टित्वाद् आत्मनि स्वस्मिन् <strong>प्रोतानि</strong> प्रथितानि <strong>भुवनानि</strong> येन तम् । अतः <strong>सन्तोऽसन्तश्</strong> च <strong>आत्मनो</strong> देवासुराद्या जीवा यस्मिंस् तम् ॥६-७॥</p>
<p>———————————————————————————————————————</p>
<p><strong>॥ ३.१५.८ ॥</strong></p>
<p><strong>यस्य वाचा प्रजाः सर्वा गावस् तन्त्येव यन्त्रिताः ।</strong><br>
हरन्ति बलिम् आयत्तास् तस्मै मुख्याय ते नमः ॥**</p>
<p><strong>श्रीधर-स्वामी (भावार्थ-दीपिका) :</strong> अन्ये तु नित्यं कर्म-क्लेशिन इत्य् आहुः&mdash;यस्येति । <strong>तन्त्या</strong> दामन्या <strong>आयत्ता</strong> अधीनाः । <strong>मुख्याय</strong> नियन्त्रे प्राण-रूपायेति वा । तथा च श्रुतिः&mdash;तस्य वाक्-तन्तिर् नामानि दामानि इत्य्-आदिः ॥८॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> वाचा वेद-लक्षणया । तथा च श्रुतिः&mdash;तस्य वाक् तन्त्रिर् नामानि दामानीत्य् आदि॥८॥</p>
<p>———————————————————————————————————————</p>
<p><strong>॥ ३.१५.९ ॥</strong></p>
<p><strong>स त्वं विधत्स्व शं भूमंस् तमसा लुप्त-कर्मणाम् ।</strong><br>
अदभ्र-दयया दृष्ट्या आपन्नान् अर्हसीक्षितुम् ॥**</p>
<p><strong>श्रीधर-स्वामी (भावार्थ-दीपिका) :</strong> तमसा अहो-रात्र-विभागाभावेन लुप्तानि कर्माणि येषाम् । <strong>आपन्नान्</strong> आपद्-गतान् अस्मान् ॥९॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> तमसा अहो-रात्र-विभागाभावेन । <strong>आपन्नान्</strong> अस्मान् । अदभ्र-दयया अनल्प-कृपया ॥९॥</p>
<p>———————————————————————————————————————</p>
<p><strong>॥ ३.१५.१० ॥</strong></p>
<p><strong>एष देव दितेर् गर्भ ओजः काश्यपम् अर्पितम् ।</strong><br>
दिशस् तिमिरयन् सर्वा वर्धतेऽग्निर् इवैधसि ॥**</p>
<p><strong>श्रीधर-स्वामी (भावार्थ-दीपिका) :</strong> आपत्-कारणम् आहुः । <strong>एष गर्भः</strong> तस्य विशेषणम् । <strong>अर्पितं</strong> निक्षिप्तं <strong>काश्यपम् ओजो</strong> वीर्यम् । <strong>दिशस् तिमिरयन्</strong> तमो-व्याप्ताः कुर्वन् ॥१०॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> गर्भ-निदानम् एव पृच्छामः । गर्भात् तमो जातम् इति तु जानीम एवेत्य् आह&mdash;एष इति । एधते इति क्वचित् पाठः ॥१०॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> ननु, विशेष-वार्तां ब्रुतेति तत्राहुः&mdash;काश्यपम् ओजो वीर्यम् अर्पितं सत् दितेर् गर्भः ॥१०॥</p>
<p>———————————————————————————————————————</p>
<p><strong>॥ ३.१५.११ ॥</strong></p>
<p><strong>मैत्रेय उवाच&mdash;</strong></p>
<p><strong>स प्रहस्य महा-बाहो भगवान् शब्द-गोचरः ।</strong><br>
प्रत्याचष्टात्म-भूर् देवान् प्रीणन् रुचिरया गिरा ॥**</p>
<p><strong>श्रीधर-स्वामी (भावार्थ-दीपिका) :</strong> दितेः कुचेष्टितं ज्ञात्वा <strong>प्रहस्य</strong> देवानां ये <strong>शब्दा</strong> विज्ञप्ति-वाक्यानि तेषां <strong>गोचरो</strong> विषय-भूतः <strong>प्रत्यभाषत</strong> ॥११॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> वृद्धो बालकान् प्रतीव <strong>प्रहस्य</strong> । <strong>शब्द</strong>-मात्र-<strong>गोचर</strong> इति ब्रह्मणः साधारणागोचरत्वं व्यज्य महिमानं दर्शयति ॥११॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> अहो, अज्ञा माम् एव स्तुवन्ति&mdash;एतद् विपत्ति-त्राणे कोऽहं वराक इति वृद्धो बालान् प्रतीव <strong>प्रहस्य</strong> । <strong>शब्दा</strong> देवानां विज्ञप्ति-वाक्यानि, तेषां <strong>गोचरः</strong> विषयः ॥११॥</p>
<p>———————————————————————————————————————</p>
<p><strong>॥ ३.१५.१२ ॥</strong></p>
<p><strong>ब्रह्मोवाच&mdash;</strong></p>
<p><strong>मानसा मे सुता युष्मत्- पूर्वजाः सनकादयः ।</strong><br>
चेरुर् विहायसा लोकाल् लोकेषु विगत-स्पृहाः ॥**</p>
<p><strong>श्रीधर-स्वामी (भावार्थ-दीपिका) : युष्मत्</strong>-सकाशात् <strong>पूर्वं जाताः</strong> ॥१२॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> एतद्-विपत्-कारणवतीं प्राचीनाम् अद्भुतां कथां तावत् शृणुतेत्य् आह&mdash;मानसा इति ॥१२॥</p>
<p>———————————————————————————————————————</p>
<p><strong>॥ ३.१५.१३ ॥</strong></p>
<p><strong>त एकदा भगवतो वैकुण्ठस्यामलात्मनः ।</strong><br>
ययुर् वैकुण्ठ-निलयं सर्व-लोक-नमस्कृतम् ॥**</p>
<p><strong>श्रीधर-स्वामी (भावार्थ-दीपिका) :</strong> वैकुण्ठाख्यं लोकं <strong>ययुः</strong> ॥१३॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> <strong>अमलाः</strong> शुद्धा भवन्त्य् <strong>आत्मानो</strong>ऽन्तःकरणानि यतस् तस्य ॥१३॥</p>
<p>———————————————————————————————————————</p>
<p><strong>॥ ३.१५.१४ ॥</strong></p>
<p><strong>वसन्ति यत्र पुरुषाः सर्वे वैकुण्ठ-मूर्तयः ।</strong><br>
येऽनिमित्त-निमित्तेन धर्मेणाराधयन् हरिम् ॥**</p>
<p><strong>मध्वाचार्यः (भागवत-तात्पर्यम्) :</strong> अनिमित्तेन विष्ण्व्-अर्पणेन ।</p>
<blockquote>
<p>मुक्ताश् चैवाधिकारस्था द्वेषा वैकुण्ठ-लोकगाः । &gt;
अमुक्तानां भ्रमः क्वापि न मुक्तानां क्वचिद् भवेत् ॥ इति &gt; भविष्य-पुराणे ।</p></blockquote>
<p>कृष्णात्मनां मनरज आदधुर् इति च ।</p>
<p>तिरश्चीना स्थावराश् च सर्वे ज्ञानाद् विकुण्ठगाः ।</p>
<p>अमुक्ता मुक्तिम् आयान्ति नियमात् कर्मणः क्षये ॥ इति च ॥१४॥</p>
<p><strong>श्रीधर-स्वामी (भावार्थ-दीपिका) :</strong> तं वर्णयति&mdash;वसन्तीत्य् आदि-द्वादशभिः । <strong>वैकुण्ठस्य</strong> हरेर् इव <strong>मूर्तिर्</strong> येषां ते । <strong>निमित्तं</strong> फलं <strong>न निमित्तं</strong> प्रवर्तकं यस्मिन् । निष्कामेण <strong>धर्मेण</strong> इत्य् अर्थः । <strong>आराधयन्</strong> आराधितवन्तः ॥१४॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : वैकुण्ठस्येव</strong> नित्यानन्द-रूपा <strong>मूर्तिर्</strong> येषां ते <strong>यत्र वसन्ति</strong> । तथा न विद्यते <strong>निमित्तं</strong> कारणं यस्य स श्री-भगवान् एव <strong>निमित्तं</strong> फलं यत्र, <strong>तेन धर्मेण</strong> भागवताख्येन ये च <strong>हरिम् आराधयन्</strong>, ते च यत्र वसन्तीत्य् अन्वयः । हरि-पदान् अतिमात्र-दृष्टैः [भा।पु। ३.१५.२०] इति, यन् न व्रजन्ति [भा।पु। ३.५.२३] इत्य्-आदि वक्ष्यमाणात् ॥१४॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) : वैकुण्ठ-मूर्तयः</strong> भगवत्-सारूप्यवन्तः । <strong>अनिमित्तं</strong> स्व-प्रयोजनाभाव एव <strong>निमित्तं</strong> प्रवर्तकं यस्मिंस् तेन निष्कामेण परम-<strong>धर्मेण</strong> इत्य् अर्थः । <strong>आराधयन्</strong> पूर्वम् आराधितवन्तः ॥१४॥</p>
<p>———————————————————————————————————————</p>
<p><strong>॥ ३.१५.१५ ॥</strong></p>
<p><strong>यत्र चाद्यः पुमान् आस्ते भगवान् शब्द-गोचरः ।</strong><br>
सत्त्वं विष्टभ्य विरजं स्वानां नो मृडयन् वृषः ॥**</p>
<p><strong>श्रीधर-स्वामी (भावार्थ-दीपिका) :</strong> यत्रेति । <strong>शब्द-गोचरो</strong> वेदान्तैक-वेद्यः । <strong>विरजं</strong> सत्त्व-मूर्तिं <strong>विष्टभ्य</strong> धृत्वा। <strong>वृषो</strong> धर्म-मूर्तिः । <strong>स्वानां</strong> स्वान् ॥१५॥</p>
<p>———————————————————————————————————————</p>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> यत्र चाद्यः पुमान् इत्य्-आदि । <strong>आद्यः</strong> पुरुषः पुरुषोत्तमः सन् श्री-कृष्णः । सतो भावः <strong>सत्त्वं</strong>, सत्ता-स्वरूपं श्री-विग्रहो नित्य-विग्रहः श्री-कृष्ण इति यावत् । <strong>विरजं</strong> शुद्धं, <strong>शब्द-गोचरः</strong> श्रुति-गोचरः, न तु दृश्यः । <strong>वृषो</strong> धर्म-मयः । <strong>स्वानां</strong> स्वान् <strong>नो</strong>ऽस्मान् <strong>मृडयन्</strong> प्रतिपालयन् ।</p>
<p>यद् वा, यत्र पुमान् आस्ते, च-कार आवर्तनीयः, आद्यो भगवान् श्री-कृष्णः पुमान् विष्णुर् वैकुण्ठनाथः । आद्यो भगवान् कीदृशः ? नोऽस्माकं दृग्-गोचरश् च, स्वानाम् इति पृथग् व्याख्येयम्, स्वांशान् स्वान् मृढयन् नोऽस्माकं श्रुति-गोचर इति । च-कारः समुच्चये । एकः श्रुति-गोचरत्वेन, अन्यो दृग्-गोचरत्वेन । दृग्-गोचरत्वम् आक्षेप-लभ्यम्</p>
<hr>
<p>स वा कीदृशो भगवान् ? उभय-विशेषणम् । किं कृत्वा आस्ते ? सत्त्वम् अवष्टभ्य विरजं शुद्धम् अवष्टभ्य अधः-कृत्य उपरिभूयेत्य् अर्थः । एष पक्ष आद्यं प्रति, अन्यं प्रति विरजं शुद्धं सत्त्वम् अवष्टभ्य आलम्ब्य । एष पक्षः पुमांसं प्रति । वृषो वर्षतीति वृषः कामदः, उभय-विशेषणम् ।</p>
<p>अथवा यत्र पुमान् आस्ते, आद्यो भगवान् श्री-कृष्णः शब्द-गोचर आस्ते, अन्यस्य शब्द-गोचरत्वाद् अन्यस्य दृग्-गोचरत्वम् ॥१५॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> सत्त्वं गुणं सान्निध्येनोपकृत्य वृषः सर्वानन्द-वर्षी ॥१५॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> <strong>विरजं सत्त्वं</strong> शुद्ध-सत्त्वं <strong>विष्टभ्य</strong> धृत्वायस्य नाम-रूप-गुण-लीलादिकं सर्वम् एव शुद्ध-सत्त्वम् इत्य् अर्थः । <strong>स्वानां</strong> स्वान् <strong>वृषः</strong> साक्षात् परम-धर्म-रूपः ॥१५॥</p>
<p>———————————————————————————————————————</p>
<p><strong>॥ ३.१५.१६ ॥</strong></p>
<p><strong>यत्र नैःश्रेयसं नाम वनं काम-दुघैर् द्रुमैः ।</strong><br>
सर्वर्तु-श्रीभिर् विभ्राजत् कैवल्यम् इव मूर्तिमत् ॥**</p>
<p><strong>श्रीधर-स्वामी (भावार्थ-दीपिका) :</strong> तत्रत्यं वनं विशिनष्टि&mdash;यत्रेति चतुर्भिः । <strong>सर्वेष्व्</strong> अप्य् <strong>ऋतुषु शृईः</strong> पुष्पादि-संपद्य् एषां तैः ॥१६॥</p>
<p>———————————————————————————————————————</p>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> ननु कथं तयोर् एकत्र स्थितौ कश्चित् श्रुति-गोचरः, कश्चिद् अन्यथेत्य् आह&mdash;यत्रेत्य्-आदि । <strong>यत्र</strong> इति औपचारिकम् अधिकरणं, यथाङ्गुल्य्-अग्रे करि-शतम् अङ्गुल्या निर्दिष्टे करि-शतेऽङ्गुलिस्थत्वेनोपचारः, तथा यत्रेति येन निर्दिष्टे <strong>नैःश्रेयस</strong>-वने यत्रेत्य् उपचारः । नैःश्रेयसं नाम वनं वृन्दावनस्यैव नामान्तरम् इदम् । <strong>काम-दुघैः</strong> कल्प-द्रुमत्वात् । <strong>कैवल्यम् इव मूर्तिमत्</strong>, केवलं ब्रह्म स्वार्थिको षण् तत्-स्वरूपम् । वक्ष्यति च&mdash;क्षेमं विन्दन्ति मत्-स्थानं यद् ब्रह्म परमं विदुः [भा।पु।११.२०.३७] इति । अतस् तत्र वने आद्यः श्री-कृष्णस् तिष्ठति, स तु तत्-तद्-उपासकानाम् एव दृश्यः । ब्रह्मादीनाम् अपि श्रुति-गोचर एवेति तथा पूर्वम् उक्तम् । यत्रेति वैकुण्ठाख्ये धामनि, तत्र उभयं बोद्धव्यम्&mdash;यत्रेति परम् एकम्, अन्यन् नैःश्रेयसाख्यं वनं, तत् तु पूर्वोक्ताधिकरण-बलात् ततोऽपि परम् । उभयत्र उभयं रूपम् । पुरे पुरे पुरुषः, वने आद्यः श्री-कृष्णः, पुरुषः खलु ब्रह्मादि-दृश्यः, आद्यः खलु श्रुति-गोचर इत्य् अर्थः । अत उक्तम्&mdash;द्रष्टासि मां ततं ब्रह्मन् [भा।पु। ३.९.३१] इत्य्-आदि भौम-लीलायाम् आविर्भूतं वृन्दावने इति ॥१६॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> कैवल्यं शुद्धं भक्ति-सुखं तद् एव मूर्तिमद् इव जातम्, तद्-एक-सम्पन्-मयत्वात् ॥१६॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> कैवल्य-म्<strong>ऊर्तिमद्</strong> इवेति वनस्पति-समूहस्य नित्य-सिद्धत्वम् एक-रस-निरुद्वेग-परमानन्द-मयत्वम् आत्माराम-विहङ्गम-स्पृहणीयत्वं चोक्तम् ॥१६॥</p>
<p>———————————————————————————————————————</p>
<p><strong>॥ ३.१५.१७ ॥</strong></p>
<p><strong>वैमानिकाः स-ललनाश् चरितानि शश्वद्</strong></p>
<p><strong>गायन्ति यत्र शमल-क्षपणानि भर्तुः ।</strong></p>
<p><strong>अन्तर्-जलेऽनुविकसन्-मधु-माधवीनां</strong></p>
<p><strong>गन्धेन खण्डित-धियोऽप्य् अनिलं क्षिपन्तः ॥</strong></p>
<p><strong>श्रीधर-स्वामी (भावार्थ-दीपिका) :</strong> चरितानि चरित्राणि । भर्तुः प्रभोः । अनुविकसन्त्यो मधु मकरन्दस् तद्-युक्ता माधव्यो वासन्त्यो लताः । यद् वा, अनुविकसन् मधवः प्रसरन् मकरन्दा माधव्यो मधु-कालीनाः सु-मनसस् तासां गन्धेन खण्डिता विघ्निता धीर् येषां तेऽपि तद् गन्ध-प्रापकम् अनिलं क्षिपन्तस् तिरस्कुर्वन्तो गायन्ति । अनेन भगवत्-पार्षदानां निरतिशय-विषय-सुखेऽपि भगवद्-भजनानन्दासक्तिर् दर्शिता ॥१७॥</p>
<p>———————————————————————————————————————</p>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> उभयोः पुर-वनयोर् विशेषणानि दर्शयति&mdash;वैमानिका इत्य्-आदि पुर-विशेषणम् । पारावतान्य-भृतेत्य्-आदि नैःश्रेयस-वन-विशेषणम् । यस्मिन् नैःश्रेयसे वने यत्रेत्य् उपचारः, तथैव ते प्रायो बताम्ब विहगा मुनयो वनेऽस्मिन् [भा।पु। १०.२१.१४] इत्य्-आदेर् वक्ष्यमाणत्वात् ॥१७॥</p>
<p>———————————————————————————————————————</p>
<p><strong>सनातन गोस्वामी (दिग्-दर्षिनी):</strong> (बृ।भा। २.४.४६) <strong>चरितानि</strong> चरित्राणि । <strong>भर्तुः</strong> प्रभोः । <strong>अनुविकसन् मधवः</strong> प्रसरन्-मकरन्दाः <strong>माधव्यः</strong> मधु-कालीनाः सुमनसः, तासां <strong>गन्धेन खण्डिता</strong> विघ्निता <strong>धीर्</strong> येषां ते\ऽपि तद्-गन्ध-प्रापकम् <strong>अनिलं क्षिपन्तस्</strong> तिरस्कुर्वन्तो <strong>गायन्ति</strong> । अनेन वैकुण्ठ-वासिनां निरतिशय-सुखे\ऽपि भजनानन्दासक्तिर् दर्शिता\ऽस्ति ॥१७॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> तादृशत्वेनैव वर्णयति&mdash;वैमानिका इत्य्-आदिभिः । अन्तर् मध्ये जल इति तत्-तद्-उपवन-शोभाश इत्य्-आदिकं ध्वनितम् । गन्धेन श्री-भगवद्-विभूति-रूपत्वात् तत्-सौरभ्यानुकारितया तत्-स्मरण-विशेष-कर्त्रा तेन खण्डित-धियः परमानन्दं मोहं प्राप्ता अपि भगवद्-गुण-गणाग्रहेण तद्-गन्धवाहं क्षिपन्तः ॥१७॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> शमलेति ब्रह्माण्ड-वर्ति-जीवानां सर्व-मालिन्य-क्षपणानि स्वेषां तु तद्-विरह-दुःखोपशमकानि । वैमानिका स्वर-विशेषोद्भावनार्थं विमानाद् अवतीर्य सरोवरस्यान्तर्जले कण्ठ-मग्न-जले इत्य् अर्थः । यद् वा, तट-वर्तिनीनाम् एव जल-संलग्न-वृक्ष-शाखाम् आरुह्य ताः स्व-पत्रादिभिर् आच्छादयन्तीनाम् अन्तर्-जल एव विकसन्तीनां मधु-युक्त-माधवीनां गन्धेन खण्डिताः भगवच्-चरितास्वादनैकतानत्वे सविघ्नीकृता धीर् येषां तथा-भूता अपि गायन्त्य् एव, न तु गानाद् विरमन्तीत्य् अर्थः । किन्त्व् अनिलं क्षिपन्तः, अरे माधवी-पूष्पामोद-तुन्दिल-सुमन्द-शीतानिल ! भगवल्-लीलामृत-माधुर्येषु निमज्जिता अस्माकं धियो वृत्तीः क्? आक्रष्टुं यतसे ? किं त्वं तेभ्योऽप्य् आत्मानं मधुरं मन्यसे ? धिक् त्वां मूढेति निन्दन्तः, तेन कैवल्यम् इव मूर्तिमद् इति पूर्वोक्तेस् तद्-वनस्थ-पुष्पामोदादीनां ब्रह्मानन्द-रूपत्वेऽप्य् आक्षेपात् ब्रह्मानन्दाद् अपि भजनानन्दोऽप्य् अधिक इति द्योतितम् ॥१७॥</p>
<p>———————————————————————————————————————</p>
<p><strong>॥ ३.१५.१८ ॥</strong></p>
<p><strong>पारावतान्यभृत-सारस-चक्रवाक-</strong></p>
<p><strong>दात्यूह-हंस-शुक-तित्तिरि-बर्हिणां यः ।</strong></p>
<p><strong>कोलाहलो विरमतेऽचिर-मात्रम् उच्चैर्</strong></p>
<p><strong>भृङ्गाधिपे हरि-कथाम् इव गायमाने ॥</strong></p>
<p><strong>श्रीधर-स्वामी (भावार्थ-दीपिका) :</strong> अन्य-भृताः कोकिलाः । दात्यूहश् चातकः । अचिर-मात्रं क्षण-मात्रं विरमति । अनेन तत्रत्य-पक्षिणाम् अपि हरि-कथा-श्रवणादि-परमानन्दो दर्शितः ॥१८॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> दात्यूहो जल-चरो वर्षासु क्व क्वेति प्राय-भाषी । भृङ्गाधिपो वनमालाधिकारी कोऽपि मुख्यो भृङ्गः, तस्यातिशयेन भगवत्-प्रियत्वात् श्री-गरुडवत् स्वभावत एव तत्-तद्-अक्षर-मय-शब्दात्मकं गानम् एव तेषु हरि-कथितं ज्ञेयम् । इवेति तत्-पार्षदादि-कर्तृक-हरि-कथा-सादृश्यं ज्ञापयति वीणादिवत् ॥१८॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> वैमानिका इव तत्रत्याः पक्षिणोऽपि परम-भक्ता निर्मत्सराश् चेत्य् आह&mdash;पारावत्यः कपोताः, अन्य-भृताः कोकिलाः, दात्यूहा डाहुका इति ख्याताः । अचिर-मात्रं शीघ्रम् एव । &quot;हंहो सम्प्रति हरि-कथा प्रवर्तते तद् वयं सर्वे तावत् तूष्णीम् एव शृणुम&quot; इत्य् एवं कोलाहलो विरमते । कदा ? भृङ्गाधिपे भगवद्-वन-मालाधिकारिणि हरि-<strong>कथाम्</strong> इव हरि-कथा-तुल्यम् एव किम् अपि घूनाक्षर-न्यायेन गायति सति हरि-हरीत्य् आकारक-स्व-पक्ष-शब्दं कुर्वतीत्य् अर्थः । न जाने तस्मिन् साक्षाद्-धरि-कथां गायति सति पक्षिणां तेषां तस्मिन् कीदृश आदरो भवेद् इति भावः ॥१८॥</p>
<p>———————————————————————————————————————</p>
<p><strong>॥ ३.१५.१९ ॥</strong></p>
<p><strong>मन्दार-कुन्द-कुरवोत्पल-चम्पकार्ण-</strong></p>
<p><strong>पुन्नाग-नाग-बकुलाम्बुज-पारिजाताः ।</strong></p>
<p><strong>गन्धेऽर्चिते तुलसिका-भरणेन तस्या</strong></p>
<p><strong>यस्मिंस् तपः सुमनसो बहु मानयन्ति ॥</strong></p>
<p><strong>मध्वाचार्यः (भागवत-तात्पर्यम्) :</strong> भक्तैर् अर्चिते सति भगवता तुलसिका-भरणे कृते तस्य गन्धार्थं तपो बहु मानयन्ति ॥१९॥</p>
<p>———————————————————————————————————————</p>
<p><strong>श्रीधर-स्वामी (भावार्थ-दीपिका) : मन्दार-पारिजातौ</strong> सुरतरु-विशेषौ । <strong>कुरवस्</strong> तिलक-वृक्षः । <strong>उत्पलं</strong> रात्रि-विकासि । <strong>अम्बुजं</strong> दिन-विकासि । <strong>नागो</strong> नागकेशरः । एताः <strong>सुमनसः</strong> पुष्प-जातयः <strong>सुगन्धा</strong> अपि <strong>तुलसिका-भरणेन</strong> श्री-हरिणा <strong>तुलस्या गन्धेऽर्चिते</strong> सति <strong>यस्मिन्</strong> वने, <strong>तस्यास् तपो</strong> <strong>बहु मानयन्ति</strong>। अनेन तत्रत्या गुण-ग्राहिण एव, न मत्सरिण इत्य् उक्तम् । एवम्-भूतं वनं यत्र, तद् वैकुण्ठं ययुर् इति पूर्वेणान्वयः ॥१९॥</p>
<p>———————————————————————————————————————</p>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> मन्दारादयः पुष्प-जातयस् तुलसिकाम् एव बहु मानयन्ति, तुलसिका-भरणेन श्री-कृष्णेन । तस्या गन्धेऽर्चिते सति बहु-माननं युक्तम् एव, न तु स्पर्धन्ते, तत्र स्पर्धासूयादि-दोषाभावात् ॥१९॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> यत्र स्थावरा अपि ज्ञान-शालिनः परकीय-भगवत्-प्रीणन-गुण-श्लाघिनश् चेत्य् आह&mdash;मन्दारेति । <strong>अर्णम्</strong> अपि पुष्प-विशेषः । <strong>सुमनसस्</strong> तत्-तद्-अधिष्ठात्र्यो देवता ज्ञेयाः ॥१९॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> पक्षिण इव तत्रत्या वृक्षा अपि स्पर्धासूयादि-रहिताः परम-भक्ता एवेत्य् आह&mdash;<strong>मन्दार-पारिजातौ</strong> सुरतरु-विशेषौ । <strong>कुरवस्</strong> तिलक-वृक्षः । <strong>अर्णं</strong> पुष्प-विशेषः । <strong>नागो</strong> नागकेशरः । एते वृक्षाः परम-सुगन्ध-कुसुमा अपि <strong>तुलसिका-भरणेन</strong> श्री-हरिणा वन-विहरण-समये <strong>तस्यास्</strong> तुलस्या <strong>गन्धे अर्चिते</strong> आदृते सति <strong>यस्मिन्</strong> वने, &quot;अहो धन्यासि त्वं तुलसि&quot; इति तस्या एव तपो बहु मानयन्ति**,** न तु स्वेषाम् इति तेन, यद् अस्यास् तपो जानीमः । तर्हि तद् एव तपो वयम् इतो भारत-भूमिं गत्वा आचराम इति तेषां मनोऽनुलापो ध्वन्यते । ततश् च वैकुण्ठ-वासिनोऽपि भारत-भूमौ जन्म वाञ्छन्तीति वैकुण्ठाद् अपि भारत-भूमेर् उत्कर्षोऽनुध्वन्यते । बहु मानयन्त्य् एव न त्व् असूयन्तीत्य् अर्थः । यतः <strong>सुमनसह्</strong> शुद्ध-चित्ताः, पक्षे पुष्प-तरवः । तेन वैमानिका इति पारावतेति मन्दारेत्य्-आदिभिर् जरायुजाण्डजोद्भिदस् त्रय एव हरिं भजन्तो वर्तन्ते, न तु चतुर्थः स्वेदजोऽवर्णाद् इति ज्ञेयम् ॥१९॥</p>
<p>———————————————————————————————————————</p>
<p><strong>॥ ३.१५.२० ॥</strong></p>
<p><strong>यत् सङ्कुलं हरि-पदानति-मात्र-दृष्टैर्</strong></p>
<p><strong>वैदूर्य-मारकत-हेम-मयैर् विमानैः ।</strong></p>
<p><strong>येषां बृहत्-कटि-तटाः स्मित-शोभि-मुख्यः</strong></p>
<p><strong>कृष्णात्मनां न रज आदधुर् उत्स्मयाद्यैः ॥</strong></p>
<p><strong>श्रीधर-स्वामी (भावार्थ-दीपिका) :</strong> पुनर् वैकुण्ठम् एव विशिनष्टि । यत् सङ्कुलं व्याप्तं भवति । कैः ? हरि-पदयोर् आनतिः प्रणामस् तावन्-मात्रेण दृष्टैर् भक्तानां विमानैर् न कर्मादि-प्राप्यैः । वैदूर्य-मारकतैर् हेम-मयैश् च विमानैः । बृहन्ति कटि-तटानि यासाम् । स्मित-शोभीनि मुखानि यासां ता अपि । कृष्णे आत्मा येषाम् । रजः कामम् उत्स्मयाद्यैः परिहासादिभिर् न आदधुर् न जनयाम् आसुः ॥२०॥</p>
<p>———————————————————————————————————————</p>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> पुनः पुरं विशिनष्टि&mdash;तत् सङ्कुलम् इत्य्-आदि । हरि-पदयोर् आनतिर् भक्तिर् येषां ते । तथा तन्मात्रस्य दृष्टं दर्शनं येषु तैर् भक्तैर् इत्य् अर्थः । वैमानिकाः सललनाः [भा।पु। ३.१५.१७] इति प्राग्-उक्तस्य वैमानिक-स्त्री-पुरुषयो रागादि-सम्बन्धः सम्भाव्योऽस्तु, तम् अनेन श्लोकेन निराकुर्वन्न् आह&mdash;येषाम् इत्य्-आदि । बृहत्-कटि-तटाः स्मित-शोभि-मुख्योऽपि येषां वैमानिकानां रजो रागम् उत्स्मयाद्यैः स्मितादिभिर् नादधुः, चेत् कृष्णात्मनां कृष्णे आत्मा येषां तान् अपि कृष्णात्मान इति बोद्धव्यम् । उभयोस् तथात्वे प्रपञ्च्सर्व-रतिर् नास्त्य् एव, परं तु श्री-कृष्ण एव तेषां तासां च रतिः ॥२०॥</p>
<p>———————————————————————————————————————</p>
<p><strong>सनातन गोस्वामी (दिग्-दिग्दर्शिनी) :</strong> (बृ।भा। २.४.४६) <strong>हरि-पदयोर् आनतिः</strong> प्रणामस् तावन्-<strong>मात्रेण दृष्टैर्</strong> वैकुण्ठ-वासिनां <strong>विमानैर्</strong> न तु कर्म-ज्ञान-योगादि-प्राप्यैः । रजः-कामम् <strong>उत्स्मयः</strong> परिहासस् तद्-आद्यैर् <strong>न आदधुर्</strong> न जनयामासुः, यतः <strong>कृष्णे आत्मा</strong> येषां, तेषाम् इति ॥२०॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> तद् वैकुण्ठं मरकतम् एव मारकतं रजो नादधुः, किन्तु तासाम् अपि परम-भक्तत्वाद् भक्त्य्-उद्दीपनम् एव जातम् इत्य् अर्थः ॥२०॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> अभितो वर्तिणीम् उद्यान-शोभां वर्णयित्वा मध्य-वर्तिनीं वैकुण्ठ-नगर-शोभां वर्णयति&mdash;तद् इति । हरि-पादयोर् आनीतः प्रणतिस् तावन्-मात्रेणापि भजनेन दृष्टैः, न तु सम्पूर्णाङ्गैर् अपि ज्ञान-कर्मादिभिर् इत्य् अर्थः । किं च, तत्र भजनानन्द-निर्वृतेषु लोकेषु पूर्वोक्त-युक्त्या ब्रह्मानन्दोऽपि न प्रभवति । किं पुनर् विषयानन्द इत्य् आह&mdash;बृहत्-कोटि-तटाः, परम-सुन्दर्योऽपि येषां कृष्णात्मनां कृष्ण-निमग्न-मनसाम् उत्स्मयाद्यैः उत्कृष्ट-स्मितावलोक-गत्य्-आलापादि-व्यापारैः स्वाभाविकैर् अजः कामं न आदधुर् न जनयामासुस् तैश् च सङ्कुलम् ॥२०॥</p>
<p>———————————————————————————————————————</p>
<p><strong>॥ ३.१५.२१ ॥</strong></p>
<p><strong>श्री रूपिणी क्वणयती चरणारविन्दं</strong></p>
<p><strong>लीलाम्बुजेन हरि-सद्मनि मुक्त-दोषा ।</strong></p>
<p><strong>संलक्ष्यते स्फटिक-कुड्य उपेत-हेम्नि</strong></p>
<p><strong>सम्मार्जतीव यद्-अनुग्रहणेऽन्य-यत्नः ॥</strong></p>
<p><strong>श्रीधर-स्वामी (भावार्थ-दीपिका) :</strong> श्रीर् लक्ष्मीः रूपिणी मनोहर-मूर्ति-धारिणी सती श्री-हरेः सद्मनि संमार्जनं कुर्वतीव यस्मिन् लोके संलक्ष्यते । चरणारविन्दं क्वणयती नूपुरेण शब्दयन्ती । मुक्तो दोषश् चाञ्चल्यं यया । यद् वा, मुक्तेन दोषा प्रसारितेन बाहुना । कीदृशे सद्मनि । स्फटिक-मयानि कुड्यानि यस्मिन् । मध्ये मध्ये च शोभार्थम् उपेतं संयुक्तं हेम यस्मिन् । यस्या अनुग्रहणे श्रीर् अनुग्रहं करोत्व् इत्य् एतद् अर्थम् अन्येषां ब्रह्मादीनां यत्नः सा । अयं भावः, यद्य् अपि तत्र रजो नास्त्य् एव तथापि स्वर्ण-पट्टिकावच्छिन्न-भित्ति-भागेषु बहुधा प्रतिबिम्बिता सती लीलाम्बुजं भ्रामयन्ती विनय-भक्तिभ्यां तथा लक्ष्यते इति ॥२१॥</p>
<p>———————————————————————————————————————</p>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> श्री-रूपिणीत्य्-आदि । श्रीर् नैकधा, तथा हि&mdash;</p>
<blockquote>
<p>पूर्णैका [नामिनी]{।मर्क्} शक्तिः श्री-कृष्णस्य सनातनी । &gt;
रमाख्यान्तः-सार-मते सैव वक्षसि लक्ष-भाक् ॥ &gt;
तथा विभूति-रूपान्या रूपिणी साप्य् अरूपिणी । &gt;
रूपिणीव मते साङ्गा परा त्व् ऐश्वर्य-रूपिणी ॥ &gt;
अन्तरानन्दिनी शक्तिर् या सा वपुष्मती मता । &gt;
नैःश्रेयस-वने सैव राधेति परिकीर्त्यते ॥ &gt;
क्षीराब्धि-मथनोद्भूता रूपिण्याः शिवता तनुः । &gt;
वपुः-स्थिता या सा निन्ये रूपिण्या अपि भागशः ॥</p></blockquote>
<p>अत्र सा द्विधा वर्तते&mdash;एका स्वयं श्रीर् या निरतिशयैश्वर्य-रूपानन्दिनी शक्तिः, अन्या तु रूपिणी रूपवती । उभे उभयत्र दर्शयति&mdash;रूपिणी श्रीर् नैःश्रेयस-वने वैकुण्ठाख्ये पुरे सम्मार्जतीव सम्मार्जनं गृह-शुश्रूषां कुर्वतीव लक्ष्यते । यद्यप् तत्र रजः-सम्बन्धो नास्ति, तथापि मुक्त-दोषा, मुक्तेन दोष्णा, मुक्तो दोर् बाहुर् यत्र तेन वा लीलाम्बुजेन इतस् ततश् चलन्ती तस्यैव लीलाम्बुजस्य परागा ये पतितास् तान् एव सारयन्ती, गृह-शुश्रूषणम् अवश्यम् एव कार्यम् इति कृत्वेव सम्मार्जनं कुर्वतीव लक्ष्यते । स्फटिक-कुड्य उपेत-हेम्नि संलक्ष्यते, प्रतिबिम्बिता काय-व्यूहवतीव संलक्ष्यते इति द्विर् योजनीयम् ॥२१॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> मुक्त-दोषाम् अयम् आत्मापहत-पाप्मेतिवन् नित्यम् एव दोष-रहिता । अत एव तद्-भक्त्यात्यन्तदीनं मन्यात्वेन संमार्जन-कर्त्री या काचित् सैव लक्ष्यते, न तु प्रेयसीवत् । यथोक्तं कुरुक्षेत्र-यात्रायां श्री-कालिन्द्या&mdash;अहं तद्-गृह-मार्जनी[भा।पु। १०.८३.११] इति । लोलाम्बुजेनेत्य् उपलक्षणे तृतीया ॥२१॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> सर्वे हरि-भजनानन्दवन्त इति किं वक्तव्यम् ? साक्षाल् लक्ष्मीर् अपि यत्र सदा भजन्ती वर्तत इत्य् आह द्वाभ्याम् । रूपिणी परम-सौरूप्यवती चरणारविन्दं क्वणयन्ती मन्द-गत्या नूपुरेण शब्दयन्ती हरेः सद्मनि स्फटिक-मय-भित्तौ उपेत-हेम्नि मध्ये मध्ये शोभार्थं संयुक्त-सुवर्णे । युक्त-दोषा प्रसारितेन भुजेन लीलाम्बुजेन पाणि-धृतेन सन्-मार्जनीव स्वच्छ-भित्तौ प्रतिबिम्बिता शोधन्या सम्मार्जनं कुर्वतीव संलक्ष्यते, लीलाम्बुजम् अत्र शोधनी-स्थानीयम् ।</p>
<p>यद् वा, संमार्जतीव सम्मार्जन-कारिणान्या दासीव । यद् उक्तं कुरुक्षेत्र-यात्रायां तद्-गृह-मार्जनीति । तदा मुक्त-दोषो निर्दोषा । लीलाम्बुजेनेत्य् उपलक्षणे तृतीया, न चानेन साल्व-माहात्म्या मन्तव्येत्य् आह&mdash;यस्या अनुग्रहणे श्रीर् अनुग्रहं करोत्व् एतद्-अर्थम् अन्येषां ब्रह्मादीनां यत्नः सा ॥२१॥</p>
<p>———————————————————————————————————————</p>
<p><strong>॥ ३.१५.२२ ॥</strong></p>
<p><strong>वापीषु विद्रुम-तटास्व् अमलामृताप्सु</strong></p>
<p><strong>प्रेष्यान्विता निज-वने तुलसीभिर् ईशम् ।</strong></p>
<p><strong>अभ्यर्चती स्वलकम् उन्नसम् ईक्ष्य वक्त्रम्</strong></p>
<p><strong>उच्छेषितं भगवतेत्य् अमताङ्ग यच्छ्रीः ॥</strong></p>
<p><strong>श्रीधर-स्वामी (भावार्थ-दीपिका) :</strong> अङ्ग ! हे देवाः ! यद् यस्मिल् लोके श्रीर् एवम् अमत अमंस्त मेने । किं कुर्वती ? विद्रुम-मयानि तटानि यासाम्, अमला अमृत-तुल्या आपो यासां तासु वपीषु । निज-वने लक्ष्मी-वने परिचारिकाभिर् अन्विता तुलसीभिः श्री-विष्णुं पूजयन्ती । तदोदके प्रतिबिम्बितं शोभनालक-युक्तम् उत्कृष्ट-नासिका-युक्तं च स्व-वक्त्रं वीक्ष्य भगवता उच्छेषितं चुम्बितम् इत्य् अमन्यत । अनेन लक्ष्म्या अपि सौभाग्य-सुखं भगवद्-अनुग्रहेणैवेति द्योतितम् ॥२२॥</p>
<p>———————————————————————————————————————</p>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> नैःश्रेयस-वन-स्थितायाः श्रियश् चरित्रं दर्शयति&mdash;वापिष्व् इत्य्-आदि। प्रेष्याः परिचारिकास् ताभिर् अन्विता सती वापीषु, न तु वाप्यां, यावत्य एव वाप्यः सन्ति, तावतीष्व् एव, कदाचित् कस्यांचित् । निज-वने कमल-वने तुलसीभिः, सत्स्व् अपि कमलेषु तुलस्यास् तत्-प्रियत्वात् । ईशं श्री-कृष्णम् अभ्यर्चती अभ्यर्चन्ती वक्त्रं निरीक्ष्य भगवता श्री-कृष्णेन <strong>उच्छे</strong>षितं पीतम् इति अमत अमंस्त ।</p>
<p>वक्त्रं कीदृशम् ? स्वलकम् उन्नसम् । अधो-मुखं यथा भवति, तथा अर्चन्त्यास् तस्या मुखं प्रतिबिम्बितम् । तेषाम् एकस्मिन् बिम्बे स्व-मुखं च बिम्बितं सत् लग्नम् । तेन उभयोः संयोगे श्री-कृष्ण-मुख-संसक्त-स्व-मुख-स्मृतिर् जाता । अतोऽमत मेने इत्य् उत्प्रेक्षा ॥२२॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> वापीष्व् इति । पत्युर् एव परम-देव-रूपत्वात् ततः सौभाग्य-लाभार्थं स एव पूज्य इत्य् अभिप्रायेण । तत्र च जने ध्यानेन तत्-स्फूर्तेस् तत्र स्व-प्रतिबिम्ब-दृष्ट्या स्व-मूर्तेश् च सह-योगाच् चुम्बितत्व-भानम् अपि सङ्गतम् । यद् वा, उच्छेषितम् उपभुक्तम् इत्य् अमन्यत पूर्व-पूर्वानूतततया स्मृतवतीत्य् अर्थाह् ॥२२॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> परिचरण-भक्तिम् उक्त्वा साधक-भक्तानाम् इव तस्या अर्चन-भक्तिम् आह&mdash;वापीषु दीर्घिकासु अमृत-तुल्य-जलासु निज-वने निःश्रेयस-वनैक-देश-स्थे लक्ष्मी-वने तुलसीभिर् ईशं श्री-नारायणम् अभ्यर्चयितुं प्रातः-स्नानं करिष्यन्ती प्रथमं मुख-क्षालनार्थं सोपान-तट-मध्यासीना जले प्रतिबिम्बितं शोभनालकम् उत्कृष्ट-नासिका-युक्तं च स्व-मुखम् ईक्ष्<strong>य</strong> ईक्षित्वा भगवता उच्छेषितम् उच्छिष्टीकृतं चुम्बनाधर-पानाभ्याम् इत्य् अमत अमन्यत । यद् वा, तत्र जले नीलोत्पल-प्रतिबिम्बे मिलितं स्व-वक्त्र-प्रतिबिम्बं वीक्ष्य भगवता तन्-मुखं चुम्बितं जातम् इति भावोदयो जातः ॥२२॥</p>
<p>———————————————————————————————————————</p>
<p><strong>॥ ३.१५.२३ ॥</strong></p>
<p><strong>यन् न व्रजन्त्य् अघ-भिदो रचनानुवादाच्</strong><sup id="fnref:1"><a href="#fn:1" class="footnote-ref" role="doc-noteref">1</a></sup></p>
<p><strong>छृण्वन्ति येऽन्य-विषयाः कुकथा मति-घ्नीः ।</strong></p>
<p><strong>यास् तु श्रुता हत-भगैर् नृभिर् आत्त-सारास्</strong></p>
<p><strong>तांस् तान् क्षिपन्त्य् अशरणेषु तमःसु हन्त ॥</strong></p>
<p><strong>मध्वाचार्यः (भागवत-तात्पर्यम्) :</strong> अरचनानुवादाः ॥२३॥</p>
<p>———————————————————————————————————————</p>
<p><strong>श्रीधर-स्वामी (भावार्थ-दीपिका) :</strong> पुनः कथम्-भूतं तत् ? यद् वैकुण्ठं न व्रजन्ति । के ? ये कुकथाः शृण्वन्ति । कास् ताः ? अघं भिनत्तीत्य् अघभित् तस्य हरे रचना सृष्ट्य्-आदि-लीला, तस्या अनुवादाद् अन्य-विषया अर्थ-कामादि-वार्ता मति-भ्रंशिकाः । तेषाम् अव्रजने हेतुः&mdash;यास् तु हत-भाग्यैर् नरैः श्रुताः सत्यस् तांस् तान् श्रोतॄन् अशरणेषु निराश्रयेषु तमःसु नरकेषु क्षिपन्ति । हन्त खेदे । कथम्-भूताः ? आत्तः सारः श्रोतॄणां पुण्यं याभिस् ताः ॥२३॥</p>
<p>———————————————————————————————————————</p>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> यद् वैकुण्ठं तद् भगवत्-कथा-विमुखा न यान्तीत्य् आह&mdash;यन् न व्रजन्तीत्य्-आदि द्वाभ्याम् ॥२३-२४॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> अघभिदोऽघासुर-हन्तुः, अघोऽपि यत्-स्पर्शन-धूत-पातकः [भा।पु। १०.१२.३८] इत्य् अत्र तथा-प्रसिद्धस्य रचनाया अनुवादं परित्यज्यान्यद् अन्यदीयं यद् रचनं, तद् एव विषयो यासां ताः कथा इति भगवत्-कथां कदाचिद् अपि ये न शृण्वन्तीत्य् अर्थः । तमःसु नरक-प्रायेषु संसार-गर्तेषु । सारो विवेकादिः ॥२३॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> तत्र गन्तुं केऽधिकारिण इत्य् अपेक्षायां प्रथमम् अनधिकारिण आह&mdash;अघ-भिदः ।शृङ्खलस्य रचना लीला-कथा तस्या अनुवादात् अनुकीर्तनात् अन्य-विषया एव कथाः न्यायादि-शास्त्र-विषया अपि कथाः कुकथास् ता ये शृण्वन्ति, ते यद् वैकुण्ठं न व्रजन्ति । तर्हि किं व्रजन्ति ? तत्राह&mdash;याः कुकथा हत-भगैः श्रुता इति हत-भगा एव तत्राधिकारिणः । अतो हत-भगैर् नृभिर् एवात्तो गृहीतः सारः ऋओतव्यत्वेनानुसंहितं महत्त्वं यासां, अत एव तांस् तान् हत-भगान् तमःसु नरकेषु ताः कथा एव बलात्कारेण क्षिपन्ति ॥२३॥</p>
<p>———————————————————————————————————————</p>
<p><strong>॥ ३.१५.२४ ॥</strong></p>
<p><strong>येऽभ्यर्थिताम् अपि च नो नृ-गतिं प्रपन्ना</strong></p>
<p><strong>ज्ञानं च तत्त्व-विषयं सह-धर्म यत्र ।</strong></p>
<p><strong>नाराधनं भगवतो वितरन्त्य् अमुष्य</strong></p>
<p><strong>सम्मोहिता विततया बत मायया ते ॥</strong></p>
<p><strong>श्रीधर-स्वामी (भावार्थ-दीपिका) :</strong> प्रसङ्गात् तान् शोचन्ति । नोऽस्माभिर् ब्रह्मादिभिर् अप्य् अभ्यर्थितां नृ**-**गतिं मनुष्य-जातिं प्रपन्नाः प्राप्ताः सन्तोऽपि हरेर् आराधनं न कुर्वन्ति । कीदृशीं नृ-गतिम् ? यत्र यस्यां धर्म-सहितं तत्त्व-ज्ञानं भवति, तद्-उभय-साधकत्वात् तस्याः । तेऽमुष्य भगवतो विस्तृतया मायया ननु संमोहिताः ? बतेति खेदे । यदि चैवं सम्बन्धः । केवलं त एव न व्रजन्ति, किन्तु ये भगवद्-आराधनं न कुर्वन्ति, तेऽपि तेषां माया-मोहितत्वाद् इति ॥२४॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> येऽभ्यर्थितम् इति । यत्र यस्यां नृ-गतौ भगवद्-धर्म-पर्यन्तो धर्मो भवति, भगवद्-धर्म-पर्यन्तस्य तत्त्वस्य ज्ञानं च भवतीत्य् अर्थः । तां प्रपन्नाःप्राप्ता अपि ये सर्वेषां धर्माणां ज्ञानानां च मूलं भगवत आराधनं न वितरन्तिन कुर्वन्ति, ते सम्मोहिताः । तद् उक्तं&mdash;बिले बतोरुक्रम-विक्रमा ये [भा।पु। २.३.२०] इत्य्-आदि । तथा च ब्रह्म-वैवर्ते&mdash;</p>
<blockquote>
<p>प्राप्यापि दुर्लभतरं मानुष्यं विबुधेप्सितम् । &gt;
यैर् आश्रितो न गोविन्दस् तैर् आत्मा वञ्चितश् चिरम् ॥ &gt;
अशीतिं चतुरश् चैव लक्षांस् तान् जीव-जातिषु । &gt;
भ्रमद्भिः पुरुषैः प्राप्य मानुष्यं जन्म-पर्ययात् ॥ &gt;
तद् अप्य् अफलतां यातं तेषाम् आत्माभिमानिनाम् । &gt;
वराकाणाम् अनाश्रित्य गोविन्द-चरण-द्वयम् ॥ इति ।</p></blockquote>
<p>यद् वा, यत्र तत्-तद्-विषयं ज्ञानं धर्मश् च सर्वोऽपि जज्ञे, तादृशीम् अपि नृ-गतिं प्रपन्नाः प्राप्ता य इति पशु-निर्विशेषा व्यावृत्ताः ॥२४॥ [भक्ति-सन्दर्भ १०८]</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> हन्त हन्त यद्यपि तत्र गन्तुं नृ-जातय एवाधिकारिणो, न तु देवादि-जातयः, तद् अपि भक्ति-रहित-शास्त्र-तात्पर्य-भ्रंशित-बुद्धयो नृ-जातय एव केचिद् वञ्चिता भवन्तीति तान् शोचति&mdash;ये इति ।</p>
<p>हा हन्त ! भारत-भूमौ कदा नृ-जनुषो भूत्वा वयं कृष्णं भजन्तः क्षण-मात्रेणैव प्राप्नुयाम ? इति <strong>नो</strong>ऽस्माभिर् ब्रह्मादिभिर् अप्य् <strong>अभ्यर्थितां नृ-गतिं ये प्रपन्नाः</strong> प्राप्ताः, <strong>यत्र</strong> यस्यां <strong>तत्त्व-विषयं</strong> ब्रह्म-विषयकं <strong>धर्म-सहितं ज्ञानं</strong> च भवति, तद् अपि <strong>भगवत आराधनं</strong> न वितरन्ति, न कुर्वन्ति चेत्, <strong>तेअमुष्य मायया मोहिताः</strong>, धर्म-ज्ञानयोर् अपि भक्तिं विना फलासिद्धेर् इति भावः ।</p>
<p>यद् वा, यत्र धर्म-सहितं ज्ञानं कुर्वन्ति न त्व् आराधनं, ते मोहिताः । यद् वा, भगवत एवाराधनं भगवते न ददति, तत्-सुख-तात्पर्यतया न कल्पयन्ति, ते सकाम-भक्ता अपीति ॥२४॥</p>
<p>———————————————————————————————————————</p>
<p><strong>॥ ३.१५.२५ ॥</strong></p>
<p><strong>यच् च व्रजन्त्य् अनिमिषाम् ऋषभानुवृत्त्या</strong></p>
<p><strong>दूरे यमा ह्य् उपरि नः स्पृहणीय-शीलाः ।</strong></p>
<p><strong>भर्तुर् मिथः सुयशसः कथनानुराग-</strong></p>
<p><strong>वैक्लव्य-बाष्प-कलया पुलकी-कृताङ्गाः ॥</strong></p>
<p><strong>श्रीधर-स्वामी (भावार्थ-दीपिका) :</strong> पुनः कथम्-भूतम् ? <strong>यच् च</strong> नः उपरि स्थितं <strong>व्रजन्ति</strong> । के ? <strong>अनिमिषां</strong> देवानाम् <strong>ऋषभः</strong> श्रेष्ठो हरिः, तस्य <strong>अनुवृत्त्या</strong> <strong>दूरे यमो</strong> येषाम् । यद् वा, दूरीकृत-यम-नियमाः । [&ldquo;दूरेऽहम्&rdquo; इति] पाठान्तरे दूरीकृताहङ्कारा इत्य् अर्थः । <strong>स्पृहणीयं</strong> करुणादि <strong>शीलं</strong> येषाम् । किं च, <strong>भर्तुर्</strong> हरेर् यत् <strong>सुयशः,</strong> तस्य <strong>मिथः कथने</strong> योऽ<strong>नुरागः</strong>, तेन <strong>वैक्लव्यं</strong> वैवश्यं, तेन <strong>बाष्प-कला,</strong> तया सह <strong>पुलकीकृतम् अङ्गं</strong> येषाम् । यद् वा, <strong>नः उपरीति</strong> व्रजतां विशेषणम् । निरहङ्कारत्वाद् अस्मत्तोऽपि येऽधिकाः, ते यद् व्रजन्तीत्य् अर्थः ॥२५॥</p>
<p>———————————————————————————————————————</p>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> यच् च नैःश्रेयसं वनं केचिद् व्रजन्ति, ते के ? इत्य् आह&mdash;<strong>यच् च व्रजन्ति</strong> इत्य्-आदि । ये <strong>नो</strong>ऽस्माकम् <strong>उपरि</strong> उपरि-भूता अधिकाः । अत एव <strong>स्पृहणीय-शीला भर्तुः</strong> श्री-कृष्णस्य <strong>सुयशसः</strong> श्री-वृन्दावन-लीलायाः <strong>कथने</strong> योऽ<strong>नुरागः</strong>, तेन यद् <strong>वैक्लव्यं,</strong> तेन या <strong>बाष्प-कला</strong>, तया सह वर्तमानाः, <strong>पुलकीकृतान्य् अङ्गानि</strong> येषां ते । इत्य् अनयोर् भेदः&mdash;कथादि-चरणारविन्देन वैकुण्ठं यान्ति, प्रेम्णा नैःश्रेयस-वनं यान्तीति । सनकादयस् तु वैकुण्ठ-पुरस्य सप्तम-कक्षा-पर्यन्तं गन्तुम् अशकन्, अस्तु दूरे तद् वनम् इति ॥२५॥</p>
<p>———————————————————————————————————————</p>
<p><strong>सनातन गोस्वामी (दिग्-दर्षिनी): यच् च नो</strong>ऽस्माकं सर्व-देवानाम् <strong>उपरि</strong>-स्थितं <strong>व्रजन्ति</strong> । के ? <strong>अनिमिषां</strong> देवानाम् <strong>ऋषभः</strong> श्रेष्ठो हरिः, तस्य <strong>अनुवृत्त्या</strong> भक्त्या <strong>दूरे यमो</strong> येषां ते । यद् वा, दूरीकृत-यम-नियमाः । &ldquo;दूरेऽहम्&rdquo; इति पाठे दूरीकृताहङ्कारा इत्य् अर्थः । <strong>स्पृहणीयं</strong> करुणादि भगवद्-भजनादि वा <strong>शीलं</strong> स्वभावो येषाम् । यद् वा, अस्मत्-प्रार्थ्यं शीलं येषाम् । किं च, <strong>भर्तुर्</strong> हरेर् यत् <strong>सुयशः,</strong> तस्य <strong>मिथः कथनेन</strong> यः [<strong>अनुरागः</strong>] प्रेमाविर्भावः, तेन <strong>वैक्लव्यं</strong> वैवश्यं, तेन या <strong>बाष्प-कला</strong>, तया सह <strong>पुलकीकृतम् अङ्गं</strong> येषां ते । इत्य् अनुवृत्ति-लक्षणम् उक्तम् । यद् वा, तथा-भूताः सन्तो व्रजन्तीति गमन-प्रकारः । यद् वा, न उपरीति व्रजतां विशेषणम् । निरहङ्कारत्वाद् अप्य् अस्मत्तोऽपि येऽधिकाः, ते इत्य् अर्थः ॥२५॥ (ह।भ।वि। ११.५८७)</p>
<p>———————————————————————————————————————</p>
<p><strong>जीव-गोस्वामी (भगवत्-सन्दर्भः ५७)</strong> : <strong>यद्</strong> वैकुण्ठम् । <strong>यच् च नो</strong>ऽस्माकम् **उपरि-**स्थितं, नः <strong>स्पृहणीय-शीला</strong> इति वा । <strong>दूरे यमो</strong> येषां ते, सिद्धत्वेन दूरीकृत-यम-नियमाः सन्तो वा <strong>व्रजन्तीति</strong> । <strong>भर्तुर् मिथः सुयशसः</strong> इत्य् अनेन तथा-विधाया भक्तेर् मोक्ष-सुख-तिरस्कारित्व-प्रसिद्धिः सूचिता । नात्यन्तिकं विगणयन्त्य् अपीत्य् आदौ येऽङ्ग त्वद्-अङ्घ्रि-शरणा भवतः कथायां कीर्तन्य-तीर्थ-यशसः कुशला रसज्ञा [भा।पु। ३.१५.४८] इति सनकाद्य्-उक्तेः ॥२५॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : अनिमिषां</strong> कालानधीनानाम् इत्य् अर्थः ॥२५॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> अथाधिकारिण आह&mdash;यच् चेति । <strong>अनिमिषाम् ऋषभो</strong> हरिः, तस्य <strong>अनुवृत्त्या दूरे यमो</strong> येषाम् । यद् वा, दूरीकृत्य यम-नियमाः । &ldquo;दूरेऽहम्&rdquo; इति पाठे दूरीकृताहङ्काराः । <strong>नो</strong>ऽस्माकम् अप्य् **उपरि-**भूता अधिकाः । यतोऽस्माभिः <strong>स्पृहणीयम्</strong> एव, न तु प्राप्यं <strong>शीलं</strong> येषां ते ।</p>
<p>किं तत् शीलम् ? तत्र तेषां प्रमाणम् आह&mdash;<strong>भर्तुः</strong> प्रभोर् <strong>मिथ</strong> इति परस्पर-प्रणयवत्त्वेन <strong>कथनेन</strong> आस्वाद-विशेषोपलब्धेः । क्वचित् पुराणादाव् असुराणाम् अपि कदाचित् केषांचित् तत्र यत् क्षणिक-गमनं श्रूयते, तत् तु तत्रत्य-चिद्-विभूति-सुखानुभवाभावात् गमनम् अप्य् अगमनायमानम् एव, यथा विविध-सौरभ्यादि-गुण-युक्तेषु मणि-मय-राज-सदनेषु व्याघ्र-भल्लुकादीनां प्रवेशः स्व-पुरस्थ-परिजन-वृन्दान्य् एव कौतुक-विशेष-वशात् तांस् तान् दर्शयितुम् इच्छो राज्ञ एवाज्ञया भवति, तथैव स्वीयाप्राकृत-नित्य-धाम-निवासिनः स्वजनान् कौतुक-वशाद् दर्शयितुं प्राकृत-पदार्थान् कदाचित् घोर-सत्त्वान् असुरान्, कदाचित् सात्त्विकान् भृग्व्-आदीन् कदाचित् त्रिगुणातिक्रमिणः सनकादींश् च स्वेच्छयैव भगवान् एव नयति, पुनः शीघ्रम् एव तद्-अयोग्यत्वात् ततो निःसारयति च । स्वैकान्तिक-भक्ति-सिद्धांस् तु स्व-पार्षद-द्वारा विमानैर् वैकुण्ठम् आनयति, तत्र सदा निवासयति, स्व-धाम-माधुर्यं स्व-लीलादि-माधुर्यं तान् एवास्वादयतीति विवेचनीयम् ॥२५॥</p>
<p>———————————————————————————————————————</p>
<p><strong>॥ ३.१५.२६ ॥</strong></p>
<p><strong>तद् विश्व-गुर्व्-अधिकृतं भुवनैक-वन्द्यं</strong></p>
<p><strong>दिव्यं विचित्र-विबुधाग्र्य-विमान-शोचिः ।</strong></p>
<p><strong>आपुः परां मुदम् अपूर्वम् उपेत्य योग-</strong></p>
<p><strong>माया-बलेन मुनयस् तद् अथो विकुण्ठम् ॥</strong></p>
<p><strong>श्रीधर-स्वामी (भावार्थ-दीपिका) : तत्</strong> तदा तद्-अपूर्वं <strong>विकुण्ठम्</strong> <strong>अथो</strong> अनन्तरम् <strong>उपेत्य मुनयः</strong> <strong>पराम्</strong> उत्कृष्टां <strong>मुदम् आपुः</strong> । अपूर्वत्वे हेतवः&mdash;<strong>विश्व-गुरुणा</strong> हरिणाऽ<strong>धिकृतम्</strong> अधिष्ठितम् । <strong>भुवनानाम् एकम्</strong> एव <strong>वन्द्यम्</strong> । <strong>दिव्यम्</strong> अलौकिकम् । <strong>विचित्राणि विबुधाग्र्याणां विमानानि</strong> तेषां <strong>शोचिर्</strong> दीप्तिर् यस्मिन् । <strong>योग-माया-बलेन</strong> इति अष्टाङ्ग-योग-प्रभावेणोपेत्य । परमेश्वरे तु योग-मायेति चिच्-छक्ति-विलास इति द्रष्टव्यम् ॥२६॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : योग-माया-बलेन</strong> भगवच्-छक्ति-प्रभावेणैव, न तु स्व-शक्त्या । मनीषितानुभावोऽयं मम लोकावलोकनम् [भा।पु। २.९.२१] इति श्री-भगवतोक्तत्वात् ॥२६॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> अथ तत्र सनकादीनां गमनं वर्णयति&mdash;<strong>अथो तद् विकुण्ठं</strong> <strong>योगमायाया</strong> भगवद्-इच्छानुवर्तिन्या भगवच्-छक्तेर् <strong>बलेन</strong>, न तु स्व-बलेन <strong>उपेत्य</strong>, भगवत्-कृपया <strong>परां मुदम्</strong> अपूर्वं यथा स्यात् तथा <strong>आपुः</strong> । अत्र पराम् अपूर्वम् इति पदाभ्यां तदीय-ब्रह्मानुभव-मुदोऽपि सकाशात् वैकुण्ठीय-मुद आधिक्यं दर्शितम्</p>
<hr>
<p>विकुण्ठं कीदृशम्? तेनैव <strong>विश्व-गुरुणा</strong> हरिणा स्वयम् <strong>अधिकृतम्</strong> इति नात्र तन्-माया-शक्तेर् अधिकार इत्य् अर्थः । कृपया स्वीय-भक्तिम् उपदेष्टुम् एव मुनीन् अप्य् आनिनायेति विश्व-गुरु-पद-व्यङ्गं वास्तु । <strong>विचित्राणि विबुधाग्र्याणां विमानानि</strong> तेषां <strong>शोचिर्</strong> यत्र तत् ॥२६॥</p>
<p>———————————————————————————————————————</p>
<p><strong>॥ ३.१५.२७ ॥</strong></p>
<p><strong>तस्मिन्न् अतीत्य मुनयः षड् असज्जमानाः</strong></p>
<p><strong>कक्षाः समान-वयसाव् अथ सप्तमायाम् ।</strong></p>
<p><strong>देवाव् अचक्षत गृहीत-गदौ परार्ध्य-</strong></p>
<p><strong>केयूर-कुण्डल-किरीट-विटङ्क-वेषौ ॥</strong></p>
<p><strong>श्रीधर-स्वामी (भावार्थ-दीपिका) : तस्मिन्</strong> वैकुण्ठे <strong>षट् कक्षाः</strong> प्राकार-द्वाराणि । <strong>असज्जमानाः</strong> भगवद्-दर्शनोत्कण्ठया तत्-तद्-अद्भुत-दर्शन आसक्तिम् अकुर्वाणाः । द्वार-पालौ <strong>देवाव्</strong> <strong>अपश्यन्</strong> । <strong>समानं वयो</strong> ययोः । <strong>गृहीते गदे</strong> याभ्याम् । <strong>परार्ध्यैः केयूर्</strong>आदिभिर् <strong>विटङ्कः</strong> सुन्दरो <strong>वेषो</strong> ययोः ॥२७॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> तस्मिन्न् इति युग्मकम् ॥२७॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> ततश् <strong>तस्मिन्</strong> वैकुण्ठे <strong>षट् कक्षाः</strong> प्राकार-द्वाराणि अतिक्रम्य, <strong>असज्जमाना</strong> जन्मत एव ब्रह्मानुभवित्वात् । तत्र तत्र द्वार-प्राकारादौ सौरूप्य-सौरभ्य-सौन्दर्यादिषु विषय-बुद्ध्या आसक्तिम् अकुर्वाणाः ॥२७॥</p>
<p>———————————————————————————————————————</p>
<p><strong>॥ ३.१५.२८ ॥</strong></p>
<p><strong>मत्त-द्विरेफ-वनमालिकया निवीतौ</strong></p>
<p><strong>विन्यस्तयासित-चतुष्टय-बाहु-मध्ये ।</strong></p>
<p><strong>वक्त्रं भ्रुवा कुटिलया स्फुट-निर्गमाभ्यां</strong></p>
<p><strong>रक्तेक्षणेन च मनाग्-रभसं दधानौ ॥</strong></p>
<p><strong>मध्वाचार्यः (भागवत-तात्पर्यम्) :</strong> वक्त्र-स्थया भ्रुवा सह निर्गतेन ॥२८॥</p>
<p>———————————————————————————————————————</p>
<p><strong>श्रीधर-स्वामी (भावार्थ-दीपिका) :</strong> ताव् एव वर्णयति । <strong>मत्ता द्विरेफा</strong> यस्यां तया <strong>वन-मालया</strong> <strong>निवीतौ</strong> कण्ठ-लम्बिन्या अलङ्कृतौ । <strong>असिता</strong> नीलाश् <strong>चतुष्टये</strong> चतुः-सङ्ख्याका <strong>बाहवः,</strong> तेषां मध्ये विन्यस्तया । <strong>वक्त्रं</strong> च <strong>मनाग्-रभसं</strong> किञ्चित् क्षुब्धं <strong>दधानौ</strong> । <strong>स्फुटाव्</strong> उत्फुल्लौ <strong>निर्गमौ</strong> श्वास-मार्गौ नासा-पुटे, ताभ्याम् ॥२८॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> मनाग्-रभसत्वे हेतुर् द्वारीति ॥२८॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> अथ सप्तम्यां कक्षायां देवौ द्वार-पालौ जय-विजयाव् अपश्यन् <strong>गृहीत-गदौ</strong> तत्रापि <strong>वक्त्रं मनाग् रभसं</strong> किञ्चित् कोप-क्षुब्धं च <strong>दधानौ</strong> । केन लक्षणेन ? इत्य् अपेक्षायाम् आह&mdash;भ्रुवेत्य्-आदि स्फुट-निर्गमाभ्याम् इत्य् अस्य नासा-श्वासाभ्याम् इति विशेष्य-पदम् अध्याहार्यम् ॥२८॥</p>
<p>———————————————————————————————————————</p>
<p><strong>॥ ३.१५.२९ ॥</strong></p>
<p><strong>द्वार्य् एतयोर् निविविशुर् मिषतोर् अपृष्ट्वा</strong></p>
<p><strong>पूर्वा यथा पुरट-वज्र-कपाटिका याः ।</strong></p>
<p><strong>सर्वत्र तेऽविषमया मुनयः स्व-दृष्ट्या</strong></p>
<p><strong>ये सञ्चरन्त्य् अविहता विगताभिशङ्काः ॥</strong></p>
<p><strong>श्रीधर-स्वामी (भावार्थ-दीपिका) : एतयोर्</strong> <strong>मिषतोः</strong> पश्यतोस् ताव् अनादृत्य <strong>अपृष्ट्वा</strong> एव याः । <strong>पूर्वाः</strong> षट् द्वारः । <strong>पुरटा</strong>लङ्कृत-<strong>वज्र</strong>-मय्यः <strong>कपाटिका</strong> यासु ता यथा विविशुस् तथा सप्तमायाम् अपि द्वारि ते <strong>निविविशुः</strong> । अप्रश्ने हेतुः&mdash;<strong>सर्वत्र</strong> ये <strong>अविहता</strong> अनिवारिताः सञ्चरन्ति । निःशङ्कत्वे हेतुः&mdash;<strong>अविषमया</strong> <strong>स्व-दृष्ट्या</strong> इति ॥२९॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> तयोः कोप-कारणम् आह&mdash;<strong>एतयोर् मिषतोः</strong> पश्यन्तौ एताव् अप्रश्नाद् अनादृत्य याः <strong>पूर्वाः</strong> षट् द्वारः पुर-पट्टिका हीरक-कीलय-कवाटिकावत्यस् ता यथा विविशुः, तथा सप्तम्याम् अपि द्वारि ते <strong>विविशुः</strong> । प्रश्नाकरणे हेतुस् तेषां स्वभावम् एवाह&mdash;<strong>सर्वत्र ते सञ्चरन्ति</strong> ये <strong>अविहताः</strong> केनाप्य् अशक्याभिघाताः ॥२९॥</p>
<p>———————————————————————————————————————</p>
<p><strong>॥ ३.१५.३० ॥</strong></p>
<p><strong>तान् वीक्ष्य वात-रशनांश् चतुरः कुमारान्</strong></p>
<p><strong>वृद्धान् दशार्ध-वयसो विदितात्म-तत्त्वान् ।</strong></p>
<p><strong>वेत्रेण चास्खलयताम् अतद्-अर्हणांस् तौ</strong></p>
<p><strong>तेजो विहस्य भगवत्-प्रतिकूल-शीलौ ॥</strong></p>
<p><strong>श्रीधर-स्वामी (भावार्थ-दीपिका) : वात-रशनान्</strong> नग्नान् <strong>वृद्धान्</strong> अपि पञ्च-वर्ष-बालकवत् प्रतीयमानान् । <strong>च</strong>-काराद् आज्ञया च । <strong>अस्खलयतां</strong> निवारितवन्तौ । न तत् स्खलनम् अर्हन्तीति तथा तान् । अहो अत्रापि धार्ष्ट्यम् इत्य् एवं तेषां <strong>तेजो विहस्य</strong> । <strong>भगवतो</strong> ब्रह्मण्य-देवस्य <strong>प्रतिकूलं शीलं</strong> ययोः ॥३०॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : भगवत्-प्रतिकूल-शीलाव्</strong> इत्य् अस्यायं भावः । भगवांस् तावद् आत्मना सर्वतः परमेश्वर इति निजस्य पारमैश्वर्यस्य ब्राह्मणादिभिर् अतिक्रमणं सहते, तदीय-सेवकास् तस्य सुतरां तु तन्-नियोग-प्राप्त-पालनाधिकारस्य तद्-अंशस्य केनाप्य् अतिक्रमं सोढुं न शक्नुवन्तीति भगवतो विपरीत-स्वभावौ ताव् इदं न सहेते इति । दृष्टान्तस् तु चित्रकेतु-शिव-शिवा-वृत्तान्त एव ज्ञेयः ॥३०॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> <strong>वातस्य</strong> <strong>रशना</strong> क्षुद्र-घण्टिका तद्-उपलक्षितानि सर्वाणि वस्त्रालङ्कारादीनि येषां ते । <strong>वृद्धान्</strong> ब्रह्म-समवयस्कान् अपि पञ्च-वर्ष-बालकवत् प्रतीयमानान् ब्रह्म-ज्ञान् <strong>वीक्ष्य</strong> वेत्रेण तिर्यग्-वेत्र-धारणेन च-कारात् सहसा भगवद्-अन्तः-पूरम् इतो मा विशतेति वाचा च <strong>अस्खलयतां</strong> निवारयामासतुः । न तत्-स्खलनम् अर्हन्तीति तथा तान् तौ जय-विजयौ अहो तत्रापि ब्रह्म-ज्ञत्वाद् अहङ्कारेण धार्ष्ट्यम् इत्य् एवं तेषां <strong>तेजो विहस्य</strong> <strong>भगवतो</strong> ब्रह्मण्य-देवस्य <strong>प्रतिकूल-शीलाव्</strong> इति दास-द्वारापि स्व-ब्रह्मण्यता-विघातो नैव सम्मतो यतः प्रभोर् मनोऽनुसारिशीला एव भृत्याः अदण्ड्याः कुशलिनो भवन्तीति भावः ॥३०॥</p>
<p>———————————————————————————————————————</p>
<p><strong>॥ ३.१५.३१ ॥</strong></p>
<p><strong>ताभ्यां मिषत्स्व् अनिमिषेषु निषिध्यमानाः</strong></p>
<p><strong>स्वर्हत्तमा ह्य् अपि हरेः प्रतिहार-पाभ्याम् ।</strong></p>
<p><strong>ऊचुः सुहृत्तम-दिदृक्षित-भङ्ग ईषत्</strong></p>
<p><strong>कामानुजेन सहसा त उपप्लुताक्षाः ॥</strong></p>
<p><strong>मध्वाचार्यः (भागवत-तात्पर्यम्) :</strong></p>
<p>जयस्य विजयस्यापि कदाचिद् ब्रह्म-शापतः ।</p>
<blockquote>
<p>कृष्णावतार-पर्यन्तं प्रातिकूलं च जायते ॥ इति नारदीये &gt; ॥३१॥</p></blockquote>
<p>———————————————————————————————————————</p>
<p><strong>श्रीधर-स्वामी (भावार्थ-दीपिका) :</strong> उच्चैर् महत्या भगवत्-परिचर्यया एत्य प्राप्य इह वैकुण्ठे निवसता तद् धर्मिणा भगवद् धर्मिणा सम-दर्शिनां मध्ये वा युवयोर् एव कोऽयं विषमः स्वभावः । कैश्चित् प्रवेष्टव्यं कैश्चिन् नेत्य् एवं-भूतः । ननु स्वामिनो रक्षार्थं द्वार-पालयोर् एष स्वभावो गुण एवेति चेद् अत आहुः, तस्मिन्न् इति । कुहकयोः कपटयोः । आत्म-वत् स्व-दृष्टान्तेन । यथा आवां कपटौ तथान्योऽपि कश्चित् कपटः प्रवेक्ष्यतीति । अयं भावः, न ह्य् अत्र भगवद्-भक्तं विना कश्चिद् आगच्छति । न चेश्वरे प्रशान्तत्वाद् अविद्यमान-विरोधे भय-शङ्का । अतो युवां केवलं धूर्ताव् एवेति ॥३१॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> अनिमिषेषु वैकुण्ठीय-देवेषु पश्यत्सु अर्हत्तमा अपि भगवत्-समीपम् अतिशयेन गन्तुम् अर्हा अपि हरेर् द्वारपाभ्यां निषिद्धमाना ऊचुः । सुहृत्तमस्य हरेर् दर्शनेच्छाया भङ्गे उपघाते सति कामानुजेन क्रोधेन सहसा उपलक्षितम् एव उपप्लुतानि व्याप्तानि अक्षीणि येषां ते ॥३१॥</p>
<p>———————————————————————————————————————</p>
<p><strong>॥ ३.१५.३२ ॥</strong></p>
<p><strong>मुनय ऊचुः&mdash;</strong></p>
<p><strong>को वाम्</strong><sup id="fnref:2"><a href="#fn:2" class="footnote-ref" role="doc-noteref">2</a></sup> <strong>इहैत्य भगवत्-परिचर्ययोच्चैस्</strong></p>
<p><strong>तद्-धर्मिणां निवसतां विषमः स्वभावः ।</strong></p>
<p><strong>तस्मिन् प्रशान्त-पुरुषे गत-विग्रहे वां</strong></p>
<p><strong>को वात्मवत् कुहकयोः परिशङ्कनीयः ॥</strong></p>
<p><strong>मध्वाचार्यः (भागवत-तात्पर्यम्) :</strong> युवयोर् यथा विरुद्ध-स्वभावत्वं, तद्वद् भगवद्-विषय इह शङ्कनीयः कः तस्मान् निषेधो व्यर्थ इत्य् अर्थः ॥३२॥</p>
<p>———————————————————————————————————————</p>
<p><strong>श्रीधर-स्वामी (भावार्थ-दीपिका) :</strong> हरेर् द्वार-पाल-पतिभ्यां देवेषु पश्यत्सु वार्यमाणास् ते मुनयः&mdash;को वाम् इत्य्-आदि-श्लोक-त्रयीम् ऊचुः । सुहृत्तमः श्री-हरिस् तस्य दिदृक्षितं दर्शनेच्छा तस्य भङ्गे सति कामस्यानुजः क्रोधस् तेन सहसाकस्माद् एवोपप्लुतानि क्षुभितान्य् अक्षीणि येषां ते । सुष्ठु पूज्यतमा अपीति निषेधानर्हत्वे क्रोधानर्हत्वे व हेतुः ॥३२॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> तयोर् द्वार-पालयोः सालोक्य-सामीप्यादि-तारतम्यवत्सु वैकुण्ठ-जनेष्व् अप्य् उचितं विचारं कामानुजोपरक्तवात् स्व-स्वभावणुसाराच् च निन्दति&mdash;को वेति त्रिभिः ॥३२॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> क्रोधोपरक्तत्वात् प्रथमं निन्दन्ति&mdash;को वा इति । <strong>तद्-धर्मिणां</strong> भगवत्-तुल्य-धर्मिणां तत्रापि <strong>इह</strong> तत्-समीप एव <strong>वसतां</strong> विषमः ब्राह्मणैर् न प्रवेष्टव्यम् इति भगवत्-स्वभाव-परिपन्थी <strong>कः स्वभावः</strong> । ननु ब्राह्मण-वेशेन भगवद्-दृषिणोऽपि कपटेन प्रविशन्त्य् अतः प्रथमं ब्राह्मणा अपि जिज्ञास्या एव ततः प्रवेशनीया इति चेत्, तर्हि युवाम् एव तद्-भक्त-वेशेन कपटिनौ, तदीय-ब्रह्मण्यत्व-प्रशान्तत्व-गत-विग्रहत्वादि-महा-गुण-लोपे प्रवृत्तौ तद्-द्वेषिणाव् अत्रस्थः, न त्व् अन्यः कोऽपि तस्य शङ्कनीय इत्य् आहुः&mdash;तस्मिन्न् इत्य्-आदि । आत्मवद् इति आत्मवन् मन्यते जगद् इति न्यायेन <strong>वां</strong> युवयोः कपटिणोर् अपि को वा शङ्कनीय इति काक्वा युवाम् एव शङ्कनीयाव् इति भावः ॥३२॥</p>
<p>———————————————————————————————————————</p>
<p><strong>॥ ३.१५.३३ ॥</strong></p>
<p><strong>न ह्य् अन्तरं भगवतीह समस्त-कुक्षाव्</strong></p>
<p><strong>आत्मानम् आत्मनि नभो नभसीव धीराः ।</strong></p>
<p><strong>पश्यन्ति यत्र युवयोः सुर-लिङ्गिनोः किं</strong></p>
<p><strong>व्युत्पादितं ह्य् उदर-भेदि भयं यतोऽस्य ॥</strong></p>
<p><strong>मध्वाचार्यः (भागवत-तात्पर्यम्) :</strong> समस्त-कुक्षौ स्थिते भगवति न हि भेदः । अस्मिन् लोकेऽन्तस्थ-भगवद्-रूपं बहिस्थैक्येन पश्यन्ति । नभो नभसीव । तत्र प्रत्युदर-भेद-निमित्तं भयं युवाभ्यां व्युत्पादितं किं सर्वान्तर्यामित्वेनाभयस्य भयम् अस्तीति भावः कृतः । अन्यथा किम् इति निवारणम् ।</p>
<blockquote>
<p>सर्वे दरगतः ब्रह्म ये भेदेन विचक्षते । &gt;
सर्वत्रापि भयं तेषां मृतानां तम एव च ॥ इति तत्त्व-विवेके &gt; ॥३३॥</p></blockquote>
<p>———————————————————————————————————————</p>
<p><strong>श्रीधर-स्वामी (भावार्थ-दीपिका) :</strong> भय-शङ्का-बीजं च भेदः स च कस्याप्य् अस्मिन् नास्तीत्य् आहुः&mdash;न हीति । समस्तं विश्वं कुक्षौ यस्य यत्र यदेह भगवति धीरा विद्वांस आत्मनोऽन्तरं भेदं न पश्यन्ति किन्त्व् अस्मिन् परमात्मन्य् आत्मानम् अन्तर्-भूतं पश्यन्ति महाकाशे घटाकाशम् इव तदा यथान्यस्य राजादेर् उदर-भेद्य् उदर-भेद-युक्तं भयं भवति तथास्य श्री-हरेस् तादृग् भयं यतो येन कार्णेन सुर-वेष-धारिणोर् युवयोर् विशेषेणोत्पादितं तत् किम्, न किञ्चिद् इत्य् अर्थः ॥३३॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> धीराः ब्रह्म-निष्ठाः उदरैस् तद्-उपलक्षितैर् देहैर् यो भेदः पृथक् पृथक् तत्-पूरणात्मकः । यद् उक्तं तत्-कारणं भयम् ॥३३॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> शृणुतं रे मूर्खौ शृणुतम् इत्य् आहुः&mdash;न हीति । समस्तम् एव विश्वं कुक्षौ यस्य तस्मिन्न् इति युवयोर् ये शङ्कनीयास् तेऽप्य् अस्य कुक्षाव् एव वसन्तीत्य् अर्थः । इह वैकुण्ठे यत्र भगवति आत्मनि परमात्मनि आत्मानं सर्वम् एव जीवात्मानं धीरा ज्ञानिनोऽन्तरं भिन्नं न पश्यन्ति । नभसि महाकाशे नभो घटाकाशम् इव तस्यास्य परमेश्वरस्य युवाभ्यां सुर-लिङ्गिभ्याम् उदर-भेदि भयं शत्रुः कश्चित् कपटेनात्रागत्य प्रभोर् अस्य उदर-भेत्स्यतीति भयं, यतः कारणात् विशेषेणोत्पादितं तत् किम् अस्माकम् अग्रे ब्रूतं तावत् प्रथमम् इत्य् अर्थः । अत्र यद्यपि सार्वज्ञादि-स्वरूप-भूतानन्त-कल्याण-गुणाद् ईश्वर-चैतन्याद् अल्पज्ञत्वाधीनत्वादि-स्वभावं जीव-चैतन्यम् ईशितव्यं सूर्यात् तदा तप इव जात्यैव भिद्यते, तदाप्य् अत्र वक्तॄणां सनकादीनां ज्ञानित्वाज् ज्ञानिनां च पद्धतौ अद्वैत-ज्ञान-लभ्य-निर्वाण-सिद्ध्य्-अर्थं चित्-सामान्य-ग्रहणस्यैव विधीयमानत्वात् चिद्-विशेष-भूतानाम् ईश्वर-जीवयोर् गुणानां मायायाश् च ग्रहणस्य निषिद्धत्वाद् ईश्वर-जीवयोर् महाकाश-दृष्टान्तो नानुपपन्नो ज्ञेयः ॥३३॥</p>
<p>———————————————————————————————————————</p>
<p><strong>॥ ३.१५.३४ ॥</strong></p>
<p><strong>तद् वाम् अमुष्य परमस्य विकुण्ठ-भर्तुः</strong></p>
<p><strong>कर्तुं प्रकृष्टम् इह धीमहि मन्द-धीभ्याम् ।</strong></p>
<p><strong>लोकान् इतो व्रजतम् अन्तर-भाव-दृष्ट्या</strong></p>
<p><strong>पापीयसस् त्रय इमे रिपवोऽस्य यत्र ॥</strong></p>
<p><strong>मध्वाचार्यः (भागवत-तात्पर्यम्) :</strong> त्रयो रिपवो देह-त्रये ॥३४॥</p>
<p>———————————————————————————————————————</p>
<p><strong>श्रीधर-स्वामी (भावार्थ-दीपिका) : तत्</strong> तस्माद् अमुष्य वैकुण्ठ-नाथस्य भृत्याभ्यां युवाभ्यां प्रकृष्टं भद्रम् एव कर्तुम् <strong>इह</strong> अस्मिन्न् अपराधे यद् युक्तं तद् धीमहि चिन्तयेम । तद् एवाहुः&mdash;अन्तरस्य भेदस्य भावः सत्ता तद्-दर्शनेन इतो वैकुण्ठ-लोकाद् व्रजतम् । यत्र येषु लोकेष्व् अस्य पापीयसोऽन्तर-भाव-द्रष्टुर् इमे कामः क्रोधस् तथा लोभः [गीता १६.२१] इति गीतोक्तास् त्रयो रिपवो भवन्ति । इतो वैकुण्ठात् पापीयसो लोकान् इति वा ॥३४॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> पापीयसो लोकान् जन-समूहान् व्रजतं तेषु जायेताम् । यत्र व्रजने इमे अस्मिन् निर्दिष्टा लोका दैत्य-राक्षस-राजन्य-जन-समूहास् त्रयोऽस्य भगवतोऽपि रिपवः ॥३४॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> एवं निन्दित्वाप्य् अशान्तत्वात् पुनर् अतिक्रोधात् शपन्ति । <strong>तत्</strong> तस्माद् वां युवाभ्यां मन्द-धीभ्यां भूताभ्याम् अमुष्य विकुण्ठ-भर्तुः प्रकृष्टं प्रकर्षं कर्तुं धीमहि । अत्र भेद-दर्शनं विशेषतो ब्राह्मण-वारणं च ब्रह्मण्य-देवस्यापकर्षस् तद्-अभावम् एव प्रकर्षस् तं कर्तुं तद्-अनन्तरङ्गत्वेन वयम् एव चिन्तयेमेति क्षणं तूष्णीं स्थित्वा तद् एवाहुः&mdash;इतो वैकुण्ठाद् व्रजतम् । यत्र लोकेषु पापीयसो युष्मद्-विधापराधि-जनस्य भेद-भाव-दृष्ट्या इमे, कामः क्रोधस् तथा लोभः [गीता १६.२१] इति गीतोक्तास् त्रयो रिपवो भवन्ति । अत्रापरोक्षार्थ-वाचिना इदम्-शब्द-प्रयोगेनेमे सम्प्रत्य् अस्माद् देहाद् भूताः क्रोधादय इति सरस्वत्य्-अभिमतोऽर्थः ॥३४॥</p>
<p>———————————————————————————————————————</p>
<p><strong>॥ ३.१५.३५ ॥</strong></p>
<p><strong>तेषाम् इतीरितम् उभाव् अवधार्य घोरं</strong></p>
<p><strong>तं ब्रह्म-दण्डम् अनिवारणम् अस्त्र-पूगैः ।</strong></p>
<p><strong>सद्यो हरेर् अनुचराव् उरु बिभ्यतस् तत्-</strong></p>
<p><strong>पाद-ग्रहाव् अपतताम् अतिकातर्येण ॥</strong></p>
<p><strong>श्रीधर-स्वामी (भावार्थ-दीपिका) : इति तेषाम् ईरितं</strong> भाषणं <strong>घोरम् अवधार्य</strong>, <strong>तं</strong> च <strong>ब्रह्म-दण्डं</strong> ब्रह्म-शापम् अवधार्य, तं <strong>चास्त्र</strong>-समूहैर् अप्य् <strong>अनिवार्यम्</strong> अवधार्य । <strong>हरेर् अनुचराव्</strong> अतिकातर्येण भयेन तत्-पाद-ग्रहणं कुर्वन्तौ सन्तौ दण्डवद् <strong>अपतताम्</strong> । कथं-भूतस्य हरेः ? एवं-भूतेभ्यो मुनिभ्यस् ताभ्याम् अप्य् <strong>उरु</strong> अधिकं <strong>बिभ्यतो</strong> भयं भावयतः ॥३५॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> तं च <strong>ब्रह्म-दण्डम् अवधार्येत्य्</strong> अनेनानयोस् तेषु पूर्वं ब्राह्मणत्व-ज्ञानं नासीद् इति गम्यते । ब्राह्मणेभ्य <strong>उरु बिभ्यतः</strong> ॥३५॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> अहो अपराद्धम् आवाभ्यां यद् ब्राह्मणाः कोपिता इति तयोर् वैक्लव्यम् आह&mdash;तेषाम् इति । हरेः सकाशात् प्रथमं बिभ्यतः भीतौ । अतुस् उ-कार-लोपश् छान्दसः । ततश् च <strong>अतिकातर्येण</strong> तेषां <strong>पाद-ग्रहणं</strong> कुर्वन्तौ दण्डवद् <strong>अपतताम्</strong> ॥३५॥</p>
<p>———————————————————————————————————————</p>
<p><strong>॥ ३.१५.३६ ॥</strong></p>
<p><strong>भूयाद् अघोनि भगवद्भिर् अकारि दण्डो</strong></p>
<p><strong>यो नौ हरेत सुर-हेलनम् अप्य् अशेषम् ।</strong></p>
<p><strong>मा वोऽनुताप-कलया भगवत्-स्मृति-घ्नो</strong></p>
<p><strong>मोहो भवेद् इह तु नौ व्रजतोर् अधोऽधः ॥</strong></p>
<p><strong>मध्वाचार्यः (भागवत-तात्पर्यम्) :</strong> सुर-हेलनस्यापि दण्डो भवति ॥३६॥</p>
<p>———————————————————————————————————————</p>
<p><strong>श्रीधर-स्वामी (भावार्थ-दीपिका) :</strong> अहो अपराद्धम् अस्माभिर् इत्य् अनुतप्यमानान् प्रत्य् ऊचतुः&mdash;<strong>अघोन्य्</strong> अघवति य उचितो <strong>दण्डः</strong> <strong>स एव भगवद्भिर् अकारि</strong> । नात्र भवताम् अपराधः कश्चित् । अतोऽसौ <strong>नौ</strong> आवयोर् <strong>भूयात्</strong> । <strong>योऽशेषम्</strong> अपि <strong>सुर-हेलनम्</strong> ईश्वराज्ञाति-क्रम-रूपं पापं <strong>हरेत</strong>, किन्तु युष्माकं यः कृपा-निमित्तोऽनुतापस् तस्य लेशेन नौ अधोऽधो मूढ-योनीर् व्रजतोर् अपि भगवत्-स्मृति-प्रतिघातको मोहो मा भवेत्, किन्तु मोहोऽपि स्मृतिम् एव प्रवहताद् इति प्रार्थना ॥३६॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> तौ तु स्वस्य तद्-रिपुष्व् एव जन्म बुद्ध्वा रिपुत्वं च बुद्ध्वा तत्-स्मरण-मात्रं प्रार्थयेते&mdash;भूयाद् इति । इह ईदृग्-अपराधे भगवत्-स्मृति-घ्नस् तु मोहो मा भवेद् इत्य् अन्वयः ॥३६॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> अहो अपराद्धम् अस्माभिर् एव, यद् युवां भगवद्-भक्तौ शप्तौ । हन्त हन्त अतः परं किं कुर्मः ? क्रोधाद्या जिता इत्य् अस्माकं सार्वकालिकोऽभिमानोऽत्र वैकुण्ठे चूर्णीबभूवेति पश्चात्-तापवतस् तान् प्रत्येकम् आहतुः&mdash;अघोन्य् अपराधानि मयि भगवद्-भक्तिर् युष्माभिर् यो दण्डोऽकारि, स भूयाद् इत्य् आशीर् लिङा तम् अहं स्वस्मिन्न् आषीर्वादम् एव भावयामि, न तु दण्डम् । अत्र हेतुः पुनर् द्वौ संहताव् एवाहतुः । यो दण्डः नौ आवयोर् अशेषम् एव सुर-हेलनं युष्मद्-अवज्ञानात् भगवद्-अनभिप्रेताचरणाच् च । वैकुण्ठ-देशानुचित-क्रोध-करणाच् च युष्मासु भगवति च वैकुण्ठ-धाम्नि च जातम् अपराधं सर्वं हरेत नाश्रयेत्, किं तु युष्माकं यः कृपा-निमित्तः सम्प्रत्य् अनुतापस् तस्य कलया एकेन लेशेन एतद् एवावां प्राप्नुयावः नौ आवयोर् अधोऽधः पततोर् अपि मोहो भगवत्-स्मृति-घ्नो मा भवेत् । मोहस् तु भगवति सेवा-बुद्धि-परिपन्थी भविष्यत्य् एव । युष्मद्-अभिशापान्यथानुपपत्तेस् तद् अपि मोहः सोऽपि स्मृतिम् एव प्रवहतात्, न तु विस्मृतिम् इति प्रार्थना ॥३६॥</p>
<p>———————————————————————————————————————</p>
<p><strong>॥ ३.१५.३७ ॥</strong></p>
<p><strong>एवं तदैव भगवान् अरविन्द-नाभः</strong></p>
<p><strong>स्वानां विबुध्य सद्-अतिक्रमम् आर्य-हृद्यः ।</strong></p>
<p><strong>तस्मिन् ययौ परमहंस-महा-मुनीनाम्</strong></p>
<p><strong>अन्वेषणीय-चरणौ चलयन् सह-श्रीः ॥</strong></p>
<p><strong>मध्वाचार्यः (भागवत-तात्पर्यम्) :</strong> अत्र स्थितयोः पुनः पूर्ववन् मोहो न स्यात् ॥३७॥</p>
<p>———————————————————————————————————————</p>
<p><strong>श्रीधर-स्वामी (भावार्थ-दीपिका) : एवं</strong> <strong>स्वानां</strong> महत्सु <strong>अतिक्रमम्</strong> अपराधं तत्-क्षणम् <strong>एव विबुध्य</strong>, <strong>तस्मिन्</strong> यत्र ते रुद्धास् तं देशं <strong>ययौ</strong> । <strong>आर्याणां हृद्यो</strong> मनोज्ञः । <strong>चरणौ चलयन्न्</strong> इत्य् अयं भावः&mdash;मच्-चरण-दर्शन-प्रतिघातजं क्रोधं तौ दर्शयन् शमयिष्यामीति त्वरा-व्याजेन पद्भ्याम् एव ययौ । <strong>श्री-साहित्यं</strong> च निष्कामान् अपि विभूतिभिः पूरयित्वा क्षमापयितुम् ॥३७॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> तावद् एव श्री-भगवान् तत्रैवागत इत्य् आह&mdash;एवं तदैवेत्य्-आदि चतुर्दश। अत्र क्रमेण व्याख्यायते&mdash;एवम् इति । टीका च&mdash;</p>
<blockquote>
<p><strong>एवं स्वानां</strong> महत्सु <strong>अतिक्रमम्</strong> अपराधं तत्-क्षणम् एव &gt; <strong>विबुध्य</strong>, तस्मिन् यत्र ते सनकादयस् ताभ्यां जय-विजयाभ्यां &gt; रुद्धाः । तं देशं <strong>ययौ</strong> । <strong>आर्याणां हृद्यः</strong> मनोज्ञः । &gt; <strong>चरणौ चलयन्न्</strong> इति । अयं &gt; भावः&mdash;मच्-चरण-दर्शन-प्रतिघातजं क्रोधं तौ दर्शयन् &gt; शमयिष्यामीति त्वरा-व्याजेन पद्भ्याम् एव ययौ । <strong>श्री-साहित्यं</strong> च &gt; निष्कामान् अपि विभूतिभिः पूरयित्वा क्षमापयितुम् । इत्य् एषा ।</p></blockquote>
<p>अत्र तेषाम् आत्मारामाणाम् अप्य् आनन्द-दानार्थं चरण-दर्शनेन तस्य सच्चिदानन्द-घनत्वम् । <strong>श्री-साहित्येन</strong> तच्-छक्ति-विलासस्यापि स्वरूपानितरत्वं विवक्षितम् । <strong>स्वानाम्</strong> इति बहु-वचनं द्वयोर् अप्य् अपराधः सर्वेष्व् एव परिवारेष्व् आपततीत्य् अपेक्षया तयोर् बहुमानाद् वा । स्व-शब्देन <strong>मुनीनां</strong> न तादृशं तद्-आत्मीयत्वम् इति विवक्षितम् ।</p>
<p>यद् वा, चरणौ चलयन्, न तु पादुके अपि स्वीकुर्वन्न् इति मुनिष्व् आदर-विशेषो दर्शितः । सह-श्रीर् इति तेषु तस्या अप्य् अगोपनं स्वस्य सूचयित्वा तयोर् अपराध एव दृढीकृत इति ॥३७॥ [भगवत्-सन्दर्भ ८५]</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> एवं परस्परापराध-भावनोद्भूतान्तर्-दैन्य-समुद्र-पृषद्भिर् एवाश्रु-मिषेण बहिर् निःसरद्भिः स्नपयित्वेव दोषात् पुनः शुद्धीकृतेषु सनकादि-जय-विजयेषु विप्रत्व-भक्तत्वयोर् याथार्थ्यम् अनुभावितेषु तत्रत्य-सभ्येष्व् आत्म-धिक्कारेणैव भक्तिः समुद्योतते, समुद्योतिनी च भक्तिर् भगवन्तम् आकर्षतीमम् अर्थं प्रमाणीकुर्वन्न् इव ब्रह्मण्य-देवो भक्त-वत्सलो भगवांस् तदा तत्रैवोपजगामेत्य् आह&mdash;एवम् इति । स्वानां <strong>सद्-अतिक्रमं</strong> स्व-भक्त-कर्तृकं ब्राह्मणातिक्रमम् । <strong>आर्याणां हृदि</strong> प्रादुर्भवतीति तथा सोऽपि तेषां नेत्रेष्व् अपि प्रादुर्भवितुम् इति भावः । <strong>तस्मिन्</strong> सप्तम-द्वार-प्रदेशे <strong>महा-मुनीनाम् अन्वेषणीयौ</strong> अन्वेष्टुं योग्याव् इति तथा निर्विकल्पक-ज्ञानानन्तरं स-विकल्पक-ज्ञानम् अपेक्षितव्यं भवति, तथा ब्रह्म-स्वरूपानुभवानन्तरं भगवत्-स्वरूपम् अनुभवितुम् अर्हन्ति, अत एव <strong>चरणौ चलयन्न्</strong> इति मच्-चरण-माधुर्यम् अननुभूत-चरम् एतान् अनुभाव्य महा-निर्वृति-चमत्कार-सिन्धौ निमज्जयामीत्य् अभिप्रायेणैव <strong>सह-श्रीर्</strong> इति बहिरङ्गाया एव मच्-छक्तित्वम् एते जानन्ति, न त्व् अस्याः श्रियः स्वरूप-भूताया इत्य् एताम् अप्य् आह्लादिनीं शक्तिम् अनुभावयामीत्य् अभिप्रायेण ॥३७॥</p>
<p>———————————————————————————————————————</p>
<p><strong>॥ ३.१५.३८ ॥</strong></p>
<p><strong>तं त्व् आगतं प्रतिहृतौपयिकं स्व-पुम्भिस्</strong></p>
<p><strong>तेऽचक्षताक्ष-विषयं स्व-समाधि-भाग्यम् ।</strong></p>
<p><strong>हंस-श्रियोर् व्यजनयोः शिव-वायु-लोलच्-</strong></p>
<p><strong>छुभ्रातपत्र-शशि-केसर-शीकराम्बुम् ॥</strong></p>
<p><strong>मध्वाचार्यः (भागवत-तात्पर्यम्) :</strong> शशिनोः केशरा रश्मयः ॥३८॥</p>
<p>———————————————————————————————————————</p>
<p><strong>श्रीधर-स्वामी (भावार्थ-दीपिका) :</strong> तत्र तैर् दृष्टं देवम् अनुवर्णयति पञ्चभिः । <strong>तं त्व् आगतं तेऽचक्षत</strong> अपश्यन्। आ पञ्चमाद् इदम् एव क्रिया-पदम् । <strong>स्व-पुंभिः</strong> शीघ्रं <strong>प्रतिहृतम्</strong> आनीतम् <strong>औपयिकं</strong> गमनोचितं छत्र-पादुकादि यस्य । कथं-भूतम् ? <strong>स्व-समाधिना भाग्यं</strong> भजनीयं फलं यद् ब्रह्म, तद् एव <strong>अक्ष-विषयम्</strong> । <strong>हंस</strong>-वच् <strong>छ्रीर्</strong> ययोः, तयोर् उभयतश् चलतोर् <strong>व्यजनयोर्</strong> यः <strong>शिवो</strong>ऽनुकूलो <strong>वायुः</strong>, तेन <strong>लोलन्तश्</strong> चलन्तः <strong>शुभ्रातपत्र-शशि-केसराः</strong>, शुभ्रं यद् आतपत्रं, तद् एव शशि-सादृश्याच् छशी, तस्य केसरा मुक्ताहार-विलम्बाः, तेभ्यो गलन्ति <strong>सीकराम्बूनि</strong> यस्मिंस् तम् । सीकरोऽम्बु-कणः ॥३८॥</p>
<p>———————————————————————————————————————</p>
<p><strong>श्रीनाथ-चक्रवर्ती (चैतन्य-मत-मञ्जुषा) : :</strong> तं त्व् आगतम् इत्य्-आदि । <strong>स्व-समाधि-भाग्यं</strong> स्वकीयस्य समाधेर् भाग्य-रूपम् । समाधेः कदाचिद् अप्य् एवं भाग्यं नासीत्, तत् सम्प्रत्य् <strong>अक्षि-विषयम् अचक्षत</strong>, अतः समाधिनात्म-साक्षात्काराद् अप्य् अक्षि-साक्षात्कारोऽतिशय-सौभाग्य-प्रद इति भावः ॥३८॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> तं त्वेति पञ्चकम् । <strong>ते</strong> सनकादयस् <strong>तम् अचक्षत</strong> । <strong>निरीक्ष्य च नेमुः</strong> [भा।पु। ३.१५.४२] इति पञ्चभिर् अन्वयः । कथम्भूतम् ? <strong>स्व-समाधि-भाग्यं</strong> स्व-समधिना भाग्यं भजनीयं फलं यद् ब्रह्म, तद् एव <strong>अक्षि-विषयम्</strong> । यद् वा, स्व-समाधि-रूपस्य साधनस्य भाग्यं फल-रूपं, यतोऽक्ष-विषयं तदीय-स्व-प्रकाशता-शक्ति-संस्कृत-निखिल-धीन्द्रिय-स्फुरितत्वेन सम्प्रति विस्पष्टम् एवानुभूयमानम् । अनेन पूर्ववत् तस्य शब्द-स्पर्श-रूप-रस-गन्धाख्यानां सर्वेषाम् एव धर्माणां सच्-चिद्-आनन्द-घनात्मकत्वं साधितम् । तथा नित्यम् एव तथा-विध-सततोदित्वर-माधुरी-वैचित्र्यानुभव-पूर्वकं परम-प्रेमानन्द-सन्दोहेन सेवमानैस् तस्य <strong>आत्मीयैः पुरुषैर्</strong> आनीत <strong>सेवौपयिक</strong>-नाना-वस्तुभिः सेव्यमानं भगवन्तं कथञ्चित् क्वचित् कदाचिद् एव तदानीं केनापि समाधिज-भाग्योदयेन केवलम् अपश्यन्न् इति तेषां परम-विदुषां स्पृहास्पदावस्थेषु श्री-वैकुण्ठ-पुरुषेषु कस्या अपि भगवद्-आनन्द-शक्तेर् विलास-मयत्वं दर्शितम् ॥</p>
<p>अथ तेषां भगवद्-रतेर् उद्दीपनत्वेन चित्त-क्षोभकत्वात् तत्-परिच्छदादीनाम् अपि तादृशत्वम् आह&mdash;<strong>हंसेति</strong> सार्ध-त्रिभिः । <strong>केशरा</strong> मुक्ता-मय-प्रलम्बाः । अत्र <strong>छत्रस्य शशितया</strong> केशराणां <strong>शीकराम्बुत्वेन</strong> रूपकम् । शशि-सम्बन्धित्वाच् छीकर-रूपाणाम् अम्बूनाम् अमृतत्वं लभ्यते ॥३८॥ [भगवत्-सन्दर्भ ७९.२]</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> तत्र तैर् अनुभूत-चरं तन्-माधुर्यं वर्णयति पञ्चभिः । तत्र भगवत्-साक्षात्कारे रूप-माधुर्यं व्यापकम् एव, शब्दादि-माधुर्यं च किञ्चित् किञ्चित् भगवद्-दत्त-स्व-विषयक-रति-शक्त्या तैर् अनुभूतं ज्ञेयम् । <strong>तं तु तत्रागतं ते अचक्षत</strong> अपश्यन् । कीदृशम् ? <strong>स्व-पुम्भिः</strong> <strong>प्रतिहृतान्य् औपयिकानि</strong> यस्मै तम् । अहो श्री-भगवच्-चरणाः सम्प्रति बहिश्-चत्वरम् अलङ्कुर्वत इति तात्कालिक्या प्रथया तम् अवलोकितुम् अत्युकण्ठया द्वार-पुर-नागर-विमान-कानन-स्था भक्त-जना आगत्य विविध-रत्न-वस्त्रालङ्कार-फल-गन्ध-पुष्प-माल्यारात्रिकादीन्य् उपकल्पयाञ्चक्रुर् इत्य् अर्थः । <strong>अक्ष-विषयं</strong> तेषाम् इन्द्रिय-गोचरी-भूतः ।</p>
<p>ननु तर्हि तस्य विषयत्वं प्रसक्तं तत्र स-हुङ्कार-भ्रू-तर्जनम् आह&mdash;<strong>स्व-समाधेस्</strong> तेषां स्व-हृदि ब्रह्माकारे ब्रह्मानन्दानुभवस्यापि <strong>भाग्यं</strong> मूर्तिमद् इत्य् अर्थः । &quot;अहो एतद्-दर्शनेनैवास्माकं समाधिर् अपि सफलो बभूव&quot; इति तेऽमन्यन्त । तद् अपि तद्-रूपादेर् विषयत्वं को मूढः सम्भावयेद् इति भावः । <strong>हंसवत् श्रीर्</strong> ययोस् तयोर् उभयतश् चलतोर् <strong>व्यजनयोर्</strong> यः <strong>शिवो</strong>ऽनुकूलो <strong>वायुस्</strong> तेन <strong>लोलन्तश्</strong> चलन्तः <strong>शुभ्रातपत्र-शशि-केशराः</strong> शुभ्रं यद् आतपत्रं तद् एव शशीव तस्य केशरा मुक्ता-हार-विलम्बाः, तेभ्यो गलन्ति <strong>शीकराम्बूनि</strong> यस्मिंस् तम् ।</p>
<p>अत्र अतिशयोक्त्या मुक्ता-विलम्बानां केशरत्वेन छत्रस्य अधो-मुख-सहस्र-दल-कमलाकारत्वम् आरोपितम् । तेन च छत्रस्य शैत्य-सौगन्ध्य-मार्दवानि व्यञ्जितानि । तथा शीकाराम्बूनां शशि-सम्बन्धित्वेनामृतत्वम् ॥३८॥</p>
<p>———————————————————————————————————————</p>
<p><strong>॥ ३.१५.३९ ॥</strong></p>
<p><strong>कृत्स्न-प्रसाद-सुमुखं स्पृहणीय-धाम</strong></p>
<p><strong>स्नेहावलोक-कलया हृदि संस्पृशन्तम् ।</strong></p>
<p><strong>श्यामे पृथाव् उरसि शोभितया श्रिया स्वश्-</strong></p>
<p><strong>चूडामणिं सुभगयन्तम् इवात्म-धिष्ण्यम् ॥</strong></p>
<p><strong>मध्वाचार्यः (भागवत-तात्पर्यम्) :</strong> कौस्तुभो ब्रह्मणो रूपं प्राणश् चूडामणिस् तथा ॥३९॥</p>
<p>———————————————————————————————————————</p>
<p><strong>श्रीधर-स्वामी (भावार्थ-दीपिका) : कृत्स्नस्य</strong> द्वार-पाल-मुनि-वृन्दस्य <strong>प्रसादे सुमुखम्</strong> । <strong>स्पृहणीयानां</strong> गुणानां <strong>धाम</strong> स्थानम् । <strong>स्नेहावलोक-कलया</strong> स-प्रेम-कटाक्षेण <strong>हृदि संस्पृशन्तं</strong> सुखयन्तम् । त्रैलोक्य-विवक्षा-पक्षे सत्य-लोक-पर्यन्तः स्वर्गः, तस्य <strong>चूडामणि</strong>वत् स्थितं <strong>स्व-धिष्ण्यं</strong> वैकुण्ठं <strong>सुभगयन्तं</strong> शोभयन्तम् ॥३९॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> कृत्स्न-प्रसाद- इति । <strong>कृत्स्नः</strong> पूर्णो यो मुनिषु <strong>प्रसादः</strong>, तेन <strong>सुमुखं</strong> मनोहर-वक्त्रम् । पार्षदयोस् तु प्रसादो न स्फुटः, एतौ द्वौ [भा।पु। ३.१६.२] इत्य्-आदि वक्ष्यमाण-विरोधात् । यद् वा, कृत्स्नस्य द्वार-पाल-मुनि-वृन्दस्य प्रसादे सुमुखम् इति। <strong>स्पृहणीयानां</strong> गुणानां <strong>धाम</strong> स्थानम् इति च तत्-तद्-गुणानां तादृशत्वं दर्शितम् । <strong>स्नेहावलोकेति</strong> विलासस्य । <strong>स्वः</strong> सुख-भोग-स्थानानि, नित्यानन्तानन्द-रूपत्वात् तेषां <strong>चूडामणिम्</strong> । <strong>आत्म-धिष्ण्यं</strong> स्व-स्वरूप-स्थानं श्री-वैकुण्ठम् । तादृशेऽप्य् <strong>उरसि शोभितया</strong> रेखा-रूपया <strong>श्रिया</strong> कृत्वा <strong>सुभगयन्तम्</strong> इव, तत्र भूषण-विशेषं निदधानम् इव । इवेति वाक्यालङ्कारे । अनेन श्री-वैकुण्ठस्य नित्यत्वं सर्वोत्कृष्टत्वं च । उक्तं च, तद्-विश्व-गुर्व् [भा।पु। ३.१५.२६] इत्य्-आदौ, आपुः परां मुदम् इत्य्-आदि । वक्ष्यते च&mdash;अथ ते मुनयो दृष्ट्वा [भा।पु। ३.१६.२७] इत्य्-आदि, वैष्णवीं श्रियं [भा।पु। ३.१६.२८] इत्य् अन्तम् ॥३९॥ [भगवत्-सन्दर्भ ७९.३]</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> स्व-भक्ताभ्याम् अभिशाप-दायिष्व् अस्मासु न जानीमहे भगवान् अन्तः कुप्यति न वेति संशय-सिन्धु-निमग्नेषु <strong>कृत्स्न</strong> आभ्यन्तरो बाह्यश् च यः <strong>प्रसादः</strong>, तेन <strong>सुमुखम्</strong> । अत एव हन्त हन्तास्मासु प्रत्युत प्रसाद एव पूर्ण उपलभ्यत इत्य् अन्तर् उल्लसन् मुनि-वृन्दस्य नेत्रादीन्द्रियैः <strong>स्पृहणीयानां</strong> सौन्दर्य-सौस्वर्य-सौरभ्य-सौकुमार्य-कारुण्यौदार्याणां <strong>धाम</strong> पूर्णास्पदम् । हा हन्तावयोर् ब्रह्म-शापानल-दग्धयोर् अधः-पततोर् ईदृग्-दर्शन-माधुरी पुनर् न घटिष्यत इति खेदार्णव-निमग्नौ रुदन्तौ जय-विजयौ प्रति यः <strong>स्नेहावलोकः,</strong> तस्य <strong>कलया</strong> कौशलेन, तत्रत्य-जनानां सर्वेषाम् एव हृदि संस्पृशन्तम् अहो भक्त-वात्सल्यम् इति मनो-लोभयन्तं, श्रिया वामस् तनोर्ध्व-स्वर्ण-रेखा-रूपेण स्थितया स्वश् चूडामणिं सत्य-लोकान्तानां स्वर्गाणां चुडायां मणिम् इव स्व-धिष्ण्यं वैकुण्ठं सुभगयन्तं धन्यः स वैकुण्ठो यत्रत्याः स्वर्ण-रेखा-मयीं लक्ष्मीं भगवद्-वक्षसि विलोकयन्तीत्य् एवं सौभाग्यवन्तं कुर्वन्तं, एवं गरेऽपि व्याख्येयम् । अत्र कृपा-माधुर्य-रूप-माधुर्ये तन्-मनो-नेत्राभ्याम् अनुभूते ज्ञेये ॥३९॥</p>
<p>———————————————————————————————————————</p>
<p><strong>॥ ३.१५.४० ॥</strong></p>
<p><strong>पीतांशुके पृथु-नितम्बिनि विस्फुरन्त्या</strong></p>
<p><strong>काञ्च्यालिभिर् विरुतया वन-मालया च ।</strong></p>
<p><strong>वल्गु-प्रकोष्ठ-वलयं विनता-सुतांसे</strong></p>
<p><strong>विन्यस्त-हस्तम् इतरेण धुनानम् अब्जम् ॥</strong></p>
<p><strong>श्रीधर-स्वामी (भावार्थ-दीपिका) :</strong> पृथुर् नितम्ब आश्रयत्वेन विद्यते यस्य तस्मिन् पीतांशुके । अलिभिर् नादितया वन-मालया च युक्तम् । सुभगयन्तम् इति पूर्वेणैव वा सम्बन्धः । वल्गुषु प्रकोष्ठेषु वलयानि यस्य । गरुडस्य स्कन्धे विन्यस्त एको हस्तो येन । इतरेणान्येनाब्जं लीला-कमलं धुनानं भ्रामयन्तम् । विन्यस्येति पाठे च वल्ग्व्-इत्य्-आदि हस्तस्य विशेषणम् ॥४०॥</p>
<p>———————————————————————————————————————</p>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> पीतांशुके इत्य्-आदि । वल्गु-प्रकोष्ठ-वलयं विनता-सुतांसे विन्यस्त-हस्तम् इतरेण धुनानम् अब्जम् इति सनकादीन् प्रति स्वभाव-द्विभुज-विग्रहेणैव प्रादुरभूत् । पश्चाद् एषां कैवल्य-वासनाम् आलक्ष्य चतुर्भुजोऽभूद् इत्य् अभिप्रायेण वक्ष्यति&mdash;दोर्-दण्ड-षण्ड-विवर इति ॥४०-४१॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> पीतांशुके इत्य् अत्र काञ्च्या वनमालया चेत्य् उपलक्षणे<sup id="fnref:3"><a href="#fn:3" class="footnote-ref" role="doc-noteref">3</a></sup> तृतीया ॥४०॥ [भगवत्-सन्दर्भ ७९.४]</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> पृथुर् नितम्ब आस्पदत्वेन वर्तते यस्य तस्मिन्न् इति नितम्बोऽयं ममैव नान्यस्येति पीतांशुकेन । तत्र स्वीय-सत्त्वम् आरोपितम् इति इन्-प्रत्यय-ध्वनिः । तादृशे पीतांशुके विस्फुरन्त्या काञ्च्येति पीतांशुकम् अपि स्वास्पदीकृत्य, तद्-उपरि स्व-स्वत्त्वम् आरोप्य स्थितयेत्य् अर्थः । तथा तां कञ्चीम् अपि स्वास्पदीकृत्य । तद्-उपरि-स्थितया वन-मालया कीदृश्या ? अलिभिर् विरुतयेति वन-मालाम् अपि स्वास्पदीकृत्य तद्-उपर्य् अलिभिः सत्त्वम् आरोपितम् इत्य् अलिभ्य एव सर्वतोऽपि साम्राज्यं भगवता दत्तम् इति भावः । तृतीयान्तानाम् आत्म-धिष्ण्यं सुभगयन्तम् इति पूर्वेणैवान्वयः</p>
<hr>
<p>वल्गु मनोहरं प्रकोष्ठे वलयं यत्र यद् यथा स्यात् । एवं गरुड-स्कन्धे विन्यस्त-वाम-हस्तम् । विन्यस्येति पाठे वल्ग्व् इत्य्-आदि हस्तस्य विशेषणम् । इतरेण दक्षिण-हस्तेन कमलं भ्रामयन्तम् इति लीला-कमल-भ्रामण-मिषेण मुनीनां हृदय-कमलं ब्रह्मास्वाद-सुस्थिरम् अपि स्व-माधुर्य-दर्शनया चपलीकुर्वन्तम् । तेन च हे मुनयो मन्-निर्विशेष-स्वरूपानन्दात् सर्वोत्तमत्वेन निश्चितात् सम्प्रति कथं चित्तं चालयथ ? तत्रैव किं न स्थिरीकुरुध्वे ? मा स्व-निष्ठां त्यजतेति मुनिषु नर्म द्योतितम् ॥४०॥</p>
<p>———————————————————————————————————————</p>
<p><strong>॥ ३.१५.४१ ॥</strong></p>
<p><strong>विद्युत्-क्षिपन्-मकर-कुण्डल-मण्डनार्ह-</strong></p>
<p><strong>गण्ड-स्थलोन्नस-मुखं मणिमत्-किरीटम् ।</strong></p>
<p><strong>दोर्-दण्ड-षण्ड-विवरे हरता परार्ध्य-</strong></p>
<p><strong>हारेण कन्धर-गतेन च कौस्तुभेन ॥</strong></p>
<p><strong>श्रीधर-स्वामी (भावार्थ-दीपिका) :</strong> स्व-कान्त्या विद्युतः क्षिपती ये मकराकारे कुण्डले तयोर् मण्डनस्यार्हे गण्ड-स्थले यस्मिंस् तच् च तद् उन्नसं च मुखं यस्य । मणि-युक्तं किरीटं यस्य । दोर्-दण्डानां षण्डं समूहस् तस्य विवरे मध्ये स्थितेन हरता मनो-हरेण विहरतेति वा परार्ध्य उत्कृष्टस् तेन हारेण । कन्धरायां स्थितेन ।</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> विद्युद् इति । हरता मनोहरेण ॥४१॥ [भगवत्-सन्दर्भ ७९.५]</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> स्व-कान्त्या विद्युतः क्षिपन्ती ये मकराकारे कुण्डले तयोर् मण्डनार्हे गण्ड-स्थले यत्र तच् च तथा उन्नसं मुखं यस्य तं दोर्-दण्डानां षण्डं समूहस् तस्य विवरे मध्ये हरता मुनीनां चित्तं चोरयता अत एव चौर्य-हेतुक-भयम् एव भुज-च्छिद्रे प्रविशतेत्य् अर्थः । परार्ध-मूल्य्-हारेण कन्धर-शब्देनात्र वक्षसोऽभिधानम् । यद् वा, कन्धराभ्यां सकाशात् स्वर्ण-सूत्र-द्वारा गतेन वक्षः-पर्यन्तं लम्बितेन कौस्तुभेनेति पूर्ववद् अन्वयः ॥४१॥</p>
<p>———————————————————————————————————————</p>
<p><strong>॥ ३.१५.४२ ॥</strong></p>
<p><strong>अत्रोपसृष्टम् इति चोत्स्मितम् इन्दिरायाः</strong></p>
<p><strong>स्वानां धिया विरचितं बहु-सौष्ठवाढ्यम् ।</strong></p>
<p><strong>मह्यं भवस्य भवतां च भजन्तम् अङ्गं</strong></p>
<p><strong>नेमुर् निरीक्ष्य न वितृप्त-दृशो मुदा कैः ॥</strong></p>
<p><strong>मध्वाचार्यः (भागवत-तात्पर्यम्) :</strong></p>
<p>अविद्यमान-करणं विद्यमान-स्मृतिस् तथा ।</p>
<blockquote>
<p>उभयं रचनं प्रोक्तं पूर्व-सिद्धेषु तु स्मृतिः ॥ इति &gt; शब्द-निर्णये ॥४२॥</p></blockquote>
<p>———————————————————————————————————————</p>
<p><strong>श्रीधर-स्वामी (भावार्थ-दीपिका) :</strong> किं बहुन ? <strong>इन्दिराया उत्स्मितम्</strong> &ldquo;अहम् एव सर्व-सौन्दर्य-निधिः&rdquo; इत्य् अहङ्करणम् <strong>अत्र</strong> भगवत्-सौन्दर्ये <strong>उपसृष्टम्</strong> अस्तं-गतम् इति <strong>स्वानां</strong> भक्तानां <strong>धियाविरचितम्</strong>, भृत्यैः स्व-मनस्य् एवं वितर्कितम् इत्य् अर्थः । कुतः ? <strong>बहु-सौष्ठवेन</strong> सौन्दर्येण <strong>आढ्यं</strong> युक्तम् । किं च, <strong>मह्यां</strong> मम <strong>भवस्य</strong> ईश्वरस्य <strong>भवतां</strong> च कृतेऽ<strong>ङ्गं भजन्तं</strong> मूर्तिं प्रकटयन्तम् <strong>अचक्षत</strong> । निरीक्ष्य च कैः शिरोभिर् मुदा नेमुर् नमश् चक्रुः । न विशेषेण तृप्ता दृशो नेत्राणि येषां ते ॥४२॥</p>
<p>———————————————————————————————————————</p>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> अत्रोपसृष्टम् इत्य्-आदि । वस्तुतस् तु लक्ष्म्यैव पुरुषो लक्ष्मीवान् भवतीति कृत्वा इन्दिराया लक्ष्म्या यद् उत्स्मितं गर्वः, तद् अस्मिन् भगवत्-सौन्दर्ये उपसृष्टं नष्टम् इति स्वानां भक्तानां धिया विरचितं वितर्कितम् ।</p>
<p>यद् वा, <strong>इन्दिराया</strong> सौन्दर्यवत्य् अहम् एवेति यद् <strong>उत्स्मितं</strong> गर्वः, सोऽत्रैव <strong>उपसृष्ट</strong> उपसर्जनीभूतः, यतोऽस्य वक्षः-स्थल-स्थितत्वेनैवातिशोभते, न तु स्वतस् तथेति स्वानां भक्तानां मह्यं भवस्य भवतां च धिया विरचितं वितर्कितं । इन्दिराया अङ्गं भजन्तं वक्षसि दधानं, सद्यो-गतायाः करं वा गृह्णन्तम् ॥४२॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> तद् एवं परिच्छदादीनाम् अपि तादृशत्वं वर्णयित्वा पुनस् तस्यैवातिमनोहरत्वम् आह&mdash;अत्रोपसृष्टम् इति । <strong>इन्दिराया उत्स्मितं</strong> गर्वः । <strong>अत्र</strong> भगवति <strong>उपसृष्टम्</strong> । अस्य परम-सौन्दर्यादि-गुण-शालिनः कान्तस्य नित्येन लाभेन नित्यम् एवाधिकम् आविर्भावितम् इति [<strong>स्वानां</strong>] तदीयानां <strong>धिया</strong> [<strong>विरचितं</strong>]वितर्कितम् । अत्र हेतुः&mdash;<strong>बहु-सौष्ठवाढ्यम्</strong> अनन्त-स्वरूप-रूप-गुण-सम्पद्भिर् युक्तम् ।</p>
<p>नन्व् एवम्भूतस्य लक्ष्म्या अपि रहस्य-महा-निधि-रूपस्य परम-वस्तुनः कथं प्रकाशः सम्भवति ? इत्य् अत आह&mdash;<strong>मह्यम्</strong> इति । <strong>भवस्य भवतांचाङ्गम्</strong> अङ्गीकारं <strong>भजन्तम्</strong> । अस्मद्-विषयकम् अङ्गीकारं भजन्तं तत्-तत्-कार्य-सम्पादनार्थम् आविशन्तम् इत्य् अर्थः ।<sup id="fnref:4"><a href="#fn:4" class="footnote-ref" role="doc-noteref">4</a></sup></p>
<blockquote>
<p>उल्लङ्घित-त्रिविध-सीम-समातिशायि- &gt;
सम्भावनं तव परिव्रढिम-स्वभावम् । &gt;
माया-बलेन भवतापि निगुह्यमानं &gt;
पश्यन्ति केचिद् अनिशं त्वद्-अनन्य-भावाः ॥ [स्तोत्र-रत्न, १६] &gt; इतिवत् ।</p></blockquote>
<p>भक्तिर् एवैनं नयति भक्तिर् एवैनं दर्शयति इत्य्-आदि-श्रुतेश् च । यद् वा, तथा-भूतं तम् अचक्षतेति । अवितृप्त-दृशो निरीक्ष्य मुदा कैर् इति पश्यन्त एव शिरोभिर् नेमुर् इत्य् अर्थः ॥४२॥ [भगवत्-सन्दर्भ ७९.६]</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> किं बहुना ? इन्दिराया उत्स्मितम् अहम् एव सर्व-सौन्दर्याणां निधिर् इत्य् अहङ्करणम् अत्र भगवत्-सौन्दर्ये उपसृष्टम् अस्तं गतम् इति स्वानां भक्तानां धिया विरचितम् । भृत्यैः स्व-मनस्य् एवं वितर्कितम् इति स्वामि-चरणः । परम-सौन्दर्यादि-गुण-शालिनः कान्तस्य लाभेन तस्या उत्स्मितं गर्व उप आधिक्येन सृष्टम् आविर्भावितम् इति सन्दर्भः ।</p>
<p>यद् वा, <strong>अत्र</strong> भगवति । <strong>उपसृष्टं</strong> ब्रह्मादिभिर् आराध्ययापि रूप-गुण-माधुर्यैः सर्वतः श्रेष्ठयापि मया उपसर्जनीभूतम् अप्रधानीभूतम् इत्य् अर्थः । <strong>इति</strong> हेतुना । च-कारात् प्रेम्णा च <strong>इन्दिराया</strong> लक्ष्म्या <strong>उत्</strong>कृष्टं <strong>स्मितं</strong>, &ldquo;धन्याहं यस्या ईदृशः प्रेयान्&rdquo; इत्य् आनन्दोत्थ उल्लासो यस्मात्, तथा-भूतम् <strong>अङ्गं भजन्तं</strong> समुचित-वस्त्रालङ्कारादिभिः शोभयन्तं, न तु शम्भुम् इव सुन्दरम् अप्य् अङ्गं भस्मादिभिर् विरूपयन्तम् इत्य् अर्थः । दृश्यते च स्वाङ्ग-परिष्कारेऽपि पूजादि-शब्द-प्रयोगः । यथा पादयोर् अल्प-पूजेति सामुद्रिकादौ ।</p>
<p>तच् च परः-सहस्र-किङ्कर-द्वारैर् एवेत्य् आह&mdash;<strong>स्वानां</strong> स्वाङ्ग-परिचारकाणां <strong>धिया</strong> नित्य-विविध-वस्त्रादि-शृङ्गार-वैलक्षण्य-विधायिन्या सूक्ष्म-बुद्ध्यैव <strong>बहु-सौष्ठवाढ्यंविरचितम्</strong> ।</p>
<p>अङ्गं पुनः कीदृशम् ? <strong>भवस्य</strong> शम्भोर् <strong>भवताम्</strong> अस्मद्-आदीनां च <strong>मह्यं</strong> महनीयं गन्ध-पुष्पादिभिर् ध्यानेन देशान्तरे पूजनीयम् एव, न तु तेषाम् इव वैकुण्ठे साक्षात् परिचरणीयम् इत्य् अर्थः । महः पूजायाम् इत्य् अस्य चुर्-आद्य्-अन्तस्य रूपम् । एवं-भूतं <strong>तम् अचक्षत</strong> । ततो विशेषतस् तं निरीक्ष्य च <strong>अतृप्त-नेत्राः</strong> सन्तः <strong>कैः शिरोभिः नेमुः</strong> ॥४२॥</p>
<p>———————————————————————————————————————</p>
<p><strong>॥ ३.१५.४३ ॥</strong></p>
<p><strong>तस्यारविन्द-नयनस्य पदारविन्द-</strong></p>
<p><strong>किञ्जल्क-मिश्र-तुलसी-मकरन्द-वायुः ।</strong></p>
<p><strong>अन्तर्-गतः स्व-विवरेण चकार तेषां</strong></p>
<p><strong>सङ्क्षोभम् अक्षर-जुषाम् अपि चित्त-तन्वोः ॥</strong></p>
<p><strong>मध्वाचार्यः (भागवत-तात्पर्यम्) :</strong> अक्षर-जुषाम् अपि तद्-रूप-सेवाभ्यासिनाम् अपि ॥४३॥</p>
<p>———————————————————————————————————————</p>
<p><strong>श्रीधर-स्वामी (भावार्थ-दीपिका) :</strong> स्वरूपानन्दाद् अपि तेषां भजनानन्दाधिक्यम् इत्य् आह । <strong>तस्यपदारविन्द-किञ्जल्कैः</strong> केशरैर् <strong>मिश्रा</strong> या <strong>तुलसी</strong> तस्या <strong>मकरन्देन</strong> युक्तो यो <strong>वायुः</strong>, <strong>स्व-विवरेण</strong> नासा-च्छिद्रेण, <strong>अक्षर-जुषां</strong> ब्रह्मानन्द-सेविनाम् अपि <strong>सङ्क्षोभंचित्ते</strong>ऽतिहर्षं <strong>तनौ</strong> रोमाञ्चम् ॥४३॥</p>
<p>———————————————————————————————————————</p>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> ब्रह्मानन्दास्वादाद् अपि परम-हृदय-सङ्क्षोभ-जनकं तद्-दर्शनम् इति दर्शयति&mdash;तस्येत्य्-आदि । <strong>अक्षरं</strong> ब्रह्म तज्-<strong>जुषां</strong> तत्-सेविनाम् अपि । एवम् अनिर्वाच्यं यथा स्यात् तथा <strong>चित्त-तन्वोः सङ्क्षोभं</strong> सम्यग् विकारं चकार कारयामासेत्य् अर्थः ॥४३॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> तस्येति । अत्र पदयोर् अरविन्द-किञ्जल्क-मिश्रा या तुलसीति व्याख्येयम् । अरविन्द-तुलस्यौ च तदानीं वन-माला-स्थिते एव ज्ञेये । अस्तु तावद् भगवद्-आत्म-भूतानां तेषाम् अङ्गोपाङ्गानां तेषु क्षोभ-कारित्वं तत्-सम्बन्धिनो वायोर् अपीति भावः । अन्यत् तैः ॥४३॥ [भगवत्-सन्दर्भ ७९.७]</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> किं च, तानि भगवद्-अङ्ग-माधुर्याणि तान् ब्रह्मानन्दतोऽपि परम-चमत्कारं प्रापयित्वा स्वेषु मज्जयामासुर् इति किं वक्तव्यम्, तद्-एकाङ्ग-सम्बन्धि-वस्तु-सम्बन्धी मारुतोऽपि तान् स्व-निष्ठां च्यवयित्वा क्षोभयन् विजिग्ये इत्य् आह&mdash;तस्येति । <strong>पदारविन्दयोर्</strong> ये <strong>किञ्जल्काः</strong> श्वेतारुण-कान्तिमन्-नखरास् तैर् <strong>मिश्रा या तुलसी</strong> तस्या <strong>मकरन्द</strong>-सम्बन्धी <strong>वयुस्तेषामन्तर्</strong> अन्तः-करण-<strong>गतः</strong>, तत्र स्वाधिकारं कर्तुम् इव प्रविष्टः ।</p>
<p>नन्व् आज्ञां विना परकीयान्तः-पुर-प्रवेशः सनकादीनाम् इव सहसानुचित इति चेत्, तत्र स-न्यायम् आह&mdash;<strong>स्व-विवरेण</strong> नासा-च्छिद्रेण । नासा-च्छिद्रं खलु वायोर् एव विवरं भवति, तत्र प्रवेष्टुं कस्याज्ञां गृह्णीयात्? इति भावः ।</p>
<p>तत्र गत्वा किम् अकरोत् ? तत्राह&mdash;<strong>चित्त-तन्वोः संक्षोभं चकार</strong> । आदौ बलात् चित्तं सानन्द-विवर्ते निपात्य क्षोभयामास, ततस् तनुम् अपि कम्पाश्रु-रोमाञ्च-स्वेदादिभिः । लोके ह्य् अन्योऽपि परकीय-देशे स्वाधिकारं चिकीर्षुः प्रथमं तद्-देशाध्यक्षं निबध्य विलुण्ठ्य क्षोभयति, ततस् तद्-देशम् अपि स्व-सैन्य-सम्मर्दितं करोतीति ।</p>
<p>ननु ब्रह्मानन्द-जुषां तेषां चित्तं ब्रह्मानन्द-मयम् एव, कथं भगवद्-आनन्दस् तत् स्वमयं करोतु ? तत्राह&mdash;<strong>अक्षर-जुषाम्</strong> अपीति । एवम् एवास्य माधुर्याधिक्येन बलवत्त्वम् इति भावः ॥४३॥</p>
<p>———————————————————————————————————————</p>
<p><strong>॥ ३.१५.४४ ॥</strong></p>
<p><strong>ते वा अमुष्य वदनासित-पद्म-कोशम्</strong></p>
<p><strong>उद्वीक्ष्य सुन्दरतराधर-कुन्द-हासम् ।</strong></p>
<p><strong>लब्धाशिषः पुनर् अवेक्ष्य तदीयम् अङ्घ्रि-</strong></p>
<p><strong>द्वन्द्वं नखारुण-मणि-श्रयणं निदध्युः ॥</strong></p>
<p><strong>श्रीधर-स्वामी (भावार्थ-दीपिका) :</strong> हर्ष-कारितं संभ्रमम् आह द्वाभ्याम् । <strong>तेवै</strong> किल <strong>अमुष्यवदनम्</strong> एव <strong>असित-पद्मस्य कोशो</strong>ऽन्तर्-भागः, <strong>तम्</strong> । असित-पद्म-कोशम् इत्य् अभूतोपमा । <strong>सुन्दरतरे</strong> अरुणे <strong>अधरो</strong>ष्ठे <strong>कुन्द</strong>वद् <strong>धासो</strong> यस्मिंस् तम् । <strong>उत्</strong> ऊर्ध्वं <strong>वीक्ष्यलब्ध</strong>-मनोरथाः सन्तो <strong>नखा</strong> एव <strong>अरुण-मणयस्</strong> तेषां <strong>श्रयणम्</strong> आश्रय-भूतम् <strong>अङ्घ्रि-द्वन्द्वंपुनरवेक्ष्य</strong> अधो-दृष्ट्या वीक्ष्य, पुनः पुनर् एवं निरीक्ष्य युगपत् सर्वाङ्ग-लावण्य-ग्रहणाशक्तेः पश्चान् <strong>निदध्युर्</strong> ध्यातवन्तः ॥४४॥</p>
<p>———————————————————————————————————————</p>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> तुलसी-मकरन्द-वायुर् एव तथा चकार, किं पुनस् तल्-लावण्येत्य्-आदि ? इति दर्शयति&mdash;ते वा अमुष्येत्य्-आदि द्वाभ्याम् । पुनश् चित्त-तन्वोः सङ्क्षोभानन्तरं नमनानन्तरं च, <strong>वदनासित-पद्म-कोषम् उद्वीक्ष्य</strong> ऊर्ध्व-दृष्ट्या वीक्ष्य पञ्च-वर्षीयाकारत्वे ह्रस्वत्वाद् ऊर्ध्व-दर्शनं, पुनर् <strong>नखारुण-मणि-श्रयणम् अङ्घ्रि-युगलं चावेक्ष्य</strong>, अव-शब्दोऽधोऽर्थः, अधो-दृष्ट्या वीक्ष्य <strong>निदध्युश्</strong> चक्षुर् निमील्य ध्यानं कृतवन्तः ।</p>
<p>अयम् अर्थः&mdash;एतल् लावण्यं न तावच् चक्षुर्-ग्राह्यं मनो-ग्राह्यं वा भवति, तद् अपि जानीम इति अन्तर्-दृष्ट्या ध्यातवन्तः । चक्षुर्भिर् आपीय चित्तम् अपूरयन्, कालान्तरे ध्यातुं यथा शक्नुवन्ति, सकृद् विलोक्य ध्यानेनान्तश् चिन्तयन्तः स्वानुभवेन समगृणन् सम्यग् अस्तुवन्, तद् इत्य् अध्याहार्यम् ॥४४॥</p>
<p>———————————————————————————————————————</p>
<p><strong>जीव-गोस्वामी (भगवत्-सन्दर्भः)</strong> : हर्ष-कारितं सम्भ्रमम् आह द्वाभ्याम्&mdash;ते वा इति । <strong>तेवै</strong> किल, <strong>वदनम्</strong> एव <strong>असित-पद्म-कोष</strong> ईषद्-विकसितं नीलाम्बुजं तं, <strong>उत्</strong> ऊर्ध्व-दृष्ट्या <strong>वीक्ष्य</strong>, लब्ध-मनोरथाः सन्तः, <strong>नखा</strong> एव <strong>अरुण-मणयः,</strong> तेषां <strong>श्रयणम्</strong> आश्रय-भूतं <strong>अङ्घ्रि-द्वन्द्वंपुनरवेक्ष्य</strong> अधो-दृष्ट्या वीक्ष्य पुनः पुनर् एवं वीक्ष्य युगपत् सर्वाङ्ग-लावण्य-ग्रहणाशक्तेः पश्चान् <strong>निदध्युश्</strong> चिन्तयामासुः, &ldquo;युगपद् एव कथम् इदम् इदं सर्वं पश्येम ?&rdquo; इत्य् उत्कण्ठाभिः स्थायिभाव-पोषकं चिन्ताख्यं भावम् आपुर् इत्य् अर्थः ॥४४॥ [भगवत्-सन्दर्भ ७९.८]</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> वदनासित-पद्म-कोशं वदनम् एवासित-पद्म-कोष ईषद्-विकसितं नीलाम्बुजं तं, <strong>उत्</strong> ऊर्ध्व-दृष्ट्या <strong>वीक्ष्य</strong>, पुनश् चार्वाग्-दृष्ट्याङ्घ्रि-द्वन्द्वं च वीक्ष्य पुनः पुनः श्री-मुखादि-श्री-चरण-पर्यन्तम् अङ्गं दृष्ट्वेत्य् अर्थः । पश्चाद् धार्ष्ट्य-बुद्ध्या सम्भ्रमान् निमीलिते नेत्रे निदध्युः । अन्तर् अपि तद् एव ददृशुर् इत्य् अर्थः ।</p>
<p>यद् वा, भक्त्य्-अतिशयेन पश्चाद् अङ्घ्रि-द्वन्द्वम् एव ददृशुर् इत्य् अर्थः । निर्वर्णनं तु निध्यानं दर्शनालोकनेक्षणम् इत्य् अमरः। कोषो विहीन-बाह्य-दल-पटलोऽन्तर्-भागः ॥४४॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> एवं तुलसी-गन्धेन शोधित-प्राणानां तेषाम् इन्द्रियाणां च प्राणाधीनत्वात् प्रथमं चक्षुर्भ्यां रूप-माधुर्य-ग्रहणे लब्धाधिकाराणां रूप-माधुर्यस्य च प्रत्यङ्ग-गत-वैविध्येनानन्त्यात् युगपज् जिघृक्षायाम् आवेग-सञ्चारि-कारितम् आनन्द-सम्मर्द-वैवश्यम् आह&mdash;ते वा इति । <strong>वै</strong> निश्चितं । <strong>वदनम्</strong> एव्<strong>आसित-पद्मस्य कोषः</strong>, बाह्य-रूक्ष-दल-पटल-रहितोऽन्तर्-भागः, तम् <strong>उद्वीक्ष्य</strong> उत्कृष्ट-माधुर्यत्वेनास्वादः, तत्रापि <strong>सुन्दरतर-</strong> इति अधर-माधुर्यम् उत्कृष्टतरं, तद् उपरि च हास-परिहास-माधुर्यम् उत्कृष्टतमम् इति भावः ।</p>
<p><strong>लब्धाशिष</strong> इति पित्रा ब्रह्मणा भ्रात्रा नारदेन च भक्त्य्-अर्थं या आशिषः पूर्वं दत्ताः, तत्-फल-लाभात् ता लब्धा इत्य् अर्थः ।</p>
<p>&ldquo;अहो चरण-सौन्दर्यं कीदृशम् !&rdquo; इति मुख-माधुर्यम् ईषद् एव गृहीत्वा, तत्रातृप्ता एव ते चरण-माधुर्ये दत्तेक्षणा बभूवुर् इत्य् आह&mdash;<strong>पुनर्</strong> इति । <strong>नखा एवारुण-मणयस्</strong> तेषां <strong>श्रयणम्</strong> आश्रय-भूतम् <strong>अङ्घ्रि-द्वन्द्वं</strong> पुनर् एव अधः-प्रदेशे ईक्षित्वा ईषद् वीक्ष्य <strong>निदध्युः</strong>, पुनर् अपि मुखं वीक्ष्य, पुनः पुनर् अप्य् एवं ददृशुर् इत्य् अर्थः । निर्वर्णनं तु निध्यानं दर्शनालोकनेक्षणम् इत्य् अमरः ।</p>
<p>एवं श्री-स्वामि-चरणास् तु युगपत्सर्वाङ्ग-लावण्य-ग्रहणाशक्तेः पश्चात् निदध्युर् ध्यातवन्त इत्य् आहुः । एवम् अत्र लब्धाशिषः इत्य् अग्रे च पित्रानुवर्णित-रहा [भा।पु। ३.१५.४६] इत्य् आभ्यां भक्त-कृपानुगामिन्या भगवत्-कृपयैवैषां भक्तेर् उत्पत्ताव् अपि भगवत्-कृपाया भूयस्त्वाद् भूम्ना व्यपदेशा भवन्तीति न्यायेन भगवत्-कृपयैव सनकादीनां भक्तिर् भक्त्यैव तेषां तन्-माधुर्यानुभव इति प्रसिद्धिः ॥४४॥</p>
<p>———————————————————————————————————————</p>
<p><strong>॥ ३.१५.४५ ॥</strong></p>
<p><strong>पुंसां गतिं मृगयताम् इह योग-मार्गैर्</strong></p>
<p><strong>ध्यानास्पदं बहु-मतं नयनाभिरामम् ।</strong></p>
<p><strong>पौंस्नं वपुर् दर्शयानम् अनन्य-सिद्धैर्</strong></p>
<p><strong>औत्पत्तिकैः समगृणन् युतम् अष्ट-भोगैः ॥</strong></p>
<p><strong>श्रीधर-स्वामी (भावार्थ-दीपिका) : योग-मार्गैर् गतिं मृगयतांपुंसांध्यानस्य</strong> विषय-भूतम् । <strong>बहु-मतम्</strong> अत्यादरास्पदम्, बहूनां तत्त्व-दृशां संमतम् इति वा । <strong>पौंस्नं</strong> पौरुषं <strong>वपुर्दर्शयन्तम्</strong> । <strong>अन्येष्व् असिद्धैर्</strong> असाधारणैर् <strong>औत्पत्तिकैर्</strong> नित्यैर् अणिमाद्य्-अष्टैश्वर्यैर् <strong>युतम्</strong> । <strong>समगृणन्</strong> सम्यग् अस्तुवन् ॥४५॥</p>
<p>———————————————————————————————————————</p>
<p><strong>श्रीनाथ-चक्रवर्ती (चैतन्य-मत-मञ्जुषा) : पौंस्नं</strong> पुंसां नारायणादीनां निरासः निरासार्थेन न पौंस्नं श्रेष्ठाख्यं स्वं रूपं, तत् तु नैःश्रेयसवनस्थं द्विभुजत्वात् ध्यानास्पदम् अपि नयनाभिरामम् । अतो बहु-मतं नयनाभिरामत्वेन बहूनां मतम्&mdash;ध्यानतोऽपि यत् पुरतो नयनाभ्याम् दृश्यते, तद् एव <strong>बहु-मतम्</strong> इत्य् अर्थः । <strong>अष्ट-भोगा</strong> ह्य् अणिमादयोऽष्ट-सिद्धयस् तैर् अन्येषां तु बहुभिर् योग-साधनैर् एव भवन्ति, अस्य पुरुषस्य त्व् <strong>औत्पत्तिकाः</strong> स्वभाव-सिद्धा इति ॥४५॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> पुंसाम् इति । <strong>बहु-मतं</strong> ब्रह्मणोऽपि घन-प्रकाशत्वाद् अत्यादरास्पदम्<sup id="fnref:5"><a href="#fn:5" class="footnote-ref" role="doc-noteref">5</a></sup> । <strong>पौंस्नं वपुर्</strong> दर्शयानम् इति । पुरुषस्य गर्भोद-शायिनो गुणावतार-रूपं श्री-विष्ण्व्-आख्यं यद् वपुस् तद्-अभिन्नतः स्वं वपुर् दर्शयन्तं, न तु ब्रह्मादिवद् अन्यथात्वेनेत्य् अर्थः । अनन्येत्य् <strong>अनन्येन</strong> स्वेनैव <strong>सिद्धैः</strong> स्वरूप-भूतैर् इत्य् अर्थः । अत एव <strong>औत्पत्तिकैः</strong>, तद्वद् एवानादि-सिद्धैर् इत्य् अर्थः । अणिमाद्य्-अष्टैश्वर्य-<strong>युतम्</strong> विशिष्टं, न तूपलक्षितम् । अनेन तेषां स्तुत्य्-आस्पद-विशेषणत्वेन ऐश्वर्योपलक्षित-समस्त-भगानां तादृशत्वं व्यञ्जितम् ॥४५॥ [भगवत्-सन्दर्भ ७९.९]<sup id="fnref:6"><a href="#fn:6" class="footnote-ref" role="doc-noteref">6</a></sup></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> किन्तु मुमुक्षूणाम् अपि शुद्ध-भक्त्य्-अभावात् तन्-माधुर्यम् अजिघृक्षूणाम् अपि तद्-ध्यानं विना न मुक्तिर् इत्य् आह&mdash;पुंसाम् इति । <strong>गतिं</strong> मुक्तिं <strong>योग-मार्गैर्</strong> अष्टाङ्ग-योगैर् <strong>बहु-मतं ध्यानास्पदम्</strong> इति स-विशेष-रूपस्यावश्य-ध्येयत्वे नारायण-स्वरूपम् एव बहूनां सम्मतम् इत्य् अर्थः । <strong>पौंस्नं</strong> पुरुष-सम्बन्धि <strong>वपुर्दर्शयन्तम्</strong> इति मोहिन्य्-आदि-वपुर् अन्तरम् अपि तस्य भगवच्-छब्द-वाच्यं बहुतरम् अस्तीति ध्वनितम् । <strong>अनन्येन</strong> स्वेनैव <strong>सिद्धैः</strong> स्वरूप-भूतैर् इत्य् अर्थः । अत एव <strong>औत्पत्तिकैर्</strong> नित्यैर् <strong>अष्टभिः</strong> शब्द-स्पर्श-रूप-रस-गन्ध-कृपा-कर्मैश्वर्यैर् <strong>भोगैः,</strong> नाना-विध-भक्तैर् भक्त्या भुज्यमानत्वाद् आस्वाद्यमानत्वाद् भोगैः । तत्र शब्दादीनि सौस्वर्य-सौकुमार्य-सौन्दर्य-माधुर्य-सौरभ्य-वात्सल्य-लीला-शब्द-वाच्यानि सप्त माधुर्याणि भक्तानां प्रेमाकार-षड्-इन्द्रिय-भोग्यानि अष्टमं भगवच्-छब्द-वाच्यम् ऐश्वर्य-षट्कं भक्तैर् मुमुक्षुभिर् मुक्तैश् च यथा-शक्ति स्वाद्यत इति ज्ञेयम् ।</p>
<p>अष्ट-भोगैर् अणिमाद्य्-अष्टैश्वर्यैर् इति [वा] ॥४५॥</p>
<p>———————————————————————————————————————</p>
<p><strong>॥ ३.१५.४६ ॥</strong></p>
<p><strong>कुमारा ऊचुः&mdash;</strong></p>
<p><strong>योऽन्तर्-हितो हृदि गतोऽपि दुरात्मनां त्वं</strong></p>
<p><strong>सोऽद्यैव नो नयन-मूलम् अनन्त राद्धः ।</strong></p>
<p><strong>यर्ह्य् एव कर्ण-विवरेण गुहां गतो नः</strong></p>
<p><strong>पित्रानुवर्णित-रहा भवद्-उद्भवेन ॥</strong></p>
<p><strong>श्रीधर-स्वामी (भावार्थ-दीपिका) :</strong> नित्यं ब्रह्म-रूपेण प्रकाशसे, न तच् चित्रम् । इदानीं तु परम-मङ्गल-विशुद्ध-सत्त्व-श्री-मूर्त्या प्रत्यक्षोऽसि । अहो भाग्यम् अस्माकम् इत्य् आहुः&mdash;हे <strong>अनन्त</strong>, <strong>यस्त्वं हृद्-गतोऽपि दुरात्मनाम् अन्तर्-हितो</strong> न स्फुरसि, <strong>स नो</strong>ऽस्माकम् अन्तर्-हितो <strong>न</strong> भवसि । <strong>नयन-मूलं</strong> त्व् अद्यैव <strong>राद्धः</strong> प्राप्तोऽसि । अन्तर्धानाभावे हेतुः&mdash;<strong>भवतः</strong> सकाशाद् <strong>उद्भवो</strong> यस्य तेनास्मत्-<strong>पित्रायर्हि</strong> यदा <strong>एवानुवर्णित-रहा</strong> उपदिष्ट-रहस्यः, तदैव <strong>नःकर्ण</strong>-मार्गेण <strong>गुहां</strong> बुद्धिं <strong>गतः</strong> प्राप्तोऽसीति ॥४६॥</p>
<p>———————————————————————————————————————</p>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> यद्यपि ब्रह्म-रूपेण नित्यत्वं प्रकाशसे, तथापि नो न निर्वृतिः । अतः पितुर् मुखात् श्रुत्वा द्रष्टुम् आगताः स्मः, तत्रास्माकं भाग्य-वशात् सिद्धम् एवेत्य् आह&mdash;योऽन्तर्-हित इत्य्-आदि । दुरात्मनां नोऽस्माकं ब्रह्म-निष्ठानां हृदि-गतोऽप्य् अन्तर्हित एव त्वम्। एवं-रूपेण न प्रकाशसे, सोऽद्यैव त्वं नयन-मूलं राद्धः प्राप्तः, एतावन्तं कालम् इयता भाग्येन वञ्चिताः स्म इति दुरात्मतत्त्व् निर्वेदो दर्शितः ॥४६॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> अथ श्री-भगवतस् तादृशत्वे तादृशत्व-व्यञ्जिनीं निजां मूर्तिं तेषाम् एव स्व-हार्दाभिव्यक्ति-करेण स्तुति-वाक्येन प्रमाणयति&mdash;श्री-कुमारा ऊचुर् इति ।</p>
<p>स्तुतिम् आह&mdash;<strong>य</strong> इति पञ्चभिः । अत्र अक्षर-जुषाम् अपि [भा।पु। ३.१५.४३] इत्य् अनुसृत्य व्याख्यायते । नित्यं ब्रह्म-रूपेण प्रकाशसे न तच् चित्रम् । इदानीं तु विशुद्ध-सत्त्व-लक्सणेन स्वरूप-शक्ति-वृत्ति-विशेषेण प्रकाशितया घन-प्रकाश-पर-तत्त्वैक-रूपया मूर्त्या प्रत्यक्षोऽसि । अहो भाग्यम् अस्माकम् इत्य् आहुः&mdash;हे <strong>अनन्त</strong> ! <strong>यस् त्वं दुष्टात्मनाम्</strong> अन्तर्यामि-रूपेण <strong>हृद्-गतोऽप्य् अन्तर्हितो</strong> भवसि, न स्फुरसीत्य् अर्थः, <strong>स</strong> त्वं <strong>नो</strong>ऽस्माकम् अन्तर्हितो न भवसि ।</p>
<p>तत्र हेतुः&mdash;<strong>यर्ह्य् एवभवद्-उद्भवेन</strong> अस्माकं <strong>पित्रा</strong> अस्मभ्यम् <strong>अनुवर्णित-रहा</strong> उपदिष्ट-चतुःश्लोकी-प्रोक्त-प्रेम-भक्त्य्-आख्य-रहस्यः प्रोक्तः, तर्ह्य् एव <strong>कर्ण-विवरेण</strong> तद्-रूपतया <strong>गुहांगतो</strong>ऽस्य् अन्तः स्फुरसीति <strong>नयन-मूलं</strong> त्व् अद्यैव <strong>राद्धः</strong> प्राप्तोऽसि । कृपा-वैशिष्ट्येन तर्ह्य् एव सम्यङ् नयनं प्रविष्टः, तत्राविर्भूत इत्य् अर्थः । रह इत्य् अद्-अन्तोऽपि क्वचित् । तन्-मातरो यद् अभजन् रह-रूढ-भावाः [भा।पु। १०.५५.४०] इत्य्-आदिषु दृश्यते । नाद्यैवेत्य् अत्र &ldquo;सोऽद्यैवेति क्व&rdquo; इति तु न टीका-सम्मतम् । &ldquo;नोऽद्यैव&rdquo; इति क्वचित् ॥४६॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> अहो महत्-कृपाया अपारो महिमा यतो भगवता ईदृश-साक्षात्कारानन्दम् अनुभाविताः स्म इत्य् अहो भाग्यम् अस्माकम् इत्य् आहुः&mdash;हे <strong>अनन्त</strong> ! अपार-माधुर्यैश्वर्य-सिन्धो
! <strong>यस् त्वं हृद्-गतोऽपि दुरात्मनाम् अन्तर्हित</strong> एव, <strong>स</strong> त्वं न
केवलम् <strong>अद्यैवनो</strong>ऽस्माकं <strong>नयन-मूलं राद्धः</strong> प्राप्तोऽसि, अपि तु पूर्वम् अपि ।</p>
<p>ननु कदाहम् एवं दृष्ट आसम् ? तत्र सरसम् आहुः&mdash;यर्हीति । न स्मरसि <strong>भवद्-उद्भवेन पित्रा</strong> ब्रह्मणा <strong>अनुवर्णितं रहो</strong> यस्य स त्वं यदैव <strong>नो</strong>ऽस्माकं <strong>कर्ण-मार्गेण गुहां गतः</strong> प्राप्तोऽसि, तदैवेति ।</p>
<p>अयम् अर्थः&mdash;&ldquo;भो ब्रह्मानुभविनो मत्-तनया ब्रह्म-साक्षात्काराद् अपि भगवत्-साक्षात्कारः कोटी-गुणितानन्दः सोऽपि भवताम् अस्तु । स तु भगवान् नीलोत्पल-दल-श्यामलः पीणायत-चतुर्-बाहुः, कटक-केयूर-कुण्डलादि-मण्डितश् चन्द्र-वदनो वैकुण्ठे विराजमानो भक्त्या लभ्यत&rdquo; इति भगवद्-भक्तस्यास्मत्-पितुः कृपाशीर्-वचनं यदैवाश्रौष्म, तदैव कारणे लब्धे तत्-फल-लब्धेर् आवश्यकत्वात् भावि किलाद्यतनम् अपि भगवद्-दर्शनं तद्-भक्त-कृपातुल्य-कालम् एव जातम् । जानन्तो वयम् आस्मेति भङ्ग्या, &ldquo;हन्त भगवन् ! न त्वं स्वतन्त्रोऽस्मान् कृपयसि, किन्तु स्व-भक्ताधीन एव&rdquo; इति तद्-भक्त-कृपाया माहात्म्यम् अनिर्वचनीयम् एवेति ॥४६॥</p>
<p>———————————————————————————————————————</p>
<p><strong>॥ ३.१५.४७ ॥</strong></p>
<p><strong>तं त्वां विदाम भगवन् परम् आत्म-तत्त्वं</strong></p>
<p><strong>सत्त्वेन सम्प्रति रतिं रचयन्तम् एषाम् ।</strong></p>
<p><strong>यत् तेऽनुताप-विदितैर् दृढ-भक्ति-योगैर्</strong></p>
<p><strong>उद्ग्रन्थयो हृदि विदुर् मुनयो विरागाः ॥</strong></p>
<p><strong>श्रीधर-स्वामी (भावार्थ-दीपिका) :</strong> ननु पित्रोपदिष्टं भवताम् अन्यादृशम् अदृश्यम् आत्म-तत्त्वम् । अहं त्व् अन्य एव स्यां, दृश्यत्वात् ? नैवम्, अस्मत्-प्रत्यभिज्ञया भेद-निरासाद् इत्य् आहुः&mdash;तम् इति । हे <strong>भगवन्</strong> ! <strong>आत्म-तत्त्वम्</strong> एव <strong>परंत्वां विदाम</strong> विद्मः, प्रत्यभिजानीमः ।</p>
<p>ननु निरुपाधेर् आत्म-तत्त्वस्य कथम् ईदृशम् ऐश्वर्यं स्यात् ? अत आहुः&mdash;<strong>सत्त्वेन</strong> विशुद्ध-सत्त्व-मूर्त्या । <strong>एषां</strong> भक्तानाम् । सम्यक् प्रतिक्षणं सम्प्रति रतिः <strong>प्रीतिः</strong>, तां <strong>रचयन्तम्</strong> ।</p>
<p>आत्म-तत्त्वम् एवाहुः&mdash;<strong>तेऽनुतापः</strong> कृपा, तेन <strong>विदितैर्</strong> ज्ञातैर् <strong>दृढैर्भक्ति-योगैः</strong> श्रवणादिभिर् <strong>मुनयोहृदि</strong> यद् <strong>विदुः</strong> । कीदृशाः ? <strong>उद्ग्रन्थयो</strong> निरहं-मानाः, अत एव <strong>विगत-रागाः</strong> ॥४७॥</p>
<p>———————————————————————————————————————</p>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> त्वम् अधुनैव विदितोऽसीत्य् आह&mdash;तं त्वाम् इत्य्-आदि । <strong>तं</strong> तथा-विधाचिन्त्य-महिमानं <strong>त्वां सम्प्रति विदामः</strong> । अधुनैव जानीमः । ब्रह्मानन्दाद् अपि परम-चमत्कारानन्दवान् असीति जानीम इत्य् अर्थः । हे <strong>भगवन्</strong> ! अचिन्त्य-शक्ते !</p>
<p>ननु कीदृशं मां ज्ञातवन्तः ? तत्राहुः&mdash;<strong>परमात्म-तत्त्वं</strong> परमात्मनोऽपि तत्त्वं रहस्यम् । तर्हि कथम् अहं दृश्ये ? तत्राहुः&mdash;एषां भक्तानां सत्त्वेन सात्त्विकेन भावेन सह रतिं प्रीतिं रचयन्तं जनयन्तं भक्तानुग्रहाय दृश्यमानम्, यद् इदं तव तत्त्वं तद्-भक्ता एव विदुः, अनुभवेन दृढीकृतवन्तः, अनुतापेन शान्त-रस-स्थायि-भावेन निर्वेदेन विदितैर् व्यक्तैर् दृढ-भक्ति-योगैर् उद्ग्रन्थयो मुनयो मनन-शीला विरागा विशेषेण त्वयि रागोऽनुरागो येषाम् ॥४७॥</p>
<p>———————————————————————————————————————</p>
<p><strong>जीव-गोस्वामी (भगवत्-सन्दर्भ ६८.११)</strong>: ननु, पित्रोपदिष्टं भवताम् अदृश्यम् आत्म-तत्त्वाख्यं रहः, अहं त्व् अन्य एव स्यां दृश्यत्वात् । नैवम्, अस्मत्-प्रत्यभिज्ञया भेद-निरासाद् इत्य् आहुः&mdash;<em><strong>तं त्वाम्</strong></em>इति । हे <strong>भगवन्</strong>! <strong>परं</strong> केवलम् <strong>आत्म-तत्त्वं</strong> ब्रह्म-स्वरूपं <strong>त्वांविदाम</strong> विद्मः प्रत्यभिजानीमः । केन प्रत्यभिजानीथ? <strong>सम्प्रति</strong> अधुना <strong>सत्त्वेन</strong>, अस्मास्व् एतद्-रूपाविर्भावेन । एतावन्तं कालं न ज्ञातवन्तो वयं, अधुना तु साक्षाद्-अनुभवेन निश्चितवन्तः स्म इत्य् अर्थः ।<sup id="fnref:7"><a href="#fn:7" class="footnote-ref" role="doc-noteref">7</a></sup> त्वं शुद्ध-चित्त-वृत्तौ ब्रह्मवत् नेत्रेऽप्य् अस्माकं स्फुरसि, न तु दृश्यत्वेनेति भावः ।</p>
<p>न केवलं प्रत्यभिज्ञा-मात्रम् इत्य् आहुः&mdash;<strong>एषाम्</strong> अस्माकं <strong>रतिं रचयन्तम्</strong>, अन्यथा रतिर् अपि त्वय्य् अस्माकं नोद्भवेद् इति भावः ।</p>
<p>निरहं-मानादित्वेनान्येषाम् अप्य् आत्मारामाणाम् अन्यतो रत्य्-अभावम् एव द्योतयन्तस् तदात्म-तत्त्वम् आहुः, तत्रैव साधन-वैशिष्ट्यात् किम् अपि वैशिष्ट्यं चाहुः&mdash;यत् त्वद्-रूपत्वेनाविर्भवद्-आत्म-तत्त्वं तेऽ<strong>नुतापः</strong> कृपा, तेनैव <strong>विदितैर् दृढ-भक्ति-योगैर्</strong> विदुः। यद् वा अनुतापो दैन्यं, तेन विदितैस् ते तव दृढ-भक्ति-योगैः ।</p>
<p>कीदृशाः ? <strong>उद्ग्रन्थयो</strong> निरहं-मानाः, अत एव <strong>विरागाः</strong> । तद् एवं पित्रानुवर्णित-रहा इत्य् अत्र रहः-शब्दश् चतुः-श्लोकी-रीत्या प्रेम-भक्तेर् एव वाचक इति व्यञ्जितम् ॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> तद् एवानुभवेन परमतया निश्चिन्वन्ति&mdash;<strong>तं त्वाम्</strong> इति । हे <strong>भगवन्</strong> ! <strong>तं</strong> पित्रोपदिष्ट-रहस्यं <strong>त्वांपरमं</strong> भगवल्-लक्षणं यद् **आत्म-तत्त्वं,**ब्रह्मणो हि प्रतिष्ठाहं [गीता १४.२७] इति श्री-भगवद्-गीतानुसारि, शुभाश्रयः स-चितस्य सर्वगस्य तथात्मनः [वि।पु। ६.७.७५] इति श्री-विष्णु-पुराणादि-प्रसिद्धं ब्रह्मणोऽपि परमम्, तद् एव <strong>विदाम</strong> प्रत्यभिजानीमः । कथम् ? तत्राहुः&mdash;<strong>सम्प्रत्य्</strong> अधुना <strong>सत्त्वेना</strong>स्मास्व् एतद्-रूपाविर्भावेन । एतावन्तं कालं न ज्ञातवन्तो वयं, अधुना तु साक्षाद्-अनुभवेन निश्चितवन्तः स्म इत्य् अर्थः । न केवलं प्रत्यभिज्ञा-मात्रम् इत्य् आहुः&mdash;<strong>एषाम्</strong> अस्माकं ब्रह्मानुभविनाम् अपि <strong>रतिं रचयन्तम्,</strong> अन्यथा रतिर् अपि त्वय्य् अस्माकं नोद्भवेद् इति भावः ।</p>
<p>यद् वा, एषाम् अस्माकं ब्रह्मानुभविनाम् अपि सम्प्रति साक्षात्कार-समयेऽस्मिन् रतिं रचयन्तम् इति । अस्य परमत्वम् आत्मारामान्तरानुभवेनाभिव्यञ्जयन्ति&mdash;तं त्वाम् इति । <strong>यत् त</strong> इति <strong>विरागाः</strong>&mdash;चित्तं ब्रह्म-सुख-स्पृष्टं नैवोत्तिष्ठत कर्हिचित् [भा।पु। ७.१५.३५] इति तादृशत्वेन प्रसिद्धा अप्य् <strong>उद्ग्रन्थयो</strong> निरहङ्कारा अपि मुनयो यत् परमात्म-तत्त्वं तव कृपा-विदितैः, मयि भक्तिर् अस्तु ते [भा।पु। ४.३०.३२] इति पृथ्व्-आदाव् इव त्वत्-क्र्पा-मात्र-लब्धैः । अत एव <strong>दृढैः</strong> सालोक्य-सार्ष्टि [भा।पु। ३.२९.१३] इत्य्-आदि-न्यायेन निश्चलैर् <strong>भक्ति-योगैर्</strong> विदुर् इति । यथोक्तं&mdash;आत्मारामाश् च मुनयः [भा।पु। १.७.१०] इत्य्-आदिना ॥४७॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> किं च, एतावन्तं कालं वयं ज्ञानिन एवास्म, सम्प्रति तु भक्ता अभूमेत्य् अहो भाग्यम् अस्माकम् इत्य् आहुः&mdash;<strong>तं</strong> पित्रानुवर्णित-रहस्यं <strong>त्वांसम्प्रति सत्त्वेन</strong> साधुत्वेन त्वत्-कृपयापीत्य् अर्थः । उद्भूतेन वैष्णवत्वेन हेतुना विदाम साक्षाद् अनुभवाम <strong>परमं</strong> यद् <strong>आत्म-तत्त्वं</strong> इति आत्म-तत्त्वम् अस्माकं पूर्वम् अनुभूतम् आसीद् एव, अधुना तु ब्रह्मणो हि प्रतिष्ठाहं [गीता १४.२७] इत्य्-आदि तद्-भक्तेर् उत्कृष्टात्म-तत्त्वम् अपीत्य्-अर्थः । <strong>एषां</strong> वैकुण्ठ-वासिनां <strong>रतिं</strong> प्रेम <strong>रचयन्तम्</strong> ।</p>
<p>ननु, भो ज्ञानिनः ! भक्ति-योगेन विना ममेदं साकारं स्वरूपं नानुभूयते ? तत्राहुः&mdash;यद् उत्कृष्टात्म-तत्त्वं <strong>ते</strong> तव <strong>दृढ-भक्ति-योगैर्</strong> एव <strong>मुनयो</strong>ऽस्मल्-लक्षणाः सनकादयो <strong>विदुर्</strong> जानन्ति ।</p>
<p>ननु, केन लक्षणेन भक्ति-योगो ज्ञातवत्यः ? तत्राहुः&mdash;<strong>अनुतापेन</strong> त्वद्-भक्ताभ्यां शाप-दानानन्तर-जातेन पश्चात्-तापेनैव <strong>विदितैर्</strong> ज्ञातैः, न हि <strong>वीत-रागा</strong> निर्विकारा मुनयो भक्तिं विनानुपन्तीति ॥४७॥</p>
<p>———————————————————————————————————————</p>
<p><strong>॥ ३.१५.४८ ॥</strong></p>
<p><strong>नात्यन्तिकं विगणयन्त्य् अपि ते प्रसादं</strong></p>
<p><strong>किं व् अन्यद्</strong><sup id="fnref:8"><a href="#fn:8" class="footnote-ref" role="doc-noteref">8</a></sup> <strong>अर्पित-भयं भ्रुव उन्नयैस् ते ।</strong></p>
<p><strong>येऽङ्ग त्वद्-अङ्घ्रि-शरणा भवतः कथायाः</strong></p>
<p><strong>कीर्तन्य-तीर्थ-यशसः कुशला रस-ज्ञाः ॥</strong></p>
<p><strong>मध्वाचार्यः (भागवत-तात्पर्यम्) :</strong></p>
<blockquote>
<p>अतोऽनपेक्षाणाम् आनन्दोद्रेको मोक्षेच्छुभ्यः । &gt;
तेषां परिपाकतः पूर्वं ब्रह्म-दृष्ट्या मुक्ति-प्राप्तिः । &gt;
मोक्षः केवलो भक्तो मुक्ताव् अपि सुखी भवेत् ॥४८॥</p></blockquote>
<p>———————————————————————————————————————</p>
<p><strong>श्रीधर-स्वामी (भावार्थ-दीपिका) :</strong> स्वयम् अपि भक्तिं प्रार्थयितुं भक्तानां सुखातिशयम् आहुः&mdash;<strong>आत्यन्तिकं</strong> मोक्षाख्यम् अपि तव <strong>प्रसादं ते न गणयन्ति</strong> नाद्रियन्ते, <strong>किं तु</strong> किम् उत <strong>अन्यद्</strong> इन्द्रादि-पदम् ? ते <strong>भ्रुव उन्नयैर्</strong> उज्जृम्भैर् <strong>अर्पितं</strong> निहितं <strong>भयं</strong> यस्मिंस् तत् । ते के ? <strong>अङ्ग</strong> ! हे भगवन् ! <strong>येभवतः कथायारस-ज्ञाः</strong> । कथं-भूतस्य ? रमणीयत्वेन पावनत्वेन च <strong>कीर्तन्यं</strong> कीर्तनार्हं <strong>तीर्थं</strong> पवित्रं च <strong>यशो</strong> यस्य ॥४८॥</p>
<p>———————————————————————————————————————</p>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> एतम् एवार्थं प्रकटीकुर्वन्त आहुः&mdash;नात्यन्तिकम् इत्य्-आदि । अति अतिशयोऽन्तो देह-द्वय-ध्वंस-रूपा नाशो वपुषोऽत्यन्तः अपुनर्-भवः, तेन दीव्यतीति इकण्, <strong>आत्यन्तिकं</strong> प्रसादं कैवल्यं न <strong>विगणयन्ति</strong>, अस्तु तावत् प्रार्थ्यम्, <strong>किम् अन्यद्</strong> इन्द्रादि-पदम् । तत् कीदृशम् ? <strong>ते</strong> तव <strong>भ्रुव उन्नयैर्</strong> उत्क्षेपैः काल-चेष्टितैर् <strong>अर्पित-भयम्</strong>। ते के ? इत्य् आहुः&mdash;येऽङ्गेत्य्-आदि । <strong>रसज्ञा</strong> इति रसज्ञत्वेनैव मोक्षाभिलाषं दूरीकुर्वन्ति ॥४८॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> अथ पूर्वम् अभेद-मतयोऽपि सम्प्रति स्वरूपानन्द-शक्ति-विलासैर् विचित्रित-मतयो भूयोऽपि भेदात्मिकां भक्तिम् एव प्रार्थयितुं भक्तानां सुखातिशयम् आहुः&mdash;नात्यन्तिकं ति । <strong>आत्यन्तिकं</strong> मोक्ष-लक्षणं <strong>प्रसादम्</strong> अपि, <strong>किम् उतान्यद्</strong> इन्द्रादि-पदम् ॥४८॥ [भगवत्-सन्दर्भ ७९.१२]</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> त्वत्-साक्षात्कारस्य का कथा, त्वत्-परोक्षेऽपि त्वत्-कथा-कीर्तनानन्दोऽपि ब्रह्मानन्दाद् अधिक इत्य् आहुः&mdash;<strong>आत्यन्तिकं</strong> मोक्षाख्यं सायुज्यम् अपि ते <strong>प्रसादं</strong> त्वत्-प्रसादत्वेन न <strong>गणयन्ति</strong> नाद्रियन्ते, <strong>किम् उ</strong> किम् उत <strong>अन्यत्</strong> इन्द्रादि-पदम् । <strong>ते भ्रुव उन्नयैर्</strong> उज्जृम्भितैर् <strong>अर्पितं</strong> निहितं <strong>भयं</strong> यस्मिन् तत् । त एव के ? तत्राहुः&mdash;येऽङ्गेति । <strong>कथा-रसज्ञास्</strong> त एव <strong>कुशलाः,</strong> अन्ये अकुशलिन इत्य् अर्थः । कथायाः कीदृश्याः ? <strong>कीर्तनार्हाणि</strong> पावनत्वात् <strong>तीर्थ</strong>-रूपाणि <strong>यशांसि</strong> यस्याः । <strong>भवत</strong> इत्य् अस्य वा विशेषणम् ॥४८॥</p>
<p>———————————————————————————————————————</p>
<p><strong>॥ ३.१५.४९ ॥</strong></p>
<p><strong>कामं भवः स्व-वृजिनैर् निरयेषु नः स्ताच्</strong></p>
<p><strong>चेतोऽलिवद् यदि नु ते पदयो रमेत ।</strong></p>
<p><strong>वाचश् च नस् तुलसिवद् यदि तेऽङ्घ्रि-शोभाः</strong></p>
<p><strong>पूर्येत ते गुण-गणैर् यदि कर्ण-रन्ध्रः ॥</strong></p>
<p><strong>मध्वाचार्यः (भागवत-तात्पर्यम्) :</strong></p>
<blockquote>
<p>यावत् परम-भक्तैस् तु भुज्यते दुःखम् उल्बणम् । &gt;
तावन् मुक्तौ सुखोद्रेकस् तत्र चेद् भक्ति-वर्धनम् ॥४९॥</p></blockquote>
<p>———————————————————————————————————————</p>
<p><strong>श्रीधर-स्वामी (भावार्थ-दीपिका) :</strong> इदानीं स्वीयापराधं द्योतयन्तो भक्तिं प्रार्थयन्ते&mdash;<strong>कामम्</strong> इति । हे <strong>भगवन्</strong> ! इतः-पूर्वम् अस्माकं वृजिनं नाभवत् । इदानीं सर्वाण्य् अपि जातानि, यतस् त्वद्-भक्तौ शप्तौ । अतस् तैः <strong>स्व-वृजिनैर् निरयेषु कामं नो</strong>ऽस्माकं <strong>भवो</strong> जन्म <strong>स्तात्</strong> स्यात् । <strong>नु</strong> वितर्के । <strong>यदि</strong> तु <strong>नश् चेतस् ते पदयो रमेत</strong>, <strong>अलिर्</strong> यथा कण्टकैर् आविध्यमानोऽपि पुष्पेषु रमते, तद्वद् विघ्नान् अविगणय्य यदि रमेत । <strong>अङ्घ्रिभ्यां शोभा</strong> यासाम् । यथा च तुलसी-गुणनैर् अपेक्ष्येण त्वद्-अङ्घ्रि-संबन्धेनैव शोभते, तथा यदि नो <strong>वाचः</strong> शोभेरन् । यदि च ते <strong>गुण-गणैर् आपूर्येत</strong>, <strong>कर्ण-रन्ध्र</strong> इत्य् अल्पस्य पूरणम् एव याचक-रीत्या प्रार्थयन्ते । अयं तु गूढोऽभिप्रायः&mdash;कर्ण-रन्ध्रस्याकाशत्वाद् गुण-गणानां चामूर्तत्वान् न कदाचित् पूरणम् । अतो नित्यम् एव श्रवणं फलिष्यतीति ॥४९॥</p>
<p>———————————————————————————————————————</p>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> एवम् असभ्यम् अपि प्रसादं कुर्व् इत्य् आशयेनोपसंहरति&mdash;कामम् इत्य्-आदि द्वाभ्याम् । स्व-मतम् एवैतत् ॥४९॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> कामम् इति । अनेन तद्-अधिगम उत्तर-पूर्वार्धयोर् अश्लेष-विनाशौ तद्-व्यपदेशात् [वे।सू। ४.१.१३] इति न्यायेनासम्भव-तद्-भावानां ब्रह्म-ज्ञानिनाम् अपि स्वेषां बहु-नरक-कारि-वृजिनापात-क्षमापणेन तयोर् इत्थम्भूत-गुणो हरिः [भा।पु। १.७.१०]इतिवत् सर्वाद्भुत-महत्तमत्वं सूचितम् । अहो ! निरया अपि भवेयुर् एव, न तावतापि पर्याप्तम् । तेभ्यश् च नास्माकम् अपि भयम् । अत्र तु मूलं दुष्फलं भगवत्-पराङ्-मुखी-भाव एव, स त्व् अस्माकं मा भूद् इति स-काकु प्रार्थयन्ते । नु वितर्के । <strong>यदि तु नश् चेतस् ते पदयो रमेत</strong>, तत्राप्य् <strong>अलिवद्</strong> एव केवल-तन्-माधुर्यास्वादापेक्षया, न तु ब्रह्मानुभवापेक्षया । एवं <strong>वाचश्</strong> चेत्य्-आदि ।</p>
<p>अत्र भक्तापराधस्य भगवता क्षमा तद्-इच्छा-मात्र-कृत-तत्-क्रोध-जननात् तेषाम् अपराधाभासत्वेनेति ज्ञेयम् । श्लोक-द्वयेऽस्मिन् कैवल्यान् नरकेऽपि त्वद्-भक्ति-मात्रं कामयमानानाम् अस्माकं तद्-अविरोधत्वात् श्रेयान् इति स्वारस्य-लब्धम् ॥४९॥ [भगवत्-सन्दर्भ ७९.१३]</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> ननु मद्-भक्ताः सत्यम् ईदृशा एव मोक्षं न गणयन्त्य् एव । स्वेषां सम्प्रति का निष्ठा वः शुद्ध-भक्तौ मुक्तौ वा तां स्पष्टं ब्रूथ ? व्यञ्जनयालम् इत्य् अत आहुः&mdash;<strong>नो</strong>ऽस्माकं <strong>भव</strong> एव <strong>स्तात्</strong>, न तु मोक्ष इत्य् अर्थः । तत्रापि <strong>स्व-वृजिनैः</strong> स्वाशुभ-कर्मभिर् <strong>निरयेषु</strong> नारकीष्व् अपि योनिषु ।</p>
<p>कस् तत्राधिको लाभः ? मुक्तौ वा कः खल्व् अलाभः ? तम् आह&mdash;चेत इति । <strong>अलिर्</strong> यथा कण्टकैर् आविद्धमानोऽपि पुष्पेषु रमते, तद्वत् विघ्नान् अविगणय्य <strong>यदि रमेत</strong> इति प्रेमा व्यञ्जितः । यदीत्य् अनेन नारक्याम् अपि योनौ भक्तौ नरकम् अपि मोक्षाद् उत्तमम् इत्य् आशीस्ता-तङा लभ्यते । <strong>अङ्घ्रिभ्याम्</strong> एव <strong>शोभा</strong> यासां, ता इति । तुलसी यथा स्व-शोभाया अभावाद् अन्यत्र न तिष्ठति, अङ्घ्र्योर् एव शोभते, तथैवास्माकं वाचोऽपि त्वद्-अङ्घ्रि-रूप-गुण-नाम-वर्णन एव शोभन्तां, नान्यत्र ।</p>
<p><strong>पूर्येत</strong> इति तत्रान्य-वार्ता न प्रविशत्व् इति । यद् वा, <strong>कर्ण-रन्ध्रस्य</strong> इत्य् अल्पस्य पूरणम् अतो नित्यम् एव श्रवण-कीर्तन-स्मरणानीत्य् आनन्द-त्रयं मुक्तौ नास्त्य् एव, भवे तु सम्भवेद् अपीति निकृष्टोऽपि भव एव प्रार्थितो न मोक्षः ।</p>
<p>एवम् एव नाथ योनि-सहस्रेषु [वि।पु। १.२०.१८]<sup id="fnref:9"><a href="#fn:9" class="footnote-ref" role="doc-noteref">9</a></sup> इति, कीटेषु पक्षिषु मृगेषु [ह।भ।वि। ८.४३६ (पाण्डव-गीतायां)]<sup id="fnref:10"><a href="#fn:10" class="footnote-ref" role="doc-noteref">10</a></sup> इत्य्-आदि-प्रार्थना निष्काम-भक्तानां स्वभाव एव । तेषाम् अनु संहितं भजनानन्दम् अननुसंहितम् अपि भव-क्षयं च कुरुते इति भगवतोऽपि स्वभावः सर्वत्र द्रष्टव्यः॥४९॥</p>
<p>———————————————————————————————————————</p>
<p><strong>॥ ३.१५.५० ॥</strong></p>
<p><strong>प्रादुश्चकर्थ यद् इदं पुरुहूत रूपं</strong></p>
<p><strong>तेनेश निर्वृतिम् अवापुर् अलं दृशो नः ।</strong></p>
<p><strong>तस्मा इदं भगवते नम इद् विधेम</strong></p>
<p><strong>योऽनात्मनां दुरुदयो भगवान् प्रतीतः ॥</strong></p>
<p><strong>श्रीधर-स्वामी (भावार्थ-दीपिका) :</strong> अद्य वयं कृतार्थाः स्मेत्य् आहुः&mdash;हे <strong>पुरु-हूत</strong> ! विपुल-कीर्ते ! <strong>यद् इदं प्रादुश्चकर्थ</strong> प्रकटितवान् असि । <strong>दृशो</strong> नेत्राणि । <strong>अनात्मनाम्</strong> अजितेन्द्रियाणां <strong>दुरुदयो</strong>ऽप्रकटोऽपि । इत्थं यः <strong>प्रतीतो</strong>ऽसि । <strong>तस्मै</strong> तुभ्यम् <strong>इदं नमो विधेम</strong> ॥५०॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> तथापीत्थं कृतार्थत्वम् अस्माकम् अतिचित्रम् इत्य् आहुः&mdash;प्रादुर् इति । <strong>अनात्मनाम्</strong> आत्मनस् तव एकान्त-भक्ति-रहितानाम् अप्रकटोऽपि <strong>इत्</strong> इत्थं यः <strong>प्रतीतो</strong>ऽसि, <strong>तस्मै</strong> तुभ्यं <strong>नम इदं विधेमेति</strong> ।</p>
<p>अत्रैतद् उक्तं भवति । एते ब्रह्म-विद्या-सिद्धानां परावर-गुरूणाम् अपि गुरवः । अत एव परमहंस-महा-मुनीनां [भा।पु। ३.१५.३७] इत्य् उक्तम् ।</p>
<blockquote>
<p>तं त्वाम् अहं ज्ञान-घनं स्वभाव- &gt;
प्रध्वस्त-माया-गुण-भेद-मोहैः । &gt;
सनन्दनाद्यैर् हृदि संविभाव्यम्<sup id="fnref:11"><a href="#fn:11" class="footnote-ref" role="doc-noteref">11</a></sup> [भा।पु। ९.८.२३]</p></blockquote>
<p>इति श्रीमद्-अंशुमद्-वाक्यादौ, इहात्म-तत्त्वं सम्यग् जगाद मुनयो यद् अचक्षतात्मन् [भा।पु। २.७.५]<sup id="fnref:12"><a href="#fn:12" class="footnote-ref" role="doc-noteref">12</a></sup> इति ब्रह्म-वाक्यादौ, तस्मै मृदित-कषायाय तमसः पारं दर्शयति भगवान् सनत्-कुमारः [छा।उ। ७.२६.२] इत्य्-आदि-श्रुतौ च तथा प्रसिद्धम् ।</p>
<p>आसन्नानुभवस्यैव तु सिद्धस्याणिमादिभिर् विघ्नोऽपि सम्भाव्यः, न तु सिद्धानुभवस्य,</p>
<blockquote>
<p>तं स-प्रपञ्चम् अधिरूढ-समाधि-योगः । &gt;
स्वाप्नं पुनर् न भजते प्रतिबुद्ध-वस्तुः ॥ [भा।पु। ३.२८.३८] &gt; इति श्री-कपिल-देव-वाक्यात् ।<sup id="fnref:13"><a href="#fn:13" class="footnote-ref" role="doc-noteref">13</a></sup></p></blockquote>
<p>अत एव तेषां प्रध्वस्त-माया-गुण-भेद-मोहानां क्रोधादिकम् अपि दुर्घट-घटना-कारिण्या श्री-भगवद्-इच्छयैव जातम् इति तैर् अपि व्याख्यातम् । तद् एवं तेषां सतत-ब्रह्मानन्द-मग्नत्वं सिद्धम् । तद् उक्तम्&mdash;अक्षर-जुषाम् अपि [भा।पु। ३.१५.४३]<sup id="fnref:14"><a href="#fn:14" class="footnote-ref" role="doc-noteref">14</a></sup> इति, योऽन्तर्हितः [भा।पु। ३.१५.४६] इत्य्-आदि च ।</p>
<p>श्रूयते चान्यत्र ब्रह्म-जुषाम् अविक्षिप्त-चित्तत्वम् । तथा सप्तमे श्री-नारद-वाक्यम्&mdash;</p>
<blockquote>
<p>कामादिभिर् अनाविद्धं प्रशान्ताखिल-वृत्ति यत् । &gt;
चित्तं ब्रह्म-सुख-स्पृष्टं नैवोत्तिष्ठेत कर्हिचित् ॥ [भा।पु। &gt; ७.१५.३५] इति ।</p></blockquote>
<p>तथापि तेषां भगवद्-आनन्दाकृष्ट-चित्तत्वम् उच्यते । एवम् अन्येषाम् अप्य् आत्मारामाणां तादृशत्वं श्रूयते&mdash;स्व-सुख-निभृत-चेतास् तद्-व्युदस् तान्य् अभावोऽप्य् अजित-रुचिर-लीलाकृष्ट-सारः [भा।पु। १२.१२.६९]<sup id="fnref:15"><a href="#fn:15" class="footnote-ref" role="doc-noteref">15</a></sup> इत्य्-आदिषु ।</p>
<p>अथ लोक-सङ्ग्रहार्थैर् वैषा तेषां भक्ति-प्रक्रिया प्राचीन-संस्कार-वशा वा ? नैवम् । उभयत्रापि वासो यथा परिकृतं मदिरा-मदान्ध<sup id="fnref:16"><a href="#fn:16" class="footnote-ref" role="doc-noteref">16</a></sup> [भा।पु। ३.२८.३७] इतिवत् तत्रावेशासम्भवात् । दृश्यते त्व् अन्यत्रानावेशः&mdash;</p>
<blockquote>
<p>मानसा मे सुता युष्मत्-पूर्वजाः सनकादयः । &gt;
चेरुर् विहायसा लोकान् लोकेषु विगत-स्पृहाः ॥ [भा।पु। ३.१५.१२] &gt; इत्य्-अभिधानात् ।</p></blockquote>
<p>भगवति त्व् आवेशः, परमहंस-महा-मुनीनाम् अन्वेषणीय-चरणौ [भा।पु। ३.१५.३७]<sup id="fnref:17"><a href="#fn:17" class="footnote-ref" role="doc-noteref">17</a></sup> इत्य् अत्र यादृच्छिकताविरोध्य् अन्वेषणीयत्वाभिधानात् । पञ्चमे तु, असङ्ग-निशित-ज्ञानानल-विधूताशेष-मलानां भवत्-स्वभावानाम् आत्मारामाणां मुनीनाम् अनवरत-परिगुणित-गुण-गण-कथनो\ऽसि [भा।पु। ५.३.११] इत्य् अत्र गद्ये तद्-एक-निष्ठत्वम् अप्य् उक्तम् । अजित-रुचिर-लीलाकृष्ट-सार [भा।पु। १२.१२.६९] इत्य् अत्रैव च । अत्रापि तेनेश निर्वृतिम् अवापुर् अलं दृशो न [भा।पु। ३.१५.५०]<sup id="fnref:18"><a href="#fn:18" class="footnote-ref" role="doc-noteref">18</a></sup> इत्य् आदौ सुखदत्वम् अपि साक्षाद् एवोक्तम् ।</p>
<p>अत्र पूर्वोक्त-हेतोश् च, स्तुतौ प्रत्युतोपालम्भ-प्रसङ्गाच् च, स्नेहावलोक-कलया हृदि संस्पृशन्तं<sup id="fnref:19"><a href="#fn:19" class="footnote-ref" role="doc-noteref">19</a></sup> [भा।पु। ३.१५.३९] इति साक्षाद्-उक्तेश् च, दृशाम् एव सुखं जातम् इत्य् अनासक्तिर् एव व्यञ्जितेत्य् अपि न व्याख्येयम् । तस्माद् आत्मारामाणां रमणास्पदत्वाद् ब्रह्माख्यम् आत्म-वस्त्व् एव श्री-भगवान् । तत्रापि चकार तेषां सङ्क्षोभम् अक्षर-जुषाम् अपि चित्त-तन्वोः [भा।पु। ३.१५.४३] इति श्रवणात् ततोऽपि घन-प्रकाशः । तत् तद् विचित्र-श्री-भगवद्-अङ्गोपाङ्गाद्य्-अभिनिवेश-दर्शनानन्द-वैचित्री चोपलभ्यते, सा चान्यथानुपपत्त्या स्वरूप-शक्ति-विलास-रूपैवेति ।</p>
<p>ननु, भवतु तेषाम् आनन्दाधिक्यात् तस्मिन् निर्विशेष-स्वरूपानन्दस्यैव घन-प्रकाशता, उपाधि-वैशिष्ट्यात् । यतः, विशुद्ध-सत्त्व-सम्भावितायां चित्त-वृत्तौ यद् ब्रह्म स्फुरति, तद् एव घनीभूताखण्ड-विशुद्ध-सत्त्व-मये भगवति स्फुरत् तद्-अध्यस्ततया तद्-ऐक्यम् आपन्नायां तस्यां विशेषत एव स्फुरति । अत एव श्री-विग्रहादि-पर-ब्रह्मणोर् अभेद-वाक्यम् अपि तद्-अत्यन्त-तादात्म्यापेक्षयैव । अत एव तत्र तत्रोपाधाव् एक एव निर्भेद-परमानन्दः समुपलभ्यते, न तु विशेषाकार-गन्धोऽपि, तत्-तद्-उपाधेर् अपेक्षणं तु प्रतिपद-तद्-आनन्द-समाधि-गत-कौतुक-निबन्धनम् । तस्मात् कथम् अनेन प्रमाणेन तत्-तद्-उपाधीनाम् अपि पर-तत्त्वाकारत्वं साध्यते ? इति चेत्, उच्यते&mdash;</p>
<p>भवन्-मते तावद् यच् छुद्ध-चित्त-वृत्तौ पर-ब्रह्म स्फुरति, तत् सम्यग् एव स्फुरति । भेदांश-लेश-परित्यागेनैव ब्रह्म-विद्यात्वाङ्गीकारात् । असम्यग्-ज्ञानस्य तत्त्वानङ्गीकारात् तेन कैवल्यासम्भवाच् च । अतो न श्री-विग्रहादाव् अधिकाविर्भावाङ्गीकारो युज्यते । किं च, विशुद्ध-सत्त्व-मय-विग्रहा विलक्षणोपाधय इति वदतस् तव कोऽभिप्रायः ? किं तत् परिणामास् ते तत्-प्रचुरा वा ? नाद्यः, रजोऽसद्-भावेन परिणामासम्भव इति ह्य् उक्तम् । न चान्त्यः, येषु विग्रहादिषु तत्-प्राचुर्यं, ते मिश्र-सत्त्वस्य कार्य-भूता इत्य् अर्थापत्तौ, सत्त्वं विशुद्धं श्रयते भवान् स्थितौ [भा।पु। १०.२.३४] इत्य्-आदि-वचन-जाते विशुद्ध-पद-वैयर्थ्यम् इति चोक्तम् एव । अस्तु वा विमिश्रत्वं, तथापि तादृशे ब्रह्म-स्फुरण-योग्यतैव न सम्भवेत्, किं पुनर् विशेषेणेत्य् उद्देश्य-विस्मृतिश् च स्यात् । अथाखण्ड-विशुद्ध-सत्त्वाश्रयत्वेन तेऽपि तद्-रूपतयैवोच्यन्ते ।</p>
<p>ततश् च तेष्व् अनुभूताखण्ड-शुद्ध-सत्त्वे तस्मिन् ब्रह्मानुभवन्तीति चेत्, तद् अयुक्तं कल्पना-गौरवात्, तेऽचक्षताक्ष-विषयं स्व-समाधि-भाग्यं [भा।पु। ३.१५.३८] इति साक्षाद् एव गोचरी-कृतत्वेनोक्ततया परम्परा-दृष्टत्व-प्रतिघाताच् च । तस्मात् तस्य शुद्ध-सत्त्वस्य प्राकृतत्वं तु निषिद्धम् एव । तस्मान् न ते प्राकृत-सत्त्व-परिणामाः, न वा तत्-प्रचुराः, किन्तु स्व-प्रकाशता-लक्षण-शुद्ध-सत्त्व-प्रकाशिता इति प्राक्तनम् एवोक्तं व्यक्तम् । अत एव तेषाम् उपाधित्व-निराकृतेस् तत्-तद्-अनुभवानन्द-वैचित्री च सम्पद्यते । तथैव तम् एवम् एवम्भूतम् अचक्षतेति तत्-तद्-विषय-सौन्दर्य-वर्णनं प्रस्तुतोपकारित्वात् सार्थकं स्यात् । अखण्ड-शुद्ध-सत्त्व-मयत्व-कथन-मात्रेणैवाभिप्रेत-सिद्धेः। अत एव निरीक्ष्य च न वितृप्त-दृश<sup id="fnref:20"><a href="#fn:20" class="footnote-ref" role="doc-noteref">20</a></sup> [भा।पु। ३.१५.४२] इति दृक्-सम्बन्धित्वाद् रूप-कृतैवातृप्तिर् उक्ता ।</p>
<p>तथैव च-शब्देनैवाक्षर-जयित्वं पदारविन्द-परिमलात्मक-वायु-लक्षणस्य तद्-विशेषस्य दर्शितम् । अन्यथोभयत्रापि ब्रह्मानन्दस्यैव निर्विशेषतयोपलभ्यमानत्वे विद्या-जुषाम् अपीत्य् उपाधि-प्रधानम् एवोच्यते, उपाधि-युगलस्यैव मिथः-स्पर्धित्व-प्राप्तेः । अनेनाक्षरानुभव-सुख-जयित्व-कथनेन वशिष्ठादीनं पुत्र-शोकादिकम् इव तद्-आवेशाभास एवायम् इत्य् अपि निरस्तम् । अत एवम् एवोक्तं श्री-स्वामिभिर् अपि&mdash;स्वरूपानन्दाद् अपि तेषां भजनानन्दाधिक्यम् आह इति ।</p>
<p>तस्माद् अस्ति वैचित्र्यम् अपि । अत एव तैर् अपि विचित्रतयैव प्रार्थितं&mdash;चेतोऽलिवद् यदि नु ते पदयो रमेत [भा।पु। ३.१५.४९]<sup id="fnref:21"><a href="#fn:21" class="footnote-ref" role="doc-noteref">21</a></sup> इत्य्-आदौ । अक्के चेन् मधु विन्देत किम् अर्थं पर्वतं व्रजेत् ? इति न्यायेन तद्-उपाध्य्-अन्तरान्वेषण-वैयर्थ्यात्, तेषाम् अतद्-अन्वेषण-कौतुकाभावाच् च ।</p>
<p>किं च, न तेषाम् अभेदात्मकोऽनुभवो वा दृश्यते, प्रत्युत नेमुर् निरीक्ष्य न वितृप्त-दृशो मुदा कैः [भा।पु। ३.१५.४२], कामं भवः स्व-वृजिनैर् निरयेषु नः स्ताद् [भा।पु। ३.१५.४९] इत्य्-आदाव् अभेदस्य तत्-प्रतियोगि-नमस्काराद्य्-उपलक्षित-भेदात्मक-भक्ति-सुखम् एव दृश्यते । तस्मान् मायिकोपाधि-निर्हीनत्वाद् धेयांशतया प्रतिभातत्वाच् च न तज्-जातीयं सुखम् अप्य् अन्य-जातीयं कर्तुं शक्नोतीति । सन्त्य् एवान्यथानुपपत्ति-सिद्धायाः स्वरूप-शक्तेर् एव विलासाः ।</p>
<p>अपि च&mdash;अस्तु तावज् जीवन्-मुक्त-दशायां तन्-मते विद्योपाधि-प्रतिफलितस्यैव सतो ब्रह्मणः सकाशात् श्री-भगवतो घन-प्रकाशता, सर्वोपाधि-विनिर्मुक्त-मुक्ति-दशायाम् अपि साक्षात् तादृशतास्त्य् एवेति सुव्यक्तं, नात्यन्तिकं विगणयन्त्य् अपि ते प्रसादं [भा।पु। ३.१५.४८] इत्य्-आदौ।<sup id="fnref:22"><a href="#fn:22" class="footnote-ref" role="doc-noteref">22</a></sup> तस्मान् नोपाधि-तारतम्य-चिन्ता । भवतः कथायाः [भा।पु। ३.१५.४८] इत्य् अनेन निरुपाधि-ब्रह्म-भूयाद् उपरि च वैचित्री स्फुटम् एवासौ स्वीकृता ।</p>
<p>तस्मात् सान्तरङ्ग-वैभवस्य भगवतः सुखैक-रूपत्वं, तद्-रूपत्वेऽपि ब्रह्मतोऽपि घन-प्रकाशत्वं, स्वरूप-शकित्-विलास-वैचित्री चेति विद्वद्-अनुभव-प्रमाणेन निर्णीतम् । तत्र, मुक्ता अपि लीलया विग्रहं कृत्वा भगवन्तं भजन्त इति, यं सर्वे देवा आमनन्ति मुमुक्षवो ब्रह्म-वादिनश् च [नृ।ता।उ। २.४]<sup id="fnref:23"><a href="#fn:23" class="footnote-ref" role="doc-noteref">23</a></sup> इत्य् अत्र श्रुताव् अद्वैत-वाद-गुरवोऽपि । कृष्णो मुक्तैर् इज्यते वीत-मोहैः<sup id="fnref:24"><a href="#fn:24" class="footnote-ref" role="doc-noteref">24</a></sup> इति भारते ।</p>
<blockquote>
<p>ब्रह्म-भूतः प्रसन्नात्मा न शोचति न काङ्क्षति । &gt;
समः सर्वेषु भूतेषु मद्-भक्तिं लभते पराम् ॥ [गीता १८.५४] &gt; इति श्री-भगवद्-गीतोपनिषत्सु ।</p></blockquote>
<p>मुक्तानाम् अपि भक्तिर् हि नित्यानन्द-स्वरूपिणी इति भारत-तात्पर्ये प्रमाणिता श्रुतिश् च । तथा आ-प्रायणात् तत्रापि हि दृष्टम् [वे।सू। ४.१.१२] इत्य् अत्र च मध्व-भाष्य-प्रमाणिता सौपर्ण-श्रुतिः&mdash;सर्वदैनम् उपासीत यावन्-मुक्ति मुक्ता ह्य् एनम् उपासत इति ।</p>
<p>अत एव श्री-प्रह्लाद-बलि-प्रभृति-महा-भागवत-सम्बन्धम् अभिप्रेत्य श्री-विष्णु-पुराणेऽप्य् उक्तं, पाताले कस्य न प्रीतिर् विमुक्तस्यापि जायते [वि।पु। २.५.७] इति ।</p>
<p>अत्र विशेषो श्री-भगवत्-सन्दर्भे ज्ञेयः ॥५०॥ [भगवत्-सन्दर्भ ८५]</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> एवं त्वदीय-श्रवणाद्य्-आनन्द-त्रिक-लोभेन त्वत्-परोक्ष-मयो भवोऽपि प्रार्थ्यते । त्वया तु स्व-साक्षात्कारामृतम् अपि वयं त्वद्-भक्तापराधिनोऽपि पायिताः स्मेत्य् अहो ते क्षमाया एतावती सीमा । कारुण्यं त्व् अपारम् इत्य् आहुः&mdash;प्रादुर् इति । <strong>पुरु</strong> यथा स्यात् पुरुभिर् बहुभिर् भक्तैर् <strong>आहूत</strong>&mdash;&ldquo;हे नारायण ! विष्णो ! गोविन्द ! कृपया दर्शनं देहि&rdquo; इत्य् आहूत ! तेन स्व-भक्ताह्वानोत्थ-कृपा-परवशेनैव भवता स्वरूपम् आविष्कुर्वता वयम् अपि कृतार्थीकृता इति भावः । <strong>दृशो</strong> नेत्राणि बुद्धि-वृत्तयो वा इदं नम इति मूर्धसु धृतान् अञ्जलीन् दर्शयन्ति ।</p>
<p><strong>इत्</strong> इत्थम् । यद् वा, <strong>इद्</strong> इति नम इत्य् अस्य विशेषणं श्री-चरणारविन्दं प्रतिगच्छद् इत्य् अर्थः । अनात्मनाम् आत्मा त्वं सेव्यत्वे न वर्तते येषां तेषां दुरुदयः श्लेषेण यथा त्वं दुरुदयस् ते अनात्मनः आत्म-शून्या मृतका एवेति भावः । प्रतीतः उलूकानां सूर्य इव दुर्दर्श एव निश्चित इत्य् अर्थः ।</p>
<p>अत्र समस्तात्माराम-मुकुट-मणीनां लब्ध-निरन्तर-ब्रह्मानुभवानां श्रुताव् अपि तस्मै मृदित-कषायाय तमसः पारं दर्शयति भगवान् सनत्कुमार इत्य्-आदि-वाक्येषु प्रसिद्धानां सनकादीनां भक्ताव् ईदृश-प्रार्थनालिङ्गेनैव ब्रह्मानन्दाद् अपि भजनानन्दस्याधिक्येऽवगते भगवद्-रूप-नाम-गुण-परिच्छद-भक्त-धाम्नां चिद्-घनाकारत्वं स्वत एव लब्धं तथा-भूतत्वं विना भक्तेर् असिद्धेर् अग्रे च कापिलेये निर्गुणत्वं चास्या वक्ष्यते । मुक्तानाम् अपि भक्तिर् हि नित्यानन्द-स्वरूपिणी इति भारत-तात्पर्ये प्रमाणिता श्रुतिश् च । आप्रायणात् तत्रापि हि दृष्टम् इत्य् अत्र च मध्व-भाष्य-प्रमाणिता सौपर्ण-श्रुतिः । सर्वदैनम् उपासीत यावन् मुक्तिम् उक्ता ह्य् एनम् उपासत इति । अत एव प्रह्लाद-बलि-प्रभृति-महाभागवत-सम्बन्धम् अभिप्रेत्य श्री-विष्णु-पुराणे<sup id="fnref:25"><a href="#fn:25" class="footnote-ref" role="doc-noteref">25</a></sup>ऽप्य् उक्तं&mdash;पाताले कस्य न प्रीतिर् विमुक्तस्यापि जायते इति ॥५०॥</p>
<p>इति सारार्थ-दर्शिन्यां हर्षिण्यां भक्त-चेतसाम् ।</p>
<p>तृतीयेऽस्मिन् पञ्चदशः सङ्गतः सङ्गतः सताम् ॥*॥</p>
<p>———————————————————————————————————————</p>
<blockquote>
<p>इति श्रीमद्-भागवते महा-पुराणे ब्रह्म-सूत्र-भाष्ये पारमहंस्यां &gt; संहितायां वैयासिक्यां तृतीय-स्कन्धे &gt;
विदुर-मैत्रेय-संवादे वैकुण्ठ-वर्णनं नाम &gt;
पञ्चदशोऽध्यायः ।</p></blockquote>
<p>॥ ३.१५ ॥</p>
<div class="footnotes" role="doc-endnotes">
<hr>
<ol>
<li id="fn:1">
<p>अरचनानुवादाः इति मध्व-पाठः।&#160;<a href="#fnref:1" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:2">
<p><em>को वा</em> इति केचित्।&#160;<a href="#fnref:2" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:3">
<p>इत्थम्-भूत-लक्षणे तृटीया इति भगवत्-सन्दर्भे।&#160;<a href="#fnref:3" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:4">
<p>मद्-आदीनां भक्तानां कृते अङ्गं भजन्तं मूर्तिं प्रकटयन्तम्
अस्मद्-विषयकम् अङ्गीकारं भजन्तम् इत्य् अर्थः इति
भगवत्-सन्दर्भे पाठः।&#160;<a href="#fnref:4" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:5">
<p>अत्र &ldquo;बहूनां तत्त्व-दृशां सम्मतम् इति वा&rdquo; इत्य् अधिकः पात्ःओ
भगवत्-सन्दर्भे।&#160;<a href="#fnref:5" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:6">
<p>भगवत्-सन्दर्भे अधिक-पाठः&mdash;समगृणन् सम्यग् अस्तुवन्न् इत्य्
अर्थः ॥ इति।&#160;<a href="#fnref:6" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:7">
<p>इत्य् अस्मात् परं &ldquo;ब्रह्म च श्री-विग्रहश् चायं
स्व-प्रकाश-परमात्मत्वेनैव स्फुरति चित्त-वृत्तौ, ब्रह्मवत् नेत्रे
स्फुरति, न तु दृश्यसे। नेत्रे च तदाधार-मात्रम् इति स्वयम् अप्य्
अभेदेनैव प्रतीम इति भावः ।&rdquo; इत्य् अतिरिक्त-पाठः
ग-च-करलिप्योः, तथा झ-ग्रन्थेऽपि उपलभ्यते।&#160;<a href="#fnref:7" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:8">
<p>&ldquo;किं त्व् अन्यत्&rdquo; इति श्रीधरस्य पाठः, &ldquo;किं वान्यत्&rdquo; इति क्वचित्
पाठः। दत्त-पाठस् तु गौडीयानां सम्मतः।&#160;<a href="#fnref:8" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:9">
<p>नाथ योनि-सहस्रेषु येषु येषु व्रजाम्य् अहम् ।</p>
<p>तेषु तेष्व् अच्युता भक्तिर् अच्युतेऽस्तु सदा त्वयि ॥&#160;<a href="#fnref:9" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:10">
<p>कीटेषु पक्षिषु मृगेषु सरीसृपेषु</p>
<p>रक्षः-पिशाच-मनुजेष्व् अपि यत्र तत्र ।</p>
<p>जातस्य मे भवतु केशव ते प्रसादात्</p>
<p>त्वय्य् एव भक्तिर् अतुलाव्यभिचारिणी च ॥&#160;<a href="#fnref:10" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:11">
<p>वरिअन्त्&mdash;<em>सनन्दनाद्यैर् मुनिभिर् विभाव्यम्।</em> लस्त् लिने <em>कथं
विमूढः परिभावयामि</em>।&#160;<a href="#fnref:11" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:12">
<p>तप्तं तपो विविध-लोक-सिसृक्षया मे</p>
<p>आदौ सनात् स्व-तपसः स चतुः-सनो\ऽभूत्</p>
<p>प्राक्-कल्प-सम्प्लव-विनष्टम् इहात्म-तत्त्वं</p>
<p>सम्यग् जगाद मुनयो यद् अचक्षतात्मन्&#160;<a href="#fnref:12" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:13">
<p>देहो\ऽपि दैव-वशगः खलु कर्म यावत्</p>
<p>स्वारम्भकं प्रतिसमीक्षत एव सासुः</p>
<p>तं स-प्रपञ्चम् अधिरूढ-समाधि-योगः</p>
<p>स्वाप्नं पुनर् न भजते प्रतिबुद्ध-वस्तुः [३.२८.३८]&#160;<a href="#fnref:13" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:14">
<p>तस्यारविन्द-नयनस्य पदारविन्द-</p>
<p>किञ्जल्क-मिश्र-तुलसी-मकरन्द-वायुः</p>
<p>अन्तर्-गतः स्व-विवरेण चकार तेषां</p>
<p>सङ्क्षोभम् अक्षर-जुषाम् अपि चित्त-तन्वोः [३.१५.४३]&#160;<a href="#fnref:14" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:15">
<p>स्व-सुख-निभृत-चेतास् तद्-व्युदस्तान्य-भावो</p>
<p>\ऽप्य् अजित-रुचिर-लीलाकृष्ट-सारस् तदीयम्</p>
<p>व्यतनुत कृपया यस् तत्त्व-दीपं पुराणं</p>
<p>तम् अखिल-वृजिन-घ्नं व्यास-सूनुं नतो\ऽस्मि [१२.१२.६८]&#160;<a href="#fnref:15" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:16">
<p>देहं च तं न चरमः स्थितम् उत्थितं वा</p>
<p>सिद्धो विपश्यति यतो\ऽध्यगमत् स्वरूपम्</p>
<p>दैवाद् उपेतम् अथ दैव-वशाद् अपेतं</p>
<p>वासो यथा परिकृतं मदिरा-मदान्धः [३.२८.३७]&#160;<a href="#fnref:16" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:17">
<p>एवं तदैव भगवान् अरविन्द-नाभः</p>
<p>स्वानां विबुध्य सद्-अतिक्रमम् आर्य-हृद्यः</p>
<p>तस्मिन् ययौ परमहंस-महा-मुनीनाम्</p>
<p>अन्वेषणीय-चरणौ चलयन् सह-श्रीः [३.१५.३७]&#160;<a href="#fnref:17" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:18">
<p>प्रादुश्चकर्थ यद् इदं पुरुहूत रूपं</p>
<p>तेनेश निर्वृतिम् अवापुर् अलं दृशो नः</p>
<p>तस्मा इदं भगवते नम इद् विधेम</p>
<p>यो\ऽनात्मनां दुरुदयो भगवान् प्रतीतः [३.१५.५०]&#160;<a href="#fnref:18" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:19">
<p>कृत्स्न-प्रसाद-सुमुखं स्पृहणीय-धाम</p>
<p>स्नेहावलोक-कलया हृदि संस्पृशन्तम्</p>
<p>श्यामे पृथाव् उरसि शोभितया श्रिया स्वश्-</p>
<p>चूडामणिं सुभगयन्तम् इवात्म-धिष्ण्यम् [३.१५.३९]&#160;<a href="#fnref:19" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:20">
<p>अत्रोपसृष्टम् इति चोत्स्मितम् इन्दिरायाः</p>
<p>स्वानां धिया विरचितं बहु-सौष्ठवाढ्यम्</p>
<p>मह्यं भवस्य भवतां च भजन्तम् अङ्गं</p>
<p>नेमुर् निरीक्ष्य न वितृप्त-दृशो मुदा कैः [३.१५.४२]&#160;<a href="#fnref:20" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:21">
<p>कामं भवः स्व-वृजिनैर् निरयेषु नः स्ताच्</p>
<p>चेतो\ऽलिवद् यदि नु ते पदयो रमेत</p>
<p>वाचश् च नस् तुलसिवद् यदि ते\ऽङ्घ्रि-शोभाः</p>
<p>पूर्येत ते गुण-गणैर् यदि कर्ण-रन्ध्रः [३.१५.४९]&#160;<a href="#fnref:21" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:22">
<p>&ldquo;अत एव यः कश्चिद् अपि जल्पति&mdash;ज्ञानाकारायां प्रेमाकारायां च
चित्त-वृत्तौ ब्रह्म प्रकाशते, तत्र तूत्तरस्याम् उपाधि-वैशिष्ट्यात्
प्रकाश-वैशिष्ट्यम् इत्य् अत्रैव पुरुषार्थ-सारत्वं तत्र तत्रोच्यत
इति तद् अपि स्वयम् एव बहिष्कृतम् ।&rdquo; इत्य् अत्रेदं वाक्यं केषुचिद्
भगवत्-सन्दर्भ-संस्करणेषु करलिपिषु चोपलभ्यते।&#160;<a href="#fnref:22" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:23">
<p>१०.८७.२१-भावार्थ-दीपिकायां धृतं सर्वज्ञस्य वचनम्।&#160;<a href="#fnref:23" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:24">
<p>महाभारते नोपालभ्यत।&#160;<a href="#fnref:24" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:25">
<p>इ चोउल्द्न्ऽत् फ़िन्द् थिस् वेर्से इन् थे वि।पु॥&#160;<a href="#fnref:25" class="footnote-backref" role="doc-backlink">&#x21a9;&#xfe0e;</a></p>
</li>
</ol>
</div>

  </div>
</article>


        

        



    <aside class="card border noPrint" id="section-tree-item-bhAgavatam_gauDIya-prastutiH_03_15_vaikuNTha-dhAma_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/purANam_vaiShNavam/bhAgavatam/gauDIya-prastutiH/03/15_vaikuNTha-dhAma/">१५ वैकुण्ठ-धाम </a>
            <a data-toggle="collapse" href="#section-tree-item-body-bhAgavatam_gauDIya-prastutiH_03_15_vaikuNTha-dhAma_md" role="button" aria-expanded="false" aria-controls="section-tree-item-body-bhAgavatam_gauDIya-prastutiH_03_15_vaikuNTha-dhAma_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-bhAgavatam_gauDIya-prastutiH_03_15_vaikuNTha-dhAma_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: १५ वैकुण्ठ-धाम</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/purANam_vaiShNavam/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/purANam_vaiShNavam/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/purANam_vaiShNavam/actions/workflows/build.yml"><img src="https://github.com/vishvAsa/purANam_vaiShNavam/actions/workflows/build.yml/badge.svg"> Built </a> on 2025 Aug 25 05:46:07 UTC. (<a href="http://google.com/search?q=05%3a46%3a07%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
