<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>पुराणे विश्वासटिप्पन्यः  | १६ जय-विजययोः पतनम्</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/purANam_vaiShNavam/bhAgavatam/gauDIya-prastutiH/03/16_jaya-vijayayoH_patanam/" rel="alternate" type="application/rss+xml" title="पुराणे विश्वासटिप्पन्यः" />
    <link href="/purANam_vaiShNavam/bhAgavatam/gauDIya-prastutiH/03/16_jaya-vijayayoH_patanam/" rel="feed" type="application/rss+xml" title="पुराणे विश्वासटिप्पन्यः" />

    <meta property="og:url" content="https://vishvAsa.github.io/purANam_vaiShNavam/bhAgavatam/gauDIya-prastutiH/03/16_jaya-vijayayoH_patanam/">
  <meta property="og:site_name" content="पुराणे विश्वासटिप्पन्यः">
  <meta property="og:title" content="१६ जय-विजययोः पतनम्">
  <meta property="og:description" content="विषयः भगवत्-कृतं सनकादीनां सान्त्वनम्, वैकुण्ठाज् जय-विजययोः पतनं च ।
॥ ३.१६.१ ॥
ब्रह्मोवाच—
इति तद् गृणतां तेषां मुनीनां योग-धर्मिणाम् ।
प्रतिनन्द्य जगादेदं विकुण्ठ-निलयो विभुः ॥**
श्रीधर-स्वामी (भावार्थ-दीपिका) :
हरिणा सान्त्वितैर् विप्रैर् अनुतप्तैस् तु षोडशे ।
तयोर् असुर-भावेऽपि कृतोऽनुग्रह ईर्यते ॥
इति गृणतां तेषां तद्-वाक्यं प्रतिनन्द्येदं जगाद—एताव् इत्य् एकादशभिः ॥१॥
———————————————————————————————————————
जीव-गोस्वामी (क्रम-सन्दर्भः) : न व्याख्यातम्।
———————————————————————————————————————
विश्वनाथ-चक्रवर्ती (सारार्थ-दर्शिणी) :
भृत्येष्व् आत्मीयताम् आत्मस्व् आदरं जानतां हरिः ।
षोडशे विभातां तेषां शापम् एवान्वमोदत ॥
इति गृणतां स्तुवतां तेषां तद्-वाक्यम् ॥१॥">
  <meta property="og:locale" content="en_us">
  <meta property="og:type" content="article">
    <meta property="article:section" content="bhagavatam">

  <meta itemprop="name" content="१६ जय-विजययोः पतनम्">
  <meta itemprop="description" content="विषयः भगवत्-कृतं सनकादीनां सान्त्वनम्, वैकुण्ठाज् जय-विजययोः पतनं च ।
॥ ३.१६.१ ॥
ब्रह्मोवाच—
इति तद् गृणतां तेषां मुनीनां योग-धर्मिणाम् ।
प्रतिनन्द्य जगादेदं विकुण्ठ-निलयो विभुः ॥**
श्रीधर-स्वामी (भावार्थ-दीपिका) :
हरिणा सान्त्वितैर् विप्रैर् अनुतप्तैस् तु षोडशे ।
तयोर् असुर-भावेऽपि कृतोऽनुग्रह ईर्यते ॥
इति गृणतां तेषां तद्-वाक्यं प्रतिनन्द्येदं जगाद—एताव् इत्य् एकादशभिः ॥१॥
———————————————————————————————————————
जीव-गोस्वामी (क्रम-सन्दर्भः) : न व्याख्यातम्।
———————————————————————————————————————
विश्वनाथ-चक्रवर्ती (सारार्थ-दर्शिणी) :
भृत्येष्व् आत्मीयताम् आत्मस्व् आदरं जानतां हरिः ।
षोडशे विभातां तेषां शापम् एवान्वमोदत ॥
इति गृणतां स्तुवतां तेषां तद्-वाक्यम् ॥१॥">
  <meta itemprop="wordCount" content="6686">
  <meta name="twitter:card" content="summary">
  <meta name="twitter:title" content="१६ जय-विजययोः पतनम्">
  <meta name="twitter:description" content="विषयः भगवत्-कृतं सनकादीनां सान्त्वनम्, वैकुण्ठाज् जय-विजययोः पतनं च ।
॥ ३.१६.१ ॥
ब्रह्मोवाच—
इति तद् गृणतां तेषां मुनीनां योग-धर्मिणाम् ।
प्रतिनन्द्य जगादेदं विकुण्ठ-निलयो विभुः ॥**
श्रीधर-स्वामी (भावार्थ-दीपिका) :
हरिणा सान्त्वितैर् विप्रैर् अनुतप्तैस् तु षोडशे ।
तयोर् असुर-भावेऽपि कृतोऽनुग्रह ईर्यते ॥
इति गृणतां तेषां तद्-वाक्यं प्रतिनन्द्येदं जगाद—एताव् इत्य् एकादशभिः ॥१॥
———————————————————————————————————————
जीव-गोस्वामी (क्रम-सन्दर्भः) : न व्याख्यातम्।
———————————————————————————————————————
विश्वनाथ-चक्रवर्ती (सारार्थ-दर्शिणी) :
भृत्येष्व् आत्मीयताम् आत्मस्व् आदरं जानतां हरिः ।
षोडशे विभातां तेषां शापम् एवान्वमोदत ॥
इति गृणतां स्तुवतां तेषां तद्-वाक्यम् ॥१॥">
<script type="text/javascript">
    
    let baseURL = "https:\/\/vishvAsa.github.io\/purANam_vaiShNavam\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/purANam_vaiShNavam\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/purANam_vaiShNavam\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/purANam_vaiShNavam\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/purANam_vaiShNavam\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvya\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/purANam_vaiShNavam\/bhAgavatam\/gauDIya-prastutiH\/03\/16_jaya-vijayayoH_patanam\/".replace(basePath, "/");
  pageVars.pageParams = {};
  pageVars.pageSource = "bhAgavatam\/gauDIya-prastutiH\/03\/16_jaya-vijayayoH_patanam.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/purANam_vaiShNavam/webpack_dist/uiLib-bundle.js"></script>







    <link rel="stylesheet" href="/purANam_vaiShNavam/webpack_dist/uiLib.css">
<link rel="stylesheet" href="/purANam_vaiShNavam/css/uiLibPrint.css" media="print" >
<link rel="stylesheet" href="/purANam_vaiShNavam/css/fonts.css" >
<link rel="stylesheet" href="/purANam_vaiShNavam/css/@fortawesome/fontawesome-free/css/solid.min.css">

<link rel="stylesheet" href="/purANam_vaiShNavam/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/16_jaya-vijayayoH_patanam/" />
<link rel="alternate" hreflang="sa-Deva" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/16_jaya-vijayayoH_patanam/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/16_jaya-vijayayoH_patanam/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/16_jaya-vijayayoH_patanam/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/16_jaya-vijayayoH_patanam/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/16_jaya-vijayayoH_patanam/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/16_jaya-vijayayoH_patanam/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/16_jaya-vijayayoH_patanam/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/16_jaya-vijayayoH_patanam/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/16_jaya-vijayayoH_patanam/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/16_jaya-vijayayoH_patanam/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/16_jaya-vijayayoH_patanam/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/16_jaya-vijayayoH_patanam/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/16_jaya-vijayayoH_patanam/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/16_jaya-vijayayoH_patanam/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/16_jaya-vijayayoH_patanam/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/16_jaya-vijayayoH_patanam/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/16_jaya-vijayayoH_patanam/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/16_jaya-vijayayoH_patanam/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/16_jaya-vijayayoH_patanam/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/16_jaya-vijayayoH_patanam/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/16_jaya-vijayayoH_patanam/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/16_jaya-vijayayoH_patanam/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/16_jaya-vijayayoH_patanam/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/16_jaya-vijayayoH_patanam/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/16_jaya-vijayayoH_patanam/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/16_jaya-vijayayoH_patanam/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/16_jaya-vijayayoH_patanam/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/16_jaya-vijayayoH_patanam/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/16_jaya-vijayayoH_patanam/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/16_jaya-vijayayoH_patanam/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/16_jaya-vijayayoH_patanam/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/16_jaya-vijayayoH_patanam/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/16_jaya-vijayayoH_patanam/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/16_jaya-vijayayoH_patanam/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/16_jaya-vijayayoH_patanam/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/16_jaya-vijayayoH_patanam/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/16_jaya-vijayayoH_patanam/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/16_jaya-vijayayoH_patanam/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/16_jaya-vijayayoH_patanam/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/16_jaya-vijayayoH_patanam/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/16_jaya-vijayayoH_patanam/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/16_jaya-vijayayoH_patanam/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/16_jaya-vijayayoH_patanam/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/16_jaya-vijayayoH_patanam/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">पुराणे विश्वासटिप्पन्यः <br/> १६ जय-विजययोः पतनम्</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/purANam_vaiShNavam/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="१६ जय-विजययोः पतनम्">१६ जय-विजययोः पतनम्</h1>
    
    <a id="editLink" class="btn btn-primary noPrint"  href="https://github.com/vishvAsa/purANam_vaiShNavam/edit/content/bhAgavatam/gauDIya-prastutiH/03/16_jaya-vijayayoH_patanam.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <details><summary>विषयः</summary>
<p>भगवत्-कृतं सनकादीनां सान्त्वनम्, वैकुण्ठाज् जय-विजययोः पतनं च ।</p>
</details>
<p><strong>॥ ३.१६.१ ॥</strong></p>
<p><strong>ब्रह्मोवाच&mdash;</strong></p>
<p><strong>इति तद् गृणतां तेषां मुनीनां योग-धर्मिणाम् ।</strong><br>
प्रतिनन्द्य जगादेदं विकुण्ठ-निलयो विभुः ॥**</p>
<p><strong>श्रीधर-स्वामी (भावार्थ-दीपिका) :</strong></p>
<p>हरिणा सान्त्वितैर् विप्रैर् अनुतप्तैस् तु षोडशे ।</p>
<p>तयोर् असुर-भावेऽपि कृतोऽनुग्रह ईर्यते ॥</p>
<p><strong>इति गृणतां तेषां</strong> तद्-वाक्यं <strong>प्रतिनन्द्येदं</strong> <strong>जगाद</strong>&mdash;<strong>एताव्</strong> इत्य् एकादशभिः ॥१॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong></p>
<p>भृत्येष्व् आत्मीयताम् आत्मस्व् आदरं जानतां हरिः ।</p>
<p>षोडशे विभातां तेषां शापम् एवान्वमोदत ॥</p>
<p>इति <strong>गृणतां</strong> स्तुवतां तेषां तद्-वाक्यम् ॥१॥</p>
<p>———————————————————————————————————————</p>
<p><strong>॥ ३.१६.२-३ ॥</strong></p>
<p><strong>श्री-भगवान् उवाच&mdash;</strong></p>
<p><strong>एतौ तौ पार्षदौ मह्यं जयो विजय एव च ।</strong><br>
कदर्थी-कृत्य मां यद् वो बह्व् अक्रान्ताम् अतिक्रमम् ॥**</p>
<p><strong>यस् त्व् एतयोर् धृतो दण्डो भवद्भिर् माम् अनुव्रतैः ।</strong><br>
स एवानुमतोऽस्माभिर् मुनयो देव-हेलनात् ॥**</p>
<p><strong>श्रीधर-स्वामी (भावार्थ-दीपिका) : यद्</strong> यस्मान् <strong>मां कदर्थी-कृत्य</strong> तुच्छी-कृत्य <strong>बहु</strong> यथा भवति, तथा <strong>अतिक्रमं</strong> <strong>वः</strong> कृतवन्तौ ॥२॥ तस्मात् <strong>स एव</strong> <strong>दण्डो</strong>ऽङ्गी-कृतः ॥३॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> अपराधाशङ्गया युष्माभिर् न भेतव्यम् इत्य् आह&mdash;<strong>एताव्</strong> इत्य् एकादशभिः । मह्यं मम । <strong>यद्</strong> यस्मान् <strong>मां कदर्थीकृत्य</strong> तुच्छीकृत्य <strong>बहु</strong> यथा स्यात्, तथा <strong>अतिक्रमं</strong> <strong>वः</strong> कृतवन्तौ । मद्-अनभिप्रेताचरणम् एव तुच्छीकरणं, अतो मया कर्तव्य एव <strong>दण्डो भवद्भिः</strong> कृत इत्य् आह&mdash;<strong>य</strong> इति । माम् अनुलक्षीकृत्य व्रतानि येषां तैः । <strong>देवस्य</strong> मम <strong>हेलनाद्</strong> इति मद्-विषयक एवायम् अनयोर् अपराधो वस्तुत इति भावः ॥२-३॥</p>
<p>———————————————————————————————————————</p>
<p><strong>॥ ३.१६.४ ॥</strong></p>
<p><strong>तद् वः प्रसादयाम्य् अद्य ब्रह्म दैवं परं हि मे ।</strong><br>
तद् धीत्य् आत्म-कृतं मन्ये यत् स्व-पुम्भिर् असत्-कृताः ॥**</p>
<p><strong>श्रीधर-स्वामी (भावार्थ-दीपिका) : हि</strong> यस्मात् । <strong>ब्रह्म</strong> ब्राह्मणा एव मे <strong>परमं</strong> <strong>दैवं</strong> दैवतं, <strong>तत्</strong> तस्माद् <strong>अद्य</strong> <strong>वः प्रसादयामि</strong> । तव कोऽपराधः ? इति चेत्, तत्राह&mdash;<strong>तद् धीति</strong> । मदीयैः <strong>पुंभिर्</strong> <strong>असत्-कृतास्</strong> तिरस्कृता इति यत्, <strong>तद् आत्म-कृतम्</strong> एव <strong>मन्ये</strong> ॥४॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> किं च, युष्मासु ममैवापराधोऽभूद् इत्य् आह&mdash;<strong>तद् व</strong> इति । ननु कथं तवापराधः ? तत्राह&mdash;<strong>तद् धीति</strong> । यदि जय-विजयौ मद्-भृत्यौ न स्यातां, अहं वा तत्र प्रीतिमान् न स्यां, तदा अपराधो मे न स्याद् इति भावः ॥४॥</p>
<p>———————————————————————————————————————</p>
<p><strong>॥ ३.१६.५ ॥</strong></p>
<p><strong>यन्-नामानि च गृह्णाति लोको भृत्ये कृतागसि ।</strong><br>
सोऽसाधु-वादस् तत्-कीर्तिं हन्ति त्वचम् इवामयः ॥**</p>
<p><strong>श्रीधर-स्वामी (भावार्थ-दीपिका) :</strong> किं च, ममैवैताभ्याम् अनिष्टं कृतम् इत्य् आह&mdash;<strong>यस्य</strong> स्वामिनो <strong>नामानि</strong> तस्य कीर्तिम् । <strong>आमयो</strong>ऽत्र श्वेत-कुष्ठम् ॥५॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> ननु परमेश्वरस्य तव कथम् अपराधः ? अपराधित्वेऽपि को दण्डयितेति किं सङ्कुचसि ? इति तत्र नास्तु दण्डयिता, दुष्कीर्तिस् तु स्याद् एव, इत्य् आह&mdash;<strong>यस्य</strong> स्वामिनो <strong>नामानि</strong> &ldquo;अमुकस्य भृत्योऽयं कुकर्म-कृत्&rdquo; इति <strong>तस्य</strong> स्वामिन एव <strong>कीर्तिं हन्ति</strong> । <strong>आमयः</strong> श्वित्रं <strong>त्वचं</strong> हन्ति, अथ च &ldquo;यस्य त्वक्, तस्यैव कुष्ठी पुमान् अयम्&rdquo; इति निन्दाम् उत्पादयतिईत्य् अर्थः ॥५॥</p>
<p>———————————————————————————————————————</p>
<p><strong>॥ ३.१६.६ ॥</strong></p>
<p><strong>यस्यामृतामल-यशः-श्रवणावगाहः</strong></p>
<p><strong>सद्यः पुनाति जगद् आश्वपचाद् विकुण्ठः ।</strong></p>
<p><strong>सोऽहं भवद्भ्य उपलब्ध-सुतीर्थ-कीर्तिश्</strong></p>
<p><strong>छिन्द्यां स्व-बाहुम् अपि वः प्रतिकूल-वृत्तिम् ॥</strong></p>
<p><strong>मध्वाचार्यः (भागवत-तात्पर्यम्) :</strong></p>
<p>अनुक्ताश् च गुणा विष्णोर् उक्ता दोषा न तस्य तु ।</p>
<p>अज्ञानाद् दोष-विज्ञानं गुण-ज्ञानम् अयतितम् अर्थतः ॥ इति पैङ्गि-श्रुतिः ॥६॥</p>
<p>———————————————————————————————————————</p>
<p><strong>श्रीधर-स्वामी (भावार्थ-दीपिका) : यस्य</strong> मेऽ<strong>मृत</strong>-रूपेऽ<strong>मले यशसि</strong> <strong>श्रवणेनावगाहः</strong> प्रवेशः <strong>श्व-पचम्</strong> अभिव्याप्य <strong>जगत् सद्यस्</strong> तत्-क्षणम् एव <strong>पुनाति</strong>, <strong>सोऽहं</strong> <strong>विकुण्ठो</strong> <strong>भवद्भ्यो</strong> हेतु-भूतेभ्य <strong>उपलब्धा</strong> प्राप्ता <strong>सु</strong> शोभना <strong>तीर्थ</strong>-भूता <strong>कीर्तिर्</strong> येन सः । <strong>स्व-बाहु</strong>-स्थानीयं लोकेश्वरम् अपि <strong>हन्यां</strong>, कान्यस्य कथा ? इत्य् अर्थः । स्व-गुणानुवर्णनं तु ब्राह्मणोत्कर्षार्थम् एव ॥६॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> एवम् आत्मीयत्वेन तौ भर्त्सयित्वा ब्राह्मणत्वेन तान् स्तौति&mdash;<strong>यस्येति</strong> चतुर्भिः । <strong>कीर्तिः</strong> पूर्वोक्तं यशः । यद्यपि लोकेश्वरास् ताभ्याम् अतिनिकृष्टा एव, तथाप्य् अश्लीलाच्छादनायैव टीकायां तथा व्याख्यातम् ॥६॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> नन्व् अस्मद्-अपराधात् तव दुष्कीर्तिर् अस्मत्-प्रसादनाच् च तव कीर्तिर् इति त्वत्-सृज्या अस्मद्-विध-जीवा एव त्वत्तः परमेश्वर्।आद् अपि तर्ह्य् अधिका अभूम ? इति चेत्, तत्र कः सन्देह इत्य् आह&mdash;<strong>यस्येति</strong> । <strong>सोऽहं विकुण्ठः भवद्भ्यो</strong> हेतु-भूतेभ्य <strong>उपलब्धा</strong> प्राप्ता <strong>सुतीर्थ</strong>-रूपा <strong>कीर्तिर्</strong> येन सः, <strong>स्व-बाहुम्</strong> <strong>अपि</strong> इति ममतास्पदयोर् जय-विजययोः का वार्ता ? अहंतास्पदं स्वाङ्गम् अपि <strong>छिन्द्यां</strong>, तद्-असमर्थो युष्मासु सापराध एवास्मीति भावः ॥६॥</p>
<p>———————————————————————————————————————</p>
<p><strong>॥ ३.१६.७ ॥</strong></p>
<p><strong>यत्-सेवया चरण-पद्म-पवित्र-रेणुं</strong></p>
<p><strong>सद्यः क्षताखिल-मलं प्रतिलब्ध-शीलम् ।</strong></p>
<p><strong>न श्रीर् विरक्तम् अपि मां विजहाति यस्याः</strong></p>
<p><strong>प्रेक्षा-लवार्थ इतरे नियमान् वहन्ति ॥</strong></p>
<p><strong>मध्वाचार्यः (भागवत-तात्पर्यम्) :</strong></p>
<p>सर्वोत्तमोऽपि भागवत-विप्रादेः पूजनाय तु ।</p>
<blockquote>
<p>गुण-लब्धिं ततो ब्रूते नित्य-पूर्ण-गुणोऽपि सन् ॥ &gt;
ब्रूयुश् चान्ये क्वचित् तत् तु तद्-उक्त-रेणु-सारतः । &gt;
उपादत्ते वराश् चापि लोकानां मोहनाय च ॥ इति कौर्मे ।</p></blockquote>
<p>विप्राणां <strong>चरण-पद्म-पवित्र-रेणोः</strong> <strong>सेवया</strong> <strong>प्रतिलब्ध-शीलं श्रीर् न जहातीति</strong> <strong>यत्</strong> ॥७॥</p>
<p>———————————————————————————————————————</p>
<p><strong>श्रीधर-स्वामी (भावार्थ-दीपिका) : चरण-पद्मयोः</strong> स्थितः <strong>पवित्रो रेणुर्</strong> यस्य । अत एव <strong>क्षतो</strong> निरस्तोऽ<strong>खिलस्य</strong> लोकस्य <strong>मलो</strong> येन । यद् वा, चरण-पद्माल् लग्नः पवित्रो रेणुर् यस्मिन्न् इति, क्षतोऽखिलो मलो यस्येति च विग्रहः । <strong>प्रतिलब्धं</strong> प्राप्तं <strong>शीलं</strong> येन । <strong>येषां सेवया</strong> एते गुणा मम, अत एव <strong>श्रीर् मां न विजहाति</strong> <strong>प्रेक्षा-लवार्थे</strong>ऽवलोकन-लेशार्थम् । <strong>इतरे</strong> ब्रह्मादयः । तेषां वः <strong>प्रतिकूल-वृत्तिं छिन्द्याम्</strong> इति पूर्वेणैव संबन्धः ॥७॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> कथम् अस्मत्तो भवतस् तादृशत्वम् ? तत्राह&mdash;<strong>यत्-सेवयेति</strong> । अयम् अर्थः&mdash;विप्राणां देव-देवानां भगवान् आत्म-दैवतम् [भा।पु। ३.१६.१७] इति वक्ष्यमाणानुसारेण <strong>येषां</strong> ब्राह्मणानां स्वभावत एव मल्-लक्षण-ब्रह्म-भावना-पराणां भवतां <strong>सेवया</strong> सम्बन्धेनैव <strong>भवच्-चरण-पद्मे</strong> स्थित-<strong>पवित्र-रेणु</strong>-प्रकटित-तादृश-शक्तिर् जातः । तथा <strong>क्षतोऽखिलो मल</strong> आत्मारामत्वाद् भजत्स्व् अप्य् औदासीन्यादि-रूपो येन, तादृशो जातः । ततश् च प्रतिलब्धं शीलं भक्त-वात्सल्यादि-सुख-भावो येन तथा-भूतश् च जातो योऽहं, <strong>तं</strong> मां <strong>विरक्तम्</strong> अपि लब्ध्वा <strong>श्रीर्</strong> ब्रह्माण्ड-परार्धाधिष्ठात्री <strong>न जहाति</strong> न त्यजत्य् एवेत्य् अर्थः । ततश् च तस्या महिमापि महान् एव जातः, तत्-सेवया अन्येषाम् अपीत्य् आह&mdash;<strong>यस्या</strong> इति । <strong>इतरे</strong> लोक-पालाद्याः । तस्मात् साध्व् एवोक्तं सोऽहं भवद्भ्य [३.१६.६] इत्य्-आदीति भावः । तत्र भवद्भिर् यन्-नमस्कारादिकम् अपि क्रियते, तद् अपि भवद्-इच्छातिक्रम-भयाद् एव न निवार्यत इति ॥७॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> नन्व् अस्माकं वैकुण्ठागमनस्येदम् एव फलं वृत्तं सत्, भवान् अस्मद्-अभीष्ट-दैवतम् अप्य् अस्मान् प्रत्य् एवं ब्रूते इति तत्र किं विपरीतं ब्रूथ ? इत्य् आह&mdash;<strong>यत्-सेवया</strong> मम <strong>चरणे पद्मे</strong> अभूतां, तत्रत्या <strong>रेणवो</strong>ऽपि <strong>जगत् पवित्रयन्ति,</strong> <strong>अखिला</strong> अपि कामादयो <strong>मलाः</strong> मत्तो हेतोर् अप्य् अन्येषाम् अपि <strong>क्षताः</strong> । <strong>सौशील्यानि लब्धानि</strong> <strong>लक्ष्मीर्</strong> अपार-सम्पद् अपि मां <strong>न जहाति</strong> । यस्या लक्ष्म्या अवलोक-लेशार्थम् अपि इतरे ब्रह्माद्या अपि नियमांस् तप-आदीन् भजन्तीत्य् एतत् सर्वं येषाम् एव सेवया तेषां वः प्रतिकूल-वृत्तिं स्व-बाहुम् अपि छिन्द्याम् [३.१६.६] इति पूर्वेणैवान्वयः ॥७॥</p>
<p>———————————————————————————————————————</p>
<p><strong>॥ ३.१६.८ ॥</strong></p>
<p><strong>नाहं तथाद्मि यजमान-हविर् विताने</strong></p>
<p><strong>श्च्योतद्-घृत-प्लुतम् अदन् हुत-भुङ्-मुखेन ।</strong></p>
<p><strong>यद् ब्राह्मणस्य मुखतश् चरतोऽनुघासं</strong></p>
<p><strong>तुष्टस्य मय्य् अवहितैर् निज-कर्म-पाकैः ॥</strong></p>
<p><strong>श्रीधर-स्वामी (भावार्थ-दीपिका) :</strong> किं च, ब्राह्मणो ममैव श्रेष्ठं मुखम्, अतो युष्मद्-अवज्ञया मन्-मुख-तिरस्कार एव कृत इत्य् आह&mdash;<strong>नाहम्</strong> इति । <strong>विताने</strong> यज्ञे <strong>यजमानस्य हविश्</strong> चरु-पुरोडाशादि <strong>हुत-भूग्</strong> अग्निः, तेन <strong>मुखेन अदन्न्</strong> अश्नन्न् अपि, <strong>तथा नाद्मि</strong> नाश्नामि । यद् यथा <strong>श्च्योतता</strong> क्षरता घृतेन प्लुतं विलोडितं पायसादि प्रतिग्रासं रसास्वाद-पूर्वकं चरतो भूञ्जानस्य ज्ञानिनो ब्राह्मणस्य मुखतोऽश्नामि । मयि समर्पितैः कर्म-फलैस् तुष्टस्य निष्कामस्येत्य् अर्थः ॥८॥</p>
<p>———————————————————————————————————————</p>
<p><strong>कैवल्य-दीपिका</strong>: <strong>हुत-भुङ्-मुखेन</strong> <strong>विताने</strong> यज्ञे, <strong>अदन्</strong> अश्नन् <strong>तथा नाद्मि</strong> । किंभूतं ? <strong>श्च्योतता</strong> अक्षरता <strong>घृतेन प्लुतम्</strong> आलोडितम् । <strong>यद्</strong> यथा <strong>ब्राह्मणस्य</strong> <strong>मुखेन चरतः</strong> अश्नतः <strong>अनुघासं</strong> प्रतिग्रासम् अद्मि । अभि सन्<strong>तुष्टस्य</strong> मयि नारायणे <strong>अवहितैः</strong> अर्पितैः <strong>निज-कर्मज-पाकैः</strong> प्रारब्ध-कर्म-जनितैः शुभाशुभैः । अर्पणं च नारायणायेति समर्पयेत् तद् [भा।पु। ११.२.३६]<sup id="fnref:1"><a href="#fn:1" class="footnote-ref" role="doc-noteref">1</a></sup> इति वक्ष्यति ॥८॥ [मु।फ। ४.८]</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> अतो ममान्तः-सन्तोषोऽपि ब्राह्मण-सन्तोषेणैव स्याद् इत्य् आह&mdash;नाहम् इति । मय्य् अवहितैर् अतिस्नेहेन मय्य् एव समर्पितैः ॥८॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> एवम् अहं ब्राह्मणान् एव सेवे मद्-दृष्ट्या च ये ब्राह्मणान् सेवमाना भवेयुस् त एव मत्-सेवकाः, यतो ब्राह्मण-मुखेनैवाहं भुञ्जे इत्य् आह&mdash;नाहम् इति । यजमानस्य हविश्-चरु-पुरोडाशादि हुतभुग् अग्निस् तेन मुखेन अदन्न् अश्नन्न् अपि तथा नाद्मि तथा । यथा ब्राह्मणस्य मुखतो मुखेनानुघासं प्रत्ग्रासम् एव श्च्योतद्भिर् घृतैः प्लुतं व्याप्तम् इत्य् अत्राप्य् अनुवर्तनीयं चरतो भुञ्जानस्य मयि समर्पितैः कर्म-फलैस् तुष्टस्येत्य् अनेन तथा विप्राणां देव-देवानां भगवान् आत्म-दैवतं [भा।पु। ३.१६.१८] इत्य् अग्रिम-वाक्येन ब्राह्मणस्य भक्ति-राहित्ये सत्य् अपूज्यत्वम् अभियज्य श्वपाकम् इव नेक्षेत लोके विप्रम् अवैष्णवम् इत्य्-आदि वचन-विरोधः परिहृतः । अवैष्णवं वैष्णव-विद्वेषिणम् इति तत्रार्थो द्रष्टव्यः । एवं च भक्ति-मिश्र-स्वधर्मवान् एव ब्राह्मणो भवति, यथा वशिष्टादिः । भक्तैः कैवल्ये प्राधान्ये सत्गि जात्या ब्राह्मणोऽपि वैष्णव एवोच्यते, यथा श्री-नारदादिर् इति विवेचनीयम् ॥८॥</p>
<p>———————————————————————————————————————</p>
<p><strong>॥ ३.१६.९ ॥</strong></p>
<p><strong>येषां बिभर्म्य् अहम् अखण्ड-विकुण्ठ-योग-</strong></p>
<p><strong>माया-विभूतिर् अमलाङ्घ्रि-रजः किरीटैः ।</strong></p>
<p><strong>विप्रांस् तु को न विषहेत यद्-अर्हणाम्भः</strong></p>
<p><strong>सद्यः पुनाति सह-चन्द्र-ललाम-लोकान् ॥</strong></p>
<p><strong>मध्वाचार्यः (भागवत-तात्पर्यम्) :</strong></p>
<blockquote>
<p>विप्राणां चापि भक्तानाम् अन्येषां च जनार्दनः । &gt;
ब्रह्मणः शङ्कराद् वापि देवताण्डास् तथैव च ॥ &gt;
आत्मनश् च श्रियश् चैव सकाशात् प्रियताम् अपि । &gt;
पूज्यताम् अत्ययुक्तं च वदेत् क्वापि विमोहयन् ॥ इति स्कान्दे ॥९॥</p></blockquote>
<p>———————————————————————————————————————</p>
<p><strong>श्रीधर-स्वामी (भावार्थ-दीपिका) :</strong> किं च, <strong>येषाम् अमलम् अङ्घ्रि-रजोऽहं किरीटैर् बिभर्मि</strong>, तान् विप्रान् अपकुर्वतोऽपि <strong>कोऽन्यो न विषहेत</strong> । कथं-भूतोऽहम् ? <strong>अखण्डा</strong> अनवच्छिन्ना <strong>विकुण्ठा</strong>प्रतिहता च <strong>योग-माया</strong>-विलास-भूता <strong>विभूतिर्</strong> यस्य सः । तथा <strong>यस्य</strong> मम <strong>अर्हणाम्भः</strong> पादोदकं <strong>चन्द्र-ललामेन</strong> ईश्वरेण <strong>सहितान् लोकान्</strong> <strong>सद्यः पुनाति</strong> । एवं परमेश्वरः परम-पावनोऽपि सन्न् अहं बिभर्मीति ॥९॥</p>
<p>———————————————————————————————————————</p>
<p><strong>कैवल्य-दीपिका</strong>: <strong>येषाम्</strong> इति । <strong>कः</strong> पुरुषः <strong>विप्रान्</strong> <strong>न विषहेत</strong> ? तत्-कृतं क्रोधं न सहेत । <strong>यैर्</strong> विप्रैः सत्य-लोक-वासिभिः त्रिविक्रमत्वे मच्-चरण्<strong>आर्हणी</strong>-कृतं पदं नभो-गङ्गा-रूपम् । <strong>चन्द्र-ललामेन</strong> शिवेन <strong>सह</strong> त्रीन् <strong>लोकान्</strong> अद्यापि <strong>सद्यः पुनाति</strong> । तथा <strong>येषाम् अमलम् अङ्घ्रि-रजोऽहं</strong> साहस्रैः <strong>किरीटैः बिभर्मि</strong> । अकुण्ठा <strong>अखण्डा</strong> देश-कालाभ्याम् । <strong>विकुण्ठा</strong>ख्य-लोक-रूपा <strong>योग-माया विभूतिर्</strong> यस्य स तथा ॥९॥ [मु।फ। ४.९]</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> यस्माद् एवं तस्माद् <strong>येषाम्</strong> इति ॥९॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> किं च, ब्राह्मण-कृतातिक्रमोऽपि सोढव्य एव, न तु प्रतिकर्तव्य इत्य् आह&mdash;<strong>येषाम्</strong> इति । <strong>विप्रान्</strong> अपकुर्वतोऽपि <strong>को न सहेत</strong>, अपि तु सर्व एव, तत्र कारण-जिज्ञासायां स्व-किरीटं तर्जन्या दर्शयन्न् आह&mdash;<strong>येषाम् अङ्घ्रि-रजः किरीटैर् अहं बिभर्मि</strong> यद्-धारण-प्रसादात् अकुण्ठ-योग-माया-सम्पत्तिर् अहम् अभुवं, तथा <strong>यस्य</strong> मम <strong>अर्हणाम्भश्</strong> चरणोदकं <strong>चन्द्र-ललामेन</strong> महादेवेन <strong>सहितान् लोकान् सद्यः पुनाति</strong>, तेन यो मच्-चरण-रजो मूर्ध्नि धत्ते, तस्यैव चरणामृतं ग्राह्यं नान्यस्येति ज्ञेयम् ॥९॥</p>
<p>———————————————————————————————————————</p>
<p><strong>॥ ३.१६.१० ॥</strong></p>
<p><strong>ये मे तनूर् द्विज-वरान् दुहतीर् मदीया</strong></p>
<p><strong>भूतान्य् अलब्ध-शरणानि च भेद-बुद्ध्या ।</strong></p>
<p><strong>द्रक्ष्यन्त्य् अघ-क्षत-दृशो ह्य् अहि-मन्यवस् तान्</strong></p>
<p><strong>गृध्रा रुषा मम कुषन्त्य् अधिदण्ड-नेतुः ॥</strong></p>
<p><strong>श्रीधर-स्वामी (भावार्थ-दीपिका) :</strong> किं च मे तनूर् अधिष्ठानानि । कास्ताः । द्विज-वरान् दुहतीर् दोग्ध्रीः, गा इत्य् अर्थः । दुहितुर् इति पाठेऽपि गा एव । विष्णु-रूपात् सूर्याद् उत्पन्नत्वात् । सूर्य-सुताश् च गावः इति वचनात् । <strong>अलब्ध-शरणानि</strong> रक्षक-हीनानि भेद-बुद्ध्या मद्-अधिष्ठानं न भवन्तीति पृथग्-दृष्ट्या ये द्रक्ष्यन्ति । अघेन क्षता नष्टा दृष्टिर् येषां तान् । मदीयोऽधिकृतो दण्ड-नेता यो यमस् तस्य गृध्राकारा ये दूताः । अहिवन् मन्युर् येषाम् । रुषा क्रोधेन कुषन्ति चञ्चुभिश् छिन्दन्ति ॥१०॥</p>
<p>———————————————————————————————————————</p>
<p><strong>कैवल्य-दीपिका</strong>: <strong>ये म</strong> इति । <strong>द्विज-वरान्</strong> ब्राह्मणान् । <strong>मदीया</strong> <strong>दुहतीर्</strong> दुहितॄः धेनूः । गावो हि सूर्यात् प्रसूताः, सूर्यश् च विष्णुः । <strong>अलब्ध-शरणानि</strong> रक्षक-हीनानि <strong>भूतानि</strong> च । एता मम तनवः ममाधिष्ठानानि तानि । ये <strong>भेद-बुद्ध्या</strong> अनधिष्ठान-बुद्ध्या <strong>द्रक्ष्यन्ति</strong>, विष्णुं भजन्तोऽपि तेषाम् अपकारं करिष्यन्ति नोपकारम् । यद्यपि सर्वं विष्णोर् अधिष्ठानं, तथाप्य् अत्र कृताव् उपकारापकारौ झटिति विष्णुं स्पृशतो ममत्वातिरेकात् । <strong>अघ-क्षत-दृशः</strong> पापैर् अन्धीकृत-दृष्टयः । <strong>अहि-मन्यवः</strong> सर्प-क्रोधाः । सर्पाः खल्व् एतेनैव क्रुध्यन्ति, न च क्रोधं त्यजन्ति । तान् पुरुषान् <strong>गृध्राः</strong> गृध्राकाराः यमदूताः <strong>कुशन्ति</strong> छिन्दन्ति घातयन्ति । <strong>मम रुषा</strong> प्रेरिताः । अहं हि दण्ड-नेतॄणां यमादीनाम् अधिष्ठाता ॥१०॥ [मु।फ। ४.१०]</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> ततो मद्-अनुशरणा विप्रादिषु तथा बुद्धिम् एव कुर्वीरन् न चेद् दण्डं प्राप्स्यन्तीत्य् आह&mdash;<strong>ये मे</strong> इति <strong>तनूस्</strong> तन्-निर्विशेषणत्वान् ममाहङ्कारास्पदानि, <strong>मदीया</strong> ममतास्पदानि । <strong>अलब्ध-शरणाः</strong> कृपास्पदानि । <strong>भेद-बुद्ध्या</strong> तत्-तद्-इतरत्व-बुद्ध्या॥१०॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> ब्राह्मण-कृतातिक्रमम् असहिष्णूनां का वार्ता ? ब्राह्मणेषु मद्-बुद्धि-भेद-दर्शिन एव नारकिन इत्य् आह&mdash;<strong>ये</strong> जना <strong>मे तनूर्</strong> मम देह-रूपान् <strong>दुहतीर्</strong> दोग्ध्रीर् गा इत्य् अर्थः । &quot;दुहितॄर्&quot; इति पाठे गा एव विष्णु-रूपात् सूर्याद् उत्पन्नत्वात् सूर्य-सुताश् च गावः इति वचनात् । <strong>अलब्ध-शरणानि</strong> अनाथानि, भेद-बुद्ध्या मत्-तनवो न भवन्तीति पृथग्-दृष्ट्या ये द्रक्ष्यन्ति, तान् मदीयोऽधिकृतो दण्ड-नेता यो यमस् तस्य गृध्राकारा ये दूताः । अहि-मन्यवः रुषा क्रोधेन कुषन्ति नेत्रादिषु चञ्चुभिश् छिन्दन्ति ॥१०॥</p>
<p>———————————————————————————————————————</p>
<p><strong>॥ ३.१६.११ ॥</strong></p>
<p><strong>ये ब्राह्मणान् मयि धिया क्षिपतोऽर्चयन्तस्</strong></p>
<p><strong>तुष्यद्-धृदः स्मित-सुधोक्षित-पद्म-वक्त्राः ।</strong></p>
<p><strong>वाण्यानुराग-कलयात्मजवद् गृणन्तः</strong></p>
<p><strong>सम्बोधयन्त्य् अहम् इवाहम् उपाहृतस् तैः ॥</strong></p>
<p><strong>श्रीधर-स्वामी (भावार्थ-दीपिका) :</strong> एवं-भूतास् तु मां वशी-कुर्वन्तीत्य् आह&mdash;<strong>ये क्षिपतः</strong> पुरुषं भाषमाणान् अपि <strong>ब्राह्मणान् संबोधयन्ति</strong> । <strong>मयि</strong> या <strong>धीः</strong>, तया वासुदेव-दृष्ट्याऽ<strong>र्चयन्तः</strong> सन्तः <strong>तुष्यद्-धृदः</strong> प्रीयमाण-चित्ताः । <strong>स्मितम्</strong> एव <strong>सुधा</strong>, तया <strong>उक्षितं</strong> सिक्तं <strong>पद्म</strong>-तुल्यं <strong>वक्त्रं</strong> येषाम् । <strong>अनुराग-कलया</strong> प्रेम-शोभया वाचा <strong>गृणन्तः</strong> स्तुवन्तः । यथा कुपितम् <strong>आत्मजं</strong> स्निग्धः पिता, सत्-पुत्रा इव पितरम् । <strong>अहम् इव</strong> भृगुं युष्मान् वा । तैर् अहम् <strong>उपाहृतो</strong> वशी-कृतः ॥११॥</p>
<p>———————————————————————————————————————</p>
<p><strong>कैवल्य-दीपिका</strong>: <strong>ये</strong> <strong>ब्राह्मणान्</strong> इति । <strong>ये ब्राह्मणान्</strong> <strong>सम्बोधयन्ति</strong> तैर् अहम् उपाकृतः कृत-षोडशोपचारः । <strong>मयि धिया अर्चयन्तः</strong> । विष्णु-बुद्ध्या पूजयन्तः । <strong>क्षिपतः</strong> तिरस्कारान् कुर्वतोऽपि <strong>तुष्यद्-हृदः</strong> प्रीयमाण-चित्तः । पाप-मयैर् इत्य् अतस् तिरस्काराद् इति । <strong>पद्मोपमं</strong> ब्राह्मण-<strong>वक्त्रं</strong> क्रोधाग्निना शुष्यन् <strong>स्मित-सुधया</strong> सिञ्चन्तः । <strong>आत्मजवत्</strong> पुत्रान् इव <strong>गृणन्तः</strong> स्तुवन्तः । <strong>अहम् इव अहं</strong> यथा सम्बोधयामि ॥११॥ [मु।फ। ४.११]</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> पुनः प्राकृतानां ब्राह्मणानां भक्तिं विशिष्याह&mdash;य इति । मयि स्थिता या धीर् ब्रह्माण-भक्ति-लक्षणा तया तद्-अनुसारिण्य् एवेत्य् अर्थः ॥११॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> ये तु कृतातिक्रमान् अपि ब्राह्मणान् न प्रतिकुर्वन्ति प्रत्युताधिकं प्रसादयन्ति, तेषाम् अहम् एव वश इत्य् आह&mdash;ये मयि या धीस् तया भगवद्-दृष्ट्या ब्राह्मणान् क्षिपतः पुरुषं भाषमाणान् अपि अर्चयन्तः कटूक्तिभिर् अपि तुष्यद्-धृदः । अनुराग-कलया प्रेम-वैदग्धी-मय्या वाण्या आत्मजवत् कुपितं पितरं सत्-पुत्रा इव गृणन्तः पुरुषम् इदं न भाषध्वे, किन्तु परम-हितं कृपामृतम् एव वर्षथेति स्तुवन्तः सम्बोधयन्ति&mdash;हे स्वामिनः ! हे कृपा-सिन्धवः इत्य्-आदि-कोमला-मन्त्रणेन प्रीणयन्ति, अहम् इव युष्मान् भृगुं तैर् अहम् उपाकृतो वशी-कृतः ॥११॥</p>
<p>———————————————————————————————————————</p>
<p><strong>॥ ३.१६.१२ ॥</strong></p>
<p><strong>तन् मे स्व-भर्तुर् अवसायम् अलक्षमाणौ</strong></p>
<p><strong>युष्मद्-व्यतिक्रम-गतिं प्रतिपद्य सद्यः ।</strong></p>
<p><strong>भूयो ममान्तिकम् इतां तद् अनुग्रहो मे</strong></p>
<p><strong>यत् कल्पताम् अचिरतो भृतयोर् विवासः ॥</strong></p>
<p><strong>श्रीधर-स्वामी (भावार्थ-दीपिका) : तत्</strong> तस्मान् मेऽवसायम् अभिप्रायम् अलक्षमाणाव् अजानन्तौ युष्मद्-अपराधोचितां गतिं सद्यः प्राप्य मत्-समीपम् इतां प्राप्नुताम् । तद् इति स मेऽनुग्रहः । तम् एवाह&mdash;यत् भृतयोर् विवासोऽचिरतः शीघ्रं कल्पतां सम्पद्यतां समाप्यताम् इति ॥१२॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> भगवत्-कृपया तावद् एव तौ ममान्तिकम् इताम् आगच्छतां, किन्तु एतयोर् भृत्ययोर् विवासः शीघ्रं कल्पयतां भवत्व् इति । यत् तन् मे मह्यं भवताम् अनुग्रह-रूपम् एव । दण्डं विना तु मम सुखं न स्याद् इति भावः ॥१२॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> <strong>तत्</strong> तस्माद् एवं स्व-भर्तुर् मम अवसायम् अभिप्रायम् अलक्षमाणौ दैवाद् अपश्यन्तौ युष्मद्-अपराधोचितां गतिं सद्यः प्राप्य मत्-समीपम् इतां पुनः प्राप्नुताम् इतीयं मे प्रार्थनेति भावः ।</p>
<p>ननु प्रभो ब्राह्मणातिक्रमिणो मद्-अपराधिन एवेति श्री-मुखेन स्वयम् एव ब्रूषे । तत् कथं पुनर् अपि तयोर् एवं स्निह्यसीति तत्र सवैवश्यम् आह&mdash;तद् अनुग्रहो मे इति । <strong>यद्</strong> यस्मात् तत्र जय-विजययोर् ममानुग्रह एव, न तु निग्रह इति न हि स्वाभाविको धर्मस् त्यक्तुं शक्यत इति भावः । तस्मात् भृतयोर् भृत्ययोर् विवासः विशिष्टो मया सह-वासः अचिराद् एव कल्प्यतां समर्थो भवतु ॥१२॥</p>
<p>———————————————————————————————————————</p>
<p><strong>॥ ३.१६.१३ ॥</strong></p>
<p><strong>ब्रह्मोवाच&mdash;</strong></p>
<p><strong>अथ तस्योशतीं देवीम् ऋषि-कुल्यां सरस्वतीम् ।</strong><br>
नास्वाद्य मन्यु-दष्टानां तेषाम् आत्माप्य् अतृप्यत ॥**</p>
<p><strong>मध्वाचार्यः (भागवत-तात्पर्यम्) :</strong> देवीं द्योतमानाम् । ऋषि-कुल्याम् ऋषि-कुल-स्तुति-पराम् ॥१३॥</p>
<p>———————————————————————————————————————</p>
<p><strong>श्रीधर-स्वामी (भावार्थ-दीपिका) :</strong> उशतीं कमनीयां प्रियां देवीं द्योतमानाम् ऋषि-कुल्याम् ऋषयो मन्त्रास् तत् प्रवाह-रूपाम्, ऋषि-कुल-योग्याम् इति च । सरस्वतीं वाचम् आस्वाद्य तन् माद्युर् यम् अनुभूय सर्प-प्रायेण मन्युना दष्टानाम् अपि । क्रोध-विषय-व्याप्तानां हि मनो रसानुभवाभावात् प्रिय-भाषणम् अपि न सहते, तेषां त्व् आत्मा मनो नातृप्यत अलम् इति नामन्यत ॥१३॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> देवीं प्रभाव-युक्ताम् ॥१३॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> सरस्वतीं वाणीं नदीं च । उशतीं कमनीयां पक्षे स्वच्छां, देवीं मुनीनां बुद्ध्या विविध-वितर्कादिमय्या सह क्रीडन्तीं पक्षे पूज्यां, ऋषि-कुलाय हितां पक्षे ऋषीणां कुल्यां जलाशय-रूपाम् आस्वाद्य माधुर्यम् अनुभूय, मन्युना सर्प-तुल्येन दष्टानां क्रोध-विष-व्याप्तानां मनो रसानुभवाभावात् प्रिय-भाषणम् अपि न सहते तेषां तु आत्मापि बुद्धिर् अपि मनोऽपि नातृप्यत् अलम् इति नामन्यत । तत्र तेषां महानुतापत्वेऽपि यन् मन्यु-सर्प-विषानपगमस् तद्-भक्तापराधस्य दुर्वारत्वम् एव ज्ञापयति । सत्य् अपि तादृशे भक्तापराधे यो भगवच्-चरण-तुलसी-गन्धादि-माधुर्यानुभवः स खलु ब्राह्मणातिक्रमानन्तरम् अनुतप्तयोर् जय-विजयोर् या तेषु कृपा तद्-अनुगामिन्या भगवत्-कृपायाः प्रभावम् एव ज्ञापयति, अतो यद्य् एषां भक्तापराधो नाभविष्यत् तदा भक्त-भगवतोः कृपा-पात्री-भूतानाम् एषां शुद्ध-दास्य-प्रेमैवाजनिष्यत् । तस्माद् अपराध-सद्-भावाच् छान्त-भक्तत्व् एवैषाम् अभूत् । यद् उक्तं&mdash;</p>
<blockquote>
<p>भावोऽप्य् अभावम् आयाति कृष्ण-प्रेष्ठापराधतः । &gt;
आभासतां च शनकैर् न्यून-जातीयताम् अपि ॥ [भ।र॥सि। १.३.५४] &gt; इति ॥१३॥</p></blockquote>
<p>———————————————————————————————————————</p>
<p><strong>॥ ३.१६.१४ ॥</strong></p>
<p><strong>सतीं व्यादाय शृण्वन्तो लघ्वीं गुर्व्-अर्थ-गह्वराम् ।</strong><br>
विगाह्यागाध-गम्भीरां न विदुस् तच्-चिकीर्षितम् ॥**</p>
<p><strong>श्रीधर-स्वामी (भावार्थ-दीपिका) :</strong> सतीं श्रेष्ठाम् । व्यादाय प्रसार्य, कर्णं दत्त्वेत्य् अर्थः । लघ्वीं मिताक्षराम् । गुरुभिर् अर्थैर् गह्वरां दुष्प्रवेशाम्&mdash;अगाधाम् अभिप्रायतः, गम्भीराम् अर्थतः । विगाह्य विचार्यापि किम् अस्मान् अभिनन्दति निन्दति वा ? अस्मत्-कृतं दण्डं वा सङ्कोचयति ? इति न विदुः ॥१४॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> सतीम् अकपटाम् । गुरुर् योऽर्थः प्रयोजनं गह्वराम् इव दुर्गमो यस्यां ताम् । यतोऽगाध-गम्भीराम् । अगाधां भावतोऽतल-स्पर्शां गम्भीराम् अर्थतोऽपि दुरवगाहां च । अतस् तां यथा-शक्ति विगाह्य तृप्त्या अपि तत्र तस्य कर्तुम् इष्टं युद्धादि-लीला-लक्षणं तु न विदुर् इत्य् अर्थः ॥१४॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> व्यादाय कर्णौ प्रसार्य शृण्वतः । सतीं सत्यां शोभनां च । लघ्वीं मिताक्षराम् । गुरुभिर् अर्थैर् गह्वरां दुष्प्रवेशां, अगाधाम् अगम्याभिप्रायां, गम्भीरां दुर्बोध-बाह्याभ्यन्तरार्थां विगाह्य विचार्यापि किम् अस्मान् अभिनन्दति निन्दति वा अस्मत्-कृतं दण्डं व्यवस्थापयति सङ्कोचयति वा निरस्यति वा अस्मान् वापराधेन योजयति भृत्यौ वा प्रसादाधिक्येनेति तच्-चिकीर्षितं न विदुः । अत्राभिनन्दन-पक्षो व्याख्यात एव । निन्दन-पक्षस् तु भगवद्-अनभिप्रेतोऽपि बिभ्यद्भिर् मुनिभिर् आत्मनि सद्-भावितत्वात् सरस्वत्या च दत्तावकाशत्वाद् एवं व्याख्येयः ।</p>
<p>तथा हि&mdash;एतौ द्वौ पार्षदौ मह्यम् इति सर्वज्ञान् अपि मुनीन् यत् परिचाययति स्म, तेन &ldquo;रे मूढा मत्-पार्षदाव् अप्य् अभिशपथ । एतावद् अपि बलं धध्वे ?&rdquo; इति व्यञ्जितम् । कदर्थीकृत्य मां यद् वोबह्वाक्रातम् अतिक्रमम् [भा।पु। ३.१६.२] इत्य् अत्र सनकाद्य्-अतिक्रमात् पूर्वं भगवत्-कदर्थनाभावाद् इयं तेषु भगवतो वक्रोक्तिः कोप-व्यञ्जिकैव । वस्तुतस् तु चतुर्थ्यातिशयोक्त्या प्रथमं मत्-कदर्थनं कृतं, ततो युष्मद्-अतिक्रम इति कारण-कार्ययोः पौर्वापर्य-विपर्ययो भगवता प्रयुक्तः । स एवानुमतोऽस्माभिर् इति । अस्मद्-अनुमतिर् यदाभविष्यत्, तदा युष्मत्-कृतो दण्डोऽपि नावेत्स्यत्, ब्रह्म-तेजः समर्थोऽपि हस्तं नेच्छे मतस् तु मे [भा।पु। ३.१६.२९] इत्य् अग्रिमोक्तेः ।</p>
<p>ततश् च यूयं च बटकार्ध-मूल्या अभविष्यतेति मद्-ब्रह्मण्यतैव युष्मान् उन्मादयतीति भावः । तद् धीत्य् आत्म-कृतं मन्ये [भा।पु। ३.१६.४] इति जय-विजययोर् आत्मत्वेन स्वीकारात् प्रेमाधिक्यं, सोऽहं भवद्भ्य उपलब्ध-सुतीर्थ-कीर्तिर् [भा।पु। ३.१६.६] इति मुनिष्व् आदर-मात्रम् । छिन्द्यां स्व-बाहुम् अपि [भा।पु। ३.१६.६] इति पुनर् अपि तयोः प्रेमास्पदता, यत्-सेवया [भा।पु। ३.१६.७] इति मुनिषु पुनर् अप्य् आदरः, सोऽपि बाह्य एव, ब्राह्मण-सेवयैव किं तस्य चरण-रेणुः पवित्रोऽभूत् ? तयैव किं तस्याखिला मलाः क्षताः ? तयैव किं लक्ष्मीस् तं न त्यजतीति हेत्व्-असत्त्वाद् इति । नाहं तथाद्मि [भा।पु। ३.१६.८] इत्य् आदौ यूयं ब्राह्मणा भोजन-प्रियाः केवलं भोजनीया एवेति । ब्राह्मण-मुखेनाहं भुञ्जे इति ख्यातेर् लोकेषु विस्तारिता घासं चरत इति श्लेषेण ब्राह्मणः खलु गौर् इवादरणीयः, पशु-बुद्धित्वाद् एव मद्-दत्तेन गौरवेण हृष्यति, न तु युष्माभिर् मत्-सुख-तात्पर्या काचिन् मदीय-परिचर्या सम्भवेद् इति ।</p>
<p>येषां बिभर्मि [भा।पु। ३.१६.९] इति किरीटेषु ब्राह्मण-पद-रजो धारणाद् एव मम योग-माययैश्वर्यं, तथा तस्मा एव हेतोर् मच्-चरणोदकं सर्व-जगत्-पावनी गङ्गेति गौरवम् उपहास एव फलितम् । दुहतीर् मदीया [भा।पु। ३.१६.१०] इति गो-ब्राह्मणयोर् भेदो नास्ति द्वयोर् एव मत्-तनुत्वाद् इति पुनर् अपि हास एव ।</p>
<p>ये ब्राह्मणान् [भा।पु। ३.१६.११] इति ब्राह्मणानां खलु क्रोध औत्पत्तिक एव धर्मः, तं चाहं मद्-भक्ताश् च हसन्त एवेति सहिष्णुता सुधा मद्-भक्तेभ्य एव मया दत्तेति तयैवाहं वशीकृतः स्याम् इति जय-विजययोऽस्तु सहिष्णुतायाः सम्प्रत्य् अनुदयान् मम तत्रौदासीन्यं जातम्, अतः शापोऽपि वः प्राभूत्, अन्यथा तु नैव प्राभविष्यत् । अत एवाम्बरीषे ममौदासीन्याभावात् दुर्वाससः कोपात् क्षिप्त-जटाया अपि वैफल्यं, प्रत्युत मत्-स्वरूप-चक्र-कृतः सन्तापः साक्षान् मया ब्रह्मण्येन कारितम् अम्बरीष-पाद-पतनादिकम् इति ।</p>
<blockquote>
<p>यं वानयोर् दमम् अधीश भवान् विधत्ते &gt;
वृत्तिं नु वा तद् अनुमन्महि निर्व्यलीकम् । &gt;
अस्मासु वा य उचितो ध्रियतां स दण्डो &gt;
येऽनागसौ वयम् अयुङ्क्ष्महि किल्बिषेण ॥ [भा।पु। ३.१६.२५]</p></blockquote>
<p>इत्य् अग्रिम-वाक्य-दृष्ट्या च निन्दन-पक्षोऽयं व्याख्यातः ॥१४॥</p>
<p>———————————————————————————————————————</p>
<p><strong>॥ ३.१६.१५ ॥</strong></p>
<p><strong>ते योग-माययारब्ध-पारमेष्ठ्य-महोदयम् ।</strong><br>
प्रोचुः प्राञ्जलयो विप्राः प्रहृष्टाः क्षुभित**<sup id="fnref:2"><a href="#fn:2" class="footnote-ref" role="doc-noteref">2</a></sup><strong>-त्वचः ॥</strong></p>
<p><strong>मध्वाचार्यः (भागवत-तात्पर्यम्) :</strong> तद्-भ्रू-विजृम्भः परमेष्ठि-धिष्ण्यम् इत्य् उक्तम् ॥१५॥</p>
<p>———————————————————————————————————————</p>
<p><strong>श्रीधर-स्वामी (भावार्थ-दीपिका) :</strong> ततश् चाभिनन्दतीति ज्ञात्वा ते प्रहृष्टाः सन्तः प्रोचुः । क्षुभिता रोमाञ्चिता त्वक् येषाम् । कूपितेति पाठे सञ्जातरोम-कूपोक्त्या रोमञ्चितत्वम् एवोक्तम् । आरब्ध आविष्कृतः पारमेष्ठ्यस्य परमैश्वर्यस्य महोदयः परमोत्कर्षो येन तम् । अधिराजत्वम् आविष्कृत्य राज-शिक्षार्थं ब्राह्मणान् मानयतीति ज्ञात्वेत्य् अर्थः ॥१५॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> तेषाम् अपि प्राञ्जलित्वादि महा-भक्तौ हेतुः । योगेति योगमाया स्वरूप-शक्तिः । कुपितेति पाठे रोम-मूलानाम् उच्छूनतया तद्-अन्तरालेषु सञ्जाताः कूपवन्-निम्न-प्रदेशाः यत्र तादृश-त्वचः ॥१५॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> ननु परमेश्वरस्य तव कथम् अपराधः ? अपराधित्वेऽपि को दण्डयितेति किं सङ्कुचसि ? इति । तत्र नास्तु दण्डयिता दुष्कीर्तिस् तु स्याद् एवेत्य् आह&mdash;यस्य स्वामिनो नामानि अमुकस्य भृत्योऽयं कुकर्म-कृद् इति तस्य स्वामिन एव कीर्तिं हन्ति । आमयः श्वित्रं त्वचं हन्ति, अथ च यस्य त्वक् तस्यैव कुष्ठी पुमान् अयम् इति निन्दाम् उत्पादयतीत्य् अर्थः ॥१५॥</p>
<p>———————————————————————————————————————</p>
<p><strong>॥ ३.१६.१६ ॥</strong></p>
<p><strong>ऋषय ऊचुः</strong>&mdash;</p>
<p><strong>न वयं भगवन् विद्मस् तव देव चिकीर्षितम् ।</strong><br>
कृतो मेऽनुग्रहश् चेति यद् अध्यक्षः प्रभाषसे ॥**</p>
<p><strong>श्रीधर-स्वामी (भावार्थ-दीपिका) :</strong> अध्यक्षः सर्वेश्वरः सन् &ldquo;तद् धीत्य् आत्म-कृतं मन्ये&rdquo; इत्य् उक्त्या मयापराधः कृत इति । &ldquo;तथा तद्-अनुग्रहो मे&rdquo; इत्य्-आदि-वचनेन ममानुग्रहश् चेति यत् प्रभाषसे, तेन तव यच् चिकीर्षितं तन् न विद्मः ॥१६॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> न वयम् इति । अयम् अर्थः&mdash;अनयोर् वैकुण्ठ-सेवकयोर् ब्राह्मणावज्ञा न सम्भवति । अस्माकं च ब्रह्म-निष्ठानां सामान्यत एव क्रोधो न सम्भवति, विशेषतो भगवद्-भक्त्यात्रागतानां पार्षदेष्व् इति तवैव चिकीर्षितं न विद्मः, येन तत्-तद्-अघटनीयं घटितम् । तत्र हेतुः&mdash;अध्यक्षोऽन्तर् बहिर् अपि सर्वेश्वरत्वेन सर्वम् अन्यथा कर्तुं समर्थः । यदि वास्माकम् एव दोषः स्यात्, तव चिकीर्षितं न स्यात्, तदाध्यक्षेण त्वया पूर्वम् एवैतयोर् अस्माकं चान्तः-करणं, ततस् तत औद्धत्यान् नियमितं स्याद् इति । स्वयं च निजाभीष्ट-सिद्धिर् एवाभिप्रेत्येत्य् आह&mdash;<strong>यद्</strong> यस्मात् मे मह्यम् अनुग्रहश् च कृत इति प्रभाषसे ॥१६॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> तद् एवं ज्ञात-तत्त्वा अपि तद्-अभिप्रायं तन्-मुखाद् एव श्रोतुं पुनः प्रश्न-गर्भम् आहुः&mdash;न वयम् इति । चिकीर्षितम् अनुग्रहं निग्रहं वेत्य् अर्थः । <strong>यद्</strong> यस्माद् अध्यक्षः सर्वेश्वरः सन्न् अस्मान् प्रत्य् अपि कृतो मेऽनुग्रहो युष्माभिर् इति भाषसे, तद् असम्न्भाव्यत्वाद् अस्मान् निजिघृक्षुर् एव प्रथमम् उपहससि । किं वा, ब्रह्मण्यत्वात् स्व-कृत-धर्म-प्रवर्तनार्थम् अस्मान् अनुइजिघृक्षुर् एव वास्तवम् एव स्तौषीति त्वच्-चिकीर्षितं ज्ञातुम् असमर्थान् अज्ञान् अस्मान् स्वाभिप्रायं ज्ञापयेति ध्वनिः ॥१६॥</p>
<p>———————————————————————————————————————</p>
<p><strong>॥ ३.१६.१७ ॥</strong></p>
<p><strong>ब्रह्मण्यस्य परं दैवं ब्राह्मणाः किल ते प्रभो ।</strong><br>
विप्राणां देव-देवानां भगवान् आत्म-दैवतम् ॥**</p>
<p><strong>श्रीधर-स्वामी (भावार्थ-दीपिका) :</strong> किलेति लोक-शिक्षार्थं सूचितं परमार्थम् आहुः&mdash;विप्राणाम् इति । देव-देवानां देव-पूज्यानाम् अपि भगवांस् त्वम् आत्मा च दैवतं च ॥१७॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> यच् चोक्तं यस्यामृतेत्य् आदिना ततृअहुः&mdash;ब्रह्मण्यस्येति । किल-शब्दो ह्य् अनृते । तच् चान्यथा-ख्यापनम् । तच् चेह लोक-शिक्षार्थम् एवेति तथा तैर् व्याख्यातम् । तत्र च ब्राह्मणस्येति यद्यपि सौशील्येनैव तव तादृश-गुणत्वं, तथापि लोक-शिक्षार्थम् अपि कल्पत इति भावः । अत एव ब्रह्मण्यत्वेनैवस्माकं दैवतत्वं साध्यते, तव तु दैवतत्वं स्वरूपेणैवेति विवक्षितम् ॥१७॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> श्री-मुख-वाक्यानां दुर्ज्ञेयत्वं प्रपञ्चयन्त आहुः&mdash;ब्रह्मण्यस्य तव ब्रह्मण्यत्वेनैव दैवतम् इति तवैव दैवतत्वं वास्तवं, न तु ब्राह्मणानां, श्लेषेणात्मा दैवतं चेति त्वां विना ते मृतका एव तद् अपि त्वं यत् सेवया चरण-पद्म-पवित्र-रेणुं [भा।पु। ३.१६.७] इत्य्-आदि यत् ब्रूषे तत् किं स्विद् इति भावः ॥१७॥</p>
<p>———————————————————————————————————————</p>
<p><strong>॥ ३.१६.१८ ॥</strong></p>
<p><strong>त्वत्तः सनातनो धर्मो रक्ष्यते तनुभिस् तव ।</strong><br>
धर्मस्य परमो गुह्यो निर्विकारो भवान् मतः ॥**</p>
<p><strong>मध्वाचार्यः (भागवत-तात्पर्यम्) :</strong> धर्मस्यापि दुर्ज्ञेयः ॥१८॥</p>
<p>———————————————————————————————————————</p>
<p><strong>श्रीधर-स्वामी (भावार्थ-दीपिका) :</strong> लोक-शिक्षार्थता-प्रपञ्चः&mdash;त्वत्त इत्य् अष्टभिः । धर्मस् त्वत्त एव भवति, रक्ष्यते च त्वद्-अवतारैः । परमः फल-रूपोऽत एव गुह्यो [होप्यः]{।मर्क्} । न च स्वर्गादि-फलवद् विकारी भवान्, किन्तु
निर्विकारो मतः । अत एवं-भूतस्य तवेदं लोक-शिक्षा-मात्रम् इति भावः ॥१८॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> किं चानुष्ठीयमानेन धर्मेणैव लोका पूज्या भवन्ति । स धर्मस् तद्-भक्ति-लक्षण एव, न वर्णाश्रम-निष्ठः । तं च धर्मं तद्-भक्ता एव प्रवर्तयन्तीति त्वद्-भक्ता ब्राह्मणेभ्योऽपि श्रेष्ठाः इत्य् आहुः&mdash;त्वत्तः प्रादुर्भूतो भक्ति-लक्षणः सनातनो धर्मः, दृष्टिः सतां दर्शनेऽस्तभवत्-तनूनाम् इति दृष्ट्या, तव तनुभिर् भक्तै रक्ष्यते सर्वत्र प्रवर्तनाद् इत्य् अर्थः । तस्य च धर्मस्य परमः फल-रूपः, न च स्वर्गादि-फलवद् विकारी, किन्तु निर्विकारो भवान् एव मतः । त्वत्-प्राप्तिर् एव त्वद्-भक्तेः फलम् इत्य् अर्थः । तत्र सनातन-निर्विकार-पदाभ्याम् अन्यो धर्मो न व्याख्यातः ॥१८॥</p>
<p>———————————————————————————————————————</p>
<p><strong>॥ ३.१६.१९ ॥</strong></p>
<p><strong>तरन्ति ह्य् अञ्जसा मृत्युं निवृत्ता यद्-अनुग्रहात् ।</strong><br>
योगिनः स भवान् किं स्विद् अनुगृह्येत यत् परैः ॥**</p>
<p><strong>श्रीधर-स्वामी (भावार्थ-दीपिका) :</strong> विपरीतं चेदम् इत्य् आहुः&mdash;तरन्तीति । यस्यानुग्रहाद् एव निवृत्ता विरक्ता योगिनश् च सन्तो मृयुं तरन्ति स भवान् परैर् अनुगृह्येतेति किं स्वित् । न किञ्चिद् इत्य् अर्थः ॥१९॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> तरन्तीति । यद् अनुगृह्येत तत् किं स्वित् तत् तु तर्कातीतम् इत्य् अर्थः ॥१९॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> तेष्व् अपि ब्राह्मणेषु मध्ये प्रवृत्ति-निष्ठेभ्यो निवृत्ताः श्रेष्ठाः । तेभ्योऽपि योगिनः, तेऽपि यद्-अनुग्रहान् मृत्युं तरन्ति, स भवान् यत्-परैर् अन्यैर् अनुगृह्येत, तत् किं स्विद् इति प्रश्नो विस्मयाधिक्येन ॥१९॥</p>
<p>———————————————————————————————————————</p>
<p><strong>॥ ३.१६.२० ॥</strong></p>
<p><strong>यं वै विभूतिर् उपयात्य् अनुवेलम् अन्यैर्</strong></p>
<p><strong>अर्थार्थिभिः स्व-शिरसा धृत-पाद-रेणुः ।</strong></p>
<p><strong>धन्यार्पिताङ्घ्रि-तुलसी-नव-दाम-धाम्नो</strong></p>
<p><strong>लोकं मधुव्रत-पतेर् इव काम-याना ॥</strong></p>
<p><strong>मध्वाचार्यः (भागवत-तात्पर्यम्) :</strong> मधुव्रत-पतेः सार-ग्राहिणां पतेः । अङ्घ्रि-स्थ-तुलसी-लोकं स्थानम् उरसि-स्थापि स्पर्धयेव कामयाना लब्धापि वक्षसि पदम् इति च ॥२०॥</p>
<p>———————————————————————————————————————</p>
<p><strong>श्रीधर-स्वामी (भावार्थ-दीपिका) :</strong> यच् चोक्तं यत्-सेवया चरण-पद्म-पवित्र-रेणुं सद्यः क्षताखिलम् अलं प्रतिलब्ध-शीलं [भा।पु। ३.१६.७] इत्य्-आदि, तद् अत्यन्तम् असंभावितम् इत्य् आहुर् द्वाभ्याम् । यं वै विभूतिर् लक्ष्मीर् अनुवेलम् अवसरेऽवसरे उपयाति सेवते । धृतः पाद-रेणुर् यस्याः । धन्यैः सुकृतिभिर् अर्पितम् अङ्घ्र्यौ यत् तुलस्या नवं दाम माला तद् धाम स्थानं यस्य तस्य । मधु-व्रत-पतेर् भ्रमर-मुख्यस्य लोकं स्थानम् अङ्घ्रिं कामयमानेव ॥२०॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> यम् इति । अत्र च पूर्ववज् जगद्-अधिकारिण्य् एव लक्ष्मीः, न तु साक्षात् प्रेयसी वैकुण्ठ-लक्ष्मीः । अस्याः परम-भागवत-शिरोमणित्वात् उपयाति आराधयति । लोकं विषयं वैकुण्ठ-कीट-विशेषस्यापि विष्यं कामयमानेति तस्या वैकुण्ठ-लक्ष्मीतोऽति-न्यूनत्वं दर्शितम् । इवेति स्व-विषये जगति वैराग्याभावोऽपि दर्शितः ॥२०॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> यच् चोक्तं</p>
<blockquote>
<p>यत्-सेवया चरण-पद्म-पवित्र-रेणुं &gt;
सद्यः क्षताखिल-मलं प्रतिलब्ध-शीलम् । &gt;
न श्रीर् विरक्तम् अपि मां विजहाति [भा।पु। ३.१६.७]</p></blockquote>
<p>इति तद् अप्य् असंभावत्व्ऽआद् इति दुर्ज्ञेयम् इत्य् आहुर् द्वाभ्याम् । यं त्वां विभूतिः सम्पत्ति-रूपा लक्ष्मीर् अनुवेलम् अवसरेऽवसरे उपयाति सेवते, धृतः पाद-रेणुर् यस्याः सा । धन्यैः भक्तैर् अर्पितम् अङ्घ्र्यौ यत् तुलस्या नव-दाम, तत्रैव धाम ऐश्वर्यं यस्य तस्य मधु-व्रत-पतेर् भ्रमर-मुख्यस्य लोकम् अङ्घ्रिं कामयमानेव त्वत्-कान्तापि त्वद्-भक्तैर् एवेत्य् अर्थः ॥२०॥</p>
<p>———————————————————————————————————————</p>
<p><strong>॥ ३.१६.२१ ॥</strong></p>
<p><strong>यस् तां विविक्त-चरितैर् अनुवर्तमानाम्</strong></p>
<p><strong>नात्याद्रियत् परम-भागवत-प्रसङ्गः ।</strong></p>
<p><strong>स त्वं द्विजानुपथ-पुण्य-रजः-पुनीतः</strong></p>
<p><strong>श्रीवत्स-लक्ष्म किम् अगा भग-भाजनस् त्वम् ॥</strong></p>
<p><strong>मध्वाचार्यः (भागवत-तात्पर्यम्) :</strong> परम-भागवतत्वेन तस्याम् अत्याद, न तु कामात् ।</p>
<blockquote>
<p>हरि-भक्तिर् हरेः प्रीतिर् ज्ञानानन्दादयो गुणाः । &gt;
अधिकारे च मुक्तौ च ब्रह्म-वाय्वाश् च तत्-स्त्रियोः । &gt;
शेषवीन्द्रहराणां च तत्-स्त्रीणां वासवादिनाम् । &gt;
यथा-क्रमं तु विज्ञेआ भूमौ कारणतोऽन्यथा ॥ &gt;
देहस्य लक्षणं चैव भूमाव् अप्य् अन्यथा भवेत् । &gt;
ब्रह्मादिषु क्रमेणैव नित्यं स्याद् देह-लक्षणम् ॥ &gt;
श्रियोऽधिका गुणाः सर्वे सर्वेभ्यो नियमेन तु । &gt;
उक्ताश् चैवाप्य् अनुक्ताश् च ततो विष्णोर् न संशयः ॥ इति &gt; तत्त्व-निर्णये ॥२१॥</p></blockquote>
<p>———————————————————————————————————————</p>
<p><strong>श्रीधर-स्वामी (भावार्थ-दीपिका) :</strong> विविक्त-चरितैर् विशुद्धैः परिचरणैर् अनुवर्तमानां सेवमानाम् अपि यो नात्याद्रियत् नातीवादृतवान्, स एवं-भूतस् त्वम् । अयं भावः&mdash;इत्थं नामातिलम्पटतया लक्ष्मीस् त्वां सेवते । कथम् ? एवं हि सा मेने । अयं हि सार-ग्राही मधु-व्रतश् चञ्चलश् च स चाङ्घ्रि-गतायां तुलस्यां स-परिवारो निश्चलः सन् रमते अतोऽङ्घ्रि-लावण्यम् अत्य्-अधिकं स्यात् ततोऽहं वक्षसि स्थितापि योगि-जनादि-बहु-सेवक-सङ्घर्षम् अङ्गी-कृत्यापि तुलस्या सह सापत्न्येनापि चरणौ सेविष्यामीति तद् एवम् अत्य्-औत्सुक्येनानुवर्तमानाम् अपि तां त्वं नातीवाद्रियसे । यतः परम-भागवतेष्व् एव प्रकृष्ट-सङ्गवान् । स एवं परम-सौभाग्य-निधिस् त्वम् । अतो ब्राह्मण-प्रसादान् मां श्रीर् न विजहातीत्य् अलभ्य-लाभत्वेन निर्देशो न समञ्जस इति । किं च स्वत एव त्वं भग-भाजनो भजनीयानां गुणानाम् आश्रयः परम-शुद्धश् च तं त्वां द्विजानाम् अनुपथं पथि पथि लग्नं यत् पुण्यं रजस् तथा श्रीवत्स-लक्ष्म च किं पुनीतः पवित्री-कुरुतः ? किं किम्-अर्थं च ते उभे अगाः प्राप्तो भूषणत्वेन स्वी-कृतवान् असि । अतो यत्-सेवया चरण-पद्म-पवित्र-रेणुं [भा।पु। ३.१६.७] इत्य्-आदि-वचनं लोक-सङ्ग्रह-मात्रम् इत्य् अर्थः ॥२१॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> अतः पूत-चरितैः परिचरन्तीम् अपि नात्याद्रियत् तल्-लोकस्यादानात् जगति मुहुः स्थापनाच् च । परमो निष्कामः । अत्र टीकायाम् एकम् एव किं-पदम् उभयथोभयत्र योजितं स्यात्, चैकस्यापि ब्रह्म-शब्दवद् इति न्यायेन ॥२१॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> विविक्त-चरितैर् विशुद्धैः परिचरणैर् नात्याद्रियत् नातीवादृतवान् । अत्रातिशब्देन पत्नीत्वेनैव नाद्रियत भक्तत्वांशेन त्व् आद्रियतैव, यतः परम-भागवतेष्व् एव प्रकृष्टः सङ्ग आसक्तिर् यस्य सः । स त्वं लक्ष्म्या सदैवापेक्षमाणोऽपि तस्यां निरपेक्षोऽपि ब्राह्मण-प्रसादाद् एव मां श्रीर् न जहातीति यद् ब्रूषे तत् किं स्विद् इति भावः । तथा द्विजानाम् अनुपथं पथि पथि लग्नं यत् पुण्यं रजस् तथा श्रीवत्स-लक्ष्म च किम् अगाः प्राप्तवान् असि किं तत एव हेतोस् त्वं भग-भाजनः षड्-ऐश्वर्यवान् अभूः, तथा पुनीतः ते एव पुण्य-रजः-श्रीवत्स-लक्ष्मणी त्वां पवित्री-कुरुत एतत् सर्वं दुर्ज्ञेयं किं स्विद् इत्य् अर्थः ॥२१॥</p>
<p>———————————————————————————————————————</p>
<p><strong>॥ ३.१६.२२ ॥</strong></p>
<p><strong>धर्मस्य ते भगवतस् त्रि-युग त्रिभिः स्वैः</strong></p>
<p><strong>पद्भिश् चराचरम् इदं द्विज-देवतार्थम् ।</strong></p>
<p><strong>नूनं भृतं तद्-अभिघाति रजस् तमश् च</strong></p>
<p><strong>सत्त्वेन नो वरदया तनुवा निरस्य ॥</strong></p>
<p><strong>मध्वाचार्यः (भागवत-तात्पर्यम्) :</strong> धारणाद् भगवान् धर्मो यमनाद् यम उच्यते । इति शब्द-निर्णये ।</p>
<blockquote>
<p>अनन्तासन-वैकुण्ठ-क्षीर-सागरगैस् त्रिभिः । &gt;
रक्षां करोति भगवान् कपिलः सत्त्व-वर्धनात् ॥ &gt;
असत्त्वोऽपि रजश् चैव तमश् चापि निरस्य तु ॥ इति मुक्ति-भेदे ।</p></blockquote>
<p>कपिलो वरदश् चैव विकलश् चेति कथ्यते इति च । अतः सत्त्वस्य कारणत्व-मात्रं कपिलो वरदा तनुः ॥२२॥</p>
<p>———————————————————————————————————————</p>
<p><strong>श्रीधर-स्वामी (भावार्थ-दीपिका) :</strong> धर्म-मूर्तेश् च तवेदम् उचितम् एवेत्य् आहुः&mdash;धर्मस्येति त्रिभिः । त्रिष्व् एव युगेष्व् आविर्भवतीति त्रि-युगः । यद् वा, त्रीणि युगानि युगलानि त्रि-युगाः षड्-गुणा भग-शब्द-वाच्याः सन्त्य् अस्येति त्रि-युगः । हे त्रि-युग ! धर्म-रूपस्य तव त्रिभिः पद्भिः स्वैर् असाधारणैस् तपः-शौच-दयाभिः । सत्यस्य धर्म-विप्लवेऽपि कलाव् अनुवर्तमानत्वात् त्रिभिर् इत्य् उक्तम् । भृतं पालितम् । किं कृत्वा ? नोऽस्माकं वरदया सत्त्वेन तनुवा तन्वा सत्त्व-मूर्त्या तद् अभिघाति, येषां पादानाम् अभिघातकं रजश् च तमश् च निरस्य निराकृत्य । द्विजानां देवतानां च प्रयोजनाय नूनं भृतम् । यद् वा, हि-लोपे रूपं निरस्येति । अस्माकं तन् निवर्तयेत्य् अर्थः ॥२२॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> अथ निर्वेदाद् भारतवर्ष-स्थितिः तत्-तद्-युग-स्वभावाविष्ट-साधारण-विप्रवन्-मान्यतया स-दैन्यम् आहुः&mdash;धर्मस्येति त्रिभिः । पद्भिर् इति एक-शेषो द्वन्द्वः । एकैक-पादस्य त्रिभिस् त्रिभिर् अंशैर् इत्य् अर्थः । त्रि-युगत्वात् कलौ तद्-आविर्भावाभावेन चतुर्थ-चतुर्थांश-मात्रस्य स्थितत्वात् । ततश् च तेषां कालेन क्रमशो नश्यताम् अपि तद्-आविर्भावेनैव च मुहुः पूरणात् त्रिभिर् इत्य् उक्तम् । अतोऽभीष्ट-प्रदयानया तन्वा आकृत्या सत्त्वेन सह तत्-पद-त्रयात्मकं रजस् तमश् च नोऽस्मकं निराकुरु । यैः पार्षदानां निग्रहानुग्रहादौ प्रवर्तिताः स्मः, तान् गुणान् निज-तनु-तेजसा स्वयम् अपुनर् उद्भवान् कुर्व् इत्य् अर्थः ॥२२॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> किं च, विप्रा वयम् इतः पूर्वं त्वत्तः पराभवं नैव प्राप्ता इत्य् आहुः&mdash;धर्मस्येति । त्रिष्व् एव युगेष्व् आविर्भवसीति हे त्रि-युग ! यद् वा, त्रीणि युगानि षड्-गुणा भगवच्-छब्द-वाच्याः सन्त्य् अस्येति त्रि-युगः । त्रिभिस् तपः-शौच-दयादिभिः स्वैर् असाधारणैः पद्भिः इदं विश्वं भृतं पालितम् । सत्यस्य धर्म-विप्लवेऽपि कलाव् अनुवर्तमानत्वात् त्रिभिर् इत्य् उक्तम् । द्विज-देवतार्थं द्विजानां देवतानां च प्रयोजनायैव नूनं भृतम् । किं कृत्वा ? नोऽस्माकं वर-दायिन्या तनुवा तन्वा तद् अभिघाति, तेषां पादानाम् अभिघातकं रजस् तमश् च सत्त्वेन सत्त्व-गुणेन निरस्य निराकृत्य ॥२२॥</p>
<p>———————————————————————————————————————</p>
<p><strong>॥ ३.१६.२३ ॥</strong></p>
<p><strong>न त्वं द्विजोत्तम-कुलं यदि हात्म-गोपम्</strong></p>
<p><strong>गोप्ता वृषः स्वर्हणेन स-सूनृतेन ।</strong></p>
<p><strong>तर्ह्य् एव नङ्क्ष्यति शिवस् तव देव पन्था</strong></p>
<p><strong>लोकोऽग्रहीष्यद् ऋषभस्य हि तत् प्रमाणम् ॥</strong></p>
<p><strong>मध्वाचार्यः (भागवत-तात्पर्यम्) :</strong> आत्मैव गोपो यस्य तद्-आत्म-गोपम् ॥२३॥</p>
<p>———————————————————————————————————————</p>
<p><strong>श्रीधर-स्वामी (भावार्थ-दीपिका) :</strong> आत्म-गोपं त्वयैव रक्षणीयं द्विजोत्तमानां कुलम् । यदि ह स्फुटं त्वं न गोप्ता न रक्षिता । तृन्-प्रत्ययान्तत्वान् न षष्ठी-प्रयोगः । वृषः श्रेष्ठः । हे देव ! पन्था वेद-मार्गो नङ्क्ष्यति नाशं यास्यति । ऋषभस्य श्रेष्ठस्य । <strong>हि</strong> यस्मात् तद् अनर्हणम् असूनृतं चाग्रहीष्यत् । तद् उक्तं गीतासु&mdash;</p>
<blockquote>
<p>यद् यद् आचरति श्रेष्ठस् तत् तद् एवेतरो जनः । &gt;
स यत् प्रमाणं कुरुते लोकस् तद् अनुवर्तते ॥ [गीता ३.२१] इति &gt; ॥२३॥</p></blockquote>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> तत्-प्रमाणं मत्वेति योज्यम् ॥२३॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> तस्मा अधुनाप्य् अस्मासु तवानुग्रह एवायम्, न तु निग्रह इति निश्चित्य समाश्वसिम इत्य् आहुः । द्विजोत्तमानां कुलम् आत्म-गोपं त्वयैव रक्षणीयं त्वं यदि ह स्पष्टं न गोप्ता नागोपायिष्यत्, वृषो धर्म-रूपः श्रेष्ठो वा, तर्हि हे देव ! पन्थाः वेद-मार्गो नङ्क्ष्यति अनङ्क्ष्यत् । यद् उक्तं गीतासु&mdash;</p>
<blockquote>
<p>यद् यद् आचरति श्रेष्ठस् तत् तद् एवेतरो जनः । &gt;
स यत् प्रमाणं कुरुते लोकस् तद् अनुवर्तते ॥ [गीता ३.२१] इति &gt; ॥२३॥</p></blockquote>
<p>अतोऽस्मास्व् अघटमानम् अपि यत् सेवयेत्य् आदि तद्-वचो लोक-शिक्षार्थम् एवेत्य् अभिप्रायः ॥२३॥</p>
<p>———————————————————————————————————————</p>
<p><strong>॥ ३.१६.२४ ॥</strong></p>
<p><strong>तत् तेऽनभीष्टम् इव सत्त्व-निधेर् विधित्सोः</strong></p>
<p><strong>क्षेमं जनाय निज-शक्तिभिर् उद्धृतारेः ।</strong></p>
<p><strong>नैतावता त्र्य्-अधिपतेर् बत विश्व-भर्तुस्</strong></p>
<p><strong>तेजः क्षतं त्व् अवनतस्य स ते विनोदः ॥</strong></p>
<p><strong>मध्वाचार्यः (भागवत-तात्पर्यम्) :</strong></p>
<p>असुरा अप्रियाश् चापि नित्यानन्दान् न लोकवत् ।</p>
<blockquote>
<p>निषेध्य-बुद्धि-विषयम् अप्रियं हि हरेर् मतम् ॥ इति च ।</p></blockquote>
<p>तस्माद् अनभीष्टम् इव ॥२४॥</p>
<p>———————————————————————————————————————</p>
<p><strong>श्रीधर-स्वामी (भावार्थ-दीपिका) :</strong> नश्यत्व् इति चेत् तत्राहुः । तद् वेद-मार्ग-नशनम् । इवेति लोकोक्तिः । सत्त्व-निधित्वाज् जनाय क्षेमं शं विधातुम् इच्छोः, अत एव निज-शक्तिभी राजादिभिर् उत्पाटित-धर्म-प्रतिपक्षस्य । अतस् तव ब्रह्म-कुलेऽवनतिर् युक्तैव । ननु महतोऽन्येष्व् अवनतिस् तेजो-हानि-करी ? तत्राहुः&mdash;एतावत तु धर्म-त्राण-प्रयोजनेनावनतस्य नमनं कृतवतस् तव तेजः प्रभावो न क्षतं न क्षीणम् । यतः स नमनादिस् ते विनोदः ॥२४॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> सत्त्वस्य निधिः शेवधि-रूपो यस् तस्य । तेजस अक्षतत्वे हेतुः विश्व-भर्तुर् इति, अपरिच्छेद्य-तेजस्त्वाद् इति भावः । तादृशस्यावनमनादौ हेतुः&mdash;<strong>विनोद</strong> इति, सुख-मय इत्य् अर्थः, सत्त्व-निधित्वाद् इति भावः ॥२४॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> ननु नश्यतु पन्थाः, तत्राहुः । तद् वेद-मार्ग-नशनम्, इवेति लोकोक्तिः । जनायेति क्रियया सम्प्रदानं क्रिया-ग्रहणम् अपि कर्तव्यम् इति षष्ठ्य्-अर्थे चतुर्थी वा । अत एव निज-शक्तिभिर् लोके राजादिभिर् उत्पाटित-धर्म-प्रतिपक्षस्य ।</p>
<p>ननु तद् अपि परमोत्कृष्टस्य निकृष्टेष्व् अवनतिस् तेजो-हानि-करी ? तत्राहुः&mdash;नैतावतेति । एतावता तु धर्म-त्राण-प्रयोजनेनावनतस्य नमनं कृतवतस् तव तेजः प्रभावो न क्षतं न क्षीणम्, यतः स नमनादिस् ते विनोदः कौतुक-विशेष एव ॥२४॥</p>
<p>———————————————————————————————————————</p>
<p><strong>॥ ३.१६.२५ ॥</strong></p>
<p><strong>यं वानयोर् दमम् अधीश भवान् विधत्ते</strong></p>
<p><strong>वृत्तिं नु वा तद् अनुमन्महि निर्व्यलीकम् ।</strong></p>
<p><strong>अस्मासु वा य उचितो ध्रियतां स दण्डो</strong></p>
<p><strong>येऽनागसौ वयम् अयुङ्क्ष्महि किल्बिषेण ॥</strong></p>
<p><strong>श्रीधर-स्वामी (भावार्थ-दीपिका) :</strong> शापाग्रहं परित्यज्य विज्ञापयन्ति । <strong>यं</strong> <strong>वान्यं</strong> <strong>दण्डं विधास्यति भवान्</strong>, <strong>वृत्तिं न्व्</strong> अधिक-जीविकां वा, <strong>तत्</strong> सर्वम् <strong>अनुमन्यामहे</strong> । <strong>ये वयं</strong> निरपराधाव् एतौ <strong>किल्बिषेण</strong> शापेन <strong>अयुङ्क्ष्महि</strong> योजितवन्तः ॥२५॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> अत्र श्री-भगवतः किम् अपि चिकीर्षितम् एव कारणं निश्चित्य आहुः--अस्मास्व् इति ॥२५॥ [प्रीति-सन्दर्भ ९२ द्रष्टव्यः]</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> वस्तुतस् तु दुरवगाहाभिप्रायं त्वां काय-मनो-वाक्यैर् अवनता वयम् इदं निवेदयाम इत्य् आहुः&mdash;<strong>यं</strong> <strong>वा दमं</strong> दण्डं ब्रह्मण्यत्वात् तथा भक्त-वत्सलत्वाद् <strong>वृत्तिं</strong> याम् अधिकां जीविकां वा <strong>भवान् विधत्ते,</strong> <strong>तत्</strong> सर्वम् <strong>अनुमन्यामहे</strong>, स्वच्छन्देनैव प्रभो तां विधेहि । अस्मद्-दत्तोऽभिशापस् तु &ldquo;रसातलं गच्छतु&rdquo; इति भावः । पुनश् च सभयाश्रु-कम्पम् आहुः&mdash;<strong>अस्मास्व्</strong> इति । <strong>ये वयं निरपराधाव् एतौ किल्बिषेण</strong> शापेन <strong>अयुङ्क्ष्महि</strong> योजितवन्तः ॥२५॥</p>
<p>———————————————————————————————————————</p>
<p><strong>॥ ३.१६.२६ ॥</strong></p>
<p><strong>श्री-भगवान् उवाच&mdash;</strong></p>
<p><strong>एतौ सुरेतर-गतिं प्रतिपद्य सद्यः</strong></p>
<p><strong>संरम्भ-सम्भृत-समाध्य्-अनुबद्ध-योगौ ।</strong></p>
<p><strong>भूयः सकाशम् उपयास्यत आशु यो वः</strong></p>
<p><strong>शापो मयैव निमितस् तद् अवेत विप्राः ॥</strong></p>
<p><strong>मध्वाचार्यः (भागवत-तात्पर्यम्) :</strong></p>
<p>अन्तर् भक्ता बहिः क्रुद्धा हिरण्याद्या हरिं प्रति ।</p>
<blockquote>
<p>सर्व-क्रुद्धाः शम्बराद्या अन्तः-क्रोध-वशास् तथा ॥ २६॥</p></blockquote>
<p>———————————————————————————————————————</p>
<p><strong>श्रीधर-स्वामी (भावार्थ-दीपिका) :</strong> मत्-कारितत्वाच् छापस्य युष्माकं नापराध इत्य् आश्वासयन्न् आह&mdash;<strong>एतौ</strong> <strong>सद्य</strong> एवासुर-योनिं प्राप्य, भूयोऽप्य् आशु मत्-समीपम् आगमिष्यतः । <strong>संरम्भेण</strong> क्रोधावेशेन <strong>संभृतः</strong> संवृद्धो यः <strong>समाधिर्</strong> एकाग्रता, तेन <strong>अनुबद्धो</strong> दृढी-कृतो <strong>योगो</strong> ययोः । हे <strong>विप्राः</strong> ! <strong>यो</strong> वः <strong>शापो</strong> युष्मत्-कृतः शापस् <strong>तद्</strong> इति स <strong>मयैव निमितो</strong> निर्मित इत्य् <strong>अवेत</strong> जानीत ॥२६॥</p>
<p>———————————————————————————————————————</p>
<p><strong>श्रीनाथ-चक्रवर्ती (चैतन्य-मत-मञ्जुषा) : शापो मयैव</strong> मत्-पार्षदानाम् अन्य-जनस्य पराभवो नास्तीति भावः । इति तेषां स्मयश् चापराधश् च दूरीकृतः ॥२६॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> तत्र तेषां तयोश् च चित्त-प्रसक्तौ स्व-चिकीर्षितम् एव कारणम् आह&mdash;एताव् इति । <strong>गतिश्</strong> चेष्टा अनुकरणम् इति यावत् । पूर्वं <strong>संरम्भेण समाधिः</strong> पश्चात् <strong>योगो</strong> भक्ति-योगो यः स्वाभाविकः, स एव ययोस् तौ । <strong>सकाशं</strong> समीपं श्री-कृष्ण-सायुज्यं प्राप्य तद्-अन्तर्धानाद् अनन्तरम् इति ज्ञेयम् ॥२६॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> मा भैष्टेति ताम् आश्वासयन्न् आह&mdash;एताव् इति । <strong>संरम्भेण</strong> क्रोधावेशेन <strong>सम्भृतः</strong> संस्पृष्टो यः <strong>समाधिर्</strong> मदीय-ध्यान-परिपाकः, तेनानुबद्धः प्रतिक्षणाभ्यस्तो <strong>योगो</strong> मत्-संयोगो याभ्यां तौ । भो <strong>विप्राः</strong> ! <strong>वो</strong> युष्माकं <strong>शापः</strong> स <strong>मयैव निमितो</strong> निर्मितः, अनयोर् मत्-परम-भक्तयोर् असुर-भाव-सिद्ध्य्-अर्थं युष्मान् वैकुण्ठम् आनीय द्वार-पालाव् इमौ शुद्ध-सत्त्व-स्वरूपाव् अपि ब्राह्मण-मात्र-परम-भक्ताव् अपि युष्मत्-प्रातिकूल्ये प्रवर्त्य, युष्माकम् आत्माराम-चूडामणीनाम् अपि क्रोधम् उपपाद्य शापम् उत्पादितो मयैव । न तु मत्-पार्षदयोर् नापि युष्माकं कोऽप्य् अपराध इति भावः ।</p>
<p>ननु भक्त-वत्सलस्यापि तव भक्ताभ्याम् आभ्याम् ईदृश-दुःख-दाने प्रवृत्तौ किं कारणम् ? तत्राह&mdash;तत् कारणं हे विप्राः ! <strong>अवेत</strong> परामृश्य सर्वज्ञत्वेनैवावगच्छत मया प्रकाशितेन तेनालम् इति भावः । तच् च कारणं जय-विजययोर् एव प्रेम-विजृम्भिता काचिद् इच्छा । सा तु &quot;भो प्रभुवर ! देवाधिदेव ! वैकुण्ठ-नाथ ! अन्यत्राल्प-बलत्वात् । अस्मासु प्रातिकूल्याभावात् यदि तत्र भवतो युयुत्सा-सुखं न सम्पद्यते, तदा आवाम् एव केनापि प्रकारेण प्रतिकूलीकृत्य तद्-युद्ध-सुखम् अनुभूयताम् इत्य् आवयोस् त्वत्-सर्व-सुख-परिपूर्णतायाम् अणु-मात्रम् अपि न्यूनत्वम् असहमानयोः किङ्करयोः प्रार्थना हठः स्व-भक्त-वात्सल्य-गुणम् अपि लघूकृत्य निष्पाद्यताम्&quot; इति मनोऽनुलाप-मयी, रसो वै सः [तै।उ। २.७] इति, आनन्दमयः इति, सैषा आनन्द-मयस्य मीमांसा भवति [तै।उ। २.७] इत्य्-आदि-श्रुति-विवृतेषु भगवतः शृङ्गारादि-सर्व-रस-परिपूर्ति-विवेचन-प्रसङ्ग-भवा ज्ञेया ।</p>
<p>ततश् च, स्वेच्छामयस्य [भा।पु। १०.१४.२], मद्-भक्तानां विनोदाय करोमि विविधाः क्रियाः [प।पु।<sup id="fnref:3"><a href="#fn:3" class="footnote-ref" role="doc-noteref">3</a></sup>] इति तत्-प्रकार-सम्पादने भगवतोऽपीच्छाप्य् अजनीति रहस्यस्य प्रकटानुक्तिः&mdash;&quot;अहो महद्-अपराधाद् वैकुण्ठाद् अपि परम-सिद्धानाम् अप्य् अधः-पातो भवेत्, किं पुनर् मर्त्य-लोकात् साधनाभासानाम् अस्माकम्&quot; इति साधक-भक्तान् महद्-अपराधेषु सावधानी-कर्तुं ज्ञेया ॥२६॥</p>
<p>———————————————————————————————————————</p>
<p><strong>॥ ३.१६.२७-२८ ॥</strong></p>
<p><strong>ब्रह्मोवाच&mdash;</strong></p>
<p><strong>अथ ते मुनयो दृष्ट्वा नयनानन्द-भाजनम् ।</strong><br>
वैकुण्ठं तद्-अधिष्ठानं विकुण्ठं च स्वयं-प्रभम् ॥**</p>
<p><strong>भगवन्तं परिक्रम्य प्रणिपत्यानुमान्य च ।</strong><br>
प्रतिजग्मुः प्रमुदिताः शंसन्तो वैष्णवीं श्रियम् ॥**</p>
<p><strong>मध्वाचार्यः (भागवत-तात्पर्यम्) :</strong> स्वरूप-श्रीस् तथा भार्या द्वेधा श्रीस् तु हरेर् मता ॥२८॥</p>
<p>———————————————————————————————————————</p>
<p><strong>श्रीधर-स्वामी (भावार्थ-दीपिका) :</strong> नेत्रोत्सव-जनकं <strong>विकुण्ठं</strong> हरिं, तन्-निवासं च <strong>वैकुण्ठं</strong> लोकम् । <strong>स्वयां-प्रकाशं</strong> प्रकाशान्तरानपेक्षम्, सत्त्व-परिणामत्वात् ॥२७॥ <strong>अनुमान्य</strong> अनुज्ञाप्य । <strong>परिक्रम्य</strong> प्रदक्षिणी-कृत्य । <strong>वैष्णवीं श्रियं</strong> वैकुण्ठे वर्णिताम् ॥२८॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> अथेति युग्मकम् । <strong>स्वयम्-प्रभं</strong> स्व-प्रकाशं, भगवद्वत् सच्-चिद्-आनन्द-रूपत्वात् ॥२७॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> <strong>विकुण्ठं</strong> हरिं तद्-अधिष्ठानं <strong>वैकुण्ठं</strong> च <strong>स्वयां-प्रभं</strong> स्व-प्रकाशं शुद्ध-सत्त्व-मयत्वात् । <strong>अनुमान्य</strong> अनुज्ञाप्य ॥२८॥</p>
<p>———————————————————————————————————————</p>
<p><strong>॥ ३.१६.२९ ॥</strong></p>
<p><strong>भगवान् अनुगाव् आह यातं मा भैष्टम् अस्तु शम् ।</strong><br>
ब्रह्म-तेजः समर्थोऽपि हन्तुं नेच्छे मतं तु मे ॥**</p>
<p><strong>श्रीधर-स्वामी (भावार्थ-दीपिका) : मम</strong> एव <strong>तु मतं</strong> संमतम् । इदम् अत्र तत्त्वम्&mdash;यद्य् अपि सनकादीनां क्रोधो न संभवति, न च भगवत्-पार्षदयोर् ब्राह्मण-प्रातिकूल्यम्, न च भगवतः स्व-भक्तोपेक्षा, न च वैकुण्ठ-गतानां पुनर् जन्म, तथापि भगवतः सिसृक्षादिवत् कदाचिद् युयुत्सा समजनि, तदाऽन्येषाम् अल्प-बलत्वात् स्व-पार्षदानां तुल्य-बलत्वेऽपि प्रातिपक्ष्यानुपपत्तेः, &ldquo;एताव् एव ब्राह्मण-निवारणे प्रवर्त्य, तेषु च क्रोधम् उद्दीप्य, तच्-छाप-व्याजेन प्रतिपक्षौ विधाय, युद्ध-कौतुकं सम्पादनीयम्&rdquo; इति भगवतैव व्यवसितम् । अतः सर्वं सङ्गच्छते । तद् इदम् उक्तं शापो मयैव निर्मित इति, <strong>मा भैष्टम्</strong> इति, <strong>अस्तु शम्</strong> इति, <strong>हन्तुं नेच्छे</strong> <strong>मतं तु मे</strong> इत्य्-आदि च ॥२९॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> तच्-चिकीर्षितत्वम् एव स्पष्टयति&mdash;भगवान् इति । <strong>मा भैष्टम् अस्तु शम्</strong> इत्य् अस्य आसुर-भावोऽपि भवतोर् जीवन्-मुक्तानां देहावेश इव नटानां तत्-तद्-अनुकरणम् इव च तद्-आभास एव स्याद् इति भावः । तथैव हि व्याख्यास्यते तैः सप्तमे विष्णु<sup id="fnref:4"><a href="#fn:4" class="footnote-ref" role="doc-noteref">4</a></sup>-चक्र-हतांहसाव् [७.१.४५] इत्य् अत्र । तयोर् अंह एव हतं, न तु ताव् इति ।</p>
<p>तद् इदं षष्ठ-सन्दर्भे सप्तम-वाक्यावतारिकायां क्वचिच् च लीला-शक्तिर् एवेत्य् आरभ्य, वस्तुतस् तेन तथा उक्तत्वेन कोपादि-हेत्व्-अभावात् इत्य् एवेत्य् अन्तेन विवृतम् अस्ति । तथा हि&mdash;</p>
<p>क्वचिच् च लीला-शक्तिर् एव स्वयं तल्-लीला-माधुर्य-पोषाय प्रतिकूलेष्व् अनुकूलेषु चात्मोपकरणेषु तादृश-शक्तिं विन्यस्य तादृश-तत्-प्रिय-जनानाम् अपि विषयावेशाद्य्-आभासं सम्पादयति । यथा पूतना-वर्णने&mdash;वल्गु-स्मितापाङ्ग-विसर्ग-वीक्षितैर् मनो हरन्तीं वनितां व्रजौकसां [भा।पु। १०.१६.६] इति । तद्-आभासत्व-विवक्षया च मनो हरन्तीं मनो-हरेवाचरन्तीम् इति शिष्टम् उक्तम् । तद्-दत्त-शक्तित्वं च तस्यास् तत्रैव सूचितम्&mdash;</p>
<blockquote>
<p>न यत्र श्रवणादीनि रक्षो-घ्नानि स्व-कर्मसु । &gt;
कुर्वन्ति सात्वतां भर्तुर् यातुधान्यश् च तत्र हि ॥ [भा।पु। &gt; १०.६.३] इत्य् अनेन ।</p></blockquote>
<p>तथैवेदं घटते&mdash;</p>
<blockquote>
<p>अमंसताम्भोज-करेण रूपिणीं &gt;
गोप्यः श्रियं द्रष्टुम् इवागतां पतिम् ॥ [भा।पु। १०.६.६] इति ।</p></blockquote>
<p>श्रियं प्राकृत-सम्पद्-अधिष्ठात्रीं पतिं यं कञ्चित् तद्-उचित-प्राचीन-पुण्य-भाजम् इत्य् अर्थः। पूर्ववद् एव तां तीक्ष्ण-चित्तां [भा।पु। १०.६.९] इत्य् आदौ तत्-प्रभया च धर्षिते निरीक्षमाणे जननी ह्य् अतिष्ठतां [भा।पु। १०.६.९] इत्य् उक्तम् ।</p>
<p>एवम् एव क्वचित् तादृशानाम् अपि मायाभिभवाभासो मन्तव्यः । यथा प्रायो मायास्तु मे भर्तुर् नान्या मेऽपि विमोहिनी [भा।पु। १०.१३.३७] इत्य्-आदिषु श्री-बलदेवादीनाम् । यथा च दैत्य-जन्मनि जय-विजययोः । अत्र पूर्वेषां स्वल्प एव तद्-आभासः, तयोस् तु सम्यग् इति विशेषः, तत्-प्रेमादीनाम् अनावरणाद् आवरणाच् च ।</p>
<p>तत्र तयोर् वैर-भाव-प्राप्तौ खलु मुनि-कृतत्वं न स्यात् । <strong>मतं तु मे</strong> [भा।पु। ३.१६.२९] इत्य् अत्र भगवद्-इच्छायास् तत्-कारणत्वेन स्थाप्तितत्वात् । नापि सा तदीय-वैर-भावाय सम्पद्यते स्वेच्छामयस्य [भा।पु। १०.१४.२] इत्य्-आदिभ्यः । त्रैवर्गिकायास-विघातम् अस्मत्-पतिर् विधत्ते पुरुषस्य शक्र [भा।पु। ६.११.२३] इत्य्-आदिभिः कैमुत्यापाताच् च । अत एवोक्तम्&mdash;तथा न ते माधव तावकाः क्वचिद् भ्रश्यन्ति मार्गात् त्वयि बद्ध-सौहृदाः [भा।पु। १०.२.३३] इति । न च तयोर् एव स्वापराध-भोग-शीघ्र-निस्तारार्थम् अपि तादृशीच्छा जाता इति वाच्यम् । तादृशैः परम-भक्तैर् हि भक्तिं विना सालोक्यादिकम् अपि नाङ्गीक्रियते । तत्-सद्-भावे निरयोऽप्य् अङ्गीक्रियत इति, नात्यन्तिकं विगणयन्त्य् अपि [भा।पु। ३.१५.४८] इत्य्-आदेः, कामं भवः स्व-वृजिनैर् निरयेषु नस् तात् [भा।पु। ३.१५.४९] इत्य् आदेश् च ।</p>
<p>अत एवाभ्याम् अपि तथैव प्रार्थितम्&mdash;</p>
<blockquote>
<p>मा वोऽनुताप-कलया भगवत्-स्मृति-घ्नो &gt;
मोहो भवेद् इह तु नौ व्रजतोर् अधोऽधः [भा।पु। ३.१५.३६] इत्य् &gt; अनेन ।</p></blockquote>
<p>न च तयोर् वास्तव-वैर-भावे सति भक्तान्तराणाम् अपि सुखं स्याद् इति वाच्यम् । भक्ति-स्वभाव-भक्त-सौहृद-विरोधाद् एव । तस्मात् तयोर् वैर-भावाभासत्व एव श्री-भगवतस् तयोर् अन्येषां भक्तानाम् अपि रसोदयः स्याद् इति स्थितम् । तत एवम् अर्थापत्ति-लब्धं सर्व-भक्त-सुखद-श्री-भगवद्-अभिमत-युद्ध-कौतुकादि-सम्पादनार्थं वैर-भावात्मक-मायिकोपाधिं स्वाभिकाणिमादि-सिद्धिकेन शुद्ध-सत्त्वात्मकेन स्व-विग्रहेण प्रविश्य स्व-सान्निध्येन चेतनीकृत्य च विलीय स्थिताया अपि भक्ति-वासनायाः प्रभावेन तत्रानाविष्टाव् एव तिष्ठतः । अतो वैर-भाव-ज-स्मरणेन वैर-भावोऽपगत इत्य् उभयम् अपि बाह्यम् । एतद् अभिप्रेत्यैव श्री-वैकुण्ठेनाप्य् उक्तम्&mdash;<strong>यातं मा भैष्टम् अस्तु शं</strong> [भा।पु। ३.१६.२९] इति ।</p>
<p>तथा हि हिरण्याक्ष-युद्धे&mdash;परानुषक्तं [भा।पु। ३.१८.९] इत्य्-आदि-पद्ये टीका च&mdash; प्रचण्ड-मन्युत्वम् अधिक्षेपादिकं चानुकरण-मात्रं दैत्य-वाक्य-भीतानां देवानां भय-निवृत्तये । वस्तुतस् तेन तथानुक्तत्वेन कोपादि-हेत्व्-अभावाद् इत्य् एषा ।<sup id="fnref:5"><a href="#fn:5" class="footnote-ref" role="doc-noteref">5</a></sup></p>
<p><strong>ब्रह्म-तेज</strong> इति । यावत् ब्राह्मणत्वोपहित-भक्तीनां सान्निध्यम् आसीत्, तावद् ब्रह्मण्यता-गुण एव प्रबल आसीत् । अधुना शुद्ध-भक्त-गुण-सान्निध्ये तु शुद्ध-भक्त-वात्सल्यम् एव। भक्ति-विशेषं प्राप्यैव तद्-गुण-विशेष-प्रकाशाद् इति भावः ।</p>
<blockquote>
<p>एतत् पुरैव निर्दिष्टं रमया क्रुद्धया यदा &gt;
पुरापवारिता द्वारि विशन्ती मय्युपारते ॥ [भा।पु। ३.१६.३०]</p></blockquote>
<p>एतद् इति पद्यं विगीतम् अपि सर्वत्र<sup id="fnref:6"><a href="#fn:6" class="footnote-ref" role="doc-noteref">6</a></sup> दृश्यते गुर्जर-देशे तु टीका चास्ति ॥२९॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> तदैवोपस्थिताव् अनुगौ जय-विजयौ दृष्ट्वाह&mdash;<strong>यातम्</strong> इतो मर्त्य-लोकं गच्छतम् । तदैव विरह-व्याकुलौ फूत्कृत्य रुदन्तौ वीक्ष्य पुनः कृपार्द्र-चित्त-नवनीत आह&mdash;<strong>मा भैष्टं शं</strong> कल्याणं युवयोर् <strong>अस्तु</strong> । इतो मा यातं, अत्रैव वैकुण्ठे मां सेवमानौ सदा तिष्ठतम् इति मा-पदम् उभयत्रान्वितम् । पुनर् आनन्दितौ तौ वीक्ष्याह&mdash;<strong>ब्रह्म</strong>-शापं <strong>हन्तुं</strong> समर्थोऽप्य् अहं, <strong>मे</strong> <strong>तु</strong> मम तु <strong>मतं</strong> नेच्छामि । ब्रह्म-शापस्यामोघत्व-मर्यादाया मयैव कृतत्वात्, अतो वज्रस्यामोघत्व-रक्षणार्थं गरुडो यथा पक्षांशम् एकं ददौ, तथैवैकांशेन एकैक-प्रकाशेन असुर-भावं गच्छतं वैकुण्ठेऽपि स्व-स्वरूपेण तिष्ठतम् इत्य् अतो वामन-चरिते&mdash;</p>
<blockquote>
<p>तान् अभिद्रवतो दृष्ट्वा दितिजानीकपान् नृप । &gt;
प्रहस्यानुचरा विष्णोः प्रत्यषेधन्न् उदायुधाः ॥ &gt;
नन्दः सुनन्दोऽथ जयो विजयः प्रबलो बलः । &gt;
कुमुदः कुमुदाक्षश् च विष्वक्सेनः पतत्त्रि-राट् ॥ [भा।पु। &gt; ८.२१.१५-१६]</p></blockquote>
<p>इत्य्-आदिईनां युध्यमानानां भगवत्-पार्षदानां मध्ये जय-विजययोर् अप्य् उल्लेखं श्रूयते। तदा च तयोर् हिरण्याक्षत्व-हिरण्यकशिपुत्वानन्तरं पार्षदत्वासुरत्वान्यथानुपपत्तेर् एवम् अवश्यम् एव व्याख्येयम् ॥२९॥</p>
<p>———————————————————————————————————————</p>
<p><strong>॥ ३.१६.३० ॥</strong></p>
<p><strong>एतत् पुरैव निर्दिष्टं रमया क्रुद्धया यदा ।</strong><br>
पुरापवारिता द्वारि विशन्ती मय्य् उपारते ॥**</p>
<p><strong>श्रीधर-स्वामी (भावार्थ-दीपिका) :</strong> यदा मयि उपारते योग-निद्रां गतवति सति द्वारि विशन्ती युवाभ्यां पुराऽपवारिता तदा क्रुद्धया रमया एतद् यद् ब्राह्मणैर् इदानीम् उक्तं, तत् पुरैव निर्दिष्टम् ॥३०॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> अत्रैतत् पुरेति पद्यं सर्वत्र दृष्टम् अप्य् असाम्प्रदायिकत्वान् न व्याख्यातम् ॥३०॥</p>
<p>———————————————————————————————————————</p>
<p><strong>॥ ३.१६.३१ ॥</strong></p>
<p><strong>मयि संरम्भ-योगेन निस्तीर्य ब्रह्म-हेलनम् ।</strong><br>
प्रत्येष्यतं निकाशं मे कालेनाल्पीयसा पुनः ॥**</p>
<p><strong>मध्वाचार्यः (भागवत-तात्पर्यम्) :</strong></p>
<p>अन्तर् भक्ता बहिर् वैरा हिरण्याद्या हरेर् मताः ।</p>
<blockquote>
<p>तत्र भक्त्याभवन् पूता द्वेष आवेशकान् गताः ॥ &gt;
ब्रह्मजा असुरा ये तु विष्णोः पार्षदतां गताः । &gt;
कल्याद्याश् च हरेर् द्वेषम् अन्तः कृत्वा तमो गताः ॥ इति च ।</p></blockquote>
<p>तस्मात् संरम्भोऽल्प-फलः कथ्यत एव । भक्ति-योग एव ब्रह्म-हेलन-निस्तारकः ॥३१॥</p>
<p>———————————————————————————————————————</p>
<p><strong>श्रीधर-स्वामी (भावार्थ-दीपिका) : प्रत्येष्यतं</strong> प्रत्येष्यथः । <strong>निकाशं</strong> समीपम् ॥३१॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> तद्-अपराधाभास-दुःख-फल-भोगाभासानुवादेन मर्यादां रक्षन्न् आह&mdash;मयीति । <strong>संरम्भस्य योगेन</strong> प्रतिफलेनाभासेनेत्य् अर्थः ॥३१॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> न चैकांशेनासुर-भावेऽपि चिन्ता कार्या, यतोऽहम् अप्य् अवतार-त्रयेण युवाभ्यां सह वीर-रस-मयं युद्ध-सुखम् अनुभविष्यामीत्य् असुर-भावेऽपि मत्-सेवैव भवद्भ्यां सम्पादयिष्यते । तृतीयेन तु जन्मनि साक्षाद् एव वां स्वीकरिष्ये इत्य् आह&mdash;मयीति <strong>संरम्भेण</strong> क्रोधावेशेन <strong>योगः</strong> युद्धेषु <strong>मयि</strong> यः संयोगो ध्यानं वा तेन <strong>प्रत्येष्यतं</strong> प्रत्येष्यथः । <strong>निकाशं</strong> समीपम् ॥३१॥</p>
<p>———————————————————————————————————————</p>
<p><strong>॥ ३.१६.३२ ॥</strong></p>
<p><strong>द्वाःस्थाव् आदिश्य भगवान् विमान-श्रेणि-भूषणम् ।</strong><br>
सर्वातिशयया लक्ष्म्या जुष्टं स्वं धिष्ण्यम् आविशत् ॥**</p>
<p><em>न कतमेनापि व्याख्यातम्।</em></p>
<p>———————————————————————————————————————</p>
<p><strong>॥ ३.१६.३३ ॥</strong></p>
<p><strong>तौ तु गीर्वाण-ऋषभौ दुस्तराद् धरि-लोकतः ।</strong><br>
हत-श्रियौ ब्रह्म-शापाद् अभूतां विगत-स्मयौ ॥**</p>
<p><strong>श्रीधर-स्वामी (भावार्थ-दीपिका) : दुस्तराद् ब्रह्म-शापात् हरि-लोकतः</strong> पतन्ताव् इति शेषः । हरि-लोकत एव <strong>हत-श्रियाव्</strong> <strong>अभूताम्</strong> इति वा । <strong>विगत-स्मयौ</strong> नष्ट-गर्वौ च ॥३३॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : दुस्तरात्</strong> त्यक्तुम् अशक्याद् धेतोर् <strong>हत-श्रियौ</strong> दुःखेन म्लानौ स्मित-रहितौ <strong>चाभूताम्</strong> । ब्रह्म-शापं लक्ष्यीकृत्य भगवद्-इच्छयैवेत्य् अर्थः ॥३३॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> <strong>हरि-लोकतः</strong> पतन्ताव् इति शेषः । <strong>विगत-स्मयौ</strong> नष्टानन्दौ ॥३३॥</p>
<p>———————————————————————————————————————</p>
<p><strong>॥ ३.१६.३४ ॥</strong></p>
<p><strong>तदा विकुण्ठ-धिषणात् तयोर् निपतमानयोः ।</strong><br>
हाहा-कारो महान् आसीद् विमानाग्र्येषु पुत्रकाः ॥**</p>
<p><strong>श्रीधर-स्वामी (भावार्थ-दीपिका) : विकुण्ठस्य धिषणात्</strong> स्थानात् । <strong>पुत्रका</strong> हे देवाः ॥३४॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> <strong>विकुण्ठस्य धिषणात्</strong> स्थानात् <strong>विमानाग्र्येषु</strong> सत्यादि-लोक-स्थ-विमान-श्रेष्ठेषु । <strong>पुत्रका</strong> हे देवाः ॥३४॥</p>
<p>———————————————————————————————————————</p>
<p><strong>॥ ३.१६.३५ ॥</strong></p>
<p><strong>ताव् एव ह्य् अधुना प्राप्तौ पार्षद-प्रवरौ हरेः ।</strong><br>
दितेर् जठर-निर्विष्टं काश्यपं तेज उल्बणम् ॥**</p>
<p><strong>श्रीधर-स्वामी (भावार्थ-दीपिका) : काश्यपं तेजो</strong> वीर्यं <strong>प्रप्तौ</strong> ॥३५॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> ताव् एवेति । तौ <strong>पार्षद-रूपाव्</strong> एव सन्तौ अणिमाख्य-सिद्ध्या <strong>प्राप्तौ</strong> प्रविष्टौ ॥३५॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> <strong>काश्यपं तेजः</strong> कश्यपस्य वीर्यं <strong>प्रप्तौ</strong> स्व-देहत्वेनाङ्गीकृतवन्ताव् इत्य् अर्थः ॥३५॥</p>
<p>———————————————————————————————————————</p>
<p><strong>॥ ३.१६.३६ ॥</strong></p>
<p><strong>तयोर् असुरयोर् अद्य तेजसा यमयोर् हि वः ।</strong><br>
आक्षिप्तं तेज एतर्हि भगवांस् तद् विधित्सति ॥**</p>
<p><strong>श्रीधर-स्वामी (भावार्थ-दीपिका) :</strong> सहैव गर्भे प्रविष्टौ <strong>यमौ तयोस् तेजसा वस्</strong> तेज <strong>आक्षिप्तं</strong> तिरस्-कृतम् । न चात्र प्रतिविधिः शक्यः । यत <strong>एतर्हि</strong> इदानीं भगवान् एव <strong>तद्</strong> एवं <strong>विधातुम् इच्छति</strong> ॥३६॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> <strong>यमयोः</strong> शेषेणान्तक-तुल्ययोः । तर्हि किम् अप्य् उपशमनं कुर्व् इति चेत्, तत्र के वयं वराकाः ? शाप-भ्रष्टयोर् अपि भगवत्-पार्षदयोर् उपरि नास्माकं प्रभुतेत्य् आह&mdash;तत् खलूपशमनं स एव <strong>भगवान् विधातुम् इच्छति</strong> ॥३६॥</p>
<p>———————————————————————————————————————</p>
<p><strong>॥ ३.१६.३७ ॥</strong></p>
<p><strong>विश्वस्य यः स्थिति-लयोद्भव-हेतुर् आद्यो</strong></p>
<p><strong>योगेश्वरैर् अपि दुरत्यय-योगमायः ।</strong></p>
<p><strong>क्षेमं विधास्यति स नो भगवांस् त्र्यधीशस्</strong></p>
<p><strong>तत्रास्मदीय-विमृशेन कियान् इहार्थः ॥</strong></p>
<p><strong>श्रीधर-स्वामी (भावार्थ-दीपिका) :</strong> तथापि कोऽप्य् उपायो विचार्यताम् इति चेत्, तत्राह&mdash;विश्वस्येति । <strong>त्रयाणां</strong> गुणानाम् <strong>ईशः</strong> स एव सत्त्वोत्कर्ष-काले <strong>नः क्षेमं विधास्यति</strong> । <strong>विमृशेन</strong> विमर्शनेन ॥३७॥</p>
<p>———————————————————————————————————————</p>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> उपसंहरति&mdash;विश्वस्येत्य्-आदि ॥३७॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> तयोर् [३६] इत्य् अस्य टीकायां <em>तद् एव विधातुम्</em> इति <strong>तद्</strong> इत्य् अस्यैवार्थः । <strong>नो</strong>ऽस्माकं भक्तानां तु <strong>सर्वदा क्षेमम्</strong> एव <strong>करिष्यति</strong> ॥३६॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> ननु वयं सम्प्रति म्रियामहे, स कदा उपशमं विधास्यतीति चेत् तत्र भवन्तो म्रियन्तां जीवन्तु वा तस्यैवेच्छा कारणं, किन्तु सम्प्रति पालन-समये स पालयिष्यत्य् एवेत्य् आह&mdash;विश्वस्येति । तत्र प्रकारस् तु वयं नैव जानीम इत्य् आह&mdash;<strong>योगेश्वरैर्</strong> इति । तत्र सर्वज्ञानाम् अपि न ज्ञानम् इति भावः । ननु, तद् अप्य् अत्र विपत्ताव् अस्मद्-आश्वासनार्थं किम् अपि परामृशेति तत्राह&mdash;<strong>तत्र अस्मदीयेन</strong> <strong>विमृशेन</strong> विमर्शेन कियान् अर्थ इति अस्मद्-विमृश्यम् अन्यथापि स कुर्याद् इति भावः ॥३७॥</p>
<p>इति सारार्थ-दर्शिन्यां हर्षिण्यां भक्त-चेतसाम् ।</p>
<p>तृतीये षोडशोऽध्यायः सङ्गतः सङ्गतः सताम् ॥</p>
<p>———————————————————————————————————————</p>
<p>इति श्रीमद्-भागवते महा-पुराणे ब्रह्म-सूत्र-भाष्ये पारमहंस्यां संहितायां वैयासिक्यां तृतीय-स्कन्धे विदुर-मैत्रेय-संवादे जय-विजय-भ्रंशो नाम षोडशोऽध्यायः ॥</p>
<p>॥ ३.१६ ॥</p>
<div class="footnotes" role="doc-endnotes">
<hr>
<ol>
<li id="fn:1">
<p>कायेन वाचा मनसेन्द्रियैर् वा बुद्ध्यात्मना वानुस्åत-स्वभावात् ।</p>
<p>करोति यद् यत् सकलं परस्मै नारायणायेति समर्पयेत् तत् ॥&#160;<a href="#fnref:1" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:2">
<p>कुपित इति क्वचित् पाठः।&#160;<a href="#fnref:2" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:3">
<p>परमात्म-सन्दर्भे धृतः। पुराणे तु न प्राप्तः।&#160;<a href="#fnref:3" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:4">
<p>कृष्ण-&#160;<a href="#fnref:4" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:5">
<p>थे प्रीति-सन्दर्भ (७) सेच्तिओन् एन्द्स् हेरे।&#160;<a href="#fnref:5" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:6">
<p>टीकासु भावार्थ-दीपिकायां अपि (इति पुरि-दासः)।&#160;<a href="#fnref:6" class="footnote-backref" role="doc-backlink">&#x21a9;&#xfe0e;</a></p>
</li>
</ol>
</div>

  </div>
</article>


        

        



    <aside class="card border noPrint" id="section-tree-item-bhAgavatam_gauDIya-prastutiH_03_16_jaya-vijayayoH_patanam_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/purANam_vaiShNavam/bhAgavatam/gauDIya-prastutiH/03/16_jaya-vijayayoH_patanam/">१६ जय-विजययोः पतनम् </a>
            <a data-toggle="collapse" href="#section-tree-item-body-bhAgavatam_gauDIya-prastutiH_03_16_jaya-vijayayoH_patanam_md" role="button" aria-expanded="false" aria-controls="section-tree-item-body-bhAgavatam_gauDIya-prastutiH_03_16_jaya-vijayayoH_patanam_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-bhAgavatam_gauDIya-prastutiH_03_16_jaya-vijayayoH_patanam_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: १६ जय-विजययोः पतनम्</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/purANam_vaiShNavam/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/purANam_vaiShNavam/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/purANam_vaiShNavam/actions/workflows/build.yml"><img src="https://github.com/vishvAsa/purANam_vaiShNavam/actions/workflows/build.yml/badge.svg"> Built </a> on 2025 Aug 25 05:46:07 UTC. (<a href="http://google.com/search?q=05%3a46%3a07%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
