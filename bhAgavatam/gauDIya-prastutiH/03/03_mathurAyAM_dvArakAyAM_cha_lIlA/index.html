<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>पुराणे विश्वासटिप्पन्यः  | ०३ मथुरायां द्वारकायां च लीला</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/purANam_vaiShNavam/bhAgavatam/gauDIya-prastutiH/03/03_mathurAyAM_dvArakAyAM_cha_lIlA/" rel="alternate" type="application/rss+xml" title="पुराणे विश्वासटिप्पन्यः" />
    <link href="/purANam_vaiShNavam/bhAgavatam/gauDIya-prastutiH/03/03_mathurAyAM_dvArakAyAM_cha_lIlA/" rel="feed" type="application/rss+xml" title="पुराणे विश्वासटिप्पन्यः" />

    <meta property="og:url" content="https://vishvAsa.github.io/purANam_vaiShNavam/bhAgavatam/gauDIya-prastutiH/03/03_mathurAyAM_dvArakAyAM_cha_lIlA/">
  <meta property="og:site_name" content="पुराणे विश्वासटिप्पन्यः">
  <meta property="og:title" content="०३ मथुरायां द्वारकायां च लीला">
  <meta property="og:description" content="विषयः मथुरायां द्वारकायां च सम्पन्नानां श्री-कृष्ण-लीलानां वर्णनम्, यदूनां प्रभास-क्षेत्र-गमनं च ।
॥ ३.३.१ ॥
उद्धव उवाच—
ततः स आगत्य पुरं स्व-पित्रोश्
चिकीर्षया शं बलदेव-संयुतः ।
निपात्य तुङ्गाद् रिपु-यूथ-नाथं
हतं व्यकर्षद् व्यसुम् ओजसोर्व्याम् ॥
श्रीधर-स्वामी (भावार्थ-दीपिका) :
तृतीये मथुराम् एत्य व्रजात् कंस-वधादिकम् ।
यत् क्र्तं द्वारकायां च कृष्णेन तद् अवर्णयत् ॥
शम् इत्य् अव्ययम् । पित्रोः सुखस्य चिकीर्षयेत्य् अर्थः । तुङ्गाद् राज-मञ्चात् । रिपु-यूथानां नाथं कंसम् । व्यसोर् अपि विकर्षणं पित्रोः सुखार्थम् ॥१॥
———————————————————————————————————————">
  <meta property="og:locale" content="en_us">
  <meta property="og:type" content="article">
    <meta property="article:section" content="bhagavatam">

  <meta itemprop="name" content="०३ मथुरायां द्वारकायां च लीला">
  <meta itemprop="description" content="विषयः मथुरायां द्वारकायां च सम्पन्नानां श्री-कृष्ण-लीलानां वर्णनम्, यदूनां प्रभास-क्षेत्र-गमनं च ।
॥ ३.३.१ ॥
उद्धव उवाच—
ततः स आगत्य पुरं स्व-पित्रोश्
चिकीर्षया शं बलदेव-संयुतः ।
निपात्य तुङ्गाद् रिपु-यूथ-नाथं
हतं व्यकर्षद् व्यसुम् ओजसोर्व्याम् ॥
श्रीधर-स्वामी (भावार्थ-दीपिका) :
तृतीये मथुराम् एत्य व्रजात् कंस-वधादिकम् ।
यत् क्र्तं द्वारकायां च कृष्णेन तद् अवर्णयत् ॥
शम् इत्य् अव्ययम् । पित्रोः सुखस्य चिकीर्षयेत्य् अर्थः । तुङ्गाद् राज-मञ्चात् । रिपु-यूथानां नाथं कंसम् । व्यसोर् अपि विकर्षणं पित्रोः सुखार्थम् ॥१॥
———————————————————————————————————————">
  <meta itemprop="wordCount" content="2834">
  <meta name="twitter:card" content="summary">
  <meta name="twitter:title" content="०३ मथुरायां द्वारकायां च लीला">
  <meta name="twitter:description" content="विषयः मथुरायां द्वारकायां च सम्पन्नानां श्री-कृष्ण-लीलानां वर्णनम्, यदूनां प्रभास-क्षेत्र-गमनं च ।
॥ ३.३.१ ॥
उद्धव उवाच—
ततः स आगत्य पुरं स्व-पित्रोश्
चिकीर्षया शं बलदेव-संयुतः ।
निपात्य तुङ्गाद् रिपु-यूथ-नाथं
हतं व्यकर्षद् व्यसुम् ओजसोर्व्याम् ॥
श्रीधर-स्वामी (भावार्थ-दीपिका) :
तृतीये मथुराम् एत्य व्रजात् कंस-वधादिकम् ।
यत् क्र्तं द्वारकायां च कृष्णेन तद् अवर्णयत् ॥
शम् इत्य् अव्ययम् । पित्रोः सुखस्य चिकीर्षयेत्य् अर्थः । तुङ्गाद् राज-मञ्चात् । रिपु-यूथानां नाथं कंसम् । व्यसोर् अपि विकर्षणं पित्रोः सुखार्थम् ॥१॥
———————————————————————————————————————">
<script type="text/javascript">
    
    let baseURL = "https:\/\/vishvAsa.github.io\/purANam_vaiShNavam\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/purANam_vaiShNavam\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/purANam_vaiShNavam\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/purANam_vaiShNavam\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/purANam_vaiShNavam\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvya\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/purANam_vaiShNavam\/bhAgavatam\/gauDIya-prastutiH\/03\/03_mathurAyAM_dvArakAyAM_cha_lIlA\/".replace(basePath, "/");
  pageVars.pageParams = {};
  pageVars.pageSource = "bhAgavatam\/gauDIya-prastutiH\/03\/03_mathurAyAM_dvArakAyAM_cha_lIlA.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/purANam_vaiShNavam/webpack_dist/uiLib-bundle.js"></script>







    <link rel="stylesheet" href="/purANam_vaiShNavam/webpack_dist/uiLib.css">
<link rel="stylesheet" href="/purANam_vaiShNavam/css/uiLibPrint.css" media="print" >
<link rel="stylesheet" href="/purANam_vaiShNavam/css/fonts.css" >
<link rel="stylesheet" href="/purANam_vaiShNavam/css/@fortawesome/fontawesome-free/css/solid.min.css">

<link rel="stylesheet" href="/purANam_vaiShNavam/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/03_mathurAyAM_dvArakAyAM_cha_lIlA/" />
<link rel="alternate" hreflang="sa-Deva" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/03_mathurAyAM_dvArakAyAM_cha_lIlA/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/03_mathurAyAM_dvArakAyAM_cha_lIlA/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/03_mathurAyAM_dvArakAyAM_cha_lIlA/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/03_mathurAyAM_dvArakAyAM_cha_lIlA/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/03_mathurAyAM_dvArakAyAM_cha_lIlA/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/03_mathurAyAM_dvArakAyAM_cha_lIlA/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/03_mathurAyAM_dvArakAyAM_cha_lIlA/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/03_mathurAyAM_dvArakAyAM_cha_lIlA/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/03_mathurAyAM_dvArakAyAM_cha_lIlA/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/03_mathurAyAM_dvArakAyAM_cha_lIlA/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/03_mathurAyAM_dvArakAyAM_cha_lIlA/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/03_mathurAyAM_dvArakAyAM_cha_lIlA/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/03_mathurAyAM_dvArakAyAM_cha_lIlA/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/03_mathurAyAM_dvArakAyAM_cha_lIlA/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/03_mathurAyAM_dvArakAyAM_cha_lIlA/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/03_mathurAyAM_dvArakAyAM_cha_lIlA/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/03_mathurAyAM_dvArakAyAM_cha_lIlA/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/03_mathurAyAM_dvArakAyAM_cha_lIlA/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/03_mathurAyAM_dvArakAyAM_cha_lIlA/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/03_mathurAyAM_dvArakAyAM_cha_lIlA/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/03_mathurAyAM_dvArakAyAM_cha_lIlA/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/03_mathurAyAM_dvArakAyAM_cha_lIlA/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/03_mathurAyAM_dvArakAyAM_cha_lIlA/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/03_mathurAyAM_dvArakAyAM_cha_lIlA/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/03_mathurAyAM_dvArakAyAM_cha_lIlA/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/03_mathurAyAM_dvArakAyAM_cha_lIlA/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/03_mathurAyAM_dvArakAyAM_cha_lIlA/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/03_mathurAyAM_dvArakAyAM_cha_lIlA/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/03_mathurAyAM_dvArakAyAM_cha_lIlA/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/03_mathurAyAM_dvArakAyAM_cha_lIlA/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/03_mathurAyAM_dvArakAyAM_cha_lIlA/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/03_mathurAyAM_dvArakAyAM_cha_lIlA/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/03_mathurAyAM_dvArakAyAM_cha_lIlA/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/03_mathurAyAM_dvArakAyAM_cha_lIlA/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/03_mathurAyAM_dvArakAyAM_cha_lIlA/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/03_mathurAyAM_dvArakAyAM_cha_lIlA/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/03_mathurAyAM_dvArakAyAM_cha_lIlA/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/03_mathurAyAM_dvArakAyAM_cha_lIlA/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/03_mathurAyAM_dvArakAyAM_cha_lIlA/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/03_mathurAyAM_dvArakAyAM_cha_lIlA/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/03_mathurAyAM_dvArakAyAM_cha_lIlA/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/03_mathurAyAM_dvArakAyAM_cha_lIlA/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/03_mathurAyAM_dvArakAyAM_cha_lIlA/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/03_mathurAyAM_dvArakAyAM_cha_lIlA/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">पुराणे विश्वासटिप्पन्यः <br/> ०३ मथुरायां द्वारकायां च लीला</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/purANam_vaiShNavam/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="०३ मथुरायां द्वारकायां च लीला">०३ मथुरायां द्वारकायां च लीला</h1>
    
    <a id="editLink" class="btn btn-primary noPrint"  href="https://github.com/vishvAsa/purANam_vaiShNavam/edit/content/bhAgavatam/gauDIya-prastutiH/03/03_mathurAyAM_dvArakAyAM_cha_lIlA.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <details><summary>विषयः</summary>
<p>मथुरायां द्वारकायां च सम्पन्नानां श्री-कृष्ण-लीलानां वर्णनम्, यदूनां प्रभास-क्षेत्र-गमनं च ।</p>
</details>
<p><strong>॥ ३.३.१ ॥</strong></p>
<p><strong>उद्धव उवाच&mdash;</strong></p>
<p><strong>ततः स आगत्य पुरं स्व-पित्रोश्</strong></p>
<p><strong>चिकीर्षया शं बलदेव-संयुतः ।</strong></p>
<p><strong>निपात्य तुङ्गाद् रिपु-यूथ-नाथं</strong></p>
<p><strong>हतं व्यकर्षद् व्यसुम् ओजसोर्व्याम् ॥</strong></p>
<p><strong>श्रीधर-स्वामी (भावार्थ-दीपिका) :</strong></p>
<p>तृतीये मथुराम् एत्य व्रजात् कंस-वधादिकम् ।</p>
<p>यत् क्र्तं द्वारकायां च कृष्णेन तद् अवर्णयत् ॥</p>
<p>शम् इत्य् अव्ययम् । पित्रोः सुखस्य चिकीर्षयेत्य् अर्थः । तुङ्गाद् राज-मञ्चात् । रिपु-यूथानां नाथं कंसम् । व्यसोर् अपि विकर्षणं पित्रोः सुखार्थम् ॥१॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> उद्धव उवाचेति । रास-लीला-वर्णनारम्भे प्रेम-वैवश्याद् अध्याय-समाप्तिः । पश्चात् कथम् अपि बहिर् अनुसन्धाने सतीति ज्ञेयम् । तत इति प्रियादि प्रिय-जन-पीडकत्वाद् देवादीनां प्रीति-विषयकत्वाच् च विकर्षणम् ॥१॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong></p>
<p>तृतीये मथुरा-द्वारवत्योः कंस-वधादिकाः ।</p>
<p>लीलाः कुरूणां निधनम् अपि सङ्क्षिप्य वर्णितम् ॥</p>
<p>शम् इत्य् अव्ययं सुख-वाचकं पित्रोः सुखस्य चिकीर्षयेत्य् अर्थः । तुङ्गान् मञ्चात् । हतं प्राप्ताघातं ततो व्यसुं प्राप्त-मृत्युम् अपि व्यकर्षद् इति तन्-मरण-सम्भावयतां बिभ्यतां पित्रादीनां मूर्च्छितत्व-भान-निरासार्थम् ॥१॥</p>
<p>———————————————————————————————————————</p>
<p><strong>॥ ३.३.२ ॥</strong></p>
<p><strong>सान्दीपनेः सकृत् प्रोक्तं ब्रह्माधीत्य स-विस्तरम् ।</strong><br>
तस्मै प्रादाद् वरं पुत्रं मृतं पञ्चजनोदरात् ॥**</p>
<p><strong>श्रीधर-स्वामी (भावार्थ-दीपिका) : ब्रह्म</strong> वेदम् । <strong>स-विस्तरं</strong> षड्-अङ्गादि-सहितम् । <strong>पञ्च-जनोदर</strong>-विदारण-द्वारा <strong>पुत्रम्</strong> आनीयेत्य् अर्थः ॥२॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : पञ्चजनोदरं</strong> प्राप्य मृतं यम-लोकाद् आनीय प्रादाद् इति बोद्धव्यम् ॥२॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> <strong>ब्रह्म</strong> वेदं <strong>स-विस्तरं</strong> षड्-अङ्गादि-सहितम् । <strong>पञ्च-जनोदरं</strong> विदार्येति ल्यब्-लोपेन पञ्चमी, यम-लोकाद् आनीयेति शेषः ॥२॥</p>
<p>———————————————————————————————————————</p>
<p><strong>॥ ३.३.३ ॥</strong></p>
<p><strong>समाहुता भीष्मक-कन्यया ये</strong></p>
<p><strong>श्रियः सवर्णेन बुभूषयैषाम् ।</strong></p>
<p><strong>गान्धर्व-वृत्त्या मिषतां स्व-भागं</strong></p>
<p><strong>जह्रे पदं मूर्ध्नि दधत् सुपर्णः ॥</strong></p>
<p><strong>मध्वाचार्यः (भागवत-तात्पर्यम्) :</strong> भीष्मक-कन्याया अर्थे स्व-वर्ण-मात्रतयाहूताः ।</p>
<blockquote>
<p>एषां श्रियो जिहीर्षयाह्वान-बुद्धिर् भगवता कृता । &gt;
सुपर्णः सुपरानन्दात् काकुत्स्थो वाचि संस्थितेः ॥ इति पाद्मे &gt; ॥३॥</p></blockquote>
<p>———————————————————————————————————————</p>
<p><strong>श्रीधर-स्वामी (भावार्थ-दीपिका) :</strong> भीष्मक-कन्यया रुक्मिण्या ये राजानः समाहूताः । ह्रस्वत्वम् आर्षम् । &ldquo;समाहृता&rdquo; इति पाठे आकृष्टा इत्य् अर्थः । केन साधनेन ? श्रियो लक्ष्म्याः स-वर्णेन समानेन रूपेण । यद्यपि तया केवलं श्री-कृष्ण एवाहूतो न सर्वे, तथापि तस्या लावण्यं तेषाम् आगमने हेतुर् इति तयैवाहूता इत्य् उच्यते । एषां मिषतां पश्यतां मूर्ध्नि पदं दधत् । तया सह गान्धर्व-वृत्त्या परस्पर-समय-रूपया बुभूषया भवितुम् इच्छया जहार । कथं-भूतां ? स्व-भागं लक्ष्म्यं शत्वात् । तया स्वात्मनोऽर्पितत्वाच् च । सुपर्णः सुपतनः । यद् वा, सुपर्ण इव स्व-भागं सुधाम् इत्य् अर्थः । यद् वा, श्रियो रुक्मिण्याः समानं वर्ण-द्वयं वाचकं यस्य स श्रियः स-वर्णो रुक्मी, तेन समाहूताः शिशुपालादयः । किम्-अर्थं ? भीष्मक-कन्यया सह तेषां बुभूषया भूतिर् भवत्व् इत्य् एतद् अर्थम् । तत्र शिशुपालस्याह्वानं वरत्वेन बुभूषया, जरासन्धादीनां तद् विवाहोत्सवेन । शेषं पूर्ववत् ॥३॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> भीष्मक-कन्याया या बुभूषा तयेति व्यधिकरण एव तृतीया-द्वयं स्वभागं श्री-रुक्मिणी-रूपं जहार ॥३॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> भीष्मक-कन्ययेति षष्ठ्य्-अर्थे तृतीया । भीष्मक-कन्याया रुक्मिण्याः श्रियः साक्षाल्-लक्ष्म्याः समानौ वर्णौ द्वौ रुक्मीति अक्षर-द्वयं वाचकं यस्य तेन रुक्मिणा ये राजानः समाहृता ह्रस्वत्वम् आर्षम् । &ldquo;समाहृता&rdquo; इति पाठे समानीता इत्य् अर्थः । एषां राज्ञां मूर्ध्नि पदं दधत् सुपर्णो गरुडः सुधाम् इव स्व-भागं रुक्मिणीं जह्रे । एषां कीदृशानां गान्धर्वे विवाहे या वृत्तिस् तया शिशुपालस्य वरत्वेन अन्येषां वर-यात्रत्वेन यद् वरणं तेनेत्य् अर्थः । बुभूषया अहं वर इति वयं वर-यात्रा इति भवितुम् इच्छया मिषतां कदाचित् कृष्ण आगत्य कन्याम् अपहरेद् इत्य् अत इतस् ततः स-चकितं पश्यताम् ॥३॥</p>
<p>———————————————————————————————————————</p>
<p><strong>॥ ३.३.४ ॥</strong></p>
<p><strong>ककुद्मिनोऽविद्ध-नसो दमित्वा</strong></p>
<p><strong>स्वयंवरे नाग्नजितीम् उवाह ।</strong></p>
<p><strong>तद्-भग्नमानान् अपि गृध्यतोऽज्ञान्</strong></p>
<p><strong>जघ्नेऽक्षतः शस्त्र-भृतः स्व-शस्त्रैः ॥</strong></p>
<p><strong>श्रीधर-स्वामी (भावार्थ-दीपिका) :</strong> ककुद्मतो वृषभान् अविद्ध-नासिकान् । विद्ध-नासिकान् कृत्वेति वा । तैर् वृषभैस् तद् दमनेन च भग्नो मानो येषां तथापि तान् गृध्यतः कामयमानान्, अत एवाज्ञान् शस्त्र-भृतो राज्ञस् तच् छस्त्रैर् अक्षत एव जघान ॥४॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> स्वेषाम् अर्जुनादीनां शस्त्रैर् जघ्ने । तेषु स्व-प्रभावावेशात् स्वयम् एव जघानेत्य् अर्थाह् । गाण्डीवी कालयामासेति श्री-दशम-संवादायेत्थं व्याख्यायते ॥४॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> ककुद्मिनो वृषभान् अविद्ध-नासिकान् एव दमित्वा तैर् वृषैः पराभूतत्वेन भग्नो मानो येषां तान् । तद् अपि गृध्यतः कन्याम् अभिकाङ्क्षतः, अत एव अज्ञान् राज्ञः स्व-शस्त्रैर् जघ्ने, तेषां शस्त्रैर् भृतः पूर्ण आच्छन्नोऽप्य् अक्षतः ॥४॥</p>
<p>———————————————————————————————————————</p>
<p><strong>॥ ३.३.५ ॥</strong></p>
<p><strong>प्रियं प्रभुर् ग्राम्य इव प्रियाया</strong></p>
<p><strong>विधित्सुर् आर्च्छद् द्युतरुं यद्-अर्थे ।</strong></p>
<p><strong>वज्र्य् आद्रवत् तं स-गणो रुषान्धः</strong></p>
<p><strong>क्रीडा-मृगो नूनम् अयं वधूनाम् ॥</strong></p>
<p><strong>श्रीधर-स्वामी (भावार्थ-दीपिका) :</strong> यदादित्याः कुण्डले दातुं स्वर्गं गतः, तदा प्रभुः स्वतन्त्रोऽपि ग्राम्यः स्त्री-परतन्त्र इव प्रियायाः सत्यभामायाः प्रियं विधातुम् इच्छुर् द्युतरुं पारिजातम् आनीतवान् । यद्-अर्थे यन्-निमित्तं तं कृष्णं वज्री स्त्री-प्रेरितो योद्धुम् अन्वधावत् । स्व-कार्य-साधकेन तेन युद्धोद्यमस् तस्यायुक्त एवेत्य् आह&mdash;क्रीडा-मृग इति । अयं वज्री ॥५॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> ग्राम्यः कामीवद् दृश्यमानोऽपि वस्तुतः प्रियायाः प्रेमवत्याः प्रियं प्रेम्णेप्सितं यत् तद् विधित्सुर् यद्-अर्थे द्युतरुम् आर्च्छत् वज्री त्व् आत्मानुसारेण तम् अन्यथा मत्वैवाद्रवत् अन्यथा मननम् एवाह अयं कृष्णो वधूनां सौन्दर्य-मात्र-लोभेन स्वीकृतानां कामिनीनां नूनं क्रीडा-मृगः काम-वश इति ॥५॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> ग्राम्यः कामीव दृश्यमानोऽपि वस्तुतस् तु प्रियायाः प्रेमवत्याः प्रियं प्रेम-वशत्वेन प्रीतिं विधित्सुः द्युतरुं पारिजातम् आर्च्छत् आहृतवान् यद्-अर्थे वज्री वज्र-सहित एव तम् आद्रवत् आ ईषत् योद्धुम् आगतवान् । तत्र हेतुः&mdash;अन्ध इति । तत्रापि हेतुः&mdash;वधूनां शच्य्-आदीनां क्रीडा-मृग इति । यथा आत्मवन् मन्यते जगद् इति न्यायेन वधूनां सत्यभामादीनाम् अयं क्रीडा-मृग इति निन्दन्न् एवाद्रवद् इत्य् अर्थः ॥५॥</p>
<p>———————————————————————————————————————</p>
<p><strong>॥ ३.३.६ ॥</strong></p>
<p><strong>सुतं मृधे खं वपुषा ग्रसन्तं</strong></p>
<p><strong>दृष्ट्वा सुनाभोन्मथितं धरित्र्या ।</strong></p>
<p><strong>आमन्त्रितस् तत्-तनयाय शेषं</strong></p>
<p><strong>दत्त्वा तद्-अन्तः-पुरम् आविवेश ॥</strong></p>
<p><strong>श्रीधर-स्वामी (भावार्थ-दीपिका) :</strong> सुनाभेन चक्रेणोन्मथितः सुतं भौमं दृष्ट्वा तस्य मात्रा धरित्र्या भूम्या आमन्त्रितः प्रार्थितः संस् तस्य तनयाय भगदत्ताय दृत-शेषं राज्यं दत्त्वा ॥६॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> सुतं नरकासुरं सुनाभेनोन्मथितं हतं दृष्ट्वा धरित्र्याः तन्-मात्रा आमन्त्रितः निवेदितः तत्-तनयाय भग-दत्ताय । अत्र शुद्ध-माता-पितृकस्यापि तस्य बाणासुर-सङ्गाद् एव कुबुद्धिर् इति असाधु-सङ्ग-महिम-प्रस्तावे पुराणान्तर-कथा ज्ञेया॥६॥</p>
<p>———————————————————————————————————————</p>
<p><strong>॥ ३.३.७ ॥</strong></p>
<p><strong>तत्राहृतास् ता नर-देव-कन्याः</strong></p>
<p><strong>कुजेन दृष्ट्वा हरिम् आर्त-बन्धुम् ।</strong></p>
<p><strong>उत्थाय सद्यो जगृहुः प्रहर्ष-</strong></p>
<p><strong>व्रीडानुराग-प्रहितावलोकैः ॥</strong></p>
<p><strong>श्रीधर-स्वामी (भावार्थ-दीपिका) :</strong> तत्रान्तः-पुरे कुजेन भौमेन या आहृतास् ताः, प्रहर्षश् च व्रीडा चानुरागश् च तैः प्रहिताः प्रेरिता येऽवलोकास् तैर् जगृहुः स्वीकृतवत्यः ॥७॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> तत्रान्तः-पुरे कुजेन नरकासुरेण । प्रहर्षश् च व्रीडा चानुरागश् च तैः प्रहिताः प्रेरिता येऽवलोकास् तैर् जगृहुः, ममायम् एव वर इति प्रत्येकं स्वीचक्रुः ॥७॥</p>
<p>———————————————————————————————————————</p>
<p><strong>॥ ३.३.८ ॥</strong></p>
<p><strong>आसां मुहूर्त एकस्मिन् नानागारेषु योषिताम् ।</strong><br>
स-विधं जगृहे पाणीन् अनुरूपः स्व-मायया ॥**</p>
<p><strong>श्रीधर-स्वामी (भावार्थ-दीपिका) :</strong> आसां योषितां पाणींस् तत्-तद्-अनुरूपः सन् सविधं विवाहोचित-प्रकार-सहितं यथा भवति ॥८॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> स्व-मायया अचिन्त्य-चिच्-छक्त्या स-विधिम् इति पुण्यारण्यः ॥८॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> स-विधं विवाहोचित-प्रकार-सहितं स्व-मायया योग-मायया सुष्ठु अमाययेति ॥८॥</p>
<p>———————————————————————————————————————</p>
<p><strong>॥ ३.३.९ ॥</strong></p>
<p><strong>तास्व् अपत्यान्य् अजनयद् आत्म-तुल्यानि सर्वतः ।</strong><br>
एकैकस्यां दश दश प्रकृतेर् विबुभूषया ॥**</p>
<p><strong>मध्वाचार्यः (भागवत-तात्पर्यम्) :</strong> उत्तमैः सर्वतः साम्यं किञ्चित् साम्यम् उदीर्यते इत्य् आग्नेये ॥९॥</p>
<p>———————————————————————————————————————</p>
<p><strong>श्रीधर-स्वामी (भावार्थ-दीपिका) :</strong> सर्वतः सर्वैर् गुणैः स्व-तुल्यानि । प्रकृतेर् मायाया विविधं भवनं विस्तारस् तद्-इच्छया । यद् वा, प्रकृतेर् हितोर् विविधं भवितुम् इच्छया ॥९॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> प्रकृते स्वरूपस्यैव वैभवेच्छया, प्रकृतिश् च स्वरूपं च स्वभावश्च इत्य् अमरः । व्याख्यातं च टीका-कृद्भिः पञ्चमे प्रकृतिं भजस्व [भा।पु। ५.१.१९] इत्य् अत्र प्रकृतिं स्वरूपम् इति ॥९॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> प्रकृतेः स्व-स्वभावस्य विबुभूषया विभवेच्छया आत्म-तुल्यानीत्य् उक्तेः । प्रकृतिं च स्वरूपं च स्वभावश् च इत्य् अमरः ॥९॥</p>
<p>———————————————————————————————————————</p>
<p><strong>॥ ३.३.१० ॥</strong></p>
<p><strong>काल-मागध-शाल्वादीन् अनीकै रुन्धतः पुरम् ।</strong><br>
अजीघनत् स्वयं दिव्यं स्व-पुंसां तेज आदिशत् ॥**</p>
<p><strong>श्रीधर-स्वामी (भावार्थ-दीपिका) :</strong> कालः कालयवनः । रुन्धत आवृण्वतः । मुचुकुन्द-भीमादिभिर् निमित्त-मात्रैः स्वयम् एवाजीघनद् घातितवान् । तेन च स्व-पुंसां तेजः प्रभावं कीर्तिं वा दत्तवान् ॥१०॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> स्वयम् इति साक्षाद् एव कुत्रचित् तु तत्र तत्रावेशेनेत्य् अर्थः ॥१०॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> कालः कालयवनः । अनीकैः सैन्यैः रुन्धत आवृण्वतः । मुचुकुन्द-भीमादिभिर् निमित्त-मात्रैः स्वयम् एवाजीघनद् घातितवान् । तेन च तेषां स्व-पुंसां तेजः प्रभावं कीर्तिं वा दत्तवान् ॥१०॥</p>
<p>———————————————————————————————————————</p>
<p><strong>॥ ३.३.११ ॥</strong></p>
<p><strong>शम्बरं द्विविदं बाणं मुरं बल्वलम् एव च ।</strong><br>
अन्यांश् च दन्तवक्रादीन् अवधीत् कांश् च घातयत् ॥**</p>
<p><strong>श्रीधर-स्वामी (भावार्थ-दीपिका) :</strong> शम्बर-द्विविद-बल्वलान् अन्यान् अपि कांश्चित् प्रद्युम्न-रामादिभिर् घातयद् अघातयत् । &ldquo;घातयन्&rdquo; इति वा पाठः । दन्तवक्त्रादीन् स्वयम् अवधीत् ॥११॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> शम्बरम् इति युग्मकम् । शम्बरादीन् अघातयत् बाणादीन् अवधीद् इति यथा-यथं योज्यम् ॥११॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> अथ तद्-अनन्तरं कांश् च नृपान् घातयद् इत्य् अडागम् आभाव आर्षः । &ldquo;घातयन्&rdquo; इति पाठे बभूवेति शेषः ॥११॥</p>
<p>———————————————————————————————————————</p>
<p><strong>॥ ३.३.१२ ॥</strong></p>
<p><strong>अथ ते भ्रातृ-पुत्राणां पक्षयोः पतितान् नृपान् ।</strong><br>
चचाल भूः कुरुक्षेत्रं येषाम् आपततां बलैः ॥**</p>
<p><strong>श्रीधर-स्वामी (भावार्थ-दीपिका) :</strong> नृपान् घातयद् इत्य् अनुषङ्गः । कथं-भूतान् ? कुरुक्षेत्रम् आपततां गच्छतां येषां बलैः सैन्यैर् भूः सर्वापि चचाल चकम्पे ॥१२॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> पतितान् इति स्वयं पृथ्वी-भार-भूतत्वेन कांश्चित् तत्-पक्ष-गामित्वेन च कांश्चिद् रक्षणीयेभ्यश् च्युतान् इत्य् अर्थः ॥१२॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> कांश् च कीदृशान् ते तव भ्रातृ-पुत्राणां युधिष्ठिरादीनां दुर्योधनादीनां च पक्षयोः पतितान् प्राप्तान् कुरुक्षेत्रम् आपतताम् आगच्छतां येषां बलैः सैन्यैः भूः सर्वापि चचाल चकम्पे ॥१२॥</p>
<p>———————————————————————————————————————</p>
<p><strong>॥ ३.३.१३ ॥</strong></p>
<p><strong>स कर्ण-दुःशासन-सौबलानां</strong></p>
<p><strong>कुमन्त्र-पाकेन हत-श्रियायुषम् ।</strong></p>
<p><strong>सुयोधनं सानुचरं शयानं</strong></p>
<p><strong>भग्नोरुं उर्व्यां न ननन्द पश्यन् ॥</strong></p>
<p><strong>श्रीधर-स्वामी (भावार्थ-दीपिका) :</strong> स कृष्णः । हता श्रीर् आयुश् च यस्य । भग्नाव् ऊरू यस्य तम् उर्व्यां शयानं पश्यन्न् अपि न ननन्द सन्तोषं न प्राप ॥१३॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> स कृष्णः पश्यन्न् अपि न ननन्द ॥१३॥</p>
<p>———————————————————————————————————————</p>
<p><strong>॥ ३.३.१४ ॥</strong></p>
<p><strong>कियान् भुवोऽयं क्षपितोरु-भारो</strong></p>
<p><strong>यद् द्रोण-भीष्मार्जुन-भीम-मूलैः ।</strong></p>
<p><strong>अष्टादशाक्षौहिणिको मद्-अंशैर्</strong></p>
<p><strong>आस्ते बलं दुर्विषहं यदूनाम् ॥</strong></p>
<p><strong>श्रीधर-स्वामी (भावार्थ-दीपिका) :</strong> अनभिनन्दन-प्रकारम् एवाह&mdash;कियान् इति । द्रोणदिभिर् मूलैः कारण-भूतैः । यद् इति यः अष्टादशाक्षौहिणी-युक्तः । ह्रस्वत्वमार्षम् । क्षपितो य हरुर् भारो भुवः अयं कियान् । अत्य्-अल्प इत्य् अर्थः । यस्मान् मद्-अंशैः प्रद्युम्नादिभिर् हेतु-भूतैर् दुर्विषहं बलम् आस्ते ॥१४॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> आस्ते बलम् इत्य् अस्यायं भावः । भू-भारस् तावद् व्यक्ति-बाहुल्येन न स्यात्, पर्वत-समुद्रादीनां तत्र प्राचुर्यात् । किन्त्व् अधार्मिक-प्राचुर्येणैव तत्र भारः स्यात् । तत्रास्तां तावत् प्रद्युम्नादि-मद्-अंशानां यदु-मात्राणां परम-धार्मिकत्वम् एवोक्तम् । ब्रह्मण्यानां वदान्यानां वदान्यानां नित्यं वृद्धोपसेविनाम् । विप्र-शापः कथम् अभूद् वृष्णीनां कृष्ण-चेतसाम् इत्य् आदौ । शय्यासनाटनालाप-क्रीडा-स्नानाशनादिषु । न विदुः सन्तम् आत्मानं वृष्णयः कृष्ण-चेतस इत्य् आदौ तस्मड् यद् अत्र दुर्विषहत्वेन भारत्वम् उच्यते तत् खलु तांस् त्यक्त्वा केवलस्य ममान्तर्धाने तेषां मद्-वियोगेन पीडार्तानां परार्ध-सङ्ख्यानां सङ्गात् पृथिवीयं पीडिता स्याद् इतीत्य् एव गम्यते ॥१४॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> तत्र हेतुः&mdash;कियान् इति । यतो द्रोणादिभिर्मूलैः कारण-भूतैर् अष्टादशाक्षौहिणी-भरः भुवो भारः उरुर् यथा स्यात् तथा क्षपितः अयं कियान् अत्यल्प इत्य् अर्थः । सन्धिर् आर्षः । समास-व्याख्यायां विधेयांशा-विमर्शः सोढव्यः । यस्मान् मद्-अंशैः प्रद्युम्नादिभिर् हेतु-भूतैर् दुर्विषहं बलम् आस्ते ।</p>
<p>ननु भू-भारस् तावद् व्यक्ति-बाहुल्येन न स्यात् पर्वत-समुद्रादीनां, तत्र प्राचुर्यात् किन्त्व् धार्मिक-प्राचुर्येणैव ते चाधार्मिका भगवता संहृता एव, न च यदु-कुलस्याधार्मिकत्वं वाच्यं भगवत्-परिकर-रूपत्वात् । ब्रह्मण्यानां वदान्यानां नित्यं वृद्धोपसेविनाम् । विप्र-शापः कथम् अभूद् वृष्णीनां कृष्ण-चेतसाम् । शय्यासनाटनालाप-क्रीडा-स्नानाशनादिषु । न विदुः सन्तम् आत्मानं वृष्णयः कृष्ण-चेतस इत्य्-आद्य्-उक्तिभ्यश् च । अत्रोच्यते&mdash;भारो हि द्विविधो भवति&mdash;दुःख-रूपः सुख-रूपश् च । प्रथमो दुःसहः, द्वितीयस् तु सुसह एव, यथा युवत्या स्व-रमणस्य भारः । यथा च वत्सलया मात्रा स्व-पोतस्य क्रोडे कृतस्य भारः । यथा च वणिजा शिरसि धृतस्य स्व-धनस्य भारः । किं चाल्प-बलेन जनेन स्वस्माद् अतिबहुलः सुख-रूपोऽपि भारो वोढुं न शक्यते । यथा परम-धार्मिकस्य महा-भागवतस्य तपो-बलाधिक्यम् आविष्कुर्वतो ध्रुवस्यापि भारः पृथिव्याः । यद् उक्तं&mdash;</p>
<blockquote>
<p>यदैक-पादेन स पार्थिवार्भकस् &gt;
तस्थौ तद्-अङ्गुष्ठ-निपीडिता मही । &gt;
ननाम तत्रार्धम् इभेन्द्र-धिष्ठिता &gt;
तरीव सव्येतरतः पदे पदे ॥ [भा।पु। ४.८.७९] इति ।</p></blockquote>
<p>यदा च भगवतापि स्व-बलम् आविष्क्रियते तदा तस्य परमानन्द-रूपस्यापि भारो न वोढुं शक्यते । यथा भीष्म-स्तुतौ धृत-रथ-चरणोऽभ्ययाच् चलद्गुर् [भा।पु। १.९.३७] इति । नृसिंहाविर्भावे च&mdash;प्रोत्सर्पत क्ष्मा च पदाभिपीडिता [भा।पु। ७.८.३४] इति । अतोऽत्र यद्यपि यदु-कुलस्य भारः पृथिवा भारत्वेन नाभिमन्यते यथा सुकुमार्यापि स्त्रिया बहु-स्वर्ण-रत्नत्वाद्य्-आभरण-भारस् तद् अपि प्रेमवता तत्-कान्तेन तद्-अङ्गेभ्यः कश्चन कश्चनोत्सेवादाव् आगन्तुक एवाभरण-भारो निष्काश्यते स्थाप्यते च सर्वदोपयोगी तथैव अंशावतरण-समये नित्य-परिकर-रूपेषु यादवादिषु ये देवादयोऽंशाः परविष्टास् त एव द्वारकातो निष्क्रमय्य प्रभासे उपसंहृताः ॥१४॥</p>
<p>———————————————————————————————————————</p>
<p><strong>॥ ३.३.१५ ॥</strong></p>
<p><strong>मिथो यदैषां भविता विवादो</strong></p>
<p><strong>मध्व्-आमदाताम्र-विलोचनानाम् ।</strong></p>
<p><strong>नैषां वधोपाय इयान् अतो\ऽन्यो</strong></p>
<p><strong>मय्य् उद्यते\ऽन्तर्दधते स्वयं स्म ॥</strong></p>
<p><strong>श्रीधर-स्वामी (भावार्थ-दीपिका) :</strong> न चात्रान्य उपायः प्रभवति, किन्तु मधुना य आमदः सर्वतो मदस् तेनाताम्र-विलोचनानाम् एषां विवादो यदा भविष्यति, तदा इयान् एवैषां वधोपायः अतोऽन्यो नास्ति । एकात्मानोऽपि मय्य् उद्यते सति स्वयम् एव विवादेनान्तर्दधीरन्न् इत्य् अर्थः ॥१५॥</p>
<p>———————————————————————————————————————</p>
<p><strong>जीव-गोस्वामी (कृष्ण-सन्दर्भः १२७) :</strong> अतस् तेषां श्री-भगवद्वद् अन्तर्धानम् एव, न त्व् अन्यद् अस्तीति श्री-भगवद्-अभिप्राय-कथनेनाप्य् आह&mdash;मिथ इति । <strong>एषां</strong> यदूनां <strong>यदा मिथो विवादस्</strong> तदाप्य् एषां पृथिवी-परित्याजने <strong>वध-रूप उपायो न</strong> विद्यते, किम् उतान्येन विवादे स न स्याद् इति । तर्हि तेषां ममाभिलषिते पृथिवी-परित्याजने कतम उपायो भवेत् ? तत्र पुनः परामृशति&mdash;अतो वधाद् <strong>अन्य</strong> एव <strong>इयान्</strong> एतावान् एव उपायो वर्तते । कोऽसौ ? <strong>मयि उद्यते</strong> ममेच्छया एते <strong>स्वयम् अन्तर्दधत</strong> इति यः । <strong>स्मेति</strong> निश्चये । यद् वा, वधस्योपायो न विद्यत इत्य् एवं व्याख्याय अतो वधोपायाद् अन्य इयान् वधोपाय-तुल्य उपायो विद्यते इति व्याख्येयम् । अन्यत् समानम् ॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> तत्रान्येषाम् इव नैषां संहारः सम्भवति, किन्तु प्रकारान्तरेणैवेति स्वगतम् आह&mdash;मिथ इति । <strong>मधुना</strong> य <strong>आ</strong> सम्यक् <strong>मदः</strong>, तेन <strong>आताम्र-नेत्राणां विवादः</strong>, तदाप्य् <strong>एषां वध-रूप उपायो न</strong> भवति, किन्तु अतो वधात् <strong>अन्य एव इयान्</strong> वध-सदृशो, न तु वध इत्य् अर्थः । तेन लोका वस्तुतस् त्व् अवधम् एव परस्पर-वधं द्रक्ष्यन्तीत्य् अर्थः । वास्तवं वस्तुतस् तु स्पष्टम् आह&mdash;<strong>मयि उद्यते</strong> इमान् उपसंजिहीर्ष्यौ सति <strong>स्वयम्</strong> एव इमे <strong>अन्तर्दधते</strong> अन्तर्धास्यन्ते । <strong>स्मेति</strong> निश्चये ॥१५॥ [भागवतस्य ११.३०.१२-टीकापि द्रष्टव्या]</p>
<p>———————————————————————————————————————</p>
<p><strong>॥ ३.३.१६ ॥</strong></p>
<p><strong>एवं सञ्चिन्त्य भगवान् स्व-राज्ये स्थाप्य धर्मजम् ।</strong><br>
नन्दयाम् आस सुहृदः साधूनां वर्त्म दर्शयन् ॥**</p>
<p><strong>श्रीधर-स्वामी (भावार्थ-दीपिका) :</strong> एवं श्लोक-द्वयेनोक्तं क्रमेण सञ्चिन्त्य स्व-राज्ये स्थापयित्वा ॥१६॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> पूर्वं धृतः स्थापितः पुनर् धृतो रक्षितः ॥१६॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> स्थाप्य स्थापयित्वा ॥१६॥</p>
<p>———————————————————————————————————————</p>
<p><strong>॥ ३.३.१७ ॥</strong></p>
<p><strong>उत्तरायां धृतः पूरोर् वंशः साध्व्-अभिमन्युना ।</strong><br>
स वै द्रौण्य्-अस्त्र-सम्प्लुष्टः पुनर् भगवता धृतः ॥**</p>
<p><strong>श्रीधर-स्वामी (भावार्थ-दीपिका) :</strong> धृतो रक्षितः ॥१७॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> धृत आहितः । धृतो रक्षितः ॥१७॥</p>
<p>———————————————————————————————————————</p>
<p><strong>॥ ३.३.१८ ॥</strong></p>
<p><strong>अयाजयद् धर्म-सुतम् अश्वमेधैस् त्रिभिर् विभुः ।</strong><br>
सो\ऽपि क्ष्माम् अनुजै रक्षन् रेमे कृष्णम् अनुव्रतः ॥**</p>
<p><strong>श्रीधर-स्वामी (भावार्थ-दीपिका) :</strong> अनुजैः सह ॥१८॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> रेमे विरराज ॥१८॥</p>
<p>———————————————————————————————————————</p>
<p><strong>॥ ३.३.१९ ॥</strong></p>
<p><strong>भगवान् अपि विश्वात्मा लोक-वेद-पथानुगः ।</strong><br>
कामान् सिषेवे द्वार्वत्याम् असक्तः साङ्ख्यम् आस्थितः ॥**</p>
<p><strong>मध्वाचार्यः (भागवत-तात्पर्यम्) :</strong> केवलं भगवज्-ज्ञानं साङ्ख्यम् इत्य् अभिधीयते इत्य् अध्यात्मे ॥१९॥</p>
<p>———————————————————————————————————————</p>
<p><strong>श्रीधर-स्वामी (भावार्थ-दीपिका) : साङ्ख्यं</strong> प्रकृति-पुरुष-विवेकम् ॥१९॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : भगवान्</strong> <strong>अपि</strong> इति कृत-कृत्यतायां जातायां वैराग्य-लीला प्रकाशितेत्य् अर्थाह् ॥१९॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> पञ्चम-षष्ठे ऐश्वर्ये द्योतयति&mdash;<strong>भगवान् अपि</strong> विश्वस्यान्तर्यामीव <strong>असक्तः</strong> । <strong>लोक-वेद</strong> इति लोक-वेदयोर् अनिषिद्धान् एव <strong>कामान्</strong> सुख-रूपान् इन्द्रादिभिर् उपायनत्वेन प्रेषितान् <strong>सिषेवे</strong> बुभुजे । अत्र <strong>असक्त</strong> इति वैराग्यं <strong>साङ्ख्यम्</strong> इति ज्ञेयम् ॥१९॥</p>
<p>———————————————————————————————————————</p>
<p><strong>॥ ३.३.२०-२१ ॥</strong></p>
<p><strong>स्निग्ध-स्मितावलोकेन वाचा पीयूष-कल्पया ।</strong><br>
चरित्रेणानवद्येन श्री-निकेतेन चात्मना ॥**</p>
<p><strong>इमं लोकम् अमुं चैव रमयन् सुतरां यदून् ।</strong><br>
रेमे क्षणदया दत्त-क्षण-स्त्री-क्षण-सौहृदः ॥**</p>
<p><strong>श्रीधर-स्वामी (भावार्थ-दीपिका) : स्निग्धो</strong> यः <strong>स्मित</strong>-सहितोऽ<strong>वलोकस्</strong> तेन । <strong>पीयूष-कल्पया</strong> सुधा-तुल्यया । पाठान्तरे सुधा-प्रवाह-रूपया । <strong>आत्मना</strong> देहेन ॥२०॥ <strong>क्षणदया</strong> रात्र्या, <strong>दत्तः</strong> <strong>क्षणो</strong>ऽवसर उत्सवो वा, यासां <strong>स्त्रीणां</strong> तासु <strong>क्षणं सौहृदं</strong> यस्य सः ॥२१॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> तत्र क्रमम् आह त्रिभिः । <strong>स्निग्ध</strong>- इति युग्मकम् ॥२०॥ रजन्या दत्तावसर-<strong>स्त्रीणां क्षणम्</strong> उत्सव-रूपं सौहृदं यस्य ॥२१॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> माया-शक्ति-विलास एव तस्यानासक्तिश् चिच्-छक्ति-विलासे त्व् आसक्तिर् एवेत्य् आह&mdash;<strong>स्निग्ध</strong>- इति । क्रमेण <strong>अवलोक</strong>-<strong>वचन</strong>-लीला-रूपैश् चतुर्भिर् माधुर्यैः <strong>इमं लोकं</strong> मर्त्य-लोक-स्थं स्व-भक्तम् <strong>अमुं</strong> देव-लोक-स्थं तेष्व् अपि मध्ये <strong>यदून्</strong> नितरां यदुष्व् अपि मध्ये <strong>स्त्रीषु रेमे</strong> इत्य् आसक्त्य्-आधिक्यं <strong>क्षणदया</strong> रजन्या <strong>दत्तः</strong> <strong>क्षणो</strong>ऽवसरो यासां तथा-भूतासु <strong>स्त्रीषु क्षणेन</strong> रत्योत्सवेन <strong>सौहृदं</strong> यस्य सः । पट्ट-महिषीणां स्वरूप-भूतत्वाच् चिच्-छक्तित्वम् । स्कान्द-प्रभास-खण्डे शिव-गौरी-संवादे गोप्य्-आदि-माहात्म्ये दृष्टम् ।</p>
<blockquote>
<p>षोडशैव सहस्राणि गोप्यस् तत्र समागताः । &gt;
लक्षम् एकं तथा षष्ठिर् एते कृष्ण-सुताः प्रिये ॥ इत्य् उपक्रम्य, &gt;
हंस एव मतः कृष्णः परमात्मा जनार्दनः । &gt;
तस्यैताः शक्तयो देवि षोडशैव प्रकीर्तिताः ॥ &gt;
चन्द्र-रूपी मतः कृष्णः कला-रूपास् तु ताः स्मृताः ॥ इति ।</p></blockquote>
<p>अत्र विशेषो दशमे प्रपञ्चयिष्यते ॥२०-२१॥</p>
<p>———————————————————————————————————————</p>
<p><strong>॥ ३.३.२२ ॥</strong></p>
<p><strong>तस्यैवं रममाणस्य संवत्सर-गणान् बहून् ।</strong><br>
गृहमेधेषु योगेषु विरागः समजायत ॥**</p>
<p><strong>मध्वाचार्यः (भागवत-तात्पर्यम्) :</strong></p>
<p>सर्वदापि विरक्तः सन् भासयीत विरागिवत् ।</p>
<blockquote>
<p>कादाचित्कः कुतस् तस्य लोक-शिक्षार्थम् इष्यते ॥ इति पाद्मे ।</p></blockquote>
<p>तेनापि <strong>विरागः</strong> प्रदर्शितम् ॥२२॥</p>
<p>———————————————————————————————————————</p>
<p><strong>श्रीधर-स्वामी (भावार्थ-दीपिका) : गृह-मेधेषु</strong> गृह-धर्मेषु । <strong>योगेषु</strong> काम-भोगोपायेषु । <strong>विराग</strong> औदासीन्यं जातम् इत्य् अर्थः ॥२२॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : गृह-मेधेषु</strong> गार्हस्थ्योचित-धर्मानुष्ठानेषु <strong>वैराग्यम्</strong> औदासीन्यम् ॥२२॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> <strong>गृह-मेधेषु योगेषु</strong> रजो-गुण-मय-कर्म-मार्गेषु तद्-उपलक्षित-कर्मि-जनोपनीत-भोग्य-वस्तुषु च <strong>विराग</strong> औदासीन्यं <strong>सम्यग् अजायत</strong> इति सर्व-कालम् एव स आसीद् एव, तदानीं त्व् अतिस्पष्टी-बभूवेत्य् अर्थः । गुणेष्व् असङ्गो <strong>वैराग्यम्</strong> इति वैराग्यस्य लक्षणाद् गुणातीतेषु शुद्ध-सत्त्व-मयेषु रुक्मिण्य्-आदि-विलासेषु वैराग्यं न व्याख्येयम् ॥२२॥</p>
<p>———————————————————————————————————————</p>
<p><strong>॥ ३.३.२३ ॥</strong></p>
<p><strong>दैवाधीनेषु कामेषु दैवाधीनः स्वयं पुमान् ।</strong><br>
को विश्रम्भेत योगेन योगेश्वरम् अनुव्रतः ॥**</p>
<p><strong>मध्वाचार्यः (भागवत-तात्पर्यम्) :</strong> अतः <strong>को</strong>ऽन्यो <strong>विश्रम्भं</strong> कुर्यात् ॥२३॥</p>
<p>———————————————————————————————————————</p>
<p><strong>श्रीधर-स्वामी (भावार्थ-दीपिका) :</strong> यदा स्वाधीनेष्व् अपि भगवतो विरागः, तदा <strong>दैवाधीनेषु को विस्रम्भेत</strong> विश्वासं प्रीतिं वा कुर्यात् ? <strong>योगेन</strong> चेद् <strong>योगेश्वरं</strong> श्री-कृष्णम् <strong>अनुव्रतः</strong> ॥२३॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> सा च वैराग्य-लीलैतद् बोधयितुम् इत्य् आह&mdash;<strong>दैव-</strong> इति ॥२३॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> सा च वैराग्य-लीला एतद् बोधयितुम् इत्य् आह&mdash;यदा स्वाधीनेष्व् अपि भगवतो विरागः, तदा <strong>दैवाधीनेषु को विश्रम्भेत</strong> विश्वासं प्रीतिं कुर्वीत ? <strong>योगेन</strong> चेत् <strong>योगेश्वरं</strong> भगवन्तम् <strong>अनुव्रतः</strong> स्यात् ॥२३॥</p>
<p>———————————————————————————————————————</p>
<p><strong>॥ ३.३.२४ ॥</strong></p>
<p><strong>पुर्यां कदाचित् क्रीडद्भिर् यदु-भोज-कुमारकैः ।</strong><br>
कोपिता मुनयः शेपुर् भगवन्-मत-कोविदाः ॥**</p>
<p><strong>श्रीधर-स्वामी (भावार्थ-दीपिका) : शेपुः</strong> शापं ददुः । <strong>भगवतो मते</strong>ऽभिप्राये <strong>कोविदाः</strong> अभिज्ञाः ॥२४॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : भगवन्-मतं</strong> तु विप्र-शाप-व्याजेन मिथो यदैषाम् [३.३.१५] इत्य्-आदिना पूर्वम् उक्तम् । देवः श्री-कृष्णः ॥२४॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> <strong>भगवतो मते</strong> अभिप्राये <strong>कोविदा</strong> इति मुनीनां दोषः परिहृतः । भगवतोऽपि तादृशाभिप्राय-कारणम् एकादशान्ते व्याख्यास्यते ॥२४॥</p>
<p>———————————————————————————————————————</p>
<p><strong>॥ ३.३.२५ ॥</strong></p>
<p><strong>ततः कतिपयैर् मासैर् वृष्णि-भोजान्धकादयः ।</strong><br>
ययुः प्रभासं संहृष्टा रथैर् देव-विमोहिताः ॥**</p>
<p><strong>मध्वाचार्यः (भागवत-तात्पर्यम्) :</strong></p>
<p>एष्यच् च निश्चितं यत् तद् अतीतत्वेन भण्यते ।</p>
<blockquote>
<p>चक्रवत्-परिवृत्तेर् वा दुष्टानां मोहनाय वा ॥ इति स्कान्दे ॥२५॥</p></blockquote>
<p>———————————————————————————————————————</p>
<p><strong>श्रीधर-स्वामी (भावार्थ-दीपिका), जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> <strong>देव-मोहिता</strong> एव <strong>वृष्ण्य्</strong>-आदयो <strong>ययुर्</strong> नित्य-भूतास् तु द्वारकायाम् एव प्रापञ्चिक-लोकालक्ष्यतया तस्थुः । देवाश् च ते मोहिताश् चेति वा ॥२५॥</p>
<p>———————————————————————————————————————</p>
<p><strong>॥ ३.३.२६ ॥</strong></p>
<p><strong>तत्र स्नात्वा पितॄन् देवान् ऋषींश् चैव तद्-अम्भसा ।</strong><br>
तर्पयित्वाथ विप्रेभ्यो गावो बहु-गुणा ददुः ॥**</p>
<p><strong>श्रीधर-स्वामी (भावार्थ-दीपिका) :</strong> वयः-शीलादि-बहु-गुणोपेता या गावस् ताः ॥२६॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : तत्र</strong> इति युग्मकम् ॥२६॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> <strong>गावो</strong> गाः <strong>बहु-गुणाः</strong> पयह्-शीलादि-मतीः ॥२६॥</p>
<p>———————————————————————————————————————</p>
<p><strong>॥ ३.३.२७ ॥</strong></p>
<p><strong>हिरण्यं रजतं शय्यां वासांस्य् अजिन-कम्बलान् ।</strong><br>
यानं रथान् इभान् कन्या धरां वृत्ति-करीम् अपि ॥**</p>
<p><strong>श्रीधर-स्वामी (भावार्थ-दीपिका) : कन्याश्</strong> च । <strong>वृत्ति-करीं</strong> जीविका-पर्याप्ताम् ॥२७॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> गो-विप्रार्थासव इति परम-धार्मिकत्वम् एव दृढी-कृतं, तेन भगवद्-इच्छयैव तादृश-बुद्धित्वम् आगन्तुकम् इति व्यञ्जितम् । ततश् च तत्र तत्र दण्डश् च लोक-भीषणार्थम् एव, न तु वास्तवम् इति च दर्शितम् ॥२७॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> <strong>वृत्त-करीं</strong> जीविका-पर्याप्ताम् ॥२७॥</p>
<p>———————————————————————————————————————</p>
<p><strong>॥ ३.३.२८ ॥</strong></p>
<p><strong>अन्नं चोरु-रसं तेभ्यो दत्त्वा भगवद्-अर्पणम् ।</strong><br>
गो-विप्रार्थासवः शूराः प्रणेमुर् भुवि मूर्धभिः ॥**</p>
<p><strong>श्रीधर-स्वामी (भावार्थ-दीपिका) : भगवद्-अर्पणं</strong> यथा भवति । <strong>गो-विप्रार्था</strong> <strong>असवो</strong> येषाम् ॥२८॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> <strong>भगवतेऽर्पणं</strong> यत्र तत् यथा स्यात्, तथा <strong>गो-विप्रार्था असवो</strong> येषां ते इति तेषां धार्मिकत्वं दृढीकृत्य भगवद्-इच्छाधीन-संहारत्वं व्यञ्जितम् । भगवद्-इच्छा च ब्राह्मणा न कोपनीया इति लोक-प्रवर्तना नित्य-भूतेभ्यो यादवेभ्यो देवाद्य्-अंश-विभाजना तेषां तन्-मिषेण स्व-स्व-पद-प्रापणा स्वीय-षष्ठैश्वर्य-द्योतना । स्व-भक्ति-भक्त-धाम-लीला-परिकरादि-माहात्म्य-गोपनेन बहिर्-मुख-लोक-प्रतारणा स्व-भक्त-जनानुराग-विस्तारणाद्या इति ॥२८॥</p>
<p>इति सारार्थ-दर्शिन्यां हर्षिण्यां भक्त-चेतसाम् ।</p>
<p>तृतीयोऽयं तृतीयेऽत्र सङ्गतः सङ्गतः सताम् ॥*॥</p>
<p>———————————————————————————————————————</p>
<blockquote>
<p>इति श्रीमद्-भागवते महा-पुराणे ब्रह्म-सूत्र-भाष्ये पारमहंस्यं &gt; संहितायां वैयासिक्यां तृतीय-स्कन्धे &gt;
विदुरोद्धव-संवादे &gt;
तृतीयोऽध्यायः ।</p></blockquote>
<p>॥३॥</p>
<hr>
<p>(३.४)</p>

  </div>
</article>


        

        



    <aside class="card border noPrint" id="section-tree-item-bhAgavatam_gauDIya-prastutiH_03_03_mathurAyAM_dvArakAyAM_cha_lIlA_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/purANam_vaiShNavam/bhAgavatam/gauDIya-prastutiH/03/03_mathurAyAM_dvArakAyAM_cha_lIlA/">०३ मथुरायां द्वारकायां च लीला </a>
            <a data-toggle="collapse" href="#section-tree-item-body-bhAgavatam_gauDIya-prastutiH_03_03_mathurAyAM_dvArakAyAM_cha_lIlA_md" role="button" aria-expanded="false" aria-controls="section-tree-item-body-bhAgavatam_gauDIya-prastutiH_03_03_mathurAyAM_dvArakAyAM_cha_lIlA_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-bhAgavatam_gauDIya-prastutiH_03_03_mathurAyAM_dvArakAyAM_cha_lIlA_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: ०३ मथुरायां द्वारकायां च लीला</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/purANam_vaiShNavam/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/purANam_vaiShNavam/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/purANam_vaiShNavam/actions/workflows/build.yml"><img src="https://github.com/vishvAsa/purANam_vaiShNavam/actions/workflows/build.yml/badge.svg"> Built </a> on 2025 Aug 25 05:46:07 UTC. (<a href="http://google.com/search?q=05%3a46%3a07%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
