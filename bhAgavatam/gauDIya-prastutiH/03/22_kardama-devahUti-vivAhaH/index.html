<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>पुराणे विश्वासटिप्पन्यः  | २२ कर्दम-देवहूति-विवाहः</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/purANam_vaiShNavam/bhAgavatam/gauDIya-prastutiH/03/22_kardama-devahUti-vivAhaH/" rel="alternate" type="application/rss+xml" title="पुराणे विश्वासटिप्पन्यः" />
    <link href="/purANam_vaiShNavam/bhAgavatam/gauDIya-prastutiH/03/22_kardama-devahUti-vivAhaH/" rel="feed" type="application/rss+xml" title="पुराणे विश्वासटिप्पन्यः" />

    <meta property="og:url" content="https://vishvAsa.github.io/purANam_vaiShNavam/bhAgavatam/gauDIya-prastutiH/03/22_kardama-devahUti-vivAhaH/">
  <meta property="og:site_name" content="पुराणे विश्वासटिप्पन्यः">
  <meta property="og:title" content="२२ कर्दम-देवहूति-विवाहः">
  <meta property="og:description" content="विषयः मनु-कर्दम-संवादः, कर्दम-देवहूति-विवाहः, मनोर् ब्रह्मवर्ताय प्रस्थानं च ।
॥ ३.२२.१ ॥
मैत्रेय उवाच
एवम् आविष्कृताशेष- गुण-कर्मोदयो मुनिम् ।
सव्रीड इव तं सम्राड् उपारतम् उवाच ह ॥**
श्रीधर-स्वामी (भावार्थ-दीपिका) :
द्वा-विंशे कर्दमायादाद् यथादिष्टं हि विष्णुना ।
मनुर् दुहितरं देव- हूतिम् इत्य् उपवर्ण्यते ॥
एवम् आविष्कृतोऽभिष्टुतोऽशेषाणां गुणानां कर्मणां चोदय उत्कर्षो यस्य स सम्राण् मनुः । स-व्रीड इव स्व-कीर्ति-श्रवणात्, प्रत्याख्यान-शङ्कया वा तं मुनिम् उवाच । उपारतं निवृत्ति-निरतम् ॥१॥
———————————————————————————————————————
जीव-गोस्वामी (क्रम-सन्दर्भः) :
———————————————————————————————————————
विश्वनाथ-चक्रवर्ती (सारार्थ-दर्शिणी) :">
  <meta property="og:locale" content="en_us">
  <meta property="og:type" content="article">
    <meta property="article:section" content="bhagavatam">

  <meta itemprop="name" content="२२ कर्दम-देवहूति-विवाहः">
  <meta itemprop="description" content="विषयः मनु-कर्दम-संवादः, कर्दम-देवहूति-विवाहः, मनोर् ब्रह्मवर्ताय प्रस्थानं च ।
॥ ३.२२.१ ॥
मैत्रेय उवाच
एवम् आविष्कृताशेष- गुण-कर्मोदयो मुनिम् ।
सव्रीड इव तं सम्राड् उपारतम् उवाच ह ॥**
श्रीधर-स्वामी (भावार्थ-दीपिका) :
द्वा-विंशे कर्दमायादाद् यथादिष्टं हि विष्णुना ।
मनुर् दुहितरं देव- हूतिम् इत्य् उपवर्ण्यते ॥
एवम् आविष्कृतोऽभिष्टुतोऽशेषाणां गुणानां कर्मणां चोदय उत्कर्षो यस्य स सम्राण् मनुः । स-व्रीड इव स्व-कीर्ति-श्रवणात्, प्रत्याख्यान-शङ्कया वा तं मुनिम् उवाच । उपारतं निवृत्ति-निरतम् ॥१॥
———————————————————————————————————————
जीव-गोस्वामी (क्रम-सन्दर्भः) :
———————————————————————————————————————
विश्वनाथ-चक्रवर्ती (सारार्थ-दर्शिणी) :">
  <meta itemprop="wordCount" content="2958">
  <meta name="twitter:card" content="summary">
  <meta name="twitter:title" content="२२ कर्दम-देवहूति-विवाहः">
  <meta name="twitter:description" content="विषयः मनु-कर्दम-संवादः, कर्दम-देवहूति-विवाहः, मनोर् ब्रह्मवर्ताय प्रस्थानं च ।
॥ ३.२२.१ ॥
मैत्रेय उवाच
एवम् आविष्कृताशेष- गुण-कर्मोदयो मुनिम् ।
सव्रीड इव तं सम्राड् उपारतम् उवाच ह ॥**
श्रीधर-स्वामी (भावार्थ-दीपिका) :
द्वा-विंशे कर्दमायादाद् यथादिष्टं हि विष्णुना ।
मनुर् दुहितरं देव- हूतिम् इत्य् उपवर्ण्यते ॥
एवम् आविष्कृतोऽभिष्टुतोऽशेषाणां गुणानां कर्मणां चोदय उत्कर्षो यस्य स सम्राण् मनुः । स-व्रीड इव स्व-कीर्ति-श्रवणात्, प्रत्याख्यान-शङ्कया वा तं मुनिम् उवाच । उपारतं निवृत्ति-निरतम् ॥१॥
———————————————————————————————————————
जीव-गोस्वामी (क्रम-सन्दर्भः) :
———————————————————————————————————————
विश्वनाथ-चक्रवर्ती (सारार्थ-दर्शिणी) :">
<script type="text/javascript">
    
    let baseURL = "https:\/\/vishvAsa.github.io\/purANam_vaiShNavam\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/purANam_vaiShNavam\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/purANam_vaiShNavam\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/purANam_vaiShNavam\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/purANam_vaiShNavam\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvya\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/purANam_vaiShNavam\/bhAgavatam\/gauDIya-prastutiH\/03\/22_kardama-devahUti-vivAhaH\/".replace(basePath, "/");
  pageVars.pageParams = {};
  pageVars.pageSource = "bhAgavatam\/gauDIya-prastutiH\/03\/22_kardama-devahUti-vivAhaH.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/purANam_vaiShNavam/webpack_dist/uiLib-bundle.js"></script>







    <link rel="stylesheet" href="/purANam_vaiShNavam/webpack_dist/uiLib.css">
<link rel="stylesheet" href="/purANam_vaiShNavam/css/uiLibPrint.css" media="print" >
<link rel="stylesheet" href="/purANam_vaiShNavam/css/fonts.css" >
<link rel="stylesheet" href="/purANam_vaiShNavam/css/@fortawesome/fontawesome-free/css/solid.min.css">

<link rel="stylesheet" href="/purANam_vaiShNavam/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/22_kardama-devahUti-vivAhaH/" />
<link rel="alternate" hreflang="sa-Deva" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/22_kardama-devahUti-vivAhaH/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/22_kardama-devahUti-vivAhaH/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/22_kardama-devahUti-vivAhaH/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/22_kardama-devahUti-vivAhaH/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/22_kardama-devahUti-vivAhaH/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/22_kardama-devahUti-vivAhaH/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/22_kardama-devahUti-vivAhaH/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/22_kardama-devahUti-vivAhaH/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/22_kardama-devahUti-vivAhaH/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/22_kardama-devahUti-vivAhaH/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/22_kardama-devahUti-vivAhaH/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/22_kardama-devahUti-vivAhaH/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/22_kardama-devahUti-vivAhaH/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/22_kardama-devahUti-vivAhaH/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/22_kardama-devahUti-vivAhaH/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/22_kardama-devahUti-vivAhaH/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/22_kardama-devahUti-vivAhaH/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/22_kardama-devahUti-vivAhaH/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/22_kardama-devahUti-vivAhaH/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/22_kardama-devahUti-vivAhaH/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/22_kardama-devahUti-vivAhaH/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/22_kardama-devahUti-vivAhaH/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/22_kardama-devahUti-vivAhaH/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/22_kardama-devahUti-vivAhaH/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/22_kardama-devahUti-vivAhaH/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/22_kardama-devahUti-vivAhaH/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/22_kardama-devahUti-vivAhaH/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/22_kardama-devahUti-vivAhaH/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/22_kardama-devahUti-vivAhaH/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/22_kardama-devahUti-vivAhaH/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/22_kardama-devahUti-vivAhaH/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/22_kardama-devahUti-vivAhaH/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/22_kardama-devahUti-vivAhaH/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/22_kardama-devahUti-vivAhaH/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/22_kardama-devahUti-vivAhaH/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/22_kardama-devahUti-vivAhaH/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/22_kardama-devahUti-vivAhaH/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/22_kardama-devahUti-vivAhaH/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/22_kardama-devahUti-vivAhaH/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/22_kardama-devahUti-vivAhaH/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/22_kardama-devahUti-vivAhaH/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/22_kardama-devahUti-vivAhaH/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/22_kardama-devahUti-vivAhaH/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/22_kardama-devahUti-vivAhaH/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">पुराणे विश्वासटिप्पन्यः <br/> २२ कर्दम-देवहूति-विवाहः</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/purANam_vaiShNavam/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="२२ कर्दम-देवहूति-विवाहः">२२ कर्दम-देवहूति-विवाहः</h1>
    
    <a id="editLink" class="btn btn-primary noPrint"  href="https://github.com/vishvAsa/purANam_vaiShNavam/edit/content/bhAgavatam/gauDIya-prastutiH/03/22_kardama-devahUti-vivAhaH.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <details><summary>विषयः</summary>
<p>मनु-कर्दम-संवादः, कर्दम-देवहूति-विवाहः, मनोर् ब्रह्मवर्ताय प्रस्थानं च ।</p>
</details>
<p><strong>॥ ३.२२.१ ॥</strong></p>
<p><strong>मैत्रेय उवाच</strong></p>
<p><strong>एवम् आविष्कृताशेष- गुण-कर्मोदयो मुनिम् ।</strong><br>
सव्रीड इव तं सम्राड् उपारतम् उवाच ह ॥**</p>
<p><strong>श्रीधर-स्वामी (भावार्थ-दीपिका) :</strong></p>
<p>द्वा-विंशे कर्दमायादाद् यथादिष्टं हि विष्णुना ।</p>
<p>मनुर् दुहितरं देव- हूतिम् इत्य् उपवर्ण्यते ॥</p>
<p><strong>एवम् आविष्कृतो</strong>ऽभिष्टुतोऽ<strong>शेषाणां गुणानां कर्मणां चोदय</strong> उत्कर्षो यस्य स <strong>सम्राण्</strong> मनुः । <strong>स-व्रीड इव</strong> स्व-कीर्ति-श्रवणात्, प्रत्याख्यान-शङ्कया वा <strong>तं</strong> मुनिम् <strong>उवाच</strong> । <strong>उपारतं</strong> निवृत्ति-निरतम् ॥१॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong></p>
<p>द्वाविंशे प्रिय-भाषी स्वां ज्ञात-तत्त्वाय कन्यकाम् ।</p>
<p>कर्दमाय नृपो दत्त्वा स्वं धामागाद् इतीर्यते ॥</p>
<p><strong>आविष्कृतोऽशेषाणां गुणानां कर्मणां</strong> च <strong>उदयो</strong> उत्कर्षो यस्य सः । वचनाद् <strong>उपरतं</strong> निवृत्ति-निरतं वा <strong>मुनिम्</strong> । <strong>स-व्रीड</strong> इवेति स्व-कीर्ति-श्रवणात् परमार्थ-परायणे तस्मिन् व्यवहार-वार्ताया वक्तव्यत्वाच् च ॥१॥</p>
<p>———————————————————————————————————————</p>
<p><strong>॥ ३.२२.२-३ ॥</strong></p>
<p><strong>मनुर् उवाच&mdash;</strong></p>
<p><strong>ब्रह्मासृजत् स्व-मुखतो युष्मान् आत्म-परीप्सया ।</strong><br>
छन्दोमयस् तपो-विद्या- योग-युक्तान् अलम्पटान् ॥**</p>
<p><strong>तत्-त्राणायासृजच् चास्मान् दोः-सहस्रात् सहस्र-पात् ।</strong><br>
हृदयं तस्य हि ब्रह्म क्षत्रम् अङ्गं प्रचक्षते ॥**</p>
<p><strong>श्रीधर-स्वामी (भावार्थ-दीपिका) :</strong> मदीया कन्या त्वया परिणेयेति विज्ञापयिष्यन् युष्मद् अस्मत्-संबन्धस् तावद् ईश्वरेण पूर्वम् एव घटित इत्य् आह&mdash;ब्रह्मेति सार्धाभ्याम् । <strong>आत्मनः परीप्सया</strong> पर्याप्तुम् इच्छया । <strong>छन्दो-मयस्य्</strong>आत्मनः पर्याप्तिः पालनं वेद-प्रवर्तनं तस्येच्छया । <strong>युष्मान्</strong> ब्राह्मणान् । <strong>तत्-त्राणाय</strong> ब्राह्मण-पालनाय । <strong>ब्रह्म</strong> ब्राह्मण-जातिः । <strong>क्षत्रं</strong> क्षत्रिय-जातिः॥२-३॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : ब्रह्मा</strong> विराड्-रूपः <strong>स्व-मुखत</strong> इति जाति-मात्रापेक्षयोक्तम् । एवं <strong>दोः-सहस्राद्</strong> इति च <strong>हृदयं</strong> ज्ञान-शक्ति-प्राधान्यात्, <strong>अङ्गं</strong> क्रिय-शक्ति-प्राधान्यात् ॥२-३॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> सहसा स्व-कन्या-प्रदान-प्रसङ्गस्य तत्-प्रत्याख्यान-शङ्कया प्रथमं ब्राह्मण-क्षत्रिययोः कम् अपि सम्बन्धं स-न्यायम् आह&mdash;ब्रह्मेति सार्धाभ्याम् । <strong>आत्मनश् छन्दो-मयस्य</strong> स्वस्य <strong>परीप्सया</strong> वेद-प्रवर्तनेन पालनेच्छया <strong>युष्मान्</strong> ब्राह्मणान् <strong>असृजत्</strong> । <strong>पर्याप्तिः</strong> पालनम् ॥२॥</p>
<p>ब्राह्मणान् के पालयेयुर् इत्य् अत आह&mdash;तद् इति । <strong>दोः-सहस्राद्</strong> इति परमेश्वरेणैक्यात् । ननु क्षत्रियान् अपि कः पालयेत् ? तत्राह&mdash;<strong>ब्रह्म</strong> ब्राह्मणः । <strong>अङ्गं</strong> भुजः । अयम् अर्थः&mdash;लोके हि हृदये प्रहार आपतिते भुजाभ्यां हृदयस्य गोपनं दृश्यते । भुजे च प्रहार आपतिते देहं कुञ्चितीकृत्य हृदय-मध्ये एव भुजो गोप्यते इति हृदयस्य पालको भुजः, भुजस्य पालकं हृदयम् ॥३॥</p>
<p>———————————————————————————————————————</p>
<p><strong>॥ ३.२२.४ ॥</strong></p>
<p><strong>अतो ह्य् अन्योन्यम् आत्मानं ब्रह्म क्षत्रं च रक्षतः ।</strong><br>
रक्षति स्माव्ययो देवः स यः सद्-असद्-आत्मकः ॥**</p>
<p><strong>श्रीधर-स्वामी (भावार्थ-दीपिका) :</strong> एवं स देव एव रक्षति स्म । कोऽसौ ? यः सद्-असद्-आत्मकः सर्वात्मकः । तथाप्य् अव्ययो निर्विकारः ॥४॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> एवं ब्रह्म ब्राह्मणस् तपो-बलेन क्षत्रियं पालयति, क्षत्रं क्षत्रियः शारीर-बलेन ब्राह्मणम् इति । वस्तुतस् तु देवः परमेश्वर एवोभयं रक्षति । सद्-असद्-आत्मकः तद् अप्य् अव्ययो निर्विकारः ॥४॥</p>
<p>———————————————————————————————————————</p>
<p><strong>॥ ३.२२.५ ॥</strong></p>
<p><strong>तव सन्दर्शनाद् एव च्छिन्ना मे सर्व-संशयाः ।</strong><br>
यत् स्वयं भगवान् प्रीत्या धर्मम् आह रिरक्षिषोः ॥**</p>
<p><strong>श्रीधर-स्वामी (भावार्थ-दीपिका) :</strong> तं विज्ञापयितुम् एव तद्-दर्शनादिकम् अभिनन्दति&mdash;तवेति त्रिभिः ॥५॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> यत् तु स्वयं भगवान् धर्मम् आह तद् इदं त्व् अधिकम् इति शेषः । यद् वा, यत् यस्मात् सन्दर्शनाद् एव मद्-योग्यतायां कारणात् स्वयं धर्मम् अप्य् आह&mdash;संशयोऽत्र तत्-कारणं चित्त-मलम् ॥५॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> अतोऽहं स्वस्य पालकं त्वाम् आगतस् वया च स्व-सन्दर्शनेनैवाहं पालित इत्य् आह&mdash;तवेति । रिरक्षिषोः क्षत्रियस्य ॥५॥</p>
<p>———————————————————————————————————————</p>
<p><strong>॥ ३.२२.६ ॥</strong></p>
<p><strong>दिष्ट्या मे भगवान् दृष्टो दुर्दर्शो योऽकृतात्मनाम् ।</strong><br>
दिष्ट्या पाद-रजः स्पृष्टं शीर्ष्णा मे भवतः शिवम् ॥**</p>
<p><strong>श्रीधर-स्वामी (भावार्थ-दीपिका) :</strong> अकृतात्मनाम् अवशी-कृत-चित्तानाम् ॥६॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> अकृतात्मनाम् अपुण्यात्मनाम् ॥६॥</p>
<p>———————————————————————————————————————</p>
<p><strong>॥ ३.२२.७ ॥</strong></p>
<p><strong>दिष्ट्या त्वयानुशिष्टोऽहं कृतश् चानुग्रहो महान् ।</strong><br>
अपावृतैः कर्ण-रन्ध्रैर् जुष्टा दिष्ट्योशतीर् गिरः ॥**</p>
<p><strong>श्रीधर-स्वामी (भावार्थ-दीपिका) :</strong> अनुग्रहोऽनुशासनादि-रूप एव । उशतीर् उशत्यः ॥७॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> अनुग्रहः स्व-शिक्षा-ग्रहण-सामर्थ्ये हेतुः कृपा-दृष्ट्यादि-रूपः । अपावृत्तैर् बाधित-कार्यानवधानादि-दोषेणाच्छन्नैर् बहुत्वं स्पृहयानेकायमानत्वात् ।*।*७॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> उशतीर् उशत्यः ॥७॥</p>
<p>———————————————————————————————————————</p>
<p><strong>॥ ३.२२.८ ॥</strong></p>
<p><strong>स भवान् दुहितृ-स्नेह-परिक्लिष्टात्मनो मम ।</strong><br>
श्रोतुम् अर्हसि दीनस्य श्रावितं कृपया मुने ॥**</p>
<p><strong>श्रीधर-स्वामी (भावार्थ-दीपिका) :</strong> विज्ञापयति&mdash;स भवान् इति सप्तभिः । दुहितुः स्नेहेन परिक्लिष्ट आत्मा यस्य । श्रावितं विज्ञापनम् ॥८॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> एवं च त्वद्-दर्शनान् मे सर्वे क्लेशा गता एव, किन्त्व् एकः क्लेशस् तु दुर्वारो हृदि वर्तत एव । तम् अपि तत्-कृपया दत्ताश्वासो विगत-भीर् एवोद्घाटयामीत्य् आह&mdash;स प्रसिद्धः कृपा-सिन्धुर् इत्य् अर्थः । परिक्लिष्ट इति एष क्लेशो मे विवेकेनापि नापयातीति भावः ॥८॥</p>
<p>———————————————————————————————————————</p>
<p><strong>॥ ३.२२.९ ॥</strong></p>
<p><strong>प्रियव्रतोत्तानपदोः स्वसेयं दुहिता मम ।</strong><br>
अन्विच्छति पतिं युक्तं वयः-शील-गुणादिभिः ॥**</p>
<p><strong>श्रीधर-स्वामी (भावार्थ-दीपिका) :</strong> प्रियव्रतोत्तानपदोः स्वसेति पुत्रिका-करण-शङ्का निरस्ता । मम सुतेति क्षत्र-कन्या तव योग्येति दर्शितम् ॥९॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> वय-आद्य्-अनुसन्धानं तत्-कथनं च तादृशां धर्म-साचिव्य-प्राधान्येनैवेति न लज्जा-करम् ॥९॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> प्रियव्रतोत्तानपदोः स्वसेति पुत्रिका-करण-शङ्का निरस्ता । मम दुहितेति क्षत्रिय-कन्या तव योग्यैवेति भावः ॥९॥</p>
<p>———————————————————————————————————————</p>
<p><strong>॥ ३.२२.१० ॥</strong></p>
<p><strong>यदा तु भवतः शील- श्रुत-रूप-वयो-गुणान् ।</strong><br>
अशृणोन् नारदाद् एषा त्वय्य् आसीत् कृत-निश्चया ॥**</p>
<p><strong>श्रीधर-स्वामी (भावार्थ-दीपिका) :</strong> एषा देवहूतिः ॥१०॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः), विश्वनाथ-चक्रवर्ती (सारार्थ-दर्शिणी) :</strong> <em>न व्याख्यातम्।</em></p>
<p>———————————————————————————————————————</p>
<p><strong>॥ ३.२२.११ ॥</strong></p>
<p><strong>तत् प्रतीच्छ द्विजाग्र्येमां श्रद्धयोपहृतां मया ।</strong><br>
सर्वात्मनानुरूपां ते गृहमेधिषु कर्मसु ॥**</p>
<p><strong>श्रीधर-स्वामी (भावार्थ-दीपिका) :</strong> प्रतीच्छ स्वीकुरु ॥११॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः), विश्वनाथ-चक्रवर्ती (सारार्थ-दर्शिणी) :</strong> <em>न व्याख्यातम्।</em></p>
<p>———————————————————————————————————————</p>
<p><strong>॥ ३.२२.१२ ॥</strong></p>
<p><strong>उद्यतस्य हि कामस्य प्रतिवादो न शस्यते ।</strong><br>
अपि निर्मुक्त-सङ्गस्य काम-रक्तस्य किं पुनः ॥**</p>
<p><strong>श्रीधर-स्वामी (भावार्थ-दीपिका) :</strong> उद्यतस्य स्वतः प्राप्तस्य विषयस्य । प्रतिवादः प्रत्याख्यानम् ॥१२॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> उद्यतस्य धात्रा स्वयम् उपसादितस्य निर्मुक्त-सङ्गस्य केवलं धर्मार्थं विसयोपार्जनम् इति मनस्य् आसक्ति-रहितस्य ॥१२॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> न चाहं विरक्तस् तपस्वी त्वत्-कन्यां कथं स्वीकरोमीति वाच्यम् इत्य् आह&mdash;उद्यतस्य स्वतः-प्राप्तस्य विषयस्य प्रतिवादः प्रत्याख्यानं काम-रक्तस्येति तवान्तर्-गतं कामं ज्ञात्वैवाहम् इहागच्छम्, अतो मयि कामो नापलनीय इति भावः ॥१२॥</p>
<p>———————————————————————————————————————</p>
<p><strong>॥ ३.२२.१३ ॥</strong></p>
<p><strong>य उद्यतम् अनादृत्य कीनाशम् अभियाचते ।</strong><br>
क्षीयते तद्-यशः स्फीतं मानश् चावज्ञया हतः ॥**</p>
<p><strong>श्रीधर-स्वामी (भावार्थ-दीपिका) :</strong> कीनाशं कृपणम् । अवज्ञया परापमानेन ॥१३॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> तत्र व्यवहारिकीं नीतिम् आह&mdash;य इति । अनादृत्य प्रतिष्ठानुरोधाल् लज्जया प्रत्याख्याय पुनः कृपणम् अदातारम् अपि जनं तम् एव कामं याचते, कामेनैवाचिराद् एव प्राबल्यवता लज्जा-प्रतिष्ठयोर् ग्रस्यमानत्वाद् इति भावः । मानश् च हतो भवतीत्य् अर्थः । तेन परिणाम-दर्शिना विदुषा वर्तमानम् अपि ।विशेषं स्व-मनो मध्य-वर्तिना कामेनाग्रतो ग्रसिष्यमानम् अनुमाय प्रथमम् एव दैवाद् अयाचित एवायातोऽनिषिद्धो विषयोऽङ्गीकर्तव्य एवेति ध्वनिः ॥१३॥</p>
<p>———————————————————————————————————————</p>
<p><strong>॥ ३.२२.१४ ॥</strong></p>
<p><strong>अहं त्वाशृणवं विद्वन् विवाहार्थं समुद्यतम् ।</strong><br>
अतस् त्वम् उपकुर्वाणः प्रत्तां प्रतिगृहाण मे ॥**</p>
<p><strong>श्रीधर-स्वामी (भावार्थ-दीपिका) :</strong> यस्य सावधि ब्रह्मचर्यं स उपकुर्वाणाः । मे प्रत्तां मया दत्ताम् ॥१४॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> अवज्ञया परकृतापमानेन ॥१४॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> ननु मन्-मनो मध्य-वर्तिनं कामं त्वं केन लक्षणेनाज्ञासीस् तत्र ज्ञानस्य का कथा श्रवणम् अपि मे जातम् इत्य् आह&mdash;अहं त्वेति । त्वा त्वाम् अशृणवम् इति श्रवणम् इदं स्फूर्ति-प्राप्तस्य भगवत एव मुख्याद् इत्य् अवगन्तव्यम् । यस्य सावधि ब्रह्मचर्यं स उपकुर्वाणः । प्रत्तां मया दत्ताम् ॥१४॥</p>
<p>———————————————————————————————————————</p>
<p><strong>॥ ३.२२.१५ ॥</strong></p>
<p><strong>ऋषिर् उवाच&mdash;</strong></p>
<p><strong>बाढम् उद्वोढु-कामोऽहम् अप्रत्ता च तवात्मजा ।</strong><br>
आवयोर् अनुरूपोऽसाव् आद्यो वैवाहिको विधिः ॥**</p>
<p><strong>श्रीधर-स्वामी (भावार्थ-दीपिका) :</strong> अप्रत्ता चेति मय्य् एव कृत-निश्चयत्वात् कस्मैचित् प्रतिश्रुता च न भवतीत्य् अर्थः। आद्यः प्रथमः, ततः पूर्वं विवाहाभावात् । मुख्य इति वा ॥१५॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> बाढम् इति । रुचेः प्रथमतो दानेऽपि वैवाहिक-विधेर् अत्रैव प्रारब्धत्वाद् आद्य इत्य् उक्तम् ॥१५॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> अप्रत्ता कस्मैचिन् न प्रतिश्रुता आद्यः, ततः पूर्वं विवाहाभावात् ॥१५॥</p>
<p>———————————————————————————————————————</p>
<p><strong>॥ ३.२२.१६ ॥</strong></p>
<p><strong>कामः स भूयान् नर-देव तेऽस्याः</strong></p>
<p><strong>पुत्र्याः समाम्नाय-विधौ प्रतीतः ।</strong></p>
<p><strong>क एव ते तनयां नाद्रियेत</strong></p>
<p><strong>स्वयैव कान्त्या क्षिपतीम् इव श्रियम् ॥</strong></p>
<p><strong>मध्वाचार्यः (भागवत-तात्पर्यम्) :</strong> स्वया कान्त्यान्याः क्षिपन्ती श्रीर् यथा, तद्वत् स्थिताम् ॥१६॥</p>
<p>———————————————————————————————————————</p>
<p><strong>श्रीधर-स्वामी (भावार्थ-दीपिका) :</strong> भूयाद् भवेत् । प्रतीतः गृभ्णामि ते सौभगत्वाय हस्तं मया पत्या [ऋ।वे। १०.८५.३६] इत्य्-आदि-मन्त्र-प्रसिद्धः । स्वयाङ्ग-कान्त्यैव । श्रियं भूषणादि-शोभाम् ॥१६॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> कामः स भूयाद् इत्य्-आदि त्रयस्यायम् अर्थः तादृशीयं मां तपस्विनम् अपि प्रार्थयते । तत एनां शुद्ध-भक्तां कथं त्यजेयम् इति वक्ष्यते च पितृभ्यां प्रस्थित इत्य्-आदिभिः श्रियं जगल्-लक्ष्मीम् ॥१६॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> अस्याः कामो भूयात् भवतु । सम्यग्-आम्नायोक्त-विवाह-विधौ प्रतीतिः । गृभ्णामि ते सौभगत्वाय हस्तं मया पत्याजरद्-अष्टिर् भवेथा<sup id="fnref:1"><a href="#fn:1" class="footnote-ref" role="doc-noteref">1</a></sup>[ऋ।वे। १०.८५.३६] इत्य्-आदि-मन्त्र-प्रसिद्धः । स्वयाङ्ग-कान्त्यैव । श्रियं भूषणादि-शोभाम् ॥१६॥</p>
<p>———————————————————————————————————————</p>
<p><strong>॥ ३.२२.१७ ॥</strong></p>
<p><strong>यां हर्म्य-पृष्ठे क्वणद्-अङ्घ्रि-शोभां</strong></p>
<p><strong>विक्रीडतीं कन्दुक-विह्वलाक्षीम् ।</strong></p>
<p><strong>विश्वावसुर् न्यपतत् स्वाद् विमानाद्</strong></p>
<p><strong>विलोक्य सम्मोह-विमूढ-चेताः ॥</strong></p>
<p><strong>श्रीधर-स्वामी (भावार्थ-दीपिका) :</strong> यां विलोक्य न्यपतत् । संमोहेन विमूढं व्याकुलं चेतो यस्य । क्वणब्ध्याम् अङ्घ्रिभ्यां शोभा यस्याः ॥१७॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> क्षिपतीम् इव श्रियम् इति व्यतिरेकालङ्कारेण तस्याः सौन्दर्य-साद्गुण्यादिकं निरुपमम् उक्त्वा स्वाभाविकं प्रभावम् अप्य् आह&mdash;याम् इति । क्वणद्भ्याम् अङ्घ्रिभ्यां शोभा यस्यास् ताम् । विमानात् नितरां भूमि-तले अपतत् विलोक्य संमुमोहेति । तत्रापि सम्यग्-चेतनो मृतक इव भूत्वेति भाव-पूर्वक-तद्-अवलोकन-महापराध-फलं सद्यः प्रापेत्य् अर्थः । ननु विलोक्येति, क्त्वा-प्रत्ययोक्तेर् विश्वावसुना सा दृष्टैवेति ॥१७॥</p>
<p>———————————————————————————————————————</p>
<p><strong>॥ ३.२२.१८ ॥</strong></p>
<p><strong>तां प्रार्थयन्तीं ललना-ललामम्</strong></p>
<p><strong>असेवित-श्री-चरणैर् अदृष्टाम् ।</strong></p>
<p><strong>वत्सां मनोर् उच्चपदः स्वसारं</strong></p>
<p><strong>को नानुमन्येत बुधोऽभियाताम् ॥</strong></p>
<p><strong>श्रीधर-स्वामी (भावार्थ-दीपिका) :</strong> तां ललनानां ललामं भूषण-भूताम् । असेवितौ श्रियश् चरणौ यैस् तैर् अदृष्टां द्रष्टुम् अप्य् अयोग्याम् । उच्चपद उत्तानपादस्य । अभियातां स्वयं प्राप्ताम् ॥१८॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> याम् इत्य्-आदि युग्मकम् । उभयोर् अपि कामाद् उषित-चित्तत्वेन सर्वैः प्रतीयमानत्वात् न लज्जा-करं प्रियव्रतस्य तदा विरज्य गतत्वात् उच्चपद इत्य् उक्तम् ॥१८॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> तत्र नहि नहीत्य् आह&mdash;असेवित-श्री-चरणैर् जनैर् अदृष्टां मद्-अभीष्ट-देव-श्रीमन्-नारायण-कान्तायाश् चरणौ मयैव सेवितौ, अतो ममैव सादृश्या भवेन् नान्येषां केषाम् अपीति भावः । तेन चाकाश-चारिणा तस्याः कान्तिर् एव विश्वावसुना विलोकिता, न तु सेत्य् आयातम् । आभिजातेऽप्य् उत्कर्षम् आह&mdash;मनोस् तव वत्सां वात्सल्य-पात्रीं कन्याम् । उच्चपदः उत्तानपादस्य, प्रियव्रतस्य तदा विरज्य गतत्वान् नोल्लेखः । तत्राप्य् अभियातां स्वयं प्राप्तम् ॥१८॥</p>
<p>———————————————————————————————————————</p>
<p><strong>॥ ३.२२.१९ ॥</strong></p>
<p><strong>अतो भजिष्ये समयेन साध्वीं</strong></p>
<p><strong>यावत् तेजो बिभृयाद् आत्मनो मे ।</strong></p>
<p><strong>अतो धर्मान् पारमहंस्य-मुख्यान्</strong></p>
<p><strong>शुक्ल-प्रोक्तान् बहु मन्येऽविहिंस्रान् ॥</strong></p>
<p><strong>श्रीधर-स्वामी (भावार्थ-दीपिका) : भजिष्ये</strong> स्वीकरिष्ये । &ldquo;यावद् अपत्योत्पत्तिस् तावद् गार्हस्थ्यं, ततः परं सन्न्यासः&rdquo; इति भाषा-बन्धः समयः । तम् एवाह&mdash;<strong>यावद् आत्मनो मम तेजो गर्भं बिभृयात्</strong> । यद् वा, ममात्मनो देहाच् च्युतं तेजो वीर्यं बिभृयाद् इति । <strong>अतः</strong> परं <strong>पारमहंस्यं</strong> ज्ञानं तस्मिन् <strong>मुख्यान्</strong> <strong>शुक्लेन</strong> विष्णुना साक्षात् <strong>प्रकर्षेणोक्तान्</strong> <strong>अविहिंस्रान्</strong> हिंसा-रहितान् शमादीन् <strong>बहु</strong> यथा भवत्य् एवम् अनुष्ठेयान् <strong>मन्ये</strong> ॥१९॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> आत्मनः परमात्मनः कपिलाख्यं तेजो मे मत्तो यावद् बिभृयात् ॥१९॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> समयेनेति &ldquo;यावद् अपत्योत्पत्तिस् तावद् गार्हस्थ्यं ततः परं सन्न्यासः&rdquo; इति भाषा-बन्ध-मयः समयस् तेन । यद् वा, यावत् ममात्मनो देहाच् च्युतं तेजो बिभृयात्, तावद् भजिष्ये, तत्रापि समयेन मम तपः-शेष-समाप्त्य्-अनन्तरं यदावकाशं लप्स्ये, तदैवेत्य् अर्थः । अत्र ममात्मनो मत्-प्रियेष्ट-देवस्य तेजः कपिल-देवाख्यम् इति वस्त्व्-अर्थश् च ज्ञेयः । अतोऽनन्तरं पारमहंस्येषु मुख्यान् । यद् वा, पारमहंस्यात् ज्ञानाद् अपि मुख्यान् निष्परिग्रह-भक्ति-रूपान् शुक्लेन विष्णुना साक्षात् प्रकर्षेणोक्तान् । अविहिंस्रान् हिंसा-रहितान् बहु यथा स्याद् एवम् अनुष्ठेयान् मन्ये ॥१९॥</p>
<p>———————————————————————————————————————</p>
<p><strong>॥ ३.२२.२० ॥</strong></p>
<p><strong>यतोऽभवद् विश्वम् इदं विचित्रं</strong></p>
<p><strong>संस्थास्यते यत्र च वावतिष्ठते ।</strong></p>
<p><strong>प्रजापतीनां पतिर् एष मह्यं</strong></p>
<p><strong>परं प्रमाणं भगवान् अनन्तः ॥</strong></p>
<p><strong>श्रीधर-स्वामी (भावार्थ-दीपिका) :</strong> ननु तव पितुः प्रजा-पतेर् आज्ञा सृष्टाव् एव न सन्न्यासे तत्राह&mdash;यत इति । संस्थास्यते च लयं यास्यति । वावेति एवार्थे । ऋण-त्रयापाकरणानन्तरं सन्न्यास एव मादृशानां भगवतोक्त इत्य् अर्थः ।</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> अत्रार्थे प्रमाणं तव मम च स्मृत्य्-आरूढो भगवान् एवेत्य् आह&mdash;यत इति । यद् वा, ननु तव पितुः प्रजापतेर् आज्ञा सृष्टाव् एव न ।विशेषे, तत्राह&mdash;यत इति । संस्थास्यते लयं यास्यति वावेत्य् एवार्थे । प्रजापतीनां मत्-पित्र्-आदीनाम् अपि पतिर् अतः स एव परं प्रमाणम् । तस्य आज्ञैव मया पालनीया, न तु पितुर् एवेति भावः ॥२०॥</p>
<p>———————————————————————————————————————</p>
<p><strong>॥ ३.२२.२१ ॥</strong></p>
<p><strong>मैत्रेय उवाच&mdash;</strong></p>
<p><strong>स उग्र-धन्वन्न् इयद् एवाबभाषे</strong></p>
<p><strong>आसीच् च तूष्णीम् अरविन्द-नाभम् ।</strong></p>
<p><strong>धियोपगृह्णन् स्मित-शोभितेन</strong></p>
<p><strong>मुखेन चेतो लुलुभे देवहूत्याः ॥</strong></p>
<p><strong>श्रीधर-स्वामी (भावार्थ-दीपिका) :</strong> हे उग्र-धन्वन् विदुर ! लुलुभे मुनेर् मुखेन प्रलोभ्यते स च । यद् वा, मुखेन प्रलोभितवान् ॥२१॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> अरविन्द-नाभानुभव-जात-प्रसाद-रूपेण स्मितेन यत् शोभितं शोभा-विशेषं प्राप्तं, तेन मुखेन लुलुभे । अयम् एव मह-भागवतो मत्-पतित्व-योग्य इति लोभं चकार ॥२१॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> हे उग्र-धन्वन् इति । त्वं यथा वीरो युद्धाय प्रत्यवर्तसे, तथा सोऽपि स्वाभिमताद् भगवद्-धर्माद् इति भावः । ततश् च देवहूत्याः स्मित-शोभितेन मुखेन चेतो लुलुभे, अर्थात् कर्दमस्य चेतस् तस्यां लुब्धं बभूव । तेन च हन्त हन्तातिविरक्ते कन्यार्पितेति मनु-शत-रूपयोर् अनुतापो नाभूद् इति व्यञ्जितम् ॥२१॥</p>
<p>———————————————————————————————————————</p>
<p><strong>॥ ३.२२.२२ ॥</strong></p>
<p><strong>सोऽनु ज्ञात्वा व्यवसितं महिष्या दुहितुः स्फुटम् ।</strong><br>
तस्मै गुण-गणाढ्याय ददौ तुल्यां प्रहर्षितः ॥**</p>
<p><strong>श्रीधर-स्वामी (भावार्थ-दीपिका) :</strong> स मनुः । अन्व् अनन्तरम् । महिष्याश् च व्यवसितं निश्चयं ज्ञात्वा ॥२२॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> स मनुः । अन्व् अनन्तरम् । दुहितुर् देवहूतेर् महिष्यास् तन्-मातुश् च व्यवसितम् अभिप्रायम् ॥२२॥</p>
<p>———————————————————————————————————————</p>
<p><strong>॥ ३.२२.२३ ॥</strong></p>
<p><strong>शतरूपा महा-राज्ञी पारिबर्हान् महा-धनान् ।</strong><br>
दम्पत्योः पर्यदात् प्रीत्या भूषा-वासः परिच्छदान् ॥**</p>
<p><strong>श्रीधर-स्वामी (भावार्थ-दीपिका) :</strong> पारिबर्हान् विवाह-काले प्रदेयान् । भूषाः भूषणानि वासांसि परिच्छदान् गृहोपकरणानि च ॥२३॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> पारिबर्हान् विवाहे प्रदेयान् । महान्ति मूल्यानि येषां तान् अनर्घ्यान् इत्य् अर्थः ॥२३॥</p>
<p>———————————————————————————————————————</p>
<p><strong>॥ ३.२२.२४ ॥</strong></p>
<p><strong>प्रत्तां दुहितरं सम्राट् सदृक्षाय गत-व्यथः ।</strong><br>
उपगुह्य च बाहुभ्याम् औत्कण्ठ्योन्मथिताशयः ॥**</p>
<p><strong>श्रीधर-स्वामी (भावार्थ-दीपिका) :</strong> प्रत्तां दत्ताम् । सदृक्षाय सदृशाय । गता व्यथा चिन्ता यस्य । औत्कण्ट्<strong>ह्येन उन्मथित</strong>ः क्षुभित आशयो यस्य ॥२४॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> प्रत्ताम् इति युग्मकम् ॥२४॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> प्रत्तां प्रदत्ताम् ॥२४॥</p>
<p>———————————————————————————————————————</p>
<p><strong>॥ ३.२२.२५ ॥</strong></p>
<p><strong>अशक्नुवंस् तद्-विरहं मुञ्चन् बाष्प-कलां मुहुः ।</strong><br>
आसिञ्चद् अम्ब वत्सेति नेत्रोदैर् दुहितुः शिखाः ॥**</p>
<p><strong>श्रीधर-स्वामी (भावार्थ-दीपिका) :</strong> तस्या विरहं सोढुं हे अम्ब ! हे वत्से ! इति ब्रुवन् । सन्धिर् आर्षः । शिखाः केशान् आसिञ्चत् ॥२५॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> हे वत्से इति ब्रुवन् ॥२५॥</p>
<p>———————————————————————————————————————</p>
<p><strong>॥ ३.२२.२६ ॥</strong></p>
<p><strong>आमन्त्र्य तं मुनि-वरम् अनुज्ञातः सहानुगः ।</strong><br>
प्रतस्थे रथम् आरुह्य सभार्यः स्व-पुरं नृपः ॥**</p>
<p><strong>श्रीधर-स्वामी (भावार्थ-दीपिका), विश्वनाथ-चक्रवर्ती (सारार्थ-दर्शिणी) :</strong> <em>न व्याख्यातम्</em>*।***</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> आमन्त्र्येति युग्मकम् ।</p>
<p>———————————————————————————————————————</p>
<p><strong>॥ ३.२२.२७ ॥</strong></p>
<p><strong>उभयोर् ऋषि-कुल्यायाः सरस्वत्याः सुरोधसोः ।</strong><br>
ऋषीणाम् उपशान्तानां पश्यन्न् आश्रम-सम्पदः ॥**</p>
<p><strong>श्रीधर-स्वामी (भावार्थ-दीपिका) :</strong> ऋषि-कुल-हितायाः उभयोः सुरोधसोः शोभन-तटयोः ॥२७॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> ऋषि-कुल्याया ऋषीणां सरितः ऋषि-कुल-हिताया वा । उभयोः सुरोधसोः शोभन-तटयोः ॥२७॥</p>
<p>———————————————————————————————————————</p>
<p><strong>॥ ३.२२.२८ ॥</strong></p>
<p><strong>तम् आयान्तम् अभिप्रेत्य ब्रह्मावर्तात् प्रजाः पतिम् ।</strong><br>
गीत-संस्तुति-वादित्रैः प्रत्युदीयुः प्रहर्षिताः ॥**</p>
<p><strong>श्रीधर-स्वामी (भावार्थ-दीपिका) :</strong> अभिप्रेत्य ज्ञात्वा ब्रह्मावर्ताद् देशात् प्रजाः पतिं प्रत्युज्जग्मुः ॥२८॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> प्रत्युदीयुः प्रत्युज्जग्मुः ॥२८॥</p>
<p>———————————————————————————————————————</p>
<p><strong>॥ ३.२२.२९ ॥</strong></p>
<p><strong>बर्हिष्मती नाम पुरी सर्व-सम्पत्-समन्विता ।</strong><br>
न्यपतन् यत्र रोमाणि यज्ञस्याङ्गं विधुन्वतः ॥**</p>
<p><strong>मध्वाचार्यः (भागवत-तात्पर्यम्) :</strong> ज्ञानानन्द-स्वरूपेभ्यो रोमेभ्योऽस्य कुशादयः ।</p>
<blockquote>
<p>विधुन्वतः प्रयागे तु वराह-वपुषोऽभवम् । &gt;
रोमणि तानि देवस्य रूपाण्य् आसन् सहस्रशः ॥ इति स्कान्दे ।</p></blockquote>
<p>तत्र एवासन् तेभ्य एवासन् । सप्तसु प्रथम् इति सूत्रात् ॥२९-३०॥</p>
<p>———————————————————————————————————————</p>
<p><strong>श्रीधर-स्वामी (भावार्थ-दीपिका) :</strong> कोऽसौ ब्रह्मावर्तः ? इत्य् अपेक्षायाम् आह&mdash;यत्र बर्हिष्मती नाम पुरीति । सापि कुत्र ? यत्र यज्ञस्य यज्ञ-वराहस्य रोमाणि न्यपतन्न् इति । यत्रेति सर्वत्र संबध्यते ॥२९॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> कोऽसौ ब्रह्मावर्तः ? इत्य् अपेक्षायाम् आह&mdash;यत्र बर्हिष्मती नाम पुरीति । सापि कुत्र ? यत्र यज्ञस्य यज्ञ-वराहस्य रोमाणि न्यपतन्न् इति । यत्रेति सर्वत्र संबध्यते ॥२९॥</p>
<p>———————————————————————————————————————</p>
<p><strong>॥ ३.२२.३० ॥</strong></p>
<p><strong>कुशाः काशास् त एवासन् शश्वद्-धरित-वर्चसः ।</strong><br>
ऋषयो यैः पराभाव्य यज्ञ-घ्नान् यज्ञम् ईजिरे ॥**</p>
<p><strong>श्रीधर-स्वामी (भावार्थ-दीपिका) :</strong> बर्हिष्मती नाम निरुक्तिं ब्रुवन् प्रसङ्गाद् देशस्य श्रैष्ठ्यम् आह द्वाभ्याम् । कुशाः काशाश् चासन् । शश्वन् नित्यं हरितं वर्चो वर्णो येषाम् । यज्ञ-घान् राक्षसादीन् । पराभवं नीत्वा यज्ञं विष्णुम् ॥३०॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> कुशकाशा इति त एव तद्-रूपा एव ।*।*३०॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> बर्हिष्मती नाम निर्वक्ति रोमान्य् एव कुशास् ते आसन्न् इत्य् अन्वयः ॥३०॥</p>
<p>———————————————————————————————————————</p>
<p><strong>॥ ३.२२.३१ ॥</strong></p>
<p><strong>कुश-काशमयं बर्हिर् आस्तीर्य भगवान् मनुः ।</strong><br>
अयजद् यज्ञ-पुरुषं लब्धा स्थानं यतो भुवम् ॥**</p>
<p><strong>श्रीधर-स्वामी (भावार्थ-दीपिका) :</strong> यज्ञ-पुरुषं विष्णुं यत इति यत्रायजत् । भुवं स्थानम् । लब्धेति तृन् प्रत्ययान्तम् । लब्धवान् सन्न् इत्य् अर्थः । यतो लब्धवांस् तं यज्ञ-पुरुषम् इति वा । एतेन स्वर्गाद् अपि भूमिः श्रेष्ठा, तत्रापि तत् स्थानं श्रेष्ठम् इत्य् उक्तं भवति ।</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> कुशकाशमयम् इति बहिः-शब्देनोभयोक्तः भुवं भू-रूपं स्थानं लुब्ध्वेति तृण्-प्रत्ययान्तम् ॥३१॥</p>
<p>———————————————————————————————————————</p>
<p><strong>॥ ३.२२.३२ ॥</strong></p>
<p><strong>बर्हिष्मतीं नाम विभुर् यां निर्विश्य समावसत् ।</strong><br>
तस्यां प्रविष्टो भवनं ताप-त्रय-विनाशनम् ॥**</p>
<p><strong>श्रीधर-स्वामी (भावार्थ-दीपिका) :</strong> प्रस्तुतम् आह&mdash;यां बर्हिष्मतीं नाम पुरीं समावसत् । पूर्वं यस्याम् उषितः, तस्यां निर्विश्य भवनं प्रविष्टः सन् भोगान् बुभुज इत्य् अन्वयः ॥३२॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> प्रस्तुतम् आह&mdash;मां समावसत् यस्यां पूर्वम् उषितस् तस्यां प्रथमं निर्विश्य स्वीयं भवनम् ॥३२॥</p>
<p>———————————————————————————————————————</p>
<p><strong>॥ ३.२२.३३ ॥</strong></p>
<p><strong>सभार्यः सप्रजः कामान् बुभुजेऽन्याविरोधतः ।</strong></p>
<p><strong>सङ्गीयमान-सत्-कीर्तिः सस्त्रीभिः सुर-गायकैः ।</strong><br>
प्रत्य्-ऊषेष्व् अनुबद्धेन हृदा शृण्वन् हरेः कथाः ॥**</p>
<p><strong>श्रीधर-स्वामी (भावार्थ-दीपिका) :</strong> अन्येषां धर्मादीनाम् अविरोधेन । प्रत्य् उषेषु उषःसु सङ्गीयमाना सत्-कीर्तिर् यस्य, तथापि स्वयं हरेर् एव कथाः शृण्वन् भोगान् बुभुजे ।</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> सभार्य इति सार्धकम् ।</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> अन्यस्य धर्मस्याविरोधेन । प्रत्यूषेषु प्रत्यूषःसु प्रत्यूष आरभ्येत्य् अर्थः । कथयैव स्व-माधुर्येणानुबिद्धेन वशीकृतेन हृदा ॥३३॥</p>
<p>———————————————————————————————————————</p>
<p><strong>॥ ३.२२.३४ ॥</strong></p>
<p><strong>निष्णातं योगमायासु मुनिं स्वायम्भुवं मनुम् ।</strong><br>
यद् आभ्रंशयितुं भोगा न शेकुर् भगवत्-परम् ॥**</p>
<p><strong>श्रीधर-स्वामी (भावार्थ-दीपिका) :</strong> योग-मायासु ऐच्छिक-भोग-रचनासु । यद् यतः आभ्रंशयितुम् आ ईषद् अपि भ्रंशयितुम् अभिभवितुम् ॥३४॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> निष्णातम् इति युग्मकम् ॥३४॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> योगाद् अष्टाङ्ग-योगाभ्यासाद् एव मायासु माया-ज्ञानेषु निष्णातं पारगं तथासौ विषयान् भोक्तुं जानाति यथा सम्यग् भुक्ता अपि विषया स्वेष्व् आसक्तिम् उत्पादयितुं न शक्नुवन्तीत्य् अर्थः ॥३४॥</p>
<p>———————————————————————————————————————</p>
<p><strong>॥ ३.२२.३५ ॥</strong></p>
<p><strong>अयात-यामास् तस्यासन् यामाः स्वान्तर-यापनाः ।</strong><br>
शृण्वतो ध्यायतो विष्णोः कुर्वतो ब्रुवतः कथाः ॥**</p>
<p><strong>मध्वाचार्यः (भागवत-तात्पर्यम्) :</strong> <em>गत-सारं यात-यामं यामः सार इहोच्यते</em> इति नारदीये ॥३५॥</p>
<p>———————————————————————————————————————</p>
<p><strong>श्रीधर-स्वामी (भावार्थ-दीपिका) :</strong> अतो यातो यामो यस्य पक्वस्यान्न् अस्य तद् गत-सारं भवति, अतोऽन्यद् अपि गत-सारं यात-यामम् उच्यते । अयात-यामा अगत-सारा आसन् । स्वान्तरं तदीयं मन्व्-अन्तरं यापयन्ति गमयन्ति ते यामाः कालावयवाः कुर्वतः स्व-वाक्यैर् उपनिबध्नतः ॥३५॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> अयातयामा न जीर्णा वृथा नापक्षीणा इत्य् अर्थः । अन्याघ्राता इति वा । जीर्णं च परिभुक्तं च यातयामम् इदं द्वयम् इत्य् अमरः । शृण्वत इत्य्-आदिकं यथा-क्रमम् एव ज्ञेयम् । ध्यायतस् तद्-वैशिष्ट्येन स्मरतः कुर्वतस् तत् कथा ग्रन्थान् रचयतः ब्रुवतस् तान् उपदिशतः ।*।*३५॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> तदा तस्य यामा अयात-यामा अव्यर्थाः । जीवं च परिभुक्तं च यात-यामम् इदं द्वयम् इत्य् अमरः । कीदृशाः ? स्वान्तरं स्वीयं मन्वन्तरं यापयन्तीति ते । कुर्वतः स्व-वाक्यैर् दृश्य-श्राव्य-काव्य-रूपेणोपनिबध्नतः ॥३५॥</p>
<p>———————————————————————————————————————</p>
<p><strong>॥ ३.२२.३६ ॥</strong></p>
<p><strong>स एवं स्वान्तरं निन्ये युगानाम् एक-सप्ततिम् ।</strong><br>
वासुदेव-प्रसङ्गेन परिभूत-गति-त्रयः ॥**</p>
<p><strong>श्रीधर-स्वामी (भावार्थ-दीपिका) :</strong> परिभूतं गति-त्रयं जाग्रद्-आदि सात्त्विकादि वा येन ॥३६॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> गति-त्रयं जाग्रद्-आदि-सत्तादि वा, ताप-त्रयं वा ॥३६॥</p>
<p>———————————————————————————————————————</p>
<p><strong>॥ ३.२२.३७ ॥</strong></p>
<p><strong>शारीरा मानसा दिव्या वैयासे ये च मानुषाः ।</strong><br>
भौतिकाश् च कथं क्लेशा बाधन्ते हरि-संश्रयम् ॥**</p>
<p><strong>मध्वाचार्यः (भागवत-तात्पर्यम्) :</strong> पर्यासे मानुषत्वेनावस्थानेऽपि ॥३७॥</p>
<p>———————————————————————————————————————</p>
<p><strong>श्रीधर-स्वामी (भावार्थ-दीपिका) :</strong> दिव्यास् त्वान्तरिक्षाः । मानुषाः शत्रु-प्रभवाः । भौतिकाः शीतोष्णादि-प्रभवाः । वैयासे ! हे विदुर
! ॥३७॥</p>
<p>———————————————————————————————————————</p>
<p><strong>सनातन गोस्वामी (दिग्-दर्षिनी): दिव्या</strong> आन्तरिक्षाः । <strong>मानुषाः</strong> शत्रु-प्रभवाः । <strong>भौतिकाः</strong> शीतोष्णादि-प्रभवाः । यद् वा, शारीरा मानसाश् चेत्य् आध्यात्मिकाः । दिव्या आधिदैविकाः । मानुषा अन्य-भौतिकाश् चेत्य् आधिभौतिकाः इति त्रिविधा अपि तापाः । <strong>वैयासे</strong> हे विदुर ॥३७॥ (ह।भ।वि। ११.६६०)</p>
<p>———————————————————————————————————————</p>
<p><strong>जीव-गोस्वामी (भक्ति-सन्दर्भः १२४) :</strong> एवम् अप्य् उक्तं गारुडे&mdash;</p>
<blockquote>
<p>न च दुर्वाससः शापो वज्रं चापि शचीपतेः । &gt;
हन्तुं समर्थं पुरुषं हृदिस्थे मधुसूदने ॥ [ग।पु। १.२३४.३३] &gt; इति ।</p></blockquote>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> तत्र भक्तिर् एव कारणम् इत्य् आह&mdash;शरीरा इति । दिव्या आन्तरीक्षाः, मानुषाः शत्रु-प्रभवाः, भौतिकाः शीतोष्णादि-प्रभवाः । वैयासे, हे विदुर ॥३७॥</p>
<p><strong>॥ ३.२२.३८ ॥</strong></p>
<p><strong>यः पृष्टो मुनिभिः प्राह धर्मान् नाना-विधान् छुभान् ।</strong><br>
नृणां वर्णाश्रमाणां च सर्व-भूत-हितः सदा ॥**</p>
<p><strong>श्रीधर-स्वामी (भावार्थ-दीपिका) :</strong> तस्य ज्ञानातिशयम् आह&mdash;य इति । नृणां साधारण-धर्मान् ॥३८॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः), विश्वनाथ-चक्रवर्ती (सारार्थ-दर्शिणी) :</strong> <em>न व्याख्यातम्।</em></p>
<p>———————————————————————————————————————</p>
<p><strong>॥ ३.२२.३९ ॥</strong></p>
<p><strong>एतत् त आदि-राजस्य मनोश् चरितम् अद्भुतम् ।</strong><br>
वर्णितं वर्णनीयस्य तद्-अपत्योदयं शृणु ॥**</p>
<p><strong>श्रीधर-स्वामी (भावार्थ-दीपिका) :</strong> तस्य यद् अपत्य देवहूतिस् तस्योदयं प्रभावम् ।</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> उदयं प्रभावम् ॥३९॥</p>
<p>———————————————————————————————————————</p>
<p>इति सारार्थ-दर्शिन्यां हर्षिण्यां भक्त-चेतसाम् ।</p>
<p>द्वाविंशोऽयं तृतीयस्य सङ्गतः सङ्गतः सताम् ॥*॥</p>
<p>———————————————————————————————————————</p>
<blockquote>
<p>इति श्रीमद्-भागवते महा-पुराणे ब्रह्म-सूत्र-भाष्ये पारमहंस्यं &gt; संहितायां वैयासिक्यां तृतीय-स्कन्धे &gt;
विदुर-मैत्रेय-संवादे देवहूति-प्रदानं नाम &gt;
द्वाविंशोऽध्यायः ।</p></blockquote>
<p>॥ ३.२२ ॥</p>
<hr>
<div class="footnotes" role="doc-endnotes">
<hr>
<ol>
<li id="fn:1">
<p>यथा सः इत्य् आकरे ।&#160;<a href="#fnref:1" class="footnote-backref" role="doc-backlink">&#x21a9;&#xfe0e;</a></p>
</li>
</ol>
</div>

  </div>
</article>


        

        



    <aside class="card border noPrint" id="section-tree-item-bhAgavatam_gauDIya-prastutiH_03_22_kardama-devahUti-vivAhaH_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/purANam_vaiShNavam/bhAgavatam/gauDIya-prastutiH/03/22_kardama-devahUti-vivAhaH/">२२ कर्दम-देवहूति-विवाहः </a>
            <a data-toggle="collapse" href="#section-tree-item-body-bhAgavatam_gauDIya-prastutiH_03_22_kardama-devahUti-vivAhaH_md" role="button" aria-expanded="false" aria-controls="section-tree-item-body-bhAgavatam_gauDIya-prastutiH_03_22_kardama-devahUti-vivAhaH_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-bhAgavatam_gauDIya-prastutiH_03_22_kardama-devahUti-vivAhaH_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: २२ कर्दम-देवहूति-विवाहः</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/purANam_vaiShNavam/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/purANam_vaiShNavam/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/purANam_vaiShNavam/actions/workflows/build.yml"><img src="https://github.com/vishvAsa/purANam_vaiShNavam/actions/workflows/build.yml/badge.svg"> Built </a> on 2025 Aug 25 05:46:07 UTC. (<a href="http://google.com/search?q=05%3a46%3a07%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
