<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>पुराणे विश्वासटिप्पन्यः  | ०७ निर्गुण-सगुणत्वे</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/purANam_vaiShNavam/bhAgavatam/gauDIya-prastutiH/03/07_nirguNa-saguNatve/" rel="alternate" type="application/rss+xml" title="पुराणे विश्वासटिप्पन्यः" />
    <link href="/purANam_vaiShNavam/bhAgavatam/gauDIya-prastutiH/03/07_nirguNa-saguNatve/" rel="feed" type="application/rss+xml" title="पुराणे विश्वासटिप्पन्यः" />

    <meta property="og:url" content="https://vishvAsa.github.io/purANam_vaiShNavam/bhAgavatam/gauDIya-prastutiH/03/07_nirguNa-saguNatve/">
  <meta property="og:site_name" content="पुराणे विश्वासटिप्पन्यः">
  <meta property="og:title" content="०७ निर्गुण-सगुणत्वे">
  <meta property="og:description" content="विषयः निर्गुणस्य भगवतो गुण-क्रियादि-सङ्गः कथम् इति प्रश्नस्य मैत्रेय-द्वारा समाधानं श्रुत्वा
विदुरस्य पुनर् विविधाः प्रश्नाः ।
॥ ३.७.१ ॥
श्री-शुक उवाच—
एवं ब्रुवाणं मैत्रेयं द्वैपायन-सुतो बुधः ।
प्रीणयन्न् इव भारत्या विदुरः प्रत्यभाषत ॥**
श्रीधर-स्वामी (भावार्थ-दीपिका) :
सप्तमे संशय-च्छेदि प्रतिनन्द्य मुनेर् वचः ।
पुनः क्षत्त्रा कृता नाना प्रश्नाः सम्यग् उदीरिताः ॥
अथ ते भगवल्-लीला योग-मायोपबृंहिताः[भा।पु। ३.५.२२] इत्य्-आदिना माया-गुणैर् लीलया भगवान् सृष्ट्य्-आदि करोतीत्य् एवं ब्रुवाणं मैत्रेयं भारत्या प्रार्थना-रूपया प्रीणयन्न् इवेत्य् अभिप्रायाज्ञानेनाक्षेपात् ॥१॥
———————————————————————————————————————
जीव-गोस्वामी (क्रम-सन्दर्भः) : इवेति वाक्यालङ्कारे ॥१॥">
  <meta property="og:locale" content="en_us">
  <meta property="og:type" content="article">
    <meta property="article:section" content="bhagavatam">

  <meta itemprop="name" content="०७ निर्गुण-सगुणत्वे">
  <meta itemprop="description" content="विषयः निर्गुणस्य भगवतो गुण-क्रियादि-सङ्गः कथम् इति प्रश्नस्य मैत्रेय-द्वारा समाधानं श्रुत्वा
विदुरस्य पुनर् विविधाः प्रश्नाः ।
॥ ३.७.१ ॥
श्री-शुक उवाच—
एवं ब्रुवाणं मैत्रेयं द्वैपायन-सुतो बुधः ।
प्रीणयन्न् इव भारत्या विदुरः प्रत्यभाषत ॥**
श्रीधर-स्वामी (भावार्थ-दीपिका) :
सप्तमे संशय-च्छेदि प्रतिनन्द्य मुनेर् वचः ।
पुनः क्षत्त्रा कृता नाना प्रश्नाः सम्यग् उदीरिताः ॥
अथ ते भगवल्-लीला योग-मायोपबृंहिताः[भा।पु। ३.५.२२] इत्य्-आदिना माया-गुणैर् लीलया भगवान् सृष्ट्य्-आदि करोतीत्य् एवं ब्रुवाणं मैत्रेयं भारत्या प्रार्थना-रूपया प्रीणयन्न् इवेत्य् अभिप्रायाज्ञानेनाक्षेपात् ॥१॥
———————————————————————————————————————
जीव-गोस्वामी (क्रम-सन्दर्भः) : इवेति वाक्यालङ्कारे ॥१॥">
  <meta itemprop="wordCount" content="6056">
  <meta name="twitter:card" content="summary">
  <meta name="twitter:title" content="०७ निर्गुण-सगुणत्वे">
  <meta name="twitter:description" content="विषयः निर्गुणस्य भगवतो गुण-क्रियादि-सङ्गः कथम् इति प्रश्नस्य मैत्रेय-द्वारा समाधानं श्रुत्वा
विदुरस्य पुनर् विविधाः प्रश्नाः ।
॥ ३.७.१ ॥
श्री-शुक उवाच—
एवं ब्रुवाणं मैत्रेयं द्वैपायन-सुतो बुधः ।
प्रीणयन्न् इव भारत्या विदुरः प्रत्यभाषत ॥**
श्रीधर-स्वामी (भावार्थ-दीपिका) :
सप्तमे संशय-च्छेदि प्रतिनन्द्य मुनेर् वचः ।
पुनः क्षत्त्रा कृता नाना प्रश्नाः सम्यग् उदीरिताः ॥
अथ ते भगवल्-लीला योग-मायोपबृंहिताः[भा।पु। ३.५.२२] इत्य्-आदिना माया-गुणैर् लीलया भगवान् सृष्ट्य्-आदि करोतीत्य् एवं ब्रुवाणं मैत्रेयं भारत्या प्रार्थना-रूपया प्रीणयन्न् इवेत्य् अभिप्रायाज्ञानेनाक्षेपात् ॥१॥
———————————————————————————————————————
जीव-गोस्वामी (क्रम-सन्दर्भः) : इवेति वाक्यालङ्कारे ॥१॥">
<script type="text/javascript">
    
    let baseURL = "https:\/\/vishvAsa.github.io\/purANam_vaiShNavam\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/purANam_vaiShNavam\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/purANam_vaiShNavam\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/purANam_vaiShNavam\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/purANam_vaiShNavam\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvya\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/purANam_vaiShNavam\/bhAgavatam\/gauDIya-prastutiH\/03\/07_nirguNa-saguNatve\/".replace(basePath, "/");
  pageVars.pageParams = {};
  pageVars.pageSource = "bhAgavatam\/gauDIya-prastutiH\/03\/07_nirguNa-saguNatve.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/purANam_vaiShNavam/webpack_dist/uiLib-bundle.js"></script>







    <link rel="stylesheet" href="/purANam_vaiShNavam/webpack_dist/uiLib.css">
<link rel="stylesheet" href="/purANam_vaiShNavam/css/uiLibPrint.css" media="print" >
<link rel="stylesheet" href="/purANam_vaiShNavam/css/fonts.css" >
<link rel="stylesheet" href="/purANam_vaiShNavam/css/@fortawesome/fontawesome-free/css/solid.min.css">

<link rel="stylesheet" href="/purANam_vaiShNavam/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/07_nirguNa-saguNatve/" />
<link rel="alternate" hreflang="sa-Deva" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/07_nirguNa-saguNatve/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/07_nirguNa-saguNatve/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/07_nirguNa-saguNatve/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/07_nirguNa-saguNatve/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/07_nirguNa-saguNatve/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/07_nirguNa-saguNatve/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/07_nirguNa-saguNatve/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/07_nirguNa-saguNatve/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/07_nirguNa-saguNatve/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/07_nirguNa-saguNatve/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/07_nirguNa-saguNatve/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/07_nirguNa-saguNatve/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/07_nirguNa-saguNatve/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/07_nirguNa-saguNatve/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/07_nirguNa-saguNatve/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/07_nirguNa-saguNatve/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/07_nirguNa-saguNatve/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/07_nirguNa-saguNatve/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/07_nirguNa-saguNatve/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/07_nirguNa-saguNatve/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/07_nirguNa-saguNatve/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/07_nirguNa-saguNatve/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/07_nirguNa-saguNatve/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/07_nirguNa-saguNatve/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/07_nirguNa-saguNatve/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/07_nirguNa-saguNatve/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/07_nirguNa-saguNatve/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/07_nirguNa-saguNatve/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/07_nirguNa-saguNatve/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/07_nirguNa-saguNatve/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/07_nirguNa-saguNatve/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/07_nirguNa-saguNatve/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/07_nirguNa-saguNatve/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/07_nirguNa-saguNatve/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/07_nirguNa-saguNatve/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/07_nirguNa-saguNatve/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/07_nirguNa-saguNatve/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/07_nirguNa-saguNatve/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/07_nirguNa-saguNatve/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/07_nirguNa-saguNatve/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/07_nirguNa-saguNatve/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/07_nirguNa-saguNatve/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/07_nirguNa-saguNatve/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/purANam_vaiShNavam/bhAgavatam/gauDIya-prastutiH/03/07_nirguNa-saguNatve/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">पुराणे विश्वासटिप्पन्यः <br/> ०७ निर्गुण-सगुणत्वे</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/purANam_vaiShNavam/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="०७ निर्गुण-सगुणत्वे">०७ निर्गुण-सगुणत्वे</h1>
    
    <a id="editLink" class="btn btn-primary noPrint"  href="https://github.com/vishvAsa/purANam_vaiShNavam/edit/content/bhAgavatam/gauDIya-prastutiH/03/07_nirguNa-saguNatve.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <details><summary>विषयः</summary>
<p>निर्गुणस्य भगवतो गुण-क्रियादि-सङ्गः कथम् इति प्रश्नस्य मैत्रेय-द्वारा समाधानं श्रुत्वा<br>
विदुरस्य पुनर् विविधाः प्रश्नाः ।</p>
</details>
<p><strong>॥ ३.७.१ ॥</strong></p>
<p><strong>श्री-शुक उवाच&mdash;</strong></p>
<p><strong>एवं ब्रुवाणं मैत्रेयं द्वैपायन-सुतो बुधः ।</strong><br>
प्रीणयन्न् इव भारत्या विदुरः प्रत्यभाषत ॥**</p>
<p><strong>श्रीधर-स्वामी (भावार्थ-दीपिका) :</strong></p>
<p>सप्तमे संशय-च्छेदि प्रतिनन्द्य मुनेर् वचः ।</p>
<p>पुनः क्षत्त्रा कृता नाना प्रश्नाः सम्यग् उदीरिताः ॥</p>
<p>अथ ते भगवल्-लीला योग-मायोपबृंहिताः[भा।पु। ३.५.२२] इत्य्-आदिना माया-गुणैर् लीलया भगवान् सृष्ट्य्-आदि करोतीत्य् एवं ब्रुवाणं मैत्रेयं भारत्या प्रार्थना-रूपया प्रीणयन्न् इवेत्य् अभिप्रायाज्ञानेनाक्षेपात् ॥१॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> इवेति वाक्यालङ्कारे ॥१॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong></p>
<p>सप्तमे भगवज्-जीव-गतान्यत् संशय-च्छिदा ।</p>
<p>भक्ति-जिज्ञासयान्योऽपि क्षत्तुः प्रश्नाः प्रकीर्तिताः ॥</p>
<p>एवं&mdash;</p>
<blockquote>
<p>सा वा एतस्य सन्द्रष्टुः शक्तिः सद्-असद्-आत्मिका । &gt;
माया-नाम महा-भाग ययेदं निर्ममे विभुः । &gt;
काल-वृत्त्या तु मायायां गुण-मय्याम् अधोक्षजः । &gt;
पुरुषेणात्म-भूतेन वीर्यम् आधत्त वीर्यवान् ॥ [भा।पु। ३.५.२५-२६]</p></blockquote>
<p>इत्य्-आदि ब्रुवाणं भारत्या ब्रह्मंस् त्वया संसार-कूपाद् उद्धृत एवाहम् इति मधुरया वाचा प्रीणयन् इवेति विदुर-मनो-गताक्षेपस्य सहसैव मैत्रेयेणावगतत्वान् मैत्रेयं प्रीणयितुम् अशक्नुवन्न् इत्य् अर्थः ॥१॥</p>
<p>———————————————————————————————————————</p>
<p><strong>॥ ३.७.२ ॥</strong></p>
<p><strong>विदुर उवाच&mdash;</strong></p>
<p><strong>ब्रह्मन् कथं भगवतश् चिन्-मात्रस्याविकारिणः ।</strong><br>
लीलया चापि युज्येरन् निर्गुणस्य गुणाः क्रियाः ॥**</p>
<p><strong>श्रीधर-स्वामी (भावार्थ-दीपिका) :</strong> निर्विकारस्य क्रिया, निर्गुणस्य च गुणाः कथम् ? लीलयेत्य् उक्तिः प्रयोजनाभावं परिहरति, न वस्तु-विरोधम् इति भावः ॥२॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> अथ स्वाभाविक-माया-शक्त्या परमेश्वरो विश्व-सृष्ट्य्-आदिकं करोति, जीवश् च तत्र मुह्यतीत्य् उक्तम् । तत्र सन्देहं प्रश्नोत्तराभ्यां परिहरति&mdash;ब्रह्मन्न् इत्य्-आदिना । हे <strong>ब्रह्मन्</strong> ! <strong>चिन्-मात्रस्य</strong> चिन्मात्र-स्वरूपस्य स्वतः स्वरूप-शक्त्या <strong>भगवतः</strong> श्री-वैकुण्ठादि-गत-तादृशैश्वर्यादि-युक्तस्य, अत एव <strong>निर्गुणस्य</strong> प्राकृत-गुणास्पृष्टस्य तत एव <strong>अविकारिणस्</strong> तादृक्-स्वरूप-शक्ति-विलास-भूतानां क्रियाणाम् अनन्तानाम् अपि सदोदित-वरानन्त-विध-प्रकाशे तस्मिन् नित्य-सिद्धत्वात् तत्-तत्-क्रियाविर्भाव-कर्तुस् तस्यावस्थान्तर-प्राप्तत्वाभावात् प्राकृत-कर्तुर् इव न विकारापत्तिर् इति ।</p>
<p>निर्विकारस्य च <strong>कथं</strong> सत्त्वादयः प्राकृत-<strong>गुणाः</strong> ?कथं वा तद्-आसङ्ग-हेतुकाः स्थित्य्-आदयः <strong>क्रियाश्</strong> च युज्येरन् ? ततश् च चिन्-मात्र-वस्तु-विरोधाद् एव ते च ताश् च न युज्यन्ते । भगवत्त्वे तु स्वैर-चेष्टयापि न युज्येरन् इत्य् आह&mdash;<strong>लीलया वापि</strong> इति । अत्राविकारित्व-निर्गुणत्वाभ्यां सह चिन्-मात्र-भगवत्त्वं चेत्य् उभयम् अपि स्वीकृत्यैव पूर्व-पक्षिणा पृष्टम् ।</p>
<p>ततश् च तस्य चिन्मात्र-स्वरूपस्य भवतु भगवत्त्वं, तन्-मात्रेऽस्माकं न सन्देहः, किन्तु तस्य कथम् इतर-गुणादि-स्वीकारो युज्यते ? इत्य् एव पृच्छ्यते इति वाक्यार्थः ॥२॥ [परमात्म-सन्दर्भ ८५]</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> चिन्-मात्रस्य गुणाः सत्त्वादयः क्रियाः सृष्ट्य्-आदयश् च कथं ? अत्र चिद्-रूपस्य चिन्मयस्येत्य्-आदिकम् अप्रयुज्य चिन्-मात्रस्येत्य् अवधारण-वाचि-मात्र-शब्द-प्रयोगाद् अचिद्-गन्धस्यापि तत्र राहित्यं बोधितं । ततश् च सा वा एतस्येत्य् अनेन सत्त्वादि-गुण-मय्या मायाया भगवच्-छक्तित्वेनोक्तत्वाच् छक्तेश् च स्व-भिन्नत्वासम्भवात् । वस्तुतो गुणास् तदीया एवेति, तस्य चिन्मात्रत्वे कथं सत्त्वादि-जड-गुणवत्त्वं ? सत्त्वादि-जड-गुणवत्त्वे च कथं चिन्-मात्रत्वम् ? इत्य् आक्षेप एकः । तथा विकारो हि काल-हेतुको गुण-धर्म एवेति तस्य तु चिन्मात्रत्वाद् एवाविकारित्वे कथं विकार-व्यञ्जक-क्रियावत्त्वं ?क्रियावत्त्वे च कथम् अविकारित्वम्? इति द्वितीयः ।</p>
<p>नन्व् एवम् असम्भवन्तोऽपि गुणाः क्रियाश् च तस्य स्वैर-लीलत्वात् सम्भवेयुः ? तत्राह&mdash;लीलया वेति नहि लीलयेत्य् उक्त्या विरोधः परिहर्तुं शक्यते, तस्य तादृश-लीलत्वे गुणवत्त्वस्य दुष्परिहरत्वाद् इति भावः । अत्र भगवत इति विशेष्यं भगवान् एव चिन्-मात्रा, न तु भग इति वाच्यं, यतो भगस्यापि भगवत्त्वम् अप्राकृतत्वं विष्णु-पुराणे दृष्टं, यथा&mdash;</p>
<blockquote>
<p>ज्ञान-शक्ति-बलैश्वर्य-वीर्य-तेजांस्य् अशेषतः । &gt;
भगवच्-छब्द-वाच्यानि विना हेयैर् गुणादिभिः ॥ [वि।पु। ६.५.७९] &gt; इति ।</p></blockquote>
<p>अत एव देह-देहि-विभागोऽयं नेश्वरे विद्यते क्वचिद् इत्य् उक्तम्, अत एव भग-शब्द-वाच्यानां षड्-ऐश्वर्याणाम् अपि चिन्-मात्रत्वम् एव, न तु सत्त्वादि-गुण-परिणामत्वम् इति भगवत्त्वं स्वरूप-लक्षणम् एव । भगवत्त्वस्य मायिकत्वे तटस्थ-लक्षणत्वम् इति व्याचक्षाणा भ्रान्ता एव । इन्द्रस्य मायेयम् इति इन्द्रो मायया वृषभो भवतीत्य् उक्ते इन्द्रस्य वृष-रूपत्वम् एव स्व-माया-कृतं प्रतीयते, न त्व् इन्द्रत्वं यथा तथैव सेयं भगवतो मायेति भगवान् एव मायया विश्वं भवतीत्य् उक्त्या भगवतो विश्व-रूपत्वम् एव मायिकं स्यान्, न तु भगवत्त्वम् इति युक्तेश् च ॥२॥</p>
<p>———————————————————————————————————————</p>
<p><strong>॥ ३.७.३ ॥</strong></p>
<p><strong>क्रीडायां उद्यमोऽर्भस्य कामश् चिक्रीडिषान्यतः ।</strong><br>
स्वतस्-तृप्तस्य च कथं निवृत्तस्य सदान्यतः ॥**</p>
<p><strong>श्रीधर-स्वामी (भावार्थ-दीपिका) :</strong> अर्भकवल् लीलापि न युज्यते वैषम्याद् इत्य् आह&mdash;उद्यमयति प्रवर्तयतीत्य् उद्यमः। अर्भकस्य क्रीडायां प्रवृत्ति-हेतुः कामोऽस्ति । अन्यतस् तु वस्त्व्-अन्तरेण बालान्तर-प्रवर्तनेन वा तस्य क्रीडेच्छा भवति । ईश्वरस्य तु स्वतस् तृप्तस्य कथं कामः ? अन्यतः सदा निवृत्तस्य चासङ्गाद् अद्वितीयस्य कथम् अन्यतश् चिक्रीडिषा ? इत्य् अर्थः ॥३॥</p>
<p>———————————————————————————————————————</p>
<p><strong>जीव-गोस्वामी (परमात्म-सन्दर्भ ८६) :</strong> ततश् चिन्मात्रत्वे भगवत्त्वे च तस्य तुच्छा गुणाः क्रियाश् च न सम्भवन्त्य् एवेति द्विगुणीभूयैव प्रश्नः । किं चार्भक-लीलापि न युज्यते, वैषम्यात् इत्य् आह<sup id="fnref:1"><a href="#fn:1" class="footnote-ref" role="doc-noteref">1</a></sup>&mdash;क्रीडायाम् इति ।</p>
<p>उद्यमयति प्रवर्तयति इत्य् <strong>उद्यमः</strong> । <strong>अर्भकस्य क्रीडायां</strong> प्रवृत्ति-हेतुः <strong>कामो</strong>ऽस्ति । <strong>अन्यतस्</strong> तु वस्त्व्-अन्तरेण बालान्तर-प्रवर्तनेन वा तस्य क्रीडेच्छा भवति । भगवतस् तु <strong>स्वतः</strong> स्वेनात्मना स्वरूप-वैभवेन च <strong>तृप्तस्य</strong> अत एव <strong>अन्यतःसदा निवृत्तस्य</strong> च <strong>कथम्</strong> अन्यतो जीवाज् जगतश् च निमित्तात् <strong>चिक्रीडिषा</strong> इति । न च तस्य ते गुणास् ताः क्रियाश् च न विद्यन्ते इत्य् अपलपनीयम् ॥३॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> ततश् च चिन्-मात्रत्वे भगवत्त्वे<sup id="fnref:2"><a href="#fn:2" class="footnote-ref" role="doc-noteref">2</a></sup> च तस्य तुच्छा गुणाः क्रियाश् च न सम्भवन्त्य् एवेति द्विगुणी-भूयैव प्रश्नः । लीलया वापि कथं युज्येरन् ? इति विशदयति&mdash;क्रीडायाम् इति ।</p>
<p>अविकारित्वादि-तत्-तद्-उत्कर्ष-हीनस्य <strong>अर्भकस्यचिक्रीडिषा</strong>-रूपः <strong>कामः</strong>, ताभ्याम् <strong>अन्यस्य</strong> क्रीडायां <strong>उद्यमे</strong> हेतुर् भवति । <strong>भगवतस्</strong> तु स्वेनात्मना<sup id="fnref:3"><a href="#fn:3" class="footnote-ref" role="doc-noteref">3</a></sup> स्वरूप-वैभवेन च <strong>तृप्तस्य</strong>, अत एव <strong>अन्यतः सदानिवृत्तस्य</strong> च <strong>कथम्</strong> असाव् <strong>अन्यतो जीवाज् जगतश् च निमित्तात् चिक्रीडिषा</strong> सम्भवेत् ? ॥३॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> किं च, लीलयेत्य् उक्त्या विरोध-परिहारो मास्तु, लीलैव तावद् ईश्वरे हेत्व्-अभावान् न घटत इति स-दृष्टान्तम् आह&mdash;क्रीडायाम् इति । उद्यमयति प्रवर्तयतीत्य् उद्यमः काम एव <strong>अर्भकस्य</strong>स्वाभाविकः क्रीडायां प्रवृत्ति-हेतुर् अस्ति । तथा अन्यतो बालान्तर-प्रवर्तनम् अपि चिक्रीडिषास्ति <strong>।</strong> परमेश्वरस्य आत्मारामत्वात् कथं कामः, ईश्वरान्तराभावात् ? कथम् अन्यतश् चिक्रीडिषा ? इत्य् आह&mdash;स्वतस् तृप्तस्येत्य्-आदि । अन्यतो निवृत्तस्य अन्य-रहितस्य ॥३॥</p>
<p>———————————————————————————————————————</p>
<p><strong>॥ ३.७.४ ॥</strong></p>
<p><strong>अस्राक्षीद् भगवान् विश्वं गुण-मय्य् आत्म-मायया ।</strong><br>
तया संस्थापयत्य् एतद् भूयः प्रत्यपिधास्यति ॥**</p>
<p><strong>श्रीधर-स्वामी (भावार्थ-दीपिका) :</strong> यच् चोक्तं स्मरन् विश्व-सृजाम् ईशो विज्ञापितम् अधोक्षजे[भा।पु। ३.६.१] इत्य्-आदिनाविद्योपाधेर् जीवस्य भोगार्थम् ईश्वरः सृष्ट्य्-आदि करोतीति । तद् अप्य् आक्षेप्तुम् अनुवदति&mdash;</p>
<p>अस्राक्षीद् इति । गुण-मयी आत्मनो जीवस्य कर्तृत्व-भोक्तृत्वादि-मोहोत्पादिका या माया, तया सृष्टवान् । तद् उक्तं प्रथमे&mdash;</p>
<blockquote>
<p>यया संमोहितो जीव आत्मानं त्रि-गुणात्मकम् । &gt;
परोऽपि मनुतेऽनर्थं तत्-कृतं चाभिपद्यते ॥ [भा।पु। १.७.५] &gt; इत्य्-आदिना ।</p></blockquote>
<p>अत्र च, अतो भगवतो माया मायिनाम् अपि मोहिनी[भा।पु। ३.६.३९] इति । संस्थापयति पालयति । प्रत्यपिधास्यति प्रातिलोम्येन तिरोहितं करिष्यति । पाठान्तरे प्रातिलोम्येनात्मन्य् अभितो धारयिष्यति ॥४॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> न च तस्य ते गुणास् ताः क्रियाश् च न विद्यन्त इत्य् अपलपनीयं, तत्रैव प्रसिद्धेर् इत्य् आह&mdash;अस्राक्षीद् इति । <strong>गुण-मय्या</strong> त्रैगुण्य-व्यञ्जिन्या आत्माश्रितया <strong>माययासंस्थापयति</strong> पालयति <strong>प्रत्यपिधास्यति</strong> प्रातिलोम्येन तिरोहितं करिष्यति ॥४॥ [परमात्म-सन्दर्भ ८७]</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> न च तस्य ते गुणाः क्रियाश् च न सन्तीत्य् अपलपनीयं तथैव प्रसिद्धेर् इत्य् आह&mdash;अस्राक्षीद् इति । प्रत्यपिधास्यति प्रातिलोम्येन तिरोहितं करिष्यति ॥४॥</p>
<p>———————————————————————————————————————</p>
<p><strong>॥ ३.७.५ ॥</strong></p>
<p><strong>देशतः कालतो योऽसाव् अवस्थातः स्वतोऽन्यतः ।</strong><br>
अविलुप्तावबोधात्मा स युज्येताजया कथम् ॥**</p>
<p><strong>मध्वाचार्यः (भागवत-तात्पर्यम्) :</strong> दुर्भग-क्लेश-शरीर-स्थत्वात् तस्यापि भाव्यम् । न च तद् युज्यते । सेयं भगवतो माया, अयं हि भगवन्-महिमा । तस्य कार्पण्यं बन्धनादि न युज्यत इति यद् उक्तं तन् न्याय्यम् एव । दुर्भगादि शरीर-स्थस्यापि तद्-दोषास्पर्श एव तन्-महिमेत्य् अर्थः ।</p>
<blockquote>
<p>कथं देह-परो देवो लिप्येत स हि बन्धनैः । &gt;
कथं न दुःखी स भवेद् दुःखी चेद् ईश्वरः कुतः ॥ &gt;
महिमा परमस्यैष यद् देहस्थो न बाध्यते । &gt;
यद् दुःखी न स ईशानो मायेति महिमोच्यते ॥ &gt;
प्रधानं मय इत्य् आहुः प्राधान्यान् मयता भवेत् ॥ इति &gt; भाल्लवेय-श्रुतिः । &gt;
अविलुप्त-बोध-रूपत्वान् नासौ प्रकृति-देहवान् । &gt;
न सृष्ट्य्-आदिकं भ्रान्तिर् भ्रान्ति-वादा हि दानवाः ॥ &gt;
अतो भ्रान्त्य्-आदि-सम्बन्धो नास्य क्वचन युज्यते । &gt;
भ्रान्त्या जीवस्य संसार ईश-ज्ञानाद् विलीयते । &gt;
भ्रान्तिर् देहाद्य्-अभिमतिर् ईश-ज्ञानाद् विनश्यति ॥ इति ब्रह्माण्डे &gt; ॥५॥</p></blockquote>
<p>———————————————————————————————————————</p>
<p><strong>श्रीधर-स्वामी (भावार्थ-दीपिका) :</strong> एतच् च जीवस्याविद्याश्रयत्वे घटेत, न तु तत् संभवतीत्य् आह&mdash;देशत इति । योऽसौ देशादिभिर् अविलुप्तावबोध आत्मा जीवः, ब्रह्म-स्वरूपत्वात् । स कथम् अजयाऽविद्यया युज्येत? तत्र देशतो दीप-प्रभाया इव लोपो नास्ति, सर्व-गतत्वात् । न कालतः, विद्युत इव नित्यत्वात् । नावस्थातः, स्मृतिवद् अविक्रियत्वात् । न स्वतः, स्वप्नवत् सत्यत्वात् । नान्यतः, घटादिवद् अद्वितीयत्वात् । एवम् एतैर् यस्य बोधो न लुप्यते, स कथम् अजया युज्येत ? अजा चात्राविद्यैव, न माया, तस्या अवबोधेन विरोधाभावात् ॥५॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> जीवस्य कथं माया-मोहितत्वं घटेत ? इत्य् आक्षेपान्तरम् आह&mdash;देशत इति । <strong>योऽसौ</strong> देशादिभिर् <strong>अविलुप्तावबोध</strong> आत्मा जीवः <strong>स कथमजया</strong> अविद्यया <strong>युज्येत</strong>? तत्र देश-व्यवधानतो <strong>देश</strong>-गत-दोषतो वा चक्षुः प्रकाश इव,<strong>कालतो</strong> विद्युद् इव,<strong>अवस्थातः</strong> स्मृतिर् इव, स्वतः शुक्ति-रजतम् इव, अन्यतो घटादि-वस्त्व् इव, न तस्यावबोधो लुप्यते अव्याहत-स्वरूप-भूत-ज्ञानाश्रयत्वाद् एवेत्य् अर्थः ॥५॥ [परमात्म-सन्दर्भ ८७]</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> जीवस्य च कथं माया-मोहितत्वं घटेतेत्य् आक्षेपान्तरम् आह&mdash;देशत इति । योऽसौ नित्य-ज्ञानत्वात् देशादिभिर् अविलुप्तावबोध आत्मा जीवः, स कथम् अजया अविद्यया युज्येत अजा-योगोत्थस् तस्यावबोध-लोपः कथं स्यात्? इत्य् अर्थः । तत्र देशत उषर-देशत उप्तं बीजम् इव, कालतो विद्युद् इव, अवस्थातः स्मृतिर् इव, स्वतः स्वप्न इव, अन्यतो घटादिर् इव यस्य चिद्-वस्तुत्वाद् अवबोधो न लुप्तो भवितुम् अर्हति, स कथम् अविद्यया विलुप्त-विबोधः क्रियते? इत्य् अर्थः ॥५॥</p>
<p>———————————————————————————————————————</p>
<p><strong>॥ ३.७.६ ॥</strong></p>
<p><strong>भगवान् एक एवैष सर्व-क्षेत्रेष्व् अवस्थितः ।</strong><br>
अमुष्य दुर्भगत्वं वा क्लेशो वा कर्मभिः कुतः ॥**</p>
<p><strong>श्रीधर-स्वामी (भावार्थ-दीपिका) :</strong> किं च, ब्रह्म-रूपत्वाद् एव जीवस्य संसारोऽपि न विद्यत इत्य् आक्षिपति । <strong>सर्व-क्षेत्रेष्व् अवस्थितो</strong> भोक्तापि वस्तुतो <strong>भगवान् एव</strong>, चिद्-रूपत्वेन तद्-व्यतिरेकाभावात् । एवं च सत्य् <strong>अमुष्य</strong> जीवस्य <strong>दुर्भगत्वम्</strong> आनन्दादि-भ्रंशः <strong>कर्मभिर्</strong> हेतु-भूतैः <strong>क्लेशो वा कुतः</strong>? कर्म-संबन्धाभावात् । अन्यथेश्वरस्यापि तत्-प्रसङ्गः स्याद् इति भावः ॥६॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> तत्रैव विरोधान्तरम् आह&mdash;भगवान् एक एवेति । <strong>एष एक एव भगवान्</strong> परमात्मापि <strong>सर्व-क्षेत्रेषु</strong> सर्वस्य जीवस्य <strong>क्षेत्रेषु</strong> देहेष्व् <strong>अवस्थितः</strong> । तत्र सति <strong>कथममुष्य</strong> जीवस्य <strong>दुर्भगत्वं</strong> स्वरूप-भूत-ज्ञानादि-लोपः <strong>कर्मभिः क्लेशश्</strong> च तस्य <strong>वा कुतो</strong> नास्ति ? न ह्य् एकस्मिन् जलादौ स्थितयोर् वस्तुनोः कस्यचित् तत्-संसर्गः, कस्यचिन् नेति युज्यत इत्य् अर्थः ॥६॥ [परमात्म-सन्दर्भ ८९]</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> न चायम् अन्यायोऽराजक द्वैराज्ययोर् इव सम्भावनीयो यद् अजा निरपराधं जीवं पराभवेद् इत्य् आह&mdash;<strong>सर्वेषाम्</strong> अपि जीवानां <strong>क्षेत्रेषु</strong> देहेषु <strong>भगवान् एव अवस्थितः</strong> अन्तर्यामि-रूपेण स्वयम् एव स्थितः, न तु राजेव स्व-राज्येषु स्व-प्रतिनिधि-पुरुष-द्वारेत्य् अर्थः । <strong>एक</strong> एवेति द्वैराज्य-शङ्कापि परिहृता । अत एव तस्मिन् भगवति सर्व-प्रतिपालके अत्रैव तिष्ठत्य् अपि <strong>अमुष्य</strong> जीवस्य <strong>दुर्भगत्वम्</strong> आनन्दादि-भ्रंशो वा <strong>कर्मभिर्</strong> आविद्यकैः <strong>क्लेशो वा कुतः</strong> ॥६॥</p>
<p>———————————————————————————————————————</p>
<p><strong>॥ ३.७.७ ॥</strong></p>
<p><em><em>एतस्मिन् मे मनो विद्वन् खिद्यते</em>\ऽज्ञान</em>-सङ्कटे ।**<br>
तन् नः पराणुद विभो कश्मलं मानसं महत् ॥**</p>
<p><strong>श्रीधर-स्वामी (भावार्थ-दीपिका) :</strong> अज्ञानम् एव सङ्कटं दुर्गं तस्मिन् । तन् मानसं कश्मलं मोहं पराणुद अपाकुरु ॥७॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> अज्ञानम् एव सङ्कटं दुर्गं तस्मिन् कश्मलं मोहं पराणुद अपाकुरु न इत्य् अस्मदोर् द्वयोश् चेति बहु-वचनम् ॥७॥</p>
<p>———————————————————————————————————————</p>
<p><strong>॥ ३.७.८ ॥</strong></p>
<p><strong>श्री-शुक उवाच&mdash;</strong></p>
<p><strong>स इत्थं चोदितः क्षत्त्रा तत्त्व-जिज्ञासुना मुनिः ।</strong><br>
प्रत्याह भगवच्-चित्तः स्मयन्न् इव गत-स्मयः ॥**</p>
<p><strong>श्रीधर-स्वामी (भावार्थ-दीपिका) :</strong> चोदित आक्षिप्तः स्मयन्न् इव प्रौढिम् आविष्कुर्वन्न् इव । वस्तुतस् तु गत-स्मयः ॥८॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> मुनिर् भगवच्-चित्त इति कथम् अत्र समाधास्य इति मनन-परो भगवन्तं सस्मारेत्य् अर्थः । ततश् च सहसैवोपलब्धार्थः स्मयन्न् इव अहो दुःसमाधाना इमे आक्षेपा इति बहिर् विस्मयं प्राप्नुवन्तस् तु सुसमाधाना एवेमे इति विस्मय-रहित एवेत्य् अर्थः ॥८॥</p>
<p>———————————————————————————————————————</p>
<p><strong>॥ ३.७.९ ॥</strong></p>
<p><strong>मैत्रेय उवाच</strong>&mdash;</p>
<p><strong>सेयं भगवतो माया यन् नयेन विरुध्यते ।</strong><br>
ईश्वरस्य विमुक्तस्य कार्पण्यं उत बन्धनम् ॥**</p>
<p><strong>श्रीधर-स्वामी (भावार्थ-दीपिका) : भगवतो</strong>ऽचिन्त्य-शक्तेर् ईश्वरस्य <strong>सेयं माया नयेन</strong> तर्केण <strong>विरुध्यत</strong> इति <strong>यत्</strong> । तर्कं विरोधम् एवानुवदति&mdash;<strong>विमुक्तस्य</strong> एव पुंसोऽविद्या-<strong>बन्धनं कार्पण्यं</strong> चेति ॥९॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> तत्र केवलं चिन्-मात्रत्वं जीवेऽपि न सम्भवतीति भगवत्त्वम् एवाङ्गीकृत्य श्री-मैत्रेय उवाच&mdash;सेयम् इति । यया विश्व-सृष्ट्य्-आदिकं भवति, <strong>सेयंभगवतो</strong>ऽचिन्त्य-स्वरूप-शक्तेर् <strong>माया</strong>ख्या शक्तिः, यत् या <strong>नयेन</strong> तर्केण <strong>विरुध्यते</strong> तर्कातीततया सेयम् अप्य् अचिन्त्येत्य् अर्थः । यद्यप्य् एवं द्वयोर् अप्य् अचिन्त्यत्वं, तथापि भगवतो मायेत्य् अनेन व्यक्तत्वात् स्वरूप-शक्तेर् अन्तरङ्गत्वाद् बहिरङ्गाया मायाया गुणैः सत्त्वादिभिस् तत्-कार्यैः स्थापनादिभिश् च नासौ स्पृश्यत इत्य् अर्थः ।</p>
<p>तन्त्रेण चायम् अर्थः&mdash;यत् यथा मायया येन भगवता सह न विरुद्ध्यते, नासौ विरोध-विषयी-क्रियत इति । यत् या येन भगवता न विरुध्यते, न सर्वथा निर्विषयीक्रियत इति च ।<sup id="fnref:4"><a href="#fn:4" class="footnote-ref" role="doc-noteref">4</a></sup></p>
<blockquote>
<p>एवम् एव षष्ठे नवमाध्याये&mdash; &gt;
दुरवबोध इव तवायं विहार-योगो यद् अशरणोऽशरीर इदम् &gt; अनवेक्षितास्मत्-समवाय आत्मनैवाविक्रियमाणेन सगुणम् अगुणः सृजसि &gt; पासि हरसि ॥ [भा।पु। ६.९.३४]</p></blockquote>
<hr>
<pre><code>तद् एतद्-अर्थस्यानुकूलो\ऽयम् अपि शब्द-ध्वनि-लम्भितो\ऽर्थ-विशेषः
स्फुरति---यथा नयेन तर्केण विरुध्यत इति । यत् सेयं
भगवतो माया इति । यद् यया मायया येन भगवता सह न
विरुध्यते, नासौ विरोध-विषयी-क्रियत इति । यद् वा, येन
भगवता न विरुध्यते, न सर्वथा निर्विषयीक्रियत इति च । इति
</code></pre>
<hr>
<p>इति गद्येन तस्य स-गुण-कर्तृत्वं विरुध्य, पुनः&mdash;</p>
<blockquote>
<p>अथ तत्र भवान् किं देवदत्तवद् इह गुण-विसर्ग-पतितः &gt; पारतन्त्र्येण स्व-कृत-कुशलाकुशलं फलं उपाददात्य् आहो स्विद् &gt; आत्माराम उपशम-शीलः समञ्जस-दर्शन उदास्त इति ह वाव न विदामः &gt; ॥ [भा।पु। ६.९.३५]</p></blockquote>
<p>इति गद्येनान्तर्यामितया गुण-विसर्ग-पतितत्वेन जीववद् भोक्तृत्व-योगं सम्भाव्य,</p>
<blockquote>
<p>न हि विरोध उभयं भगवत्य् अपरिमित-गुण-गण &gt; ईश्वरेऽनवगाह्य-माहात्म्ये &gt; ऽर्वाचीन-विकल्प-वितर्क-विचार-प्रमाणाभास-कुतर्क-शास्त्र-कलिलान्तःकरणाश्रय-दुरवग्रह-वादिनां &gt; विवादानवसर उपरत-समस्त-मायामये केवल एवात्म-मायाम् अन्तर्धाय &gt; को न्व् अर्थो दुर्घट इव भवति स्वरूप-द्वयाभावात् ॥ [भा।पु। &gt; ६.९.३६]</p></blockquote>
<p>इति गद्येन तत्र तत्रावितर्क्य-शक्तित्वम् एव सिद्धान्ते योजितम् । तत्र तत्रावितर्क्य-शक्तित्वेन सिद्धान्ते योजितम् ।</p>
<p>तत्र स्वरूप-शक्तेर् अवितर्क्यत्वं भगवति [भा।पु। ६.९.३६] इत्य्-आदिभिर् विशेषणैर् मायायाश् च <em>आत्म-मायाम्</em> इत्यनेन दर्शितम् । तत्र स्वरूप-द्वयाभावात् [भा।पु। ६.९.३५] इत्य् अस्य तथाप्य् अचिन्त्य-शक्त्या तत्-कर्तृत्वं तद्-अन्तः-पातित्वं च विद्यते इत्य् अर्थः ।</p>
<p>सम-विषम-मतीनाम् [भा।पु। ६.९.३७]<sup id="fnref:5"><a href="#fn:5" class="footnote-ref" role="doc-noteref">5</a></sup> इति तु गद्यं तथाप्य् उच्चावच-बुद्धीनां तथा स्फुरसीति प्रतिपत्त्य्-अर्थं ज्ञेयम् ।</p>
<p>दुरवबोध इव [भा।पु। ६.९.३४] इति प्राक्तन-गद्ये त्व् <em>अशरीर</em> इति शरीर-चेष्टां विना,<em>अशरण</em> इति भूम्य्-आद्य्-आश्रयं विना इत्य् अर्थः । <em>अथ तत्र</em> इत्य्-आदौ स्वकृतेऽपि तस्यापि हेतु-कर्तृत्वाद् योजनीयम् । तस्माद् अत्रापि स्वरूप-शक्तेर् एव प्राधान्यं दर्शितम् ।</p>
<p>अथ तत्र इत्य् आदौ स्व-कृतेति तस्यापि हेतु-कर्तृत्वं योजनीयं, तस्माद् अत्रापि स्वरूप-शक्तेर् एव प्राबल्यं<sup id="fnref:6"><a href="#fn:6" class="footnote-ref" role="doc-noteref">6</a></sup> दर्शितम्, अत एव ऋतेऽर्थं यत् प्रतीयेत[भा।पु। २.९.३३] इत्य् आदौ मायाया आभास-स्थानीयत्वं प्रदर्श्य, तद्-अस्पृश्यत्वम् एव भगवतो दर्शितम् । त्वम् आद्यः पुरुषः साक्षाद् [भा।पु। १.७.२३] इत्य् आदौ, माया व्युदस्य चिच्-छक्त्या इत्य् अनेन च तथा ज्ञापितम् । माया परैत्याभिमुखे च विलज्जामाना[भा।पु। २.७.४७] इत्य् अनेन च ।</p>
<p>तद् एवं भगवति तद्-विरोधं परिहृत्य जीवेऽप्य् अविद्या-सम्बन्धम् अतर्क्यत्वेन दर्शिततया तन् माययैव समादधाति । <strong>ईश्वरस्य</strong> इति <strong>यद्</strong> इत्य् अनेनैव सम्बध्यते । अर्थ-वशाद् अत्र च तृतीयया परिणम्यते <strong>। यत्</strong> यथा <strong>ईश्वरस्य</strong> स्वरूप-ज्ञानादिभिः समर्थस्य, अत एव <strong>विमुक्तस्य</strong> [जीवस्य<sup id="fnref:7"><a href="#fn:7" class="footnote-ref" role="doc-noteref">7</a></sup>] <strong>कार्पण्यं</strong> तत्-तत्-प्रकाश-तिरोभावः, तथा <strong>बन्धनं</strong> दर्शित-गुण-मय-जाल-प्रवेशश् च भवतीति । तद् उक्तं&mdash;तत्-सङ्ग-भ्रंशितैश्वर्यं [भा।पु। ६.५.१५] इति ।</p>
<p>तद् एवं सर्वम् अभिप्रेत्य श्रुतयोऽप्य् आहुः&mdash;स यद् अजया त्व् अजां [भा।पु। १०.८७.३८] इत्य्-आदाव् अपेत-भग इति च ।</p>
<p>अत्र मूल-पद्ये भगवतो मायेत्य् अनेन भगवत्त्वं मायिकम्<sup id="fnref:8"><a href="#fn:8" class="footnote-ref" role="doc-noteref">8</a></sup> इत्य् आयातम् । इन्द्रस्य मायेत्य् अत्र यथेन्द्रत्वम् एवं पूर्वत्रापि ज्ञेयम् ॥९॥ [परमात्म-सन्दर्भ २५, ९०]</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> सा प्रसिद्धेयं भगवतो\ऽचिन्त्यैश्वर्यस्य माया यत् या नयेन तर्केण विरुद्ध्यते अतर्क्येत्य् अर्थः । स्वयम् अचिद्-रूपापि चिन्-मात्रस्य अत्व एव शक्तिर् अतस् तदीयाः सत्त्वादयो\ऽपि भगवत एव गुणा उच्यन्ते । तद् अपि भगवान् स्वरूपतो निर्गुण एव । यथा ज्योतिर्-मात्रस्यापि सूर्यस्य मेघान्धकार-हिमादयो ज्योतिः प्रतिकूला अपि तस्यैव भवन्ति । यथैव सूर्यात् प्रभवन्ति[भा।पु। ४.३१.१५] इत्य् अनन्तरं, यथा नभस्य् अभ्र-तमः-प्रकाशा[भा।पु। ४.३१.१७] इति चतुर्थे । प्राणादिभिः स्व-विभवैर् उपगूढम् अन्यो मन्येत सूर्यम् इव मेघ-हिमोपरागैर् इति श्री-दशमे च श्री-नारदोक्तेर् दृष्टान्तेऽप्य् अत्रातर्क्यतैव । एवम् एव स्वरूपतो निर्विकारस्यैव भगवतः शक्त्या माययैव विश्व-सृष्ट्य्-आदि-क्रियाः शक्ति-शक्तिमतोर् अभेदात् । यद् उक्तं भगवता&mdash;</p>
<blockquote>
<p>प्रकृतिर् यस्योपादानम् आधारः पुरुषः परः । &gt;
सतोऽभिव्यञ्जकः कालो ब्रह्म तत् त्रितयं त्व् अहम् ॥ [भा।पु। &gt; ११.२४.१९] इति ।</p></blockquote>
<p>तद् एवम् ईश्वर-गतं संशयं छित्त्वा देशतः कालत [३.७.६] इत्य्-आदिनोक्तं जीव-गतम् अपि संशयं छिन्नत्ति&mdash;ईश्वरस्येति सार्ध-द्वयेन । ईश्वरस्य स्वरूप-ज्ञानानन्दाद्य्-अनुभव-समर्थस्यापि जीवस्य दुर्भगत्वादि-कार्पण्यं तथा विमुक्तस्यापि बन्धनं यत् सेयं माया माया-वृत्तिर् अविद्या । अविद्या-निबन्धनम् एवैतद् द्वयम् इत्य् अर्थः</p>
<hr>
<p>अयम् अर्थः&mdash;अजया जीवस्य कथं ज्ञान-लोप इति त्वयोच्यते । स च ज्ञान-लोपो यदि सत्यः स्यात्, तदा सा अजा स्व-शक्तिर् अपि भगवता दण्ड्या स्यात्, किन्तु स नैव सत्यः यथा हृदि स्थितम् अपि रत्न-पदकं विस्मृत्य जनेन नास्ति पदकम् इति खिद्यते । यथा चान्येन कृतम् अपि चौर्यं विभ्रान्ति-वशान् मयैव हृतम् इत्य् अभिमन्यते, तद्-अनन्तरं च राजकीय-पुरुष-दत्तं तत्-फलं दुःखम् अपि भुज्यत एव, तथैवानाद्य्-अविद्या-सङ्ग-वशात् जीवेन स्व-ज्ञानानन्दं विस्मृत्य देहाभिमान-प्राप्तं देह-धर्मं दुर्भगत्वादिकं च प्राप्य यदि क्लिश्यति, तर्हि कस्मै दोषो देय इति । अत्र तत्-सङ्ग-भ्रंशितैश्वर्यं संसरन्तं कुभार्यवद् इत्य्-आदि दृष्टेः किञ्चिद् ऐश्वर्य-सम्भवात् जीवोऽपीश्वर-शब्देनोक्तः ।</p>
<p>केचित् पुनर् एवं व्याचक्षन्ते&mdash;देशतः कालत इत्य्-आद्य् अविलुप्तावबोध आत्मा परमात्म शुद्ध-चैतन्य-रूपः स कथम् अविद्यया युज्यत इति पर-मतम् आश्रित्य पूर्व-पक्षिणः प्रश्नस्योत्तरम् आह&mdash;सेयम् इति । इयम् एव भगवतो माया भवेत् । माया-मोहितत्वं विना ईदृशः प्रश्नो न घटत इत्य् अर्थः । <strong>यद्</strong> यस्मात् नयेन नीत्या विरुद्ध्यते । नीति-विरोधम् एवाह&mdash;ईश्वरस्य परमात्मनोऽपि माया-मोहितत्वेन जीवत्वे सति कार्पण्यं बन्धनं च न ह्य् एकम् एव शुद्ध-चैतन्यं मायया मोहितं सद् एव जीव इति तदैव अमोहितं सद् एव परमात्मेति वक्तुं युज्यते । न हि स्व-मायया स्वयं मोहितश् चामोहितश् च युगपद् एव कोऽपि भवतीति परम एवानयः । तस्मात् यैर् एवं पृच्छ्यते कष्ट-सृष्ट्या समाधीयते च, त एव माया-मोहिता ज्ञेया इति । वस्तुतस् तु परमात्म-जीवात्मनौ सूर्य-तत्-किरणाव् इव जात्यैव मिथो विलक्षणौ चैतन्य-चैतन्य-कणौ भवत इति सिद्धान्तः । छाया-किरणौ यथा सूर्यत एव भवतः, अथापि सूर्य-तुल्य-कणौ सूर्यान् न भिद्येते बध्येते च, तथैव माया-शक्ति-जीव-शक्ती परमेश्वराद् उद्भूते अप्य् अनादी अभिन्ने अपि स्वरूपतो भिन्ने एव । तथा च वैद्यके&mdash;पुंसोऽस्ति प्रकृतिर् नित्या प्रतिच्छायेव भास्वत इति । तथा च श्रुतिः&mdash;यथाग्नेः विस्फुलिङ्गा व्युच्चरन्ति [बृ।आ।उ। २.१.२०] इत्य् एवम् एवात्मन इति जीवस्य शक्तित्वम् ।</p>
<blockquote>
<p>अपरेयम् इतस् त्व् अन्यां प्रकृतिं विद्धि मे पराम् । &gt;
जीव-भूतां महा-बाहो ययेदं धार्यते जगत् ॥ [गीता ७.५] इति &gt; श्री-गीता-सूक्तम् ॥९॥</p></blockquote>
<p>———————————————————————————————————————</p>
<p><strong>॥ ३.७.१० ॥</strong></p>
<p><strong>यद् अर्थेन विनामुष्य पुंस आत्म-विपर्ययः ।</strong><br>
प्रतीयत उपद्रष्टुः स्व-शिरश्-छेदनादिकः ॥**</p>
<p><strong>श्रीधर-स्वामी (भावार्थ-दीपिका) :</strong> अत्रोदाहरणम् आह&mdash;यत् यथा अर्थेन शिरश्-छेदादिना विनाप्य् उपद्रष्टुः स्वप्न-साक्षिणो ममेदं शिरश् छिन्नम् इत्य् आत्म-विपर्ययः केवलं मृषैव प्रतीयते, तद्वत् ॥१०॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> पुनर् अपि जीवस्य वस्तुतः तत्-तद्-अवस्थत्वाभावेऽपि भगवन्-माययैव तत्-तत्-प्रतीतिर् इति स-दृष्टान्तम् उपपादयति&mdash;यद् अर्थेन विनामुष्येति । <strong>यद्</strong>यस्या मायाया हेतोर् <strong>अर्थेन विना</strong> अपि । यद्यपि तस्य काल-त्रयम् अपि सोऽर्थो नास्ति, तथाप्य् <strong>आत्म-विपर्यय</strong> आत्म-विस्मृति-पूर्वक-पराभिमानेनाहम् एव तद्-धर्मीत्य् एवं-रूपो यः सोऽर्थः स्यात् । <strong>उपद्रष्टुर्</strong> जीवस्य । तृतीयार्थे षष्ठी । स्वप्नावस्थायां जीवेन <strong>स्व-शिरश्-छेदनादिको</strong>ऽतीवासम्भवोऽर्थः <strong>प्रतीयते</strong> । न हि तस्य शिरश् छिन्नं, न तु वा स्व-शिरश् छेदं कोऽपि पश्येत्, किन्तु भगवन्-मायैवान्यत्र-सिद्धं तद्-रूपम् अर्थं तस्मिन्न् आरोपयतीति, माया-मात्रं तु कार्त्स्न्येनानभिव्यक्त-स्वरूपत्वात् [वे।सू। ३.२.३] इति न्यायेन ॥१०॥ [परमात्म-सन्दर्भ ३१, ९२]</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> तत्र भगवतः पृष्ठ-स्थितया अनाद्य्-अविद्यया तमः-स्वरूपया अनादि-वैमुख्य-रूप-भगवत्-पृष्ठ-स्थानां जीवानां ज्ञानं यल् लुप्यते, तस्य न वस्तुत्वं, कारणं नापि प्रयोजनं किम् अप्य् अस्ति तमसः स्वभाव एवायं यत् क्षीण-तेजस्विनस् तेजस् तेन लुप्यते इत्य् आह&mdash;यद् अर्थेनेति । यद् यतः अर्थेन वस्तुना कारणेन प्रयोजनेन च विनैवामुष्य पुंसो जीवस्य आत्म-विपर्ययो ज्ञानानन्द-भ्रंशः प्रतीयते</p>
<hr>
<blockquote>
<p>अर्थो विषयार्थनयोर् धन-कारण-वस्तुषु । &gt;
अभिधेये च शब्दानां निवृत्तौ च प्रयोजने ॥ इति मेदिनी ।</p></blockquote>
<p>अत्र दृष्टान्तः&mdash;द्रष्टुः स्वप्न-साक्षिणः उप समीपे ममेदं शिरश् छिन्नम् इति शिरसः सत्त्वेऽपि शिरसोऽभावः स्वप्न-दशायां प्रतीयते, तथैव वस्तुतो ज्ञानानन्दादि-भ्रंशाभावेऽप्य् अविद्या-दशायां तद्-भ्रंशः प्रतीयते । तमसापि तैजसस्य स्वर्ण-रूप्यादेस् तेजो नलुप्यते, किन्तु आव्रियते मात्रं, तथा बलवत्-तेजसा पद्मरागादिना तमोऽपि लुप्यते यथा तथा भक्त-जीवेनाविद्यापि भिद्यत इति ज्ञेयम् ।</p>
<p>द्वितीय-व्याख्यायां तु तस्माद् ईश्वरस्य पूर्ण-सच्-चिद्-आनन्दस्य परमात्मः सर्वज्ञस्य सर्व-व्यापकस्याविद्या-बन्धाशङ्कापि दोष एव । स एवाविद्याया जीवात्म स एवाविद्यापगमे परमात्मेति सिद्धान्तोऽपि बहिर्-मुखतैव । किन्त्व् ईश्वर-चैतन्याज् जातस्यैव विलक्षणस्य चित्-कणस्यासर्वज्ञस्य तदीय-तटस्थ-शक्तेर् जीवस्यैवाविद्यया बन्धः स चाप्य् अवस्तु-भूत एवेत्य् आह&mdash;यद् अर्थेनेति । पूर्ववद् एव व्याख्या अमुष्य पुंसो जीवस्यैव न त्व् अन्यस्यास्मद्-अनुभूत-चरस्य परमात्मनो हरेर् इत्य् अर्थः ॥१०॥</p>
<p>———————————————————————————————————————</p>
<p><strong>॥ ३.७.११ ॥</strong></p>
<p><strong>यथा जले चन्द्रमसः कम्पादिस् तत्-कृतो गुणः ।</strong><br>
दृश्यतेऽसन्न् अपि द्रष्टुर् आत्मनोऽनात्मनो गुणः ॥**</p>
<p><strong>श्रीधर-स्वामी (भावार्थ-दीपिका) :</strong> तर्हीश्वरस्यापि किं न प्रतीयेत ? तत्राह&mdash;यथा जले प्रतिबिम्बितस्यैव चन्द्रमसो जलोपाधिकृतः कम्पादि-धर्मो दृश्यते, न त्व् आकाशे स्थितस्य, तथा <strong>अन्</strong>आत्मनो देहादेर् धर्मोऽसन्न् अपि तद्-अभिमानिनो द्रष्टुर् आत्मनो जीवस्यैव, न त्व् ईश्वरस्येत्य् अर्थः ॥११॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> अत एव शुद्धस्यापि सतो जीवस्यौपाधिकेनैव रूपेणोपाधि-धर्मापत्तिर् इति दृष्टान्तान्तरेणोपपादयति&mdash;यथा जले इति ।</p>
<p><strong>यथा जले</strong> प्रतिबिम्बितस्यैव <strong>चन्द्रमसो</strong> जलोपाधि-कृतः **कम्पादि-**धर्मो <strong>दृश्यते</strong> न त्व् आकाश-स्थितस्य, तद्वद् <strong>अनात्मनः</strong> प्रकृत-रूपोपाधेर् धर्मः <strong>आत्मन</strong> शुद्धस्य <strong>असन्न्</strong> अपि &quot;अहम् एव सोऽयम्&quot; इत्य् आवेशान् माययोपाधि-तादात्म्यापन्नस्याहङ्कार-भावस्य प्रतिबिम्ब-स्थानीयस्य तस्य <strong>द्रष्टुर्</strong> आध्यात्मिकाद्य्-अवस्थस्यैव यद्यपि स्यात्, तथापि शुद्धोऽसौ तद्-अभेदाभिमानेन तं पश्यतीति तस्यैव स्याद् इत्य्<sup id="fnref:9"><a href="#fn:9" class="footnote-ref" role="doc-noteref">9</a></sup> अर्थः। तद् उक्तम् एकादशे श्री-भगवता&mdash;</p>
<blockquote>
<p>नृत्यतो गायतः पश्यन् यथैवानुकरोति ताम् । &gt;
एवं बुद्धि-गुणान् पश्यन्ननीहोऽप्य् अनुकार्यते ॥[भा।पु। ११.२२.५३] &gt; इति ।</p></blockquote>
<p>तथैवोक्तम्&mdash;शुद्धो विचष्टे ह्य् अविशुद्ध-कर्तुः[भा।पु। ५.११.१२]इति । वि-शब्दस्य चात्र तद्-आवेश एव तात्पर्यं, तस्माद् भगवतोऽचिन्त्य-स्वरूपान्तरङ्ग-महा-प्रबल-शक्तित्वाद् बहिरङ्गया प्रबलयाप्य् अचिन्त्ययापि माययापि न स्पृष्टिः । जीवस्य तु तया स्पृष्टिर् इति सिद्धान्तितम् ॥११॥ [परमात्म-सन्दर्भ ९२]</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> ननु ज्ञानानन्दाद्य्-आवरणं जीवस्य भवतु नाम । राग-द्वेष-शोक-मोह-कामोदयो धर्मास् तेन कुतो लब्धाः ? तत्राह&mdash;यथेति । <strong>अनात्मनो</strong>ऽन्तः-करणस्यैव <strong>गुणः</strong> शोक-मोहादि <strong>द्रष्टुर् आत्मनो</strong> जीवस्य <strong>असन्</strong> तत्र न सम्भवन्न् अपि <strong>दृश्यते</strong>, तत्र लिङ्ग-देहाध्यासात् प्रतीयते इत्य् अर्थः ।</p>
<p>उपाधि-धर्मस्योपहित-वृत्तित्वेन प्रतीतौ दृष्टान्तः&mdash;<strong>यथा जले</strong> इति । <strong>तत्-कृतः</strong> जलोपाधि-कृतः <strong>कम्पादिश्</strong> चन्द्रस्य प्रतीयते, वस्तुतस् तु न स चन्द्रस्य किन्तु जलस्यैवायम् अर्थः । जले यश् चन्द्रो दृश्यते, स हि चन्द्र-मण्डलस्य किरण-पुञ्ज एव, न तु चन्द्रः । तथा हि चन्द्र-सूर्यादि-किरणः जल-स्थल-वृक्ष-भित्ति-पाषाणादिषु प्रसर्पन्न् अपि तेषु मध्ये यत् स्वच्छं तत्र लोकैः, स प्रतिबिम्बतयोच्यते । चन्द्रो हि मुख-नासिका-हस्त-पादादि-भूषण-वाहनादि-परिकर-विशिष्टत्वेनैव तत्रत्य-जनैर् अनुभूयते ।</p>
<p>स हि भगवद्-दृष्टान्तः । स एव स्व-स्वरूप-भूत-किरण-पुञ्ज-व्याप्तस् तु किञ्चिद् अन्तिक-स्थैः किञ्चिद् दूर-स्थैश् च किञ्चिद् विशेषत्वेन चानुभूयमानः ।</p>
<p>क्रमेण परमात्म-दृष्टान्तो ब्रह्म-दृष्टान्तश् च ज्ञेयः । तद्-बहिर्-भूत-किरण-पुञ्जस् तु मण्डलाकार-समष्टि-जीव-दृष्टान्तः । तत्-प्रतिबिम्बो यो जले दृश्यते, स प्रतिबिम्बत्वेन प्रतीयते मात्रं, न तु वस्तुतः प्रतिबिम्बस् तत्र जलेऽपि किरण-पुञ्जस्य सत्यस्यैव दृश्यमानत्वात् । अतः स एव जलोपाधि-वर्ती जल-धर्मैः कम्पादिभिर् यथान्वितः, तथैवान्तः-करण-धर्मैः शोक-मोहादिभिर् अन्वितो जीवस् तद्-अध्यासात् तद् इतस् ततः प्रसृमराः किरणास् तु व्यष्टि-जीव-दृष्टान्ता ज्ञेया इति ॥११॥</p>
<p>———————————————————————————————————————</p>
<p><strong>॥ ३.७.१२ ॥</strong></p>
<p><strong>स वै निवृत्ति-धर्मेण वासुदेवानुकम्पया ।</strong><br>
भगवद्-भक्ति-योगेन तिरोधत्ते शनैर् इह ॥**</p>
<p><strong>श्रीधर-स्वामी (भावार्थ-दीपिका) :</strong> तन्-निवृत्त्य्-उपायम् आह&mdash;स वै अनात्मनो गुणो निवृत्ति-धर्मेण वासुदेवस्यानुकम्पा तया च तस्मिन् भक्ति-योगस् तेन तिरोधत्तेऽदृश्यो भवति । शनैर् इत्य् अनेन साधनानुसारेणेत्य् उक्तम् ॥१२॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> स वै इति निवृत्ति-धर्मेण निष्काम-स्वभावेन भक्ति-योगेन या वासुदेवानुकम्पा तया शनैस् तद्-अनुकम्पा-तारतम्येन तिरोधत्ते ॥१२॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> तर्हि जीवस्य कथं निस्तारः ? तत्राह&mdash;अनात्मनो गुणः निवृत्त-धर्मेण निवृत्ति-धर्म-जन्येन भक्ति-मिश्र-ज्ञानेनेत्य् अर्थः । तथा स्व-भक्त-द्वारया वासुदेवानुकम्पया उद्भूतेन भगवद्-भक्ति-योगेन तिरोधत्ते । तन्-निवृत्त्य्-उपायो हि ज्ञानं वा भवतिर् वा भवेद् इति वाक्यार्थः । शनैर् इति साधनानुसारेणानर्थ-निवृत्ति-तारतम्येनेत्य् अर्थः ॥१२॥।</p>
<p>———————————————————————————————————————</p>
<p><strong>॥ ३.७.१३ ॥</strong></p>
<p><strong>यदेन्द्रियोपरामोऽथ द्रष्ट्र् आत्मनि परे हरौ ।</strong><br>
विलीयन्ते तदा क्लेशाः संसुप्तस्येव कृत्स्नशः ॥**</p>
<p><strong>मध्वाचार्यः (भागवत-तात्पर्यम्) :</strong> इन्द्रियोपरामाख्यः पुरुषार्थो मुक्तिः ॥१३॥</p>
<p>———————————————————————————————————————</p>
<p><strong>श्रीधर-स्वामी (भावार्थ-दीपिका) :</strong> तर्हि सर्वानर्थ-निवृत्तिः कदेत्य् अपेक्षायाम् आह&mdash;यदेन्द्रियाणां उपरामो नैश्चल्यम् । क्व ? द्रष्टुर् आत्मन्य् अन्तर्यामि-रूपे । अथानन्तरम् एव । कृत्स्न-क्लेश-विलय-मात्रे दृष्टान्तः संसुप्तस्येवेति । न तु पुनर् उत्थाने ॥१३॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> तर्हि सर्वानर्थ-निवृत्तिः कदेत्य् अपेक्षायाम् आह&mdash;यदेति । तत्र ज्ञान-मते इन्द्रियाणां मनो-वृत्तीनां उपरामो लयः । सुषुप्ति-व्यावृत्त्य्-अर्थम् आह&mdash;द्रष्टुर् आत्मन्य् अन्तर्यामिणि परे ब्रह्मणि हरौ भगवति वा ज्ञानाङ्ग-भूतया भक्त्या अनुभूयमाने सतीति शेषः । कृत्स्न-क्लेश-विलय-मात्रे दृष्टान्तः । संसुप्तस्य सुषुप्तिं प्राप्तस्य यथा धन-पुत्रादि-नाश-दुःखानि लीयन्ते । अथ भक्ति-मते हरौ स्व-सौन्दर्यादिभिर् मनो-हारिणि यदा इन्द्रियाणां चक्षुः-श्रोत्रादीनां उपरामो नैश्चल्यं भगवत्-सम्बन्धि सौन्दर्य-सौरभ्य-सौकुमार्य-माधुर्य-वैदग्ध्येष्व् एव चक्षुः-श्रोत्र-घ्राण-त्वग्-जिह्वा-मनांसि सर्वथा निमज्जन्ति । न पुनः प्राकृत-रूप-शब्दाद्य्-आस्वादं जिघृक्षन्ति । हरौ कथम्-भूते द्रष्टात्मनि द्रष्टृ-स्वरूपे स्वीय-भक्तं कृपा-कटाक्ष-विषयं कुर्वन्तीत्य् अर्थः । परे परमेश्वरे प्रकृतेः परत्रेति वा । क्लेशाभाव-मात्रे दृष्टान्तः । संसुप्तस्य न तु स्वपतः सुप्तोत्थितस्येत्य् अर्थः । तस्य यथा स्वप्न-दृष्टाः स्व-शिरश्-छेदनादि-क्लेशा लीयन्त इति ॥१३॥</p>
<p>———————————————————————————————————————</p>
<p><strong>॥ ३.७.१४ ॥</strong></p>
<p><strong>अशेष-सङ्क्लेश-शमं विधत्ते</strong></p>
<p><strong>गुणानुवाद-श्रवणं मुरारेः ।</strong></p>
<p><strong>किं वा पुनस् तच्-चरणारविन्द-</strong></p>
<p><strong>पराग-सेवा-रतिर् आत्म-लब्धा ॥</strong></p>
<p><strong>श्रीधर-स्वामी (भावार्थ-दीपिका) :</strong> भक्ति-योगेन क्लेश-निवृत्तिं दर्शयति, अशेषेति । गुणानाम् अनुवादश् च श्रवणं च । आत्मनि मनसि लब्धा श्रवण-कीर्तनापेक्षया स-प्रेम-ध्याने किं पुनर् न्यायोक्तिः ।</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> अशेषेति । अत्र ब्रह्मन्न्[भा।पु। ३.७.२-३] इत्य्-आदि-द्वये प्रथम-प्रश्नाभिप्रायोऽयम् । तत्त्व-देवता-प्रार्थने भवता यद् व्यञ्जितं भक्ति-वशता-मय-लीलाया भगवान् षृष्ट्य्-आदौ प्रवर्तत इति, तद् अप्य् अघटमानं, वस्तु-विरोधात् स्वभाव-विरोधाच् चेति । देशत[भा।पु। ३.७.५-६] इत्य्-आदि-द्वये तु तत्-प्रस्तावत्वेन प्रश्नान्तरं ज्ञेयम् । अथोत्तरम्&mdash;उपदेष्टव्यावशिष्ट-विज्ञान-रूप-चतुः-श्लोकी द्वितीय-श्लोकार्थानुसारेणैव । तत्र सेयम् इत्य् अत्र भगवत[भा।पु। ३.७.९] इत्य् अनेनाचिन्त्य-शक्तित्वम् एव सिद्धान्तः । अत्र भक्त्य्-आख्य-शक्तेर् अपि तादृश-सामर्थ्यं व्यञ्जितम् । यतः पुनश् च स वै निवृत्ति-धर्मेण [भा।पु। ३.७.१२] इत्य्-आदिभिः स-साधनं रहस्यं उपदिष्टं यत्रैव कुतः पुनर् अत्यन्तिमार्धे कैमुत्येन तत्-सेवा-रतेः फलम् अशेष-सङ्क्लेश-शमन-मात्रं न भवति, किन्तु पूर्वोक्त-रीत्या श्री-भगवद्-वशी-करणम् एवेति च द्योतितम् ॥१४॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> नन्व् अविद्योपशमार्थ-मुक्तयोर् ज्ञान-भक्ति-योगयोर् मध्ये कतरस्य श्रैष्ठ्यं ? तत्र भक्तिर् एव श्रेष्ठेत्य् आह&mdash;अशेषेति । किं वेति किं पुनर् इत्य् अर्थः । सेवायां रतिर् अत्यासक्तिर् इत्य् अर्थः । आत्म-लब्धा स्वेनैव स्वस्मिन् वा प्राप्तेति रतेः स्व-प्रकाशत्वेनाजन्यत्वं व्यञ्जितम् । साधन-भक्तिर् एवाविद्यां उपशमयति किं पुनस् तत्-साध्या रतिर् इति रतेर् मुख्यं फलम् अविद्योपशमो न भवति, किन्तु भगवद्-वशीकार इति भावः ॥१४॥</p>
<p>———————————————————————————————————————</p>
<p><strong>॥ ३.७.१५ ॥</strong></p>
<p><strong>विदुर उवाच&mdash;</strong></p>
<p><strong>सञ्छिन्नः संशयो मह्यं तव सूक्तासिना विभो ।</strong><br>
उभयत्रापि भगवन् मनो मे सम्प्रधावति ॥**</p>
<p><strong>श्रीधर-स्वामी (भावार्थ-दीपिका) :</strong> उत्तरम् अभिनन्दन्न् आत्मनः कृतार्थताम् आविष्करोति&mdash;सञ्छिन्न इति षड्भिः । चिद्-रूपत्वाविशेषेऽपि कथम् ईश्वरस्य जगत्-कर्तृत्वादि, कथं वा जीवस्य संसारः ? इति यः संशयो ममासीत्, स तव सूक्तं सोपपत्तिकं वाक्यम् एवासिः खड्गस् तेन सञ्छिन्नः । अत इदानीं मे मन उभयत्रापीश्वर-स्वातन्त्र्ये जीव-पारतन्त्र्ये च सम्प्रधावति सम्यक् प्रविशति । एवं वाविलुप्तावबोध-रूपस्यात्मनः कथम् अविद्यया बन्धः, कुतो वा तन्-निवृत्तिः ? इति संशयः । उभयत्रेति, बन्धे मोक्षे चेत्य् अर्थः ॥१५॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> अत एवाह&mdash;सञ्छिन्न इति । उभयत्र ईश्वरे जीवे च । यद् वा, ज्ञान-विज्ञान-रूपे ज्ञाने प्रेमणि तत्-साधन-रूपायां भक्तौ चेत्य् अर्थः । संप्रधावति सम्यक् प्रविशति ॥१५॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> मह्यं मम मां बोधयितुं तव यत् सूक्तं तद् एवासिः, तेन उभयत्र ईश्वरे जीवे च सम्प्रधावति स-विवेकं प्रविशति ॥१५॥</p>
<p>———————————————————————————————————————</p>
<p><strong>॥ ३.७.१६ ॥</strong></p>
<p><strong>साध्व् एतद् व्याहृतं विद्वन् नात्म-मायायनं हरेः ।</strong><br>
आभात्य् अपार्थं निर्मूलं विश्व-मूलं न यद् बहिः ॥**</p>
<p><strong>मध्वाचार्यः (भागवत-तात्पर्यम्) :</strong> स्वरूप-सामर्थ्याश्रयं यद् व्याहृतम् । अपार्थं निर्मूलं च देअह-सम्बन्धित्वाद् या भाति । विश्व-मूलं ब्रह्म। च यन् मम ज्ञानाद् अबहिर् न भवति । तस्माद् उभयत्र धावति । तस्माद् अन्तरितोऽस्मि । तथापि तां प्रतीतिं पराणुदे ।</p>
<blockquote>
<p>आत्मनस् तु गुणाभावं वदतो न त्व् असत्यता । &gt;
अपृष्टस्य दमार्थं च गुणायैव भवत्य् अपि ॥ इति व्यास-स्मृतेः । &gt;
विद्यमानम् अप्य् अनुभवम् अन्यथा वदति विदुरः । &gt;
द्रोण-द्रौणि-कृपाः पार्था भीष्मा विदुर-सञ्जयौ । &gt;
ये चान्ये तत्र देवांशाः सम्यक् तत्त्वापरोक्षिणः ॥ इति स्कान्दे &gt; ॥१६-१८॥</p></blockquote>
<p>———————————————————————————————————————</p>
<p><strong>श्रीधर-स्वामी (भावार्थ-दीपिका) :</strong> यस्मात् त्वया साधु व्याहृतम् । किं तत् ? हरेः शक्तिर् या आत्म-माया जीव-विषया माया तद्-अयनं तद्-आश्रयम् एतद् दुर्भगत्वादिकं भातीति । यत् यस्मात् स्व-शिरश् छेदादि-वद् अपार्थम् अवस्तु-भूतं निर्मूलं मूल-शून्यं च । यस्माद् अस्य मूलं विश्वस्य मूलं स्वाज्ञानं बहिर् विना नास्ति ॥१६॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> संशय-च्छेदने हेतुर् अवधारितार्थम् एवानुवदति&mdash;साध्व् इति पञ्चभिः । हरेर् आत्माधीन-मायाया अयनम् अचिन्त्या गतिर् इत्य् एतत् साध्व् एव व्याख्यातम् । <strong>यद्</strong> यस्माद् बहिर् विना अपार्थम् अवस्तु-भूतं मूल-शून्यं च विश्व-मूलं तद् अध्यास-हेतु-भूतम् अज्ञानं जीवानाम् अपि नास्तीति ॥१६॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> ननु मम सूक्तं त्वया कीदृशम् अवधारितं ? तत्राह&mdash;हे ब्रह्मन् ! साध यथा स्यात् तथा त्वया व्याहृतं किं तत् ? हरेर् बहिरङ्गा शक्तिर् या आत्म-माया तद्-आश्रय एवम् एतत् । भगवतो निर्गुणस्यापि गुणवत्त्वं तैर् गुणैः सृष्ट्य्-आदि-कर्तृत्वं चाभाति । अपार्थं निष्प्रयोजनं तस्यात्मारामत्वात् । निर्मूलं निष्कारणं तस्य प्रयोजकान्तराभावाद् अतर्क्यम् एवेतीश्वर-गतं त्वया व्याहृतम् । तथा एतज् जीवस्याविद्या-बन्धनं तद्-उत्थ-दुर्भगत्वादिकं चात्म-मायायनम् एव । निष्प्रयोजन्ं निष्कारणम् अवस्तु चेति जीव-गतं च व्याहृतम् इति । तन्त्रेणेयं विदुरोक्तिः, किं च यद् बहिः याम् आत्म-मायां विना विश्वस्य मूलं कारणं नास्तीति विश्व-स्रष्टृत्वेन भगवतः स-गुणत्वं स-क्रियत्वं च न स्वरूप-सिद्धम् इति भावः ॥१६॥</p>
<p>———————————————————————————————————————</p>
<p><strong>॥ ३.७.१७ ॥</strong></p>
<p><strong>यश् च मूढतमो लोके यश् च बुद्धेः परं गतः ।</strong><br>
ताव् उभौ सुखम् एधेते क्लिश्यत्य् अन्तरितो जनः ॥**</p>
<p><strong>श्रीधर-स्वामी (भावार्थ-दीपिका) :</strong> अल्प-ज्ञत्वात् पूर्वं मम संशयो जात इत्य् आह&mdash;यश् चेति । मूढतमो देहाद्य्-आसक्तो यश् च बुद्धेः प्रकृतेः परम् ईश्वरं प्राप्तः, तौ सुखं यथ भवति तथा एधेते जीवत इत्य् अर्थः, संशय-क्लेशाभावात् । यस् तु दुःखानुसन्धानेन प्रपञ्चं जिहासति स्वानन्द-संवेदनाभावाद् धातुं न शक्नोति, स तु क्लिश्यतीत्य् अर्थः ॥१७॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> मूढतमः सारासार-विवेक-रहितः सुखम् एधेते संशय-क्लेश-रहितौ भवतः । अन्तरितः संशयितः ॥१७॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> अल्पज्ञत्वाद् एतावद् दिन-पर्यन्तम् अहं सांशयिक-दुःख-निमग्न एवासम् इत्य् आह&mdash;मूढतमः पशुर् इव विषयासक्त-बुद्धेः प्रकृतेः परम् ईश्वरं प्राप्तः, तौ सुखं यथ स्याद् एवम् एधेते, संशय-क्लेशाभावाद् विषयानन्देश्वरानन्दाभ्यां वर्धेते । यस् तु दुःखानुसन्धानेन प्रपञ्चं जिहासति, भगवद्-भक्त्य्-अलाभाद् धातुं च न शक्नोति, स त्व् अन्तरितो मध्य-वर्ती आनन्द-द्वयाभावेन संशय-सिन्धु-निमग्नः क्लिश्यति ॥१७॥</p>
<p>———————————————————————————————————————</p>
<p><strong>॥ ३.७.१८ ॥</strong></p>
<p><strong>अर्थाभावं विनिश्चित्य प्रतीतस्यापि नात्मनः ।</strong><br>
तां चापि युष्मच्-चरण-सेवयाहं पराणुदे ॥**</p>
<p><strong>श्रीधर-स्वामी (भावार्थ-दीपिका) :</strong> इदानीं तु कृतार्थोऽस्मि, यतस् त्वया संशयश् छिन्नः, केवलं बाधितानुवृत्तिर् एवावशिष्टा, सापि युष्मत्-प्रसादान् निवर्तिष्यत इत्य् आह&mdash;नात्मनः अनात्मनः प्रपञ्चस्य प्रतीतस्याप्य् अर्थाभावम् अर्थोऽत्र नास्ति, किन्तु प्रतीति-मात्रम् इति । युष्मच्-चरण-सेवया निश्चित्य तां प्रतीतिम् अप्य् अहं पराणुदे, अपनेष्यामीत्य् अर्थः ॥१८॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> किं च, सम्प्रत्य् अपि मम क्लेश-शेष् वर्तत इत्य् आह&mdash;आत्मनो जीवस्य अर्थाभावं वास्तव-दुर्भगत्वाद्य्-अभावं त्वन्-मुखोदित-सिद्धान्तेन विनिश्चित्यापि न प्रतीतस्याप्य् अर्थाभावस्य ताम् अप्रतीतिम् अहं पराणुदेऽपनेष्यामि ॥१८॥</p>
<p>———————————————————————————————————————</p>
<p><strong>॥ ३.७.१९ ॥</strong></p>
<p><strong>यत्-सेवया भगवतः कूट-स्थस्य मधु-द्विषः ।</strong><br>
रति-रासो भवेत् तीव्रः पादयोर् व्यसनार्दनः ॥**</p>
<p><strong>श्रीधर-स्वामी (भावार्थ-दीपिका) : मधु-द्विषः</strong> <strong>पादयोः रति-रासः</strong> प्रेमोत्सवस् <strong>तीव्रो</strong> दुर्वारः स्वाभाविकः । <strong>व्यसनं</strong> संसारम् <strong>अर्दयति</strong> नाशयतीति तथा ॥१९॥</p>
<p>———————————————————————————————————————</p>
<p><strong>सनातन गोस्वामी (दिग्-दर्षिनी) : [<strong>बृ।भा। २.७.१४</strong>] युष्मच्-चरण-सेवया</strong> इति पूर्व-श्लोके युष्मद् इति प्रस्तुती-भूतम् अस्ति येषां युष्माकं साधूनां सेवया <strong>कूटस्थस्य</strong> दुर्ज्ञेयस्यापि, यद् वा, कूटम् अन्नकूटम् इति विख्यातं श्री-गोवर्धनाद्रि-शृङ्गं तद्-वर्तिनो <strong>भगवतो मधुद्विषः</strong> श्री-कृष्णस्य पादयो <strong>रति-रासः</strong> प्रेमोत्सवः, यद् वा, रत्या रासः, तेनैव सह रास-क्रीडा भवेत् । <strong>तीव्रः</strong> दुर्निवारः स्वाभाविको\ऽनवच्छिन्नो वेत्य् अर्थः । <strong>व्यसनं</strong> संसारम् अशेष-दुःखं वा <strong>अर्दयति</strong> नाशयतीति तथा सः । यद् वा, पादयोर् व्यसनार्दन इति यथा-स्थितम् एव सम्बन्धः । ततश् च रास-क्रीडाया नृत्य-प्राधान्येन नृत्यस्य च गति-प्राधान्येन पादयोर् व्यसनं दुःखम् अन्य-व्यापार-परतां वा अर्दयतीति । एवं सति च <strong>मधुद्विष</strong> इति सप्तम्य्-अर्थे षष्ठी ज्ञेयेति ॥१९॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> प्रपञ्च-प्रतीति-पराणोदन-मात्रं कियत् ? यतः यत्-सेवयेति व्यसनार्दन इत्य् आनुषङ्गिक एवासौ यस्य गुण इत्य् अर्थः ॥१९॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> भगवज्-जन-सेवायाः किम् अशक्यम् इत्य् आह&mdash;यद् इति । भगवतः कूटस्थस्य भगवत्त्वेनैव सर्व-काल-व्यापिन एक-रूपतया तु यः काल-व्यापी स कूटस्थ इत्य् अमरः । मधुद्विषो मधुसूदनस्य मधोर् इव भक्त-संसारस्य नाशयितुं पादयो रत्या भाव-भक्त्या रासो विभावादि-संयोगोत्थः शान्त-दास्यादि-रस-समूहः तीव्रः स्व-माधुर्येण प्राकृताप्राकृत-सर्व-माधुर्योपमर्दी तेनाप्रतीति-परत्वनोदनम् इदं कियन्-मात्रम् इति भावः ॥१९॥</p>
<p>———————————————————————————————————————</p>
<p><strong>॥ ३.७.२० ॥</strong></p>
<p><strong>दुरापा ह्य् अल्प-तपसः सेवा वैकुण्ठ-वर्त्मसु ।</strong><br>
यत्रोपगीयते नित्यं देव-देवो जनार्दनः ॥**</p>
<p><strong>श्रीधर-स्वामी (भावार्थ-दीपिका) :</strong> अहो दुर्लभं प्राप्तं मयेत्य् आह&mdash;दुरापा दुर्लभा । वैकुण्ठस्य विष्णोस् तल्-लोकस्य वा वर्त्मसु मार्ग-भूतेषु महत्सु । यत्र येषु । महत्-सेवया हरि-कथा-श्रवणं, ततो हरौ प्रेम, तेन च देहाद्य्-अनुसन्धानम् अपि निवर्तत इति तात्पर्यम् ॥२०॥</p>
<p>———————————————————————————————————————</p>
<p><strong>सनातन-गोस्वामी :</strong> [हरि-भक्ति-विलासः १०.२८८] वैकुण्ठ-वर्त्मसु श्री-भगवतः तल्-लोकस्य वा मार्ग-भूतेषु महत्सु सेवा सङ्गादि-रूपा अल्प-तपसो भाग्य-विशेष-हीनस्य जनस्य दुरापा । यत्र यैर् इत्य् अर्थः । यद् वा, येषु विषयेष्व् अन्यैर् अपि सर्वैर् गीयते, अतस् तेषां सान्निध्य-मात्रेणैव कृतार्थता, न चोपदेशापेक्षापीति भावः । यद् वा, येषु निमित्तेषु यत्-प्राप्त्य्-अर्थम् इत्य् अर्थः । एवं च सत्-सङ्गस्य स्वतः पुरुषार्थता सिद्धैव ॥२०॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> किं च, सेयं महत्-सेवैवातिदुर्लभेत्य् आह&mdash;अल्प-तपस इति लोक-रीत्योक्तिर् महत्-सेवायास् तत्-कृपैक-लभ्यत्वेन तपः-फलत्वाभावात् वैकुण्ठस्य वर्त्म-भूतेषु तद्-भक्तेषु नित्यं साधन-साध्यावस्थायाम् ॥२०॥</p>
<p>———————————————————————————————————————</p>
<p><strong>॥ ३.७.२१ ॥</strong></p>
<p><strong>सृष्ट्वाग्रे महद्-आदीनि स-विकाराण्य् अनुक्रमात् ।</strong><br>
तेभ्यो विराजं उद्धृत्य तम् अनु प्राविशद् विभुः ॥**</p>
<p><strong>मध्वाचार्यः (भागवत-तात्पर्यम्) :</strong> विराजं ब्रह्माणम् । ब्रह्माणं प्राविशद् विष्णुः सहस्राक्षः सहस्र-पात् इति ब्राह्मे ।</p>
<blockquote>
<p>अनुप्रविश्य ब्रह्माणं प्राणं दश-विधं तथा । &gt;
इन्द्रियाणीन्द्रियार्थांश् च वर्णांश् चैवासृजत् हरिः ॥ इति गारुडे &gt; ॥२१॥</p></blockquote>
<p>———————————————————————————————————————</p>
<p><strong>श्रीधर-स्वामी (भावार्थ-दीपिका) :</strong> अर्थान्तरं प्रष्टुं तद् उक्तम् अनुवदति त्रिभिः&mdash;सृष्ट्वेति । विकारैर् इन्द्रियादिभिः सहितानि । उद्धृत्य तद् अंशैर् विराजं सृष्ट्वा ॥२१॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> तद् एवं कृत-कृत्य उल्लासेन पूर्व-श्रुत-लीलावशेषं पृच्छति&mdash;सृष्ट्वेति ॥२१॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> तद् एवं कृत-कृत्य उल्लासेन पूर्व-श्रुत-।लक्षणावशेषं प्रष्टुं तद्-उक्तम् अनुवदति&mdash;सृष्ट्वेति ॥२१॥</p>
<p>———————————————————————————————————————</p>
<p><strong>॥ ३.७.२२ ॥</strong></p>
<p><strong>यम् आहुर् आद्यं पुरुषं सहस्राङ्घ्र्य्-ऊरु-बाहुकम् ।</strong><br>
यत्र विश्व इमे लोकाः स-विकाशं त आसते ॥**</p>
<p><strong>श्रीधर-स्वामी (भावार्थ-दीपिका) :</strong> प्रविष्टस्य रूपम् आह&mdash;यम् इति । विराजं विशिनष्टि&mdash;यत्रेति । ते इमे विश्वे सर्वे लोकाः । स-विकाशम् असङ्कोचेन ॥२२॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> यं कारणार्णवे गर्भोदके च शायिनम् ॥२२॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> यं कारणार्णव-शायिनं विश्वे सर्वे समासते तद्-रोम-बिलेष्व् एव सर्व-ब्रह्माण्डानां सत्त्वात् ॥२२॥</p>
<p>———————————————————————————————————————</p>
<p><strong>॥ ३.७.२३ ॥</strong></p>
<p><strong>यस्मिन् दश-विधः प्राणः सेन्द्रियार्थेन्द्रियस् त्रि-वृत् ।</strong><br>
त्वयेरितो यतो वर्णास् तद्-विभूतीर् वदस्व नः ॥**</p>
<p><strong>श्रीधर-स्वामी (भावार्थ-दीपिका) :</strong> प्राणादयः पञ्च नागादयः पञ्चेत्य् एवं दश-विधः । इन्द्रियाणि च । अर्थाश् च इन्द्रियाणि चेति पुनर् उक्तिस् तद्-देवता-लक्षणार्था, तत्-सहितः । सर्वोपबृंहकत्वात् प्राणस्य तत्-साहित्यम् । एवं त्रि-वृत् त्रि-विधः प्राणस् त्वयेरित उक्तः । तस्य विभूतीर् ब्रह्माद्या विसर्ग-शब्द-वाच्याः ॥२३॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> तत्र तद्-उक्तम् अप्य् अनुवदति&mdash;यस्मिन् विराड्-रूपे ॥२३॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> किं च, यस्मिन् समष्टि-विराजि इन्द्रियार्था विषया इन्द्रियाणि च तैः सहितः । त्रि-वृत् सह-ओजो-बलत्वेन त्रि-विधः । यत एव वर्णाः यद्-विशेषा एव विप्राद्याः । अथ तस्य परमेश्वरस्य विभूतीः प्रजापत्य्-आद्याः ॥२३॥</p>
<p>———————————————————————————————————————</p>
<p><strong>॥ ३.७.२४ ॥</strong></p>
<p><strong>यत्र पुत्रैश् च पौत्रैश् च नप्तृभिः सह गोत्रजैः ।</strong><br>
प्रजा विचित्राकृतय आसन् याभिर् इदं ततम् ॥**</p>
<p><strong>श्रीधर-स्वामी (भावार्थ-दीपिका) :</strong> यत्र यासु इदं विश्वम् । ततं व्याप्तम् ॥२४॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> यत इति नप्तृभिर् दौहित्रैः ॥२४॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> तत्र यासु विभूतिषु नप्तृभिः दौहित्रैः ॥२४॥</p>
<p>———————————————————————————————————————</p>
<p><strong>॥ ३.७.२५ ॥</strong></p>
<p><strong>प्रजापतीनां स पतिश् चकॢपे कान् प्रजापतीन् ।</strong></p>
<p><strong>सर्गांश् चैवानुसर्गांश् च मनून् मन्वन्तराधिपान् ।</strong><br>
एतेषाम् अपि वेदांश् च वंशानुचरितानि च ॥**</p>
<p><strong>श्रीधर-स्वामी (भावार्थ-दीपिका) :</strong> एवम् एतत् पुरा पृष्टो मैत्रेयो भगवान् किल[भा।पु। ३.१.१] इति परीक्षित्-प्रश्नोत्तरतया विदुर-मैत्रेय-संवादः प्रस्तावितः, अतस् तान् एव विदुरेण कृतान् प्रश्नान् आह यावत् समाप्ति । प्रजा-पतीनां पतिर् ब्रह्मेत्य्-आदीनां वर्णयेति वक्ष्यमाणेनान्वयः । चकॢपेऽकल्पयत् । सर्गान् नव-विधान् । अनुसर्गांस् तद्-भेदान् ॥२५॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> द्वितीय-स्कन्धे परीक्षिता पृष्टान्ब् एवार्थानैक-जातीय-हृदयत्वात् विदुरोऽपि पृच्छति यावद्-अध्याय-समाप्ति । प्रजा-पतीनां पतिर् ब्रह्मा सर्गान् दश-विधान् अनुसर्गांस् तद्-भेदान् ॥२५॥</p>
<p>———————————————————————————————————————</p>
<p><strong>॥ ३.७.२६ ॥</strong></p>
<p><strong>उपर्य् अधश् च ये लोका भूमेर् मित्रात्मजासते ।</strong><br>
तेषां संस्थां प्रमाणं च भूर्-लोकस्य च वर्णय ॥**</p>
<p><strong>श्रीधर-स्वामी (भावार्थ-दीपिका), विश्वनाथ-चक्रवर्ती (सारार्थ-दर्शिणी) :</strong> हे मित्राया आत्मज, संस्थां सन्निवेशम् ॥२६॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<p>———————————————————————————————————————</p>
<p><strong>॥ ३.७.२७ ॥</strong></p>
<p><strong>तिर्यङ्-मानुष-देवानां सरीसृप-पतत्त्रिणाम् ।</strong><br>
वद नः सर्ग-संव्यूहं गार्भ-स्वेद-द्विजोद्भिदाम् ॥**</p>
<p><strong>श्रीधर-स्वामी (भावार्थ-दीपिका) :</strong> सर्गाणां संव्यूहं संविभागम् । गार्भ-स्वेद-द्विजोद्भिदाम् । गार्भा जरायुजाः, स्वेदाच् च द्वाभ्यां च जाताः स्वेद-द्विजाः उद्भिदश् च तेषाम् ॥२७॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> संव्यूहं संविभागम् । गार्भा जरायुजा मनुष्यादयः, स्वेदाच् च अण्डाच् च द्वाभ्यां जाताः स्वेदजाः कृमि-दंशाद्याः, द्विजाः पक्षिणः, उद्भिदस् तरु-गुल्माद्याः, तेषाम् ॥२७॥</p>
<p>———————————————————————————————————————</p>
<p><strong>॥ ३.७.२८ ॥</strong></p>
<p><strong>गुणावतारैर् विश्वस्य सर्ग-स्थित्य्-अप्ययाश्रयम् ।</strong><br>
सृजतः श्रीनिवासस्य व्याचक्ष्वोदार-विक्रमम् ॥**</p>
<p><strong>श्रीधर-स्वामी (भावार्थ-दीपिका), विश्वनाथ-चक्रवर्ती (सारार्थ-दर्शिणी) :</strong> सर्गादीन् आश्रयं च सृजतः ॥२८॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<p>———————————————————————————————————————</p>
<p><strong>॥ ३.७.२९ ॥</strong></p>
<p><strong>वर्णाश्रम-विभागांश् च रूप-शील-स्वभावतः ।</strong><br>
ऋषीणां जन्म-कर्माणि वेदस्य च विकर्षणम् ॥**</p>
<p><strong>मध्वाचार्यः (भागवत-तात्पर्यम्) :</strong> विकर्षणं विभागः ॥२९॥</p>
<p>———————————————————————————————————————</p>
<p><strong>श्रीधर-स्वामी (भावार्थ-दीपिका) :</strong> रूपं लिङ्गम्, शीलम् आचारः स्वभावः शमादिः, ततः विकर्षणं विभागम् ॥२९॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> सर्गादीन् तेषाम् अप्य् आश्रयं प्रजापत्य्-आदि-रूपं च सृजतः कुर्वतः ॥२९॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> रूपं लिङ्गम्, शीलम् आचारः स्वभावः शमादिः, तैर् विकर्षणं विभागम् ॥२९॥</p>
<p>———————————————————————————————————————</p>
<p><strong>॥ ३.७.३० ॥</strong></p>
<p><strong>यज्ञस्य च वितानानि योगस्य च पथः प्रभो ।</strong><br>
नैष्कर्म्यस्य च साङ्ख्यस्य तन्त्रं वा भगवत्-स्मृतम् ॥**</p>
<p><strong>श्रीधर-स्वामी (भावार्थ-दीपिका) :</strong> वितानानि विस्तारान् । नैष्कर्म्यस्य च ज्ञानस्य तद् उपायस्य च साङ्ख्यस्य पथः मार्गान् तन्त्रं चेत्य् अर्थः ॥३०॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> वर्णाश्रम इति सप्तकम् । भगवत्-स्मृतं तन्त्रं पञ्चरात्राख्यम् ॥३०॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> वितानानि विस्तारान् । योगस्याष्टाङ्गस्य पथो मार्गान् नैष्कर्म्यस्य ज्ञानस्य तद्-उपायस्य साङ्ख्यस्य च मार्गान् । भगवत्-स्मृतं तन्त्रं नारद-पञ्चरात्रम् । चार्थे वा-कारः ॥३०॥</p>
<p>———————————————————————————————————————</p>
<p><strong>॥ ३.७.३१ ॥</strong></p>
<p><strong>पाषण्ड-पथ-वैषम्यं प्रतिलोम-निवेशनम् ।</strong><br>
जीवस्य गतयो याश् च यावतीर् गुण-कर्मजाः ॥**</p>
<p><strong>श्रीधर-स्वामी (भावार्थ-दीपिका) :</strong> पाखण्डानां पन्थाः प्रवृत्तिस् तद् एव वैषम्यम् ॥३१॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> प्रतिलोम्नां सूतादीनां निवेशनं संस्थापनम् ।**।**३१॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> पाषण्ड-पथात् पाषण्ड-मार्गतो हेतोर् यद् वैषम्यं प्रतिलोम्नां सूतादीनां निवेशनं संस्थानम् ॥३१॥</p>
<p>———————————————————————————————————————</p>
<p><strong>॥ ३.७.३२ ॥</strong></p>
<p><strong>धर्मार्थ-काम-मोक्षाणां निमित्तान्य् अविरोधतः ।</strong><br>
वार्ताया दण्ड-नीतेश् च श्रुतस्य च विधिं पृथक् ॥**</p>
<p><strong>श्रीधर-स्वामी (भावार्थ-दीपिका) :</strong> निमित्तान्य् उपायान् परस्पराविरोधेन ॥३२॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> निमित्तान्य् उपायान् परस्पराविरोधेन वार्तायाः कृषि-वाणिज्यादि-शास्त्रस्य । दण्ड-नीतेर् अर्थ-शास्त्रस्य श्रुतस्य वेद-शास्त्रस्य ॥३२॥</p>
<p>———————————————————————————————————————</p>
<p><strong>॥ ३.७.३३ ॥</strong></p>
<p><strong>श्राद्धस्य च विधिं ब्रह्मन् पित्&ndash;णां सर्गम् एव च ।</strong><br>
ग्रह-नक्षत्र-ताराणां कालावयव-संस्थितिम् ॥**</p>
<p><strong>श्रीधर-स्वामी (भावार्थ-दीपिका) :</strong> ग्रहादीनां काल-चक्रे संस्थितिम् ॥३३॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> कालावयवे दिन-रात्रि-मास-वर्षादौ संस्थितिं स्थितिम् ॥३३॥</p>
<p>———————————————————————————————————————</p>
<p><strong>॥ ३.७.३४ ॥</strong></p>
<p><strong>दानस्य तपसो वापि यच् चेष्टा-पूर्तयोः फलम् ।</strong><br>
प्रवास-स्थस्य यो धर्मो यश् च पुंस उतापदि ॥**</p>
<p><em>न कतमेनापि व्याख्यातम्।</em></p>
<p>———————————————————————————————————————</p>
<p><strong>॥ ३.७.३५ ॥</strong></p>
<p><strong>येन वा भगवांस् तुष्येद् धर्म-योनिर् जनार्दनः ।</strong><br>
सम्प्रसीदति वा येषाम् एतद् आख्याहि मेऽनघ ॥**</p>
<p><strong>श्रीधर-स्वामी (भावार्थ-दीपिका) :</strong> येन मार्गेण सन्तुष्येत् । येषाम् इति यादृशानाम् ॥३५॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> एवं परावरेषां भगवन् व्रतानि श्रुतानीत्य् उक्तेर् व्यास-मुखात् प्रायो ज्ञातानाम् अप्य् एषां ज्ञेय-वस्तु-मात्र एव नैरपेक्षार्थं स्वाभीष्टं विधित्सितं पृच्छति येनेति । वा-शब्दस् त्व् अर्थे सर्वेषां योनिः कारणं जनार्दनः । स-काम-भक्तान् कामान् याचयन्न् अपीत्य् अर्थः । यद् वा, शुद्ध-भक्तान् प्रेमोत्थेनानुतापेन पीडयन् येषां वेति क्रमेण तत्-प्रसादस्य साधनं किं ? तत्राधिकारिणश् च कीदृशास् तन् मे कथयेत्य् अर्थः ॥३५॥</p>
<p>———————————————————————————————————————</p>
<p><strong>॥ ३.७.३६ ॥</strong></p>
<p><strong>अनुव्रतानां शिष्याणां पुत्राणां च द्विजोत्तम ।</strong><br>
अनापृष्टम् अपि ब्रूयुर् गुरवो दीन-वत्सलाः ॥**</p>
<p><strong>श्रीधर-स्वामी (भावार्थ-दीपिका) :</strong> अनापृष्टम् अप्य् अपृष्टम् अपि मद्-योग्यं वक्तव्यम् इति भावः ॥३६॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> स्वाभीष्टम् अपि प्रष्टव्यम् अहं न जानाम्य् अतस् तत्र भवन्त एव कृपया कथयन्त्व् इत्य् आह&mdash;अनुव्रतानाम् इति चतुर्थ्य्-अर्थे षष्ठ्यः ॥३६॥</p>
<p>———————————————————————————————————————</p>
<p><strong>॥ ३.७.३७ ॥</strong></p>
<p><strong>तत्त्वानां भगवंस् तेषां कतिधा प्रतिसङ्क्रमः ।</strong><br>
तत्रेमं क उपासीरन् क उ स्विद् अनुशेरते ॥**</p>
<p><strong>श्रीधर-स्वामी (भावार्थ-दीपिका) :</strong> प्रतिसङ्क्रमः प्रलयः । तत्र प्रलये इमं परमेश्वरं शयानं राजानम् इव चामर-ग्राहिणः के वानुशेरते शयानम् अनु स्वपन्ति ॥३७॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> तत्त्वानाम् इति । तत्र तेषु प्रलयेषु प्रकृति-पर्यन्तेषु । अनेन पार्षदानां नित्यत्वम् एवाभिप्रेतम् । तद् उक्तं काशी-खण्डे&mdash;</p>
<blockquote>
<p>न च्यवन्ते हि यद्-भक्ता महत्यां प्रलयापदि । &gt;
अतो\ऽच्युतोऽखिले लोके स एकः सर्वगोऽव्ययः ॥ इति ।</p></blockquote>
<p>अनुशेरते लीनास् तिष्ठन्ति ॥३७॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> साधन-भक्तिं पृष्ट्वा साध्य-भक्तेर् नित्यत्वे विप्रतिपत्तिं निरस्यन् प्रलयं पृच्छति&mdash;तत्त्वानाम् इति । प्रतिसङ्क्रमः प्रलयः । तत्र प्रलये इमं परमेश्वरं शयानं राजानम् इव चामर-ग्राहिणः के उपासीरन् ? के वा अनुशेरते शयानम् अनुस्वपन्तीति श्री-स्वामि-चरणाः । तेन भगवत्-पार्षदानां तद्-भक्तेस् तल्-लोकस्य च नित्यत्वम् अभिप्रेतम् । अत एव न च्यवन्ते च यद्-भक्ता महत्यां प्रलयापदि इति प्रसिद्धं काशी-खण्ड-वचनम् ॥३७॥</p>
<p>———————————————————————————————————————</p>
<p><strong>॥ ३.७.३८ ॥</strong></p>
<p><strong>पुरुषस्य च संस्थानं स्वरूपं वा परस्य च ।</strong><br>
ज्ञानं च नैगमं यत् तद् गुरु-शिष्य-प्रयोजनम् ॥**</p>
<p><strong>श्रीधर-स्वामी (भावार्थ-दीपिका) :</strong> पुरुषस्य संस्थणं जीवस्य तत्त्वम् । परमेश्वरस्य स्वरूपम् । येनांशेन तयोर् ऐक्यम् । तथा ज्ञानं च । नैगमम् औपनिषदम् ॥३८॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> उपासकस्य पुरुषस्य संस्थानं सम्यक्-प्रकारेण कीदृई स्थितिस् तत्त्वं वा । तथा उपास्यस्य परस्य परमेश्वरस्य च स्वरूपम् । तथा उपासनायाश् च ज्ञानं नैगमं निगमोक्तं यद् गुरु-शिष्ययोः प्रयोजनं मत्तः सकाशात् शिष्योऽयं जानातु गुरुतः सकाशाद् अहं भक्तिं जानीयाम् इत्य् एतल्-लक्षणम् । तस्य निमित्तानि सत्-सङ्गादीनि ॥३८॥</p>
<p>———————————————————————————————————————</p>
<p><strong>॥ ३.७.३९ ॥</strong></p>
<p><strong>निमित्तानि च तस्येह प्रोक्तान्य् अनघ-सूरिभिः ।</strong><br>
स्वतो ज्ञानं कुतः पुंसां भक्तिर् वैराग्यम् एव वा ॥**</p>
<p><strong>श्रीधर-स्वामी (भावार्थ-दीपिका) :</strong> यानि सूरिभिः प्रोक्तानि तस्य ज्ञानस्य साधनानि तानि च ब्रूहि । गुरुं विनैतन् न भवतीत्य् आह&mdash;स्वत इति ॥३९॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> पुरुषस्येति सार्धकम् । पुरुषस्य प्रकृत्य्-आदि-द्रष्टुः संस्थानं सहस्र-शीर्षेत्य्-आदि-रूपं ततः परस्य श्री-भगवतश् च ज्ञानं विचार-रूपं स्वत इत्य् अर्धकम् ॥३९॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> अनघ, सूरिभिर् निरपराध-विज्ञ-भक्तैः गुरुं विनैतन् न भवतीत्य् आह&mdash;स्वत इति ॥३९॥</p>
<p>———————————————————————————————————————</p>
<p><strong>॥ ३.७.४० ॥</strong></p>
<p><strong>एतान् मे पृच्छतः प्रश्नान् हरेः कर्म-विवित्सया ।</strong><br>
ब्रूहि मेऽज्ञस्य मित्रत्वाद् अजया नष्ट-चक्षुषः ॥**</p>
<p><strong>श्रीधर-स्वामी (भावार्थ-दीपिका) :</strong> मे प्रश्नान् मे मित्रत्वात् स्निग्धत्वाद् इत्य् अन्वय-भेदान् न मे पदस्य पौनरुक्त्यम् ॥४०॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> ननु तर्हि नाना-विधाः प्रश्ना एतावन्तः कथं कृताः ? तत्राह&mdash;हरेः कर्म परिचर्यादिकं तस्य विवित्सया प्राप्तीच्छया एव एतान् मम प्रश्नान् ब्रूहि सर्व-जिज्ञासित-सिद्धौ सत्याम् एव भगवत्-परिचर्यायां मनोऽन्य-निरपेक्षम् एकाग्रं भवति । मनस ऐकाग्र्ये सत्य् एव तत्-प्राप्तिर् इति भावः । मे मह्यं मां उद्धर्तुम् इति मे पदस्य पौनरुक्त्यं न शङ्क्यम् । मित्रत्वाद् इति मित्रायाः पुत्रस् त्वम् अपि मित्रम् एव सर्व-जगताम् इति भावः ॥४०॥</p>
<p>———————————————————————————————————————</p>
<p><strong>॥ ३.७.४१ ॥</strong></p>
<p><strong>सर्वे वेदाश् च यज्ञाश् च तपो दानानि चानघ ।</strong><br>
जीवाभय-प्रदानस्य न कुर्वीरन् कलाम् अपि ॥**</p>
<p><strong>श्रीधर-स्वामी (भावार्थ-दीपिका) :</strong> तत्त्वोपदेशेन जीवाभय-प्रदानस्य ॥४१॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> जीवानाम् इतस् ततो भीतानां किं उत संसार-भीतानाम् अभय-प्रदानस्येत्य् अर्थः ॥४१॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> न केवलम् इदं मद्-उद्धारार्थम् एव अपि तु भवतोऽपि पुण्य-यशो-लाभार्थम् इत्य् आह&mdash;सर्व इति ॥४१॥</p>
<p>———————————————————————————————————————</p>
<p>॥ ३.७.४२ ॥</p>
<p><strong>श्री-शुक उवाच&mdash;</strong></p>
<p><strong>स इत्थम् आपृष्ट-पुराण-कल्पः</strong></p>
<p><strong>कुरु-प्रधानेन मुनि-प्रधानः ।</strong></p>
<p><strong>प्रवृद्ध-हर्षो भगवत्-कथायां</strong></p>
<p><strong>सञ्चोदितस् तं प्रहसन्न् इवाह ॥</strong></p>
<p><strong>श्रीधर-स्वामी (भावार्थ-दीपिका) :</strong> पुराणे कल्पते प्रकाशत इति पुराण-कल्पो बुभुत्सितोऽर्थः, आपृष्टः पुराण-कल्पोऽयं स मुनि-प्रधानः ॥४२॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> आपृष्टः पुराण-कल्पो यत्र सः ॥४२॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> पुराणेषु पुराण-तात्पर्येषु कल्पते व्याख्यान-समर्थो भवतीति पुराण-कल्पः । आपृष्टश् चासौ पुराण-कल्पश् चेति सः । प्रहसन्न् इवेति, वस्तुतस् तु हर्षोत्थ-स्मित-विशिष्ट इत्य् अर्थः ॥४२॥</p>
<p>इति सारार्थ-दर्शिन्यां हर्षिण्यां भक्त-चेतसाम् ।</p>
<p>तृतीये सप्तमोऽध्यायः सङ्गतः सङ्गतः सताम् ॥*॥</p>
<p>———————————————————————————————————————</p>
<blockquote>
<p>इति श्रीमद्-भागवते महा-पुराणे ब्रह्म-सूत्र-भाष्ये पारमहंस्यं &gt; संहितायां वैयासिक्यां तृतीय-स्कन्धे &gt;
विदुर-मैत्रेय-संवादे &gt;
सप्तमोऽध्यायः ।</p></blockquote>
<p>॥ ३.७ ॥</p>
<hr>
<p>(३.८)</p>
<div class="footnotes" role="doc-endnotes">
<hr>
<ol>
<li id="fn:1">
<p>लीलया वापि कथं युज्येरन् ? इति विशदयति (झ, जादवपुर)।
&quot;लीलया वापि कथं युज्येरन् ? इति विशदयति । किं
चार्भक-लीलापि न युज्यते, वैषम्यात् इत्य् आह&quot; इति
क्रम-सन्दर्भः। &quot;ततः——————————————————————————————————————— प्रश्नः&quot; इति-वाक्यं क्रम-सन्दर्भे
नास्ति।&#160;<a href="#fnref:1" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:2">
<p>भगवन्-मात्रत्वे (ङ)&#160;<a href="#fnref:2" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:3">
<p>स्वेनात्म-&#160;<a href="#fnref:3" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:4">
<p>तन्त्रेण चायम् अर्थः॥।निऋविषयीक्रियत इति च इति टीकांशे इदं
पाठान्तरं अधिक-पाठश् च कस्यांश्चित् परमात्म-सन्दर्भस्य
करलिप्याम् द्र्श्यते, यथा&mdash;</p>
<p>तत्र केवलं चिन्मात्रत्वं न, तन्त्रेण चायम् अर्थः&mdash;सत्यं
परमेश्वरे न ते गुणा न च ताः क्रियाः, किन्तु यस्यास्ते गुणास्
तद्-अशृअय-बलया, यया च क्रियमाणं कर्म तस्मिन्न् आरोप्यते, सेयं
तस्य मायाख्या बहिरङ्गा शक्तिः । तद् उक्तं&mdash;ऋते\ऽर्थं यत्
प्रतीयेत [भा।पु। २.९.३३] इत्य्-आदि ।</p>
<p>तद् एव विवृणोति&mdash;यन् नयेन इति । यद् इत्य् अवययम् । यद् यया
मायया तद्-आश्रितयापि येन भगवता सह न विरुध्यते नासौ
विरोध-विषयीक्रियत इत्य् अर्थः । न ह्य् आभास-गतेन
कर्बुरत्वादिना चलनादिना वा सूर्य-मण्डलस्य तत्-तद्-योगो विरोद्धुं
शक्यते इति भावः । एतेन वैषम्यापातश् च परिहृतः । तद् एतत्
सर्वम् अभिप्रेत्य सेयं भगवतो माया इत्य् अनेन इत्थं-भूत-गुणो
हरिः [भा।पु। १.७.११] इतिवत् तत्-तत्-स्वभावैवेयम् इति ध्वनितम्&#160;<a href="#fnref:4" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:5">
<p>सम-विषम-मतीनां मतम् अनुसरसि, यथा रज्जु-खण्डः
सर्पादि-धियाम्।&#160;<a href="#fnref:5" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:6">
<p>प्राधान्यम् इति क्वचित् पाठः।&#160;<a href="#fnref:6" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:7">
<p>परमात्म-सन्दर्भस्य पाठः।&#160;<a href="#fnref:7" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:8">
<p>&quot;भगवत्त्वं त्व् अमायिकं&quot; इति, &quot;भगवत्-तत्त्वम् अमायिकं&quot;
इति च द्वौ पाठौ परमात्म-सन्दर्भे ड्र्श्येते।&#160;<a href="#fnref:8" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:9">
<p>&quot;तस्यैव स्याद् इति&quot; इति परमात्म-सन्दर्भे नास्ति।&#160;<a href="#fnref:9" class="footnote-backref" role="doc-backlink">&#x21a9;&#xfe0e;</a></p>
</li>
</ol>
</div>

  </div>
</article>


        

        



    <aside class="card border noPrint" id="section-tree-item-bhAgavatam_gauDIya-prastutiH_03_07_nirguNa-saguNatve_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/purANam_vaiShNavam/bhAgavatam/gauDIya-prastutiH/03/07_nirguNa-saguNatve/">०७ निर्गुण-सगुणत्वे </a>
            <a data-toggle="collapse" href="#section-tree-item-body-bhAgavatam_gauDIya-prastutiH_03_07_nirguNa-saguNatve_md" role="button" aria-expanded="false" aria-controls="section-tree-item-body-bhAgavatam_gauDIya-prastutiH_03_07_nirguNa-saguNatve_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-bhAgavatam_gauDIya-prastutiH_03_07_nirguNa-saguNatve_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: ०७ निर्गुण-सगुणत्वे</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/purANam_vaiShNavam/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/purANam_vaiShNavam/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/purANam_vaiShNavam/actions/workflows/build.yml"><img src="https://github.com/vishvAsa/purANam_vaiShNavam/actions/workflows/build.yml/badge.svg"> Built </a> on 2025 Aug 25 05:46:07 UTC. (<a href="http://google.com/search?q=05%3a46%3a07%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
