<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>पुराणे विश्वासटिप्पन्यः  | ०७ बालानुशासनं नाम</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/purANam_vaiShNavam/bhAgavatam/gauDIya-prastutiH/07/07_bAlAnushAsanaM_nAma/" rel="alternate" type="application/rss+xml" title="पुराणे विश्वासटिप्पन्यः" />
    <link href="/purANam_vaiShNavam/bhAgavatam/gauDIya-prastutiH/07/07_bAlAnushAsanaM_nAma/" rel="feed" type="application/rss+xml" title="पुराणे विश्वासटिप्पन्यः" />

    <meta property="og:url" content="https://vishvAsa.github.io/purANam_vaiShNavam/bhAgavatam/gauDIya-prastutiH/07/07_bAlAnushAsanaM_nAma/">
  <meta property="og:site_name" content="पुराणे विश्वासटिप्पन्यः">
  <meta property="og:title" content="०७ बालानुशासनं नाम">
  <meta property="og:description" content="॥ ७.७.१ ॥
श्री-नारद उवाच—
एवं दैत्य-सुतैः पृष्टो महा-भागवतोऽसुरः ।
उवाच तान् स्मयमानः स्मरन् मद्-अनुभाषितम् ॥**
श्रीधरः :
सप्तमे मातृ-गर्भ-स्थे स्वस्मिन् नारद-भाषितम् ।
प्रह्रादो वर्णयाम् आस शिष्य-प्रत्यय-सिद्धये ॥
अश्रावि नारदाद् एतन् मया गर्भ इतीरितुम् ।
तत्-प्रस्ताव-कथाम् आह पद्यैः षोडशभिः सुधीः ॥१॥
क्रम-सन्दर्भः : न व्याख्यातम्।
विश्वनाथः :
सप्तमे नारदात् प्राप यज् ज्ञानं मातृ-गर्भगः ।
तद् एवोपादिशद् बालान् भक्तिं प्रेम च तत्-फलम् ॥१॥
—ओ)०(ओ—
॥ ७.७.२ ॥
श्री-प्रह्राद उवाच—
पितरि प्रस्थितेऽस्माकं तपसे मन्दराचलम् ।
युद्धोद्यमं परं चक्रुर् विबुधा दानवान् प्रति ॥**">
  <meta property="og:locale" content="en_us">
  <meta property="og:type" content="article">
    <meta property="article:section" content="bhagavatam">

  <meta itemprop="name" content="०७ बालानुशासनं नाम">
  <meta itemprop="description" content="॥ ७.७.१ ॥
श्री-नारद उवाच—
एवं दैत्य-सुतैः पृष्टो महा-भागवतोऽसुरः ।
उवाच तान् स्मयमानः स्मरन् मद्-अनुभाषितम् ॥**
श्रीधरः :
सप्तमे मातृ-गर्भ-स्थे स्वस्मिन् नारद-भाषितम् ।
प्रह्रादो वर्णयाम् आस शिष्य-प्रत्यय-सिद्धये ॥
अश्रावि नारदाद् एतन् मया गर्भ इतीरितुम् ।
तत्-प्रस्ताव-कथाम् आह पद्यैः षोडशभिः सुधीः ॥१॥
क्रम-सन्दर्भः : न व्याख्यातम्।
विश्वनाथः :
सप्तमे नारदात् प्राप यज् ज्ञानं मातृ-गर्भगः ।
तद् एवोपादिशद् बालान् भक्तिं प्रेम च तत्-फलम् ॥१॥
—ओ)०(ओ—
॥ ७.७.२ ॥
श्री-प्रह्राद उवाच—
पितरि प्रस्थितेऽस्माकं तपसे मन्दराचलम् ।
युद्धोद्यमं परं चक्रुर् विबुधा दानवान् प्रति ॥**">
  <meta itemprop="wordCount" content="4879">
  <meta name="twitter:card" content="summary">
  <meta name="twitter:title" content="०७ बालानुशासनं नाम">
  <meta name="twitter:description" content="॥ ७.७.१ ॥
श्री-नारद उवाच—
एवं दैत्य-सुतैः पृष्टो महा-भागवतोऽसुरः ।
उवाच तान् स्मयमानः स्मरन् मद्-अनुभाषितम् ॥**
श्रीधरः :
सप्तमे मातृ-गर्भ-स्थे स्वस्मिन् नारद-भाषितम् ।
प्रह्रादो वर्णयाम् आस शिष्य-प्रत्यय-सिद्धये ॥
अश्रावि नारदाद् एतन् मया गर्भ इतीरितुम् ।
तत्-प्रस्ताव-कथाम् आह पद्यैः षोडशभिः सुधीः ॥१॥
क्रम-सन्दर्भः : न व्याख्यातम्।
विश्वनाथः :
सप्तमे नारदात् प्राप यज् ज्ञानं मातृ-गर्भगः ।
तद् एवोपादिशद् बालान् भक्तिं प्रेम च तत्-फलम् ॥१॥
—ओ)०(ओ—
॥ ७.७.२ ॥
श्री-प्रह्राद उवाच—
पितरि प्रस्थितेऽस्माकं तपसे मन्दराचलम् ।
युद्धोद्यमं परं चक्रुर् विबुधा दानवान् प्रति ॥**">
<script type="text/javascript">
    
    let baseURL = "https:\/\/vishvAsa.github.io\/purANam_vaiShNavam\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/purANam_vaiShNavam\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/purANam_vaiShNavam\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/purANam_vaiShNavam\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/purANam_vaiShNavam\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvya\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/purANam_vaiShNavam\/bhAgavatam\/gauDIya-prastutiH\/07\/07_bAlAnushAsanaM_nAma\/".replace(basePath, "/");
  pageVars.pageParams = {};
  pageVars.pageSource = "bhAgavatam\/gauDIya-prastutiH\/07\/07_bAlAnushAsanaM_nAma.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/purANam_vaiShNavam/webpack_dist/uiLib-bundle.js"></script>







    <link rel="stylesheet" href="/purANam_vaiShNavam/webpack_dist/uiLib.css">
<link rel="stylesheet" href="/purANam_vaiShNavam/css/uiLibPrint.css" media="print" >
<link rel="stylesheet" href="/purANam_vaiShNavam/css/fonts.css" >
<link rel="stylesheet" href="/purANam_vaiShNavam/css/@fortawesome/fontawesome-free/css/solid.min.css">

<link rel="stylesheet" href="/purANam_vaiShNavam/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/purANam_vaiShNavam/bhAgavatam/gauDIya-prastutiH/07/07_bAlAnushAsanaM_nAma/" />
<link rel="alternate" hreflang="sa-Deva" href="https://vishvAsa.github.io/purANam_vaiShNavam/bhAgavatam/gauDIya-prastutiH/07/07_bAlAnushAsanaM_nAma/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/purANam_vaiShNavam/bhAgavatam/gauDIya-prastutiH/07/07_bAlAnushAsanaM_nAma/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/purANam_vaiShNavam/bhAgavatam/gauDIya-prastutiH/07/07_bAlAnushAsanaM_nAma/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/purANam_vaiShNavam/bhAgavatam/gauDIya-prastutiH/07/07_bAlAnushAsanaM_nAma/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/purANam_vaiShNavam/bhAgavatam/gauDIya-prastutiH/07/07_bAlAnushAsanaM_nAma/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/purANam_vaiShNavam/bhAgavatam/gauDIya-prastutiH/07/07_bAlAnushAsanaM_nAma/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/purANam_vaiShNavam/bhAgavatam/gauDIya-prastutiH/07/07_bAlAnushAsanaM_nAma/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/purANam_vaiShNavam/bhAgavatam/gauDIya-prastutiH/07/07_bAlAnushAsanaM_nAma/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/purANam_vaiShNavam/bhAgavatam/gauDIya-prastutiH/07/07_bAlAnushAsanaM_nAma/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/purANam_vaiShNavam/bhAgavatam/gauDIya-prastutiH/07/07_bAlAnushAsanaM_nAma/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/purANam_vaiShNavam/bhAgavatam/gauDIya-prastutiH/07/07_bAlAnushAsanaM_nAma/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/purANam_vaiShNavam/bhAgavatam/gauDIya-prastutiH/07/07_bAlAnushAsanaM_nAma/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/purANam_vaiShNavam/bhAgavatam/gauDIya-prastutiH/07/07_bAlAnushAsanaM_nAma/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/purANam_vaiShNavam/bhAgavatam/gauDIya-prastutiH/07/07_bAlAnushAsanaM_nAma/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/purANam_vaiShNavam/bhAgavatam/gauDIya-prastutiH/07/07_bAlAnushAsanaM_nAma/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/purANam_vaiShNavam/bhAgavatam/gauDIya-prastutiH/07/07_bAlAnushAsanaM_nAma/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/purANam_vaiShNavam/bhAgavatam/gauDIya-prastutiH/07/07_bAlAnushAsanaM_nAma/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/purANam_vaiShNavam/bhAgavatam/gauDIya-prastutiH/07/07_bAlAnushAsanaM_nAma/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/purANam_vaiShNavam/bhAgavatam/gauDIya-prastutiH/07/07_bAlAnushAsanaM_nAma/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/purANam_vaiShNavam/bhAgavatam/gauDIya-prastutiH/07/07_bAlAnushAsanaM_nAma/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/purANam_vaiShNavam/bhAgavatam/gauDIya-prastutiH/07/07_bAlAnushAsanaM_nAma/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/purANam_vaiShNavam/bhAgavatam/gauDIya-prastutiH/07/07_bAlAnushAsanaM_nAma/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/purANam_vaiShNavam/bhAgavatam/gauDIya-prastutiH/07/07_bAlAnushAsanaM_nAma/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/purANam_vaiShNavam/bhAgavatam/gauDIya-prastutiH/07/07_bAlAnushAsanaM_nAma/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/purANam_vaiShNavam/bhAgavatam/gauDIya-prastutiH/07/07_bAlAnushAsanaM_nAma/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/purANam_vaiShNavam/bhAgavatam/gauDIya-prastutiH/07/07_bAlAnushAsanaM_nAma/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/purANam_vaiShNavam/bhAgavatam/gauDIya-prastutiH/07/07_bAlAnushAsanaM_nAma/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/purANam_vaiShNavam/bhAgavatam/gauDIya-prastutiH/07/07_bAlAnushAsanaM_nAma/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/purANam_vaiShNavam/bhAgavatam/gauDIya-prastutiH/07/07_bAlAnushAsanaM_nAma/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/purANam_vaiShNavam/bhAgavatam/gauDIya-prastutiH/07/07_bAlAnushAsanaM_nAma/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/purANam_vaiShNavam/bhAgavatam/gauDIya-prastutiH/07/07_bAlAnushAsanaM_nAma/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/purANam_vaiShNavam/bhAgavatam/gauDIya-prastutiH/07/07_bAlAnushAsanaM_nAma/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/purANam_vaiShNavam/bhAgavatam/gauDIya-prastutiH/07/07_bAlAnushAsanaM_nAma/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/purANam_vaiShNavam/bhAgavatam/gauDIya-prastutiH/07/07_bAlAnushAsanaM_nAma/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/purANam_vaiShNavam/bhAgavatam/gauDIya-prastutiH/07/07_bAlAnushAsanaM_nAma/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/purANam_vaiShNavam/bhAgavatam/gauDIya-prastutiH/07/07_bAlAnushAsanaM_nAma/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/purANam_vaiShNavam/bhAgavatam/gauDIya-prastutiH/07/07_bAlAnushAsanaM_nAma/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/purANam_vaiShNavam/bhAgavatam/gauDIya-prastutiH/07/07_bAlAnushAsanaM_nAma/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/purANam_vaiShNavam/bhAgavatam/gauDIya-prastutiH/07/07_bAlAnushAsanaM_nAma/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/purANam_vaiShNavam/bhAgavatam/gauDIya-prastutiH/07/07_bAlAnushAsanaM_nAma/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/purANam_vaiShNavam/bhAgavatam/gauDIya-prastutiH/07/07_bAlAnushAsanaM_nAma/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/purANam_vaiShNavam/bhAgavatam/gauDIya-prastutiH/07/07_bAlAnushAsanaM_nAma/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/purANam_vaiShNavam/bhAgavatam/gauDIya-prastutiH/07/07_bAlAnushAsanaM_nAma/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/purANam_vaiShNavam/bhAgavatam/gauDIya-prastutiH/07/07_bAlAnushAsanaM_nAma/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">पुराणे विश्वासटिप्पन्यः <br/> ०७ बालानुशासनं नाम</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/purANam_vaiShNavam/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="०७ बालानुशासनं नाम">०७ बालानुशासनं नाम</h1>
    
    <a id="editLink" class="btn btn-primary noPrint"  href="https://github.com/vishvAsa/purANam_vaiShNavam/edit/content/bhAgavatam/gauDIya-prastutiH/07/07_bAlAnushAsanaM_nAma.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <p><strong>॥ ७.७.१ ॥</strong></p>
<p><strong>श्री-नारद उवाच—</strong></p>
<p><strong>एवं दैत्य-सुतैः पृष्टो महा-भागवतोऽसुरः ।</strong><br>
उवाच तान् स्मयमानः स्मरन् मद्-अनुभाषितम् ॥**</p>
<p><strong>श्रीधरः :</strong></p>
<p>सप्तमे मातृ-गर्भ-स्थे स्वस्मिन् नारद-भाषितम् ।</p>
<p>प्रह्रादो वर्णयाम् आस शिष्य-प्रत्यय-सिद्धये ॥</p>
<p>अश्रावि नारदाद् एतन् मया गर्भ इतीरितुम् ।</p>
<p>तत्-प्रस्ताव-कथाम् आह पद्यैः षोडशभिः सुधीः ॥१॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p><strong>विश्वनाथः :</strong></p>
<p>सप्तमे नारदात् प्राप यज् ज्ञानं मातृ-गर्भगः ।</p>
<p>तद् एवोपादिशद् बालान् भक्तिं प्रेम च तत्-फलम् ॥१॥</p>
<p>—ओ)०(ओ—</p>
<p><strong>॥ ७.७.२ ॥</strong></p>
<p><strong>श्री-प्रह्राद उवाच—</strong></p>
<p><strong>पितरि प्रस्थितेऽस्माकं तपसे मन्दराचलम् ।</strong><br>
युद्धोद्यमं परं चक्रुर् विबुधा दानवान् प्रति ॥**</p>
<p>**श्रीधरः : **अस्माकं पितरि हिरण्यकशिपौ । स्व-कृतेनैव पापेन पापोऽसाव-भक्षि भक्षित इति हर्षेण वदन्तो युद्धोद्यमं चक्रुः ॥२॥</p>
<p><strong>क्रम-सन्दर्भः, विश्वनाथः : <em>न व्याख्यातम्।</em></strong></p>
<p>—ओ)०(ओ—</p>
<p><strong>॥ ७.७.३-५ ॥</strong></p>
<p><strong>पिपीलिकैर् अहिर् इव दिष्ट्या लोकोपतापनः ।</strong><br>
पापेन पापोऽभक्षीति वदन्तो वासवादयः ॥**</p>
<p><strong>तेषाम् अतिबलोद्योगं निशम्यासुर-यूथपाः ।</strong><br>
वध्यमानाः सुरैर् भीता दुद्रुवुः सर्वतो दिशम् ॥**</p>
<p><strong>कलत्र-पुत्र-वित्ताप्तान् गृहान् पशु-परिच्छदान् ।</strong><br>
नावेक्ष्यमाणास् त्वरिताः सर्वे प्राण-परीप्सवः ॥**</p>
<p><em>न कतमेनापि व्याख्यातम्।</em></p>
<p>—ओ)०(ओ—</p>
<p><strong>॥ ७.७.६ ॥</strong></p>
<p><strong>व्यलुम्पन् राज-शिबिरम् अमरा जय-काङ्क्षिणः ।</strong><br>
इन्द्रस् तु राज-महिषीं मातरं मम चाग्रहीत् ॥**</p>
<p>**श्रीधरः : **राज्ञः शिबिरम् आवासं व्यलुम्पन् सर्वस्वापहारेण नाशितवन्तः ॥६॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p>**विश्वनाथः : **राज्ञो हिरण्यकशिपोः शिबिरम् आवासं व्यलुम्पन् सर्वस्वापहारेण नाशितवन्तः ॥६॥</p>
<p>—ओ)०(ओ—</p>
<p><strong>॥ ७.७.७ ॥</strong></p>
<p><strong>नीयमानां भयोद्विग्नां रुदतीं कुररीम् इव ।</strong><br>
यदृच्छयागतस् तत्र देवर्षिर् ददृशे पथि ॥**</p>
<p><em>न कतमेनापि व्याख्यातम्।</em></p>
<p>—ओ)०(ओ—</p>
<p><strong>॥ ७.७.८ ॥</strong></p>
<p><strong>प्राह नैनां सुर-पते नेतुम् अर्हस्य् अनागसम् ।</strong><br>
मुञ्च मुञ्च महा-भाग सतीं पर-परिग्रहम् ॥**</p>
<p>**श्रीधरः : **अनागसं निरपराधाम् एनां नेतुं मार्हसीति प्राह ॥८॥</p>
<p><strong>क्रम-सन्दर्भः, विश्वनाथः : <em>न व्याख्यातम्।</em></strong></p>
<p>—ओ)०(ओ—</p>
<p><strong>॥ ७.७.९ ॥</strong></p>
<p><strong>श्री-इन्द्र उवाच—</strong></p>
<p><strong>आस्तेऽस्या जठरे वीर्यम् अविषह्यं सुर-द्विषः ।</strong><br>
आस्यतां यावत् प्रसवं मोक्ष्येऽर्थ-पदवीं गतः ॥**</p>
<p>**श्रीधरः : **अविषह्यं दुःसहम् । अतोऽनया प्रसव-पर्यन्तम् अत्रास्यताम् । ततश् चार्थस्य पदवीं मार्गं गतः प्राप्तः सन् । जातं पुत्रं हत्वा मोक्ष्यामीत्य् अर्थः ॥९॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p><strong>विश्वनाथः :</strong> आस्यतां मत्-कारागार एव प्रसव-पर्यन्तम् अनया स्थीयतां, अर्थ-पदवीं स्वार्थ-मार्गं गतः प्राप्तः सन् मोक्ष्ये जातं पुत्रं हत्वा इमां मोक्ष्यामीत्य् अर्थः ॥९॥</p>
<p>—ओ)०(ओ—</p>
<p><strong>॥ ७.७.१० ॥</strong></p>
<p><strong>श्री-नारद उवाच—</strong></p>
<p><strong>अयं निष्किल्बिषः साक्षान् महा-भागवतो महान् ।</strong><br>
त्वया न प्राप्स्यते संस्थाम् अनन्तानुचरो बली ॥**</p>
<p>**श्रीधरः : **साक्षात् स्व-गुणैर् एव महान् न तु पित्रादि-संबन्धात् । त्वया हेतु-भूतेन संस्थां मृत्युं न यास्यति । तत्र हेतवः—निष्किल्बिष इत्य् आदयः ॥१०॥</p>
<p>**क्रम-सन्दर्भः : **अनन्तानुचर इति । तस्य पूर्वत एव भक्ति-संस्कारो दर्शितः ॥१०॥</p>
<p><strong>विश्वनाथः :</strong> त्वया हेतु-भूतेन संस्थां मृत्युम् ॥१०॥</p>
<p>—ओ)०(ओ—</p>
<p><strong>॥ ७.७.११ ॥</strong></p>
<p><strong>इत्य् उक्तस् तां विहायेन्द्रो देवर्षेर् मानयन् वचः ।</strong><br>
अनन्त-प्रिय-भक्त्यैनां परिक्रम्य दिवं ययौ ॥**</p>
<p>**श्रीधरः : **अनन्तस्य प्रियो योऽहं, स वा प्रियो यस्य तस्य मम भक्त्या एनां प्रदक्षिणी-कृत्य ॥११॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p><strong>विश्वनाथः :</strong> अनन्त-प्रिये मयि या भक्तिस् तया हेतुना परिक्रम्य एतद्-गर्भस्थाय हरेर् भक्ताय नम इति प्रणम्य च ॥११॥</p>
<p>—ओ)०(ओ—</p>
<p><strong>॥ ७.७.१२ ॥</strong></p>
<p><strong>ततो मे मातरम् ऋषिः समानीय निजाश्रमे ।</strong><br>
आश्वास्येहोष्यतां वत्से यावत् ते भर्तुर् आगमः ॥**</p>
<p>**श्रीधरः : **इहोच्यताम् इत्य् आहेति शेषः ॥१२॥</p>
<p><strong>क्रम-सन्दर्भः, विश्वनाथः : <em>न व्याख्यातम्।</em></strong></p>
<p>—ओ)०(ओ—</p>
<p><strong>॥ ७.७.१३ ॥</strong></p>
<p><strong>तथेत्य् अवात्सीद् देवर्षेर् अन्तिके साकुतो-भया ।</strong><br>
यावद् दैत्य-पतिर् घोरात् तपसो न न्यवर्तत ॥**</p>
<p>**श्रीधरः : **अन्ति समीपे ॥१३॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p><strong>विश्वनाथः :</strong> अन्ति अन्तिके ॥१३॥</p>
<p>—ओ)०(ओ—</p>
<p><strong>॥ ७.७.१४ ॥</strong></p>
<p><strong>ऋषिं पर्यचरत् तत्र भक्त्या परमया सती ।</strong><br>
अन्तर्वत्नी स्व-गर्भस्य क्षेमायेच्छा-प्रसूतये ॥**</p>
<p>**श्रीधरः : **अन्तर्वत्नी गर्भिणी । इच्छया भर्तुर् आगमनानन्तरं प्रसूतये । एवम् अपि स्व-गर्भस्य क्षेमाय ॥१४॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p>**विश्वनाथः :**भर्तुर् आगमनानन्तरं या इच्छया प्रसूतिस् तस्यै ॥१४॥</p>
<p>—ओ)०(ओ—</p>
<p><strong>॥ ७.७.१५ ॥</strong></p>
<p><strong>ऋषिः कारुणिकस् तस्याः प्रादाद् उभयम् ईश्वरः ।</strong><br>
धर्मस्य तत्त्वं ज्ञानं च माम् अप्य् उद्दिश्य निर्मलम् ॥**</p>
<p>**श्रीधरः : **तस्याः शोक-शान्त्यै धर्मस्य तत्त्वं भक्ति-लक्षणं, ज्ञानम् आत्मानात्म-विवेकस् तद् उभयं प्रादात् । ईश्वरः समर्थः ॥१५॥</p>
<p>**क्रम-सन्दर्भः : **ऋषिर् इति । शोक-मात्र-शान्त्यै धर्मस्य तत्त्वं साधारण-स्वरूपं ज्ञानं चात्म-विषयं प्रादात् तत्रैव माम् अप्य् उद्दिश्य निर्मलं यद् धर्मस्यैतस्य तत्त्वं भागवताख्यम्—न शोभते ज्ञानम् अलं निरञ्जनं [भा।पु। १.५.१२] इति न्यायेन ज्ञानं च यत् तद्-आख्यं तत्-प्रदात् तत्-कथने तत् तद् अपि प्रतिपादितवान् । किन्तु सा गृहीतुं न शशाकेति भावः ॥१५॥</p>
<p><strong>विश्वनाथः :</strong> उभयं गर्भ-क्षेमं स्वेच्छा-प्रसवं च, निर्मलमिति विशेषणात् धर्मस्य तत्त्वं भक्ति-योगं भागवत-सम्मतं ज्ञानं च । माम् अपीत्य् अपि-कारेण मन्-मातरम् अपि ॥१५॥</p>
<p>—ओ)०(ओ—</p>
<p><strong>॥ ७.७.१६ ॥</strong></p>
<p><strong>तत् तु कालस्य दीर्घत्वात् स्त्रीत्वान् मातुस् तिरोदधे ।</strong><br>
ऋषिणानुगृहीतं मां नाधुनाप्य् अजहात् स्मृतिः ॥**</p>
<p><strong>श्रीधरः : <em>न व्याख्यातम्।</em></strong></p>
<p>**क्रम-सन्दर्भः : **तत् त्व् इति तद् अपीत्य् अर्थः । तेनैव स्व-मातरि श्री-नारदस्य सम्यग्-अनुग्रहो नाभूद् इति व्यञ्जतम् ॥१६॥</p>
<p>**विश्वनाथः : **तर्हि मातुस् ते भक्तिः कथं न दृश्यते इत्य् अत आह—तत् त्व् इति । तवापि बालत्व्त् काल-दैर्घ्याच् च कथं न तिरोदधे ? तत्राह—ऋषिणेति । तेन मन्मातुस् तद्-अनुगृहीतत्वाभावात् स्त्रीत्व-काल-दैर्घ्ये तत्र प्राभूताम् इति भावः ॥१६॥</p>
<p>—ओ)०(ओ—</p>
<p><strong>॥ ७.७.१७ ॥</strong></p>
<p><strong>भवताम् अपि भूयान् मे यदि श्रद्दधते वचः ।</strong><br>
वैशारदी धीः श्रद्धातः स्त्री-बालानां च मे यथा ॥**</p>
<p>**श्रीधरः : **भूयाद् भवेत् । वैशारदी । स्वार्थे तद् धितः । देहाद्य्-अहङ्कार-च्छेद-निपुणेत्य् अर्थः ॥१७॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p>**विश्वनाथः : **भूयाद् इत्य् आशीर्वादेन स्वस्मिन् वर्तमानं श्री-नारदानुग्रहं तेष्व् अपि भक्ति-कारणत्वेनाशास्ते । यदि भवन्तः श्रद्दधते, तदा वैशारदी विशारदो भगवांस् तद्-विषया श्रद्धा इति मद्-अनुग्रहात् श्रद्धा श्रद्धातो भक्तिः भक्तेः प्रेमेत्य् अग्रिम-ग्रन्थाद् अवगन्तव्यम् ॥१७॥</p>
<p>—ओ)०(ओ—</p>
<p><strong>॥ ७.७.१८ ॥</strong></p>
<p><strong>जन्माद्याः षड् इमे भावा दृष्टा देहस्य नात्मनः ।</strong><br>
फलानाम् इव वृक्षस्य कालेनेश्वर-मूर्तिना ॥**</p>
<p>**मध्वः :**षड्-विकाराः शरीरस्य न विष्णोस् तद्-गतस्य च ।</p>
<blockquote>
<p>तद्-अधीनं शरीरं च ज्ञात्वा तन् ममतां त्यजेत् ॥ इति च ।</p></blockquote>
<p>हेतुत्वाद् विष्णधीनत्वं शरीरस्य ॥१८॥</p>
<p>**श्रीधरः : **कासौ वैशारदी धीर्? इत्य् अपेक्षायां नारदोक्तम् एव देहात्म-विवेक-प्रकारम् आह—जन्मेति दशाभिः । जन्माद्या जायते अस्ति वर्धते विपरिणमतेऽपक्षीयते नश्यतीत्य् एवं-भूता इमे षड्-भावा विकारा वृक्षे सत्य् एव यथा फलानां दृश्यन्ते तद्वद् आत्मनि तथैव स्थिते देहस्य दृष्टा इत्य् अर्थः । ईश्वरी विकार-समर्था मूर्तिर् यस्य तेन ॥१८॥</p>
<p>**क्रम-सन्दर्भः : **तत्र देहाद्य्-अध्यास-परित्यागार्थं स्व-मातृ-प्रतिपन्नम् आत्म-ज्ञान-मात्रम् आपातत आह—जन्माद्या इत्य् आदिभिः ॥१८॥</p>
<p><strong>विश्वनाथः :</strong> केषाञ्चिन् मुमुक्षु-भक्तानां तु ज्ञानम् अपेक्षितम् इति तद् आह—जन्माद्या इति दशभिः । जायते अस्ति वर्धतेविपरिणमते अपक्षीयते नश्यतीत्य् एवं-भूता भावाः षड्-विकाराः सदा स्थितस्य वृक्षस्य प्रतिवर्षं फलानाम् एव यथा, न तु वृक्षस्य तथैव नित्य-स्थितस्यैवात्मनो देहस्यैव षड् इमे दृष्टाः न त्व् आत्मनः, ईश्वरस्य मूर्तिः समष्टि-व्यष्ट्य्-आत्मकं शरीरं यतो भवति तेन ॥१८॥</p>
<p>—ओ)०(ओ—</p>
<p><strong>॥ ७.७.१९ ॥</strong></p>
<p><strong>आत्मा नित्योऽव्ययः शुद्ध एकः क्षेत्र-ज्ञ आश्रयः ।</strong><br>
अविक्रियः स्व-दृग् हेतुर् व्यापकोऽसङ्ग्य् अनावृतः ॥**</p>
<p>**श्रीधरः : **तद् एवं देह-धर्मैस् तद् वैलक्षण्येनात्मनो देहाद् भेदो दर्शितः, इदानीम् आत्म-धर्मैर् एव भेदं स्फुटयंस् तद् अहङ्कारादिकं त्याजयति—आत्मेति । आत्मा नित्यः, अविनाशी वारेऽयम् आत्मा [बृ।आ।उ। ४.५.१४] इति श्रुतेः । अव्ययोऽपक्षय-शून्यः, ऋचो अक्षरे परमे व्योमन् [ऋ।वे। १.१६४.२१] इति श्रुतेः । शुद्धः, निरवद्यं निरञ्जनम्[श्वे।उ। ६.१९] इति श्रुतेः । एकः, एकम् एवाद्वितीयम् [बृ।आ।उ। ३.८.८] इति श्रुतेः । क्षेत्र-ज्ञः, विज्ञातारम् अरे केन विजानीयात् [बृ।आ।उ। २.४.१४] इति श्रुतेः । आश्रयः, यस्मिन् द्यौः पृथिवी चान्तरिक्षम् [मु।उ। २.२.५] इति श्रुतेः । अविक्रियः, निष्कलं निष्क्रियं शान्तम्[श्वे।उ। ६.१९] इति श्रुतेः । स्व-दृक्, आत्म-ज्योतिः सम्राड् इति होवाच इति श्रुतेः । हेतुः, स इमाल् लोकान् असृजत [ऐ।उ। १.२] इति श्रुतेः । व्यापकः, सत्यं ज्ञानम् अनन्तम्[तै।उ। २.१.१] इति श्रुतेः । असङ्गी, असङ्गो ह्य् अयं पुरुषः[बृ।आ।उ। ४.३.१५] इति श्रुतेः । अनावृतः, पूर्णस्य पूर्णम् आदाय पूर्णम् एवावशिष्यते [ई।उ। १] इति श्रुतेः ॥१९॥</p>
<p>**क्रम-सन्दर्भः : **एको न तु देहेन्द्रियादि-सघात-रूपः । क्षेत्रज्ञो ज्ञातृत्वादि-धर्मकः इन्द्रियादीनाम् आश्रयः स्वाभाविक-ज्ञातृत्वाद् एवाविक्रियः स्वदृक् स्वस्मै स्वयं प्रकाशः हेतुः सर्गादेर् निमित्तम् । तद् उक्तं श्री-सूतेन हेतुर् जीवोऽस्य सर्गादेर् अविद्या-कर्म-कारकः [भा।पु। १२.७.१८] इति व्यापको व्याप्त-शीलः असङ्गी अनावृतश् च स्वतः स्व-प्रकाश-रूपत्वात् ॥१९॥</p>
<p>**विश्वनाथः : **जीवात्मनि षड् विकाराभाव-भावना त्वं-पदार्थ-शुद्धिः । सा च तत्-पदार्थस्य परमात्मनश् चिन्तन-रूपया भक्त्यैव स्याद् इत्य् अतः परमात्म-स्वरूपम् आह—आत्मेति द्वाभ्याम् । आत्मा परमात्मा । नित्यः, अविनाशी वारेऽयम् आत्मा [बृ।आ।उ। ४.५.१४] इति श्रुतेः । अव्ययोऽपक्षय-शून्यः, ऋचोऽक्षरे परमे व्योमन् [ऋ।वे। १.१६४.२१] इति श्रुतेः । शुद्धः, निरवद्यं निरञ्जनम्[श्वे।उ। ६.१९] इति श्रुतेः । एकः, एकम् एवाद्वितीयम् [बृ।आ।उ। ३.८.८] इति श्रुतेः । क्षेत्र-ज्ञः, विज्ञातारम् अरे केन विजानीयात् [बृ।आ।उ। २.४.१४] इति श्रुतेः । आश्रयः, यस्मिन् द्यौः पृथिवी चान्तरिक्षम् [मु।उ। २.२.५] इति श्रुतेः । अविक्रियः, निष्कलं निष्क्रियं शान्तम्[श्वे।उ। ६.१९] इति श्रुतेः । स्व-दृक्, आत्म-ज्योतिः सम्राड् इति होवाच इति श्रुतेः । हेतुः, स इमाल् लोकान् असृजत [ऐ।उ। १.२] इति श्रुतेः । व्यापकः, सत्यं ज्ञानम् अनन्तम्[तै।उ। २.१.१] इति श्रुतेः । असङ्गी, असङ्गो ह्य् अयं पुरुषः[बृ।आ।उ। ४.३.१५] इति श्रुतेः । अनावृतः, पूर्णस्य पूर्णम् आदाय पूर्णम् एवावशिष्यते [ई।उ। १] इति श्रुतेः ॥१९॥</p>
<p>—ओ)०(ओ—</p>
<p><strong>॥ ७.७.२० ॥</strong></p>
<p><strong>एतैर् द्वादशभिर् विद्वान् आत्मनो लक्षणैः परैः ।</strong><br>
अहं ममेत्य् असद्-भावं देहादौ मोहजं त्यजेत् ॥**</p>
<p>**श्रीधरः : **एतैर् द्वादशभिर् आत्मनो लक्षणैः परैः श्रेष्ठैर् विवेक-समर्थैर् देहाद् भेदं विद्वान् असद्-भावं मिथ्या-बुद्धिं त्यजेत् ॥२०॥</p>
<p>**क्रम-सन्दर्भः : **मोहजं त्यजेद् इति । देहाद्य्-अधिकरणक-मोहजस्यैव त्यागो, न तु स्वरूप-भूतस्येत्य् अहम्-अर्थस्य इति व्यज्यते । तद् एवं जीवस् तद्-अंशत्वात् सूक्ष्मः ज्योती-रूप इत्य् एके । तथैव हि कौस्तुभांशत्वेन व्यञ्जितम् । तथा च स्कान्दे प्रभास-खण्डे जीव-निरुपणे,</p>
<blockquote>
<p>न तस्य रूपं वर्णो वा प्रमाणं दृश्यते क्वचित् ।<br>
न शक्यं कथितुं वापि सूक्ष्मश् चानन्त-विग्रहः ॥<br>
बालाग्र-शत-भागस्य शतधा कल्पितस्य च ।<br>
तस्मात् सूक्ष्मतरो देवः स चानन्त्याय कल्पते ।<br>
आदित्य-वर्णं सूक्ष्माभम् अब्-बिन्दुम् इव पुष्करे ।<br>
नक्षत्रम् इव पश्यन्ति योगिनो ज्ञान-चक्षुषा ॥ इति ॥२०॥</p></blockquote>
<p>**विश्वनाथः :**आत्मनः परमात्मनः परैर् जीवात्म-लक्षणेभ्योऽप्य् उत्कृष्टैः नित्य-चिन्तितैर् इति शेषः । देहादौ देहे दैहिकेषु च असद् अवास्तव-भावं परमात्म-चिन्तनं विना सत्य् अपि विवेके दिग्-भ्रम इव मोहो न निवर्तत इति भावः ॥२०॥</p>
<p>—ओ)०(ओ—</p>
<p><strong>॥ ७.७.२१ ॥</strong></p>
<p><strong>स्वर्णं यथा ग्रावसु हेम-कारः</strong></p>
<p><strong>क्षेत्रेषु योगैस् तद्-अभिज्ञ आप्नुयात् ।</strong></p>
<p><strong>क्षेत्रेषु देहेषु तथात्म-योगैर्</strong></p>
<p><strong>अध्यात्म-विद् ब्रह्म-गतिं लभेत ॥</strong></p>
<p>**श्रीधरः : **नन्व् एवं विविक्तात्म-ज्ञानिनोऽप्य् अपरोक्षानुभवेन ब्रह्मता-प्राप्तिः कथं स्यात्, यतोऽहङ्कारादिकं त्यजेत्? इत्य् अपेक्षायां तत्-प्राप्ति-प्रकारं स-दृष्टान्तम् आह—स्वर्णाकर-क्षेत्रेषु स्फुरत् स्वर्ण-कणेषु ग्रावसु योगैर् धमनाद्य्-उपायैस् तद्-अभिज्ञ उपायाभिज्ञो हेम-कारो यथा स्वर्णं प्राप्नुयात् । आत्म-योगैर् आत्म-प्राप्त्य्-उपायैः । ब्रह्म-गतिं ब्रह्मताम् । अध्यात्म-वित् आत्माधिकृत-कार्य-कारण-सङ्घात-ज्ञाता ॥२१॥</p>
<p>**क्रम-सन्दर्भः : **तत्-पदार्थ-ज्ञानम् अप्य् आह—स्वर्णम् इति ॥२१॥</p>
<p>**विश्वनाथः : **नन्व् एवं परमात्मा क्व वर्तेत इति चेत् स्व-देहेऽपीति तद् उपलब्धि-प्रकारं स-दृष्टान्तम् आह—स्वर्णम् इति । ग्रावसु स्फुरत्-स्वर्ण-कण-पाषाणेषु क्षेत्रेषु स्वर्णाकर-स्थानेषु योगैर् धमनादिभिर् गुरु-वक्त्र-शिक्षितैर् एवोपायैस् तम् उपायाभिज्ञो हेम-कारो यथा स्वर्णम् आप्नुयात्, तथैव देह-रूप-क्षेत्रेषु आत्म-योगैर् आत्म- आत्म-प्राप्त्य्-उपायैश् चिन्तनाद्यैः । ब्रह्म-गतिं ब्रह्मणः परमात्मनो गतिम् उपलब्धिम् ॥२१॥</p>
<p>—ओ)०(ओ—</p>
<p><strong>॥ ७.७.२२ ॥</strong></p>
<p><strong>अष्टौ प्रकृतयः प्रोक्तास् त्रय एव हि तद्-गुणाः ।</strong><br>
विकाराः षोडशाचार्यैः पुमान् एकः समन्वयात् ॥**</p>
<p>**मध्वः **अभिमान्य् अपेक्षया विष्णुः पञ्चविंश इति स्मृतः ।</p>
<blockquote>
<p>जडाद्य्-अपेक्षया जीवः सम्यग् ज्ञेयो हरिः स्मृतः ॥ इति च ॥२२॥</p></blockquote>
<p>**श्रीधरः : **अध्यात्म-विवेकम् आत्म-प्राप्त्य्-उपायम् आह—अष्टाव् इति त्रिभिः । मूल-प्रकृतिर् महद्-अहङ्कारौ पञ्च-तन्-मात्राणि चेत्य् अष्टौ । त्रयः सत्त्वादयस् ते च प्रकृति-गुणा एव, न तु भिन्नाः । एकादशेन्द्रियाणि पञ्च-महा-भूतानि चेति षोडश । पुमान् आत्मा एकः प्रोक्तः कपिलादिभिर् आचार्यैः ।</p>
<p>एकत्वे हेतुः—एषु साक्षित्वेनान्वयात् । तद् उक्तं—</p>
<blockquote>
<p>मूल-प्रकृतिर् अविकृतिर् महद्-आद्याः प्रकृति-विकृतयः सप्त ।<br>
षोडशकस् तु विकारो न प्रकृतिर् न विकृतिः पुरुषः ॥इति ॥२२॥</p></blockquote>
<p><strong>क्रम-सन्दर्भः : <em>न व्याख्यातम्।</em></strong></p>
<p>**विश्वनाथः : **अध्यात्मविद् इत्य् उक्तम् अतोऽध्यात्म-वस्तुन्य् आह—अष्टाव् इति सार्धेन । मूल-प्रकृतिर् महद्-अहङ्कारौ पञ्च तन्-मात्राणि चेत्य् अष्टौ । त्रयः सत्त्वादयो विकाराः । एकादशेन्द्रियाणि पञ्च महा-भूतानि चेति षोडश । आचार्यैः कपिलादिभिर् प्रोक्तः पुमान् आत्मा एकः । समन्वयात् एष सम्यग् अन्वयं सम्बन्धं प्राप्य वर्तमानः । यद् वा, समन्वयं सम्बन्धम् अतति सततं प्राप्नोति । अतः सातत्य-गमने क्विब्-अन्तः ॥२२॥</p>
<p>—ओ)०(ओ—</p>
<p><strong>॥ ७.७.२३ ॥</strong></p>
<p><strong>देहस् तु सर्व-सङ्घातो जगत् तस्थुर् इति द्विधा ।</strong><br>
अत्रैव मृग्यः पुरुषो नेति नेतीत्य् अतत् त्यजन् ॥**</p>
<p>**श्रीधरः : **जगज् जङ्गमम् । तस्थुः स्थावरम् । अत्रैव सर्व-सङ्घातात्मके देह एव पुरुषो मृग्योऽन्वेष्टव्यः । सुशकं चैतद् इत्य् आह—नेति नेतीत्य् अन्यापोहे क्रियमाणे स्वयम् एवातत् त्यजन् । अनात्म-वर्गात् पृथग् उपलभ्यमान इत्य् अर्थः ॥२३॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p>**विश्वनाथः : **सर्व-सङ्घात उक्त-लक्षण-सर्व-वस्तु-समूह-रूपः जगत् जङ्गमो मनुष्यादिः, तस्थुः स्थावरो वृक्षादिः । अत्रैव देह एव पुरुषः परमात्मा मृग्योऽन्वेष्टव्यः । अन्वेषण-प्रकारम् आह—नेति नेतीत्य् एतत् तद्-भिन्नं वस्तु त्यजन् त्यजद्भिर् इत्य् अर्थः ॥२३॥</p>
<p>—ओ)०(ओ—</p>
<p><strong>॥ ७.७.२४ ॥</strong></p>
<p><strong>अन्वय-व्यतिरेकेण विवेकेनोशतात्मना ।</strong><br>
स्वर्ग-स्थान-समाम्नायैर् विमृशद्भिर् असत्वरैः ॥**</p>
<p>**श्रीधरः : **मणिषु सूत्रम् इव सर्वत्रानुस्यूतत्वेनान्वयः । अत एव मणिभ्यः सूत्रस्येवैकैक-व्यतिरेकश् च । तयोर् द्वन्द्वैक्यम् । तेन यो विवेकः पूर्वोक्तो वा तेन उशता शुद्धेनात्मना मनसा । सर्ग-स्थान-समाम्नायैः सृष्टि-स्थिति-संहारैः । यतो वा इमानि भूतानि जायन्ते इत्य्-आदि-श्रुत्य्-उक्त-सर्गाद्य्-अनुसन्धानेनेत्य् अर्थः । विमृशद्भिर् विचारयद्भिः असत्वरैर् अव्यग्रैर् मृग्य इति पूर्वेणान्वयः ॥२४॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p><strong>विश्वनाथः :</strong> ननु तर्हि देहोऽतन्मय एव अतत्-त्यागे शून्यम् एवावशिष्यते ? इत्य् अत आह—अन्वयेति । देहे परमात्मनोऽन्वयः, परमात्मनि देह-व्यतिरेको यः प्रसिद्धस् तेन जडानाम् अपि बुद्ध्यादीनां यद् अन्वयेनैव प्रवृत्तिः । बुद्ध्यादि-व्यतिरिक्तश् च यः स परमात्मा देहस्थ इति यो विवेकस् तेन तथा उशता शुद्धेनात्मना मनसा सर्ग-स्थान-समाम्नायैः सृष्टि-स्थिति-संहारैः परामृष्टैर् इति शेषः । यतो वा इमानि भूतानि जायन्ते इत्य्-आदि-श्रुत्य्-उक्त-सर्गाद्य्-अनुसन्धानेनेत्य् अर्थः । असत्वरैर् अव्यग्रैर् मृग्यः ॥२४॥</p>
<p>—ओ)०(ओ—</p>
<p><strong>॥ ७.७.२५ ॥</strong></p>
<p><strong>बुद्धेर् जागरणं स्वप्नः सुषुप्तिर् इति वृत्तयः ।</strong><br>
ता येनैवानुभूयन्ते सोऽध्यक्षः पुरुषः परः ॥**</p>
<p>**मध्वः : **बुद्धेर् जीवस्य ।</p>
<blockquote>
<p>सत्त्व-बुद्ध्यादि-शब्दैस् तु जीवोऽपि क्वचिद् ईर्यते ।<br>
जागृद्-आद्यैः कर्म चैव सुख-दुःखे च तस्य हि ॥<br>
जागृद्-आदेः परो द्रष्टा सुख-निष्ठो हरिः स्मृतः ।<br>
स जीवेन सह स्थानात् तत्-स्वरूपः प्रदृश्यते ॥<br>
अज्ञ-दृष्ट्य्-अनज्ञ-दृष्ट्या यथा गन्ध-युतोऽनिलः ।<br>
अदृष्टे जीव-परयोर् भेदस्याप्नोति संसृतिम् ।<br>
अभेद-निश्चयाद् याति तमो नास्त्य् अत्र संशयः ॥ इति च ॥२५॥</p></blockquote>
<p>**श्रीधरः : **विमर्श-प्रकारम् आह—बुद्धेर् इति द्वाभ्याम् । अध्यक्षः साक्षी ॥२५॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p>**विश्वनाथः :**विमर्श-प्रकारम् आह—बुद्धेर् इति द्वाभ्याम् । यद्-अन्विताया एव बुद्धेस् तिस्रोऽवस्था उद्भवन्ति, स परः पुरुषः परमात्मा ॥२५॥</p>
<p>—ओ)०(ओ—</p>
<p><strong>॥ ७.७.२६ ॥</strong></p>
<p><strong>एभिस् त्रि-वर्णैः पर्यस्तैर् बुद्धि-भेदैः क्रियोद्भवैः ।</strong><br>
स्वरूपम् आत्मनो बुध्येद् गन्धैर् वायुम् इवान्वयात् ॥**</p>
<p><strong>मध्वः :</strong> बुद्धि-भेदैर् जीवानां तारतम्य-ज्ञापकैः ॥२६॥</p>
<p>**श्रीधरः : **अत एभिर् बुद्धि-भेदैः परिणामैः पर्यस्तैः परितः क्षिप्तैर् अनात्म-धर्मत्वेन निरस्तैः । बुद्धि-धर्मत्वे हेतुः—त्रि-वर्णैस् त्रि-गुणात्मकैः । क्रियोद्भवैः कर्म-जन्यैः । बुद्धेर् एव त्रि-गुणात्मकत्वात् कर्म-कर्तृत्वाच् च तस्या एवैता अवस्थाः । आत्मा तु बुद्ध्य्-अन्वयात् तद् अवस्थावान् इवाभाति न तत्त्वत इत्य् आत्मनः स्वरूपं बुध्येज् जानीयाद् इत्य् अर्थः । अत्र दृष्टान्तः, कुसुम-धर्मैर् गन्धैस् तद् आश्रयं वायुम् इव ॥२६॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p>**विश्वनाथः : **यस् त्व् एतद् बुद्ध्य्-अवस्था-त्रयवान् आभाति, स जीवात्मेत्य् आह—एभिर् बुद्धि-भेदैः परिणामैः जागरादिभिः त्रिवर्णैस् त्रि-गुणात्मकैः क्रियोद्भवैः कर्म-जन्यैः पर्यस्तैः अनात्म-धर्मत्वेन निरस्तैर् अपि एभिर् एव । आत्मनोऽशुद्ध-जीवस्य स्वरूपं बुद्ध्येत् जानीयात्, यथान्वयात् सम्बन्ध-मात्राद् एव गन्धैः पुष्पादि-गन्धैर् वायुं गन्धवन्तं जानीयात् । यद्-अन्विता बुद्धिः प्रवर्तते, स परमात्मा, यो बुद्ध्य्-अन्वितः स जीवात्मेति भेदः ॥२६॥</p>
<p>—ओ)०(ओ—</p>
<p><strong>॥ ७.७.२७ ॥</strong></p>
<p><strong>एतद् द्वारो हि संसारो गुण-कर्म-निबन्धनः ।</strong><br>
अज्ञान-मूलोऽपार्थोऽपि पुंसः स्वप्न इवार्प्यते ॥**</p>
<p>**मध्वः :**दुःख-रूपोऽपि संसारो बुद्धि-पूर्वम् अवाप्यते ।</p>
<blockquote>
<p>यथा स्वप्ने शिरश्-छेदं स्वयं कारण्नो वशः ।<br>
ततो दुःखम् अवाप्येत तथा जागरितोऽपि तु ।<br>
जानन् अप्य् आत्मनो दुःखम् अवशस् तु प्रवर्तते ॥ इति च ॥२७॥</p></blockquote>
<p>**श्रीधरः : **ननु तर्हि यथा कुसुमोपाधिकोऽपि वायोर् गन्धो विवेक-ज्ञानेन निवर्तते एवम् आत्मनः संसारो न निवर्तत इत्य् आशङ्क्याह—एतद् द्वारो बुद्धि-द्वारकस् तद् अवस्था-द्वारको वा संसारो न स्वतः । हि यस्माद् बुद्धेर् ये गुणाः कराणि च तैर् निबध्यत इति । तथा स चाज्ञान-मूलोऽतोऽपार्थो मिथ्या-भूतोऽपि स्वप्न इवेष्यते । वायोस् तु गन्ध-द्रव्य-संबन्धस्य वास्तवत्वाद् विषमो दृष्टान्तः ॥२७॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p>**विश्वनाथः : **एषा बुद्धिर् एव द्वारं यस्य सः । अत एव गुण-कर्माभ्याम् तदीयाभ्याम् नितरां बन्धनं यत्र सः । किं च, न ज्ञानं यस्य तथाभूतं मूलं यस्य सः । यस्य मूलं न ज्ञायत इत्य् अर्थः । अपार्थः अवस्तु-भूतोऽपि जीवस्य संसारो देहाध्यास-रूपः स्वप्न इव अर्प्यते, तस्मिन् पुंसि परमेश्वर-शक्त्यैवेत्य् अर्थः ॥२७॥</p>
<p>—ओ)०(ओ—</p>
<p><strong>॥ ७.७.२८ ॥</strong></p>
<p><strong>तस्माद् भवद्भिः कर्तव्यं कर्मणां त्रि-गुणात्मनाम् ।</strong><br>
बीज-निर्हरणं योगः प्रवाहोपरमो धियः ॥**</p>
<p><strong>मध्वः-</strong> धियः प्रवाहोऽस्यापरमः परमेश्वरे रमणम् ॥२८॥</p>
<p>**श्रीधरः : **यस्माद् एवं निवृत्तिर् घटते तस्माद् बीजम् अज्ञानं तस्य निर्हरणं दहनम् । किं तत्? योगः । कथं-भूतः? धियः प्रवाहं जाग्रद्-आदि-रूपम् उपरमयतीति तथा॥२८॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p>**विश्वनाथः :**तस्माद् तन्-निवृत्तये यतितव्यम् इत्य् आह—तस्माद् इति । बीजं प्रकृती बुद्धिः, तस्य निर्हरणं दहनम् । दहनम् एव किम् ? तद् आह—धियो बुद्धेः प्रवाहानां जागराद्य्-अवस्थानाम् उपरमः स एव । योगः फलं—योगोऽपूर्वार्थ-सम्प्राप्तौ सङ्गति-ध्यान-युक्तिषु इति मेदिनी॥२८॥</p>
<p>—ओ)०(ओ—</p>
<p><strong>॥ ७.७.२९ ॥</strong></p>
<p><strong>तत्रोपाय-सहस्राणाम् अयं भगवतोदितः ।</strong><br>
यद् ईश्वरे भगवति यथा यैर् अञ्जसा रतिः ॥**</p>
<p>**श्रीधरः : **तद् एवं ज्ञान-प्रकारम् उक्त्वा तत् साधनं धर्मस्य तत्त्वं नारदोक्तम् एवाह—तत्रेति पञ्चभिः । यैर् धर्मैर् यथा यथावद् अनुष्ठितैर् वा भगवति श्री-नारायणे रतिर् इति यद् अयम् उपायो भगवतोक्तः । तथा च गीता-सूक्तम्—</p>
<blockquote>
<p>यत् करोषि यद् अश्नासि यज् जुहोषि ददासि यत् ।<br>
यत् तपस्यसि कौन्तेय तत् कुरुष्व मद् अर्पणम् ॥ [गीता ९.२७] इति ।<br>
भक्त्या माम् अभिजानाति यावान् यश् चास्मि तत्त्वतः [गीता ११.५५] इत्य् आदि च ॥२९॥</p></blockquote>
<p>**क्रम-सन्दर्भः : **अथ स्व-प्रतिपत्तिं प्रतिपादयति—तत्रोपायेत्य् आदिभिः । तत्र पूर्वोक्ते त्रिगुणात्मक-कर्मणां बीज-निर्हरणेऽपि उपाय-सहस्रैः सिद्धानां मध्ये अयम् एव उपायो भगवता श्री-नारदेन मां प्रत्युपदिष्टः यैर् उपाय-सहस्रैः सिद्धात् यद्य् अस्माद् उपायात् यथा यथावत् ईश्वरे भगवति अञ्जसा व्यवधानान्तरं विनैव रतिः प्रीतिर् भवति । अतः कर्म-बीज-निर्हरणम् अपि तस्यानुषङ्गिकम् एव फलम् इति भावः ।</p>
<p>यद् वा, तत्र बीज-निर्हरणे निमित्ते यान्य् उपाय-सहस्राणि तेषाम् अप्य् अयम् एवोपायो भगवता श्री-नारदेनोदितः । अनेनैवोपायेन कृत-कृत्यानि भवन्तीत्य् अर्थः । कोऽसौ? तत्राह—यैर् उपायैः सिद्धात् यद्य् अस्माद् उपायाद् ईश्वरे भगवति यथा यथावद् अञ्जसा उपायान्तर-व्यवधानं विना रतिर् भवतीति ॥२९॥</p>
<p><strong>विश्वनाथः :</strong> तत्र बीज-निर्हरणे विषये उपाय-सहस्राणां मध्ये अयम् उपायो भगवतोदितः । अन्ये त्व् अन्यैर् मुनिभिर् उदितत्वाद् अस्मात् ते निकृष्टा एवेति भावः । अयम् एव कः ? तत्राह—यद् इति । यैर् गुरु-शुश्रूषणाद्य्-अङ्गैर् उत्पन्नात् यद् यस्माद् भक्ति-योगाद् रतिर् भवति । अयं भक्ति-योग एवोपाय इत्य् अन्वयः । अत्र पञ्चम्य्-अन-यत्-पदात् अञ्जसा-शब्दाच् च रतिर् एव भक्ति-योगस्य मुख्यं फलं, बीज-निर्हरणं त्व् आनुषङ्गिकम् अयत्नत एव शुद्ध-भक्तानां भवेत् । यद् उक्तं—जरत्य् आशु या कोषं निगीर्णम् अनलो यथा [भा।पु। ३.२५.३०] इति ॥२९॥</p>
<p>—ओ)०(ओ—</p>
<p><strong>॥ ७.७.३० ॥</strong></p>
<p><strong>गुरु-शुश्रूषया भक्त्या सर्व-लब्धार्पणेन च ।</strong><br>
सङ्गेन साधु-भक्तानाम् ईश्वराराधनेन च ॥**</p>
<p>**श्रीधरः : **तत्रैवान्तरङ्गान् धर्मान् आह—गुरोः शुश्रूषया भक्त्या प्रेम्णा सर्वेषां लब्धानाम् अर्पणेन च ॥३०॥</p>
<p>**सनातनः **[ह।भ।वि। १०.४९५]: गुरोः शुश्रूषया तस्यैव भक्त्या प्रेम्णा, तस्मिन्न् एव सर्वेषां लब्धानां लाभानाम् अर्पणेन च । साधवः सद्-आचारा ये भक्ता वैष्णवाः, तेषां सङ्गेन ॥३०॥</p>
<p>**क्रम-सन्दर्भः : **गुरु-शुश्रुषयेति त्रिकम् ॥३०॥</p>
<p><strong>विश्वनाथः :</strong> धर्मस्य तत्त्वं ज्ञानं चेति द्वयम् उपदेष्टव्यत्वेन यत् प्रक्रान्तं तत्र ज्ञानम् उक्त्वा धर्म-तत्त्वं भक्ति-योग एवेति द्योतयन् पूर्वोक्तानि यत्-पद-वाच्यानि तद्-अङ्गान्य् आह—गुर्व् इति त्रिभिः । गुरोः शुश्रूषया स्नपन-संवाहनादिकया, तथा सर्वेषां लब्धानां वस्तूनाम् अर्पणेन च तच् चार्पणं भक्त्यैव, न तु प्रतिष्ठादिना हेतुना । साधवः सद्-आचारा ये भक्ताः, तेषां सङ्गेनेति दुराचारा भक्ताः सेव्या वन्द्या दर्शनीयाश् च, न तु सङ्गार्थम् उपादेया इति भावः ॥३०-३१॥</p>
<p>—ओ)०(ओ—</p>
<p><strong>॥ ७.७.३१ ॥</strong></p>
<p><strong>श्रद्धया तत्-कथायां च कीर्तनैर् गुण-कर्मणाम् ।</strong><br>
तत्-पादाम्बुरुह-ध्यानात् तल्-लिङ्गेक्षार्हणादिभिः ॥**</p>
<p>**श्रीधरः : **तस्य लिङ्गानां मूर्तीनाम् ईक्षणम् अर्हणम् आदिर् येषां वन्दनादीनां तैश् च॥३१॥</p>
<p>**सनातनः **[ह।भ।वि। १०.४९५]: तल्-लिङ्गानां श्री-मूर्तीनाम् ईक्षणम् अर्हणं चादिर् येषां वन्दनादीनां तैश् च ॥३१॥</p>
<p><strong>क्रम-सन्दर्भः, विश्वनाथः : <em>न व्याख्यातम्।</em></strong></p>
<p>—ओ)०(ओ—</p>
<p><strong>॥ ७.७.३२ ॥</strong></p>
<p><strong>हरिः सर्वेषु भूतेषु भगवान् आस्त ईश्वरः ।</strong><br>
इति भूतानि मनसा कामैस् तैः साधु मानयेत् ॥**</p>
<p>**सनातनः **[ह।भ।वि। १०.४९६]: कामैश् च तत्-तद्-इष्ट-दानैः, एवं निर्जित-षड्-वर्गैः क्रियते भक्तिर् इत्य् अनेन सर्वेषाम् एवान्वयः । अत्र च ईश्वराराधनादीनि भक्त्य्-अङ्गानि, तत्-साधनानि च गुरु-शुश्रूषादीनि ज्ञेयानि ॥३२॥</p>
<p><em>अन्यैर् न व्याख्यातम्।</em></p>
<p>—ओ)०(ओ—</p>
<p><strong>॥ ७.७.३३ ॥</strong></p>
<p><strong>एवं निर्जित-षड्-वर्गैः क्रियते भक्तिर् ईश्वरे ।</strong><br>
वासुदेवे भगवति यया संलभ्यते रतिः**<sup id="fnref:1"><a href="#fn:1" class="footnote-ref" role="doc-noteref">1</a></sup>** ॥**</p>
<p>**श्रीधरः : **निर्जितः षणां काम-क्रोध-लोभ-मोह-मद-मत्सराणाम् इन्द्रियाणां वा वर्गो यैः ॥३३॥</p>
<p>**सनातनः **[ह।भ।वि। १०.५२२]: एवम् उक्त-गुरु-शुश्रूषादि-प्रकारेण निर्जितः षण्णां काम-क्रोध-लोभ-मोह-मद-मात्सर्याणाम् इन्द्रियाणां वा वर्गो यैस् तैः । भक्तिर् ईश्वराराधन-रूपैव । यया भक्त्या रतिः प्रेमा ॥३३॥</p>
<p>**क्रम-सन्दर्भः : **अथ तस्यैवोपायस्यैवाङ्गान्य् उक्त्वान्यान्य् आह—एवम् इति । एवं पूर्वोक्त-गुरु-शुश्रूषादि-प्रकारेणैव, न तु तद्-अर्थ-पृथक्-यत्नेन निर्जित-कर्म-बीज-लक्षण-कामादिभिर् जनैः पुनर् अपि भक्तिः क्रियत एव ॥३३॥</p>
<p><strong>विश्वनाथः :</strong> एवम् एतत्-प्रकारया भक्त्यैव निर्जितः षण्णां कामादीनाम् इन्द्रियाणां वा वर्गो यैस् तैर् गुरु-शुश्रूषणाद्यैर् अङ्गैर् भक्तिर् इति पूर्वोक्तं बुद्धि-प्रवाहोपरम-रूपम् आनुषङ्गिकं फलम् उक्तम् । भक्तेर् मुख्य-फलम् आह—ययेति । रतिं प्रेमाणम् ॥३३॥</p>
<p>—ओ)०(ओ—</p>
<p><strong>॥ ७.७.३४ ॥</strong></p>
<p><strong>निशम्य कर्माणि गुणान् अतुल्यान्</strong></p>
<p><strong>वीर्याणि लीला-तनुभिः कृतानि ।</strong></p>
<p><strong>यदातिहर्षोत्पुलकाश्रु-गद्गदं</strong></p>
<p><strong>प्रोत्कण्ठ उद्गायति रौति नृत्यति ॥</strong></p>
<p>**श्रीधरः : **भगवद्-रतेर् लिङ्गान्य् आह—निशम्येति त्रिभिः । गुणान् भक्त-वात्सल्यादीन् । अति-हर्षेणोद्गताः पुलका अश्रूणि च तैर् गद्गदं यथा भवति, एवं प्रोत्कण्ठो मुक्त-कण्ठ उद्गायति ॥३४॥</p>
<p>**सनातन-गोस्वामी- **गुणान् भक्त-वात्सल्यादीन् । वीर्याणि दैत्य-मारणादीनि पराक्रमांश् च । अतिहर्षेणोद्गताह्, पुलका अश्रूणि च तैर् गद्गदं यथा भवति, एवं सोत्कण्ठ उच्चैर् गायति ॥३४॥ [ह।भ।वि। ११.६३७]</p>
<p>**क्रम-सन्दर्भः : **निशम्येति त्रिकम् ॥३४॥</p>
<p><strong>विश्वनाथः :</strong> रतेश् चिह्नान्य् आह—निशम्येति । कर्माणि दधि-पयश् चौर्यादीनि गुणान् भक्त-वात्सल्यादीन् वीर्याणि गोवर्धनोद्धरण-कंस-वधादीनि ॥३४॥</p>
<p>—ओ)०(ओ—</p>
<p><strong>॥ ७.७.३५ ॥</strong></p>
<p><strong>यदा ग्रह-ग्रस्त इव क्वचिद् धसत्य्</strong></p>
<p><strong>आक्रन्दते ध्यायति वन्दते जनम् ।</strong></p>
<p><strong>मुहुः श्वसन् वक्ति हरे जगत्-पते</strong></p>
<p><strong>नारायणेत्य् आत्म-मतिर् गत-त्रपः ॥</strong></p>
<p><strong>श्रीधरः, क्रम-सन्दर्भः : <em>न व्याख्यातम्।</em></strong></p>
<p>**सनातन-गोस्वामी- **आत्मनि भगवतिमतिर् यस्य ।तथा-भूतः सन्, अत एव गत-त्रपः निर्लज्जः सन् ॥३५॥ [ह।भ।वि। ११.६३८]</p>
<p><strong>विश्वनाथः :</strong> हरे जगत्-पते नारायण ! इति वाच्यं वक्ति आत्मना मनसा च मतिर् मननं यस्य सः ॥३५॥</p>
<p>—ओ)०(ओ—</p>
<p><strong>॥ ७.७.३६ ॥</strong></p>
<p><strong>तदा पुमान् मुक्त-समस्त-बन्धनस्</strong></p>
<p><strong>तद्-भाव-भावानुकृताशयाकृतिः ।</strong></p>
<p><strong>निर्दग्ध-बीजानुशयो महीयसा</strong></p>
<p><strong>भक्ति-प्रयोगेण समेत्य् अधोक्षजम् ॥</strong></p>
<p><strong>मध्वः-</strong> तद्-भाव-भावः तद् यथा-स्वरूपं भक्तिः ।</p>
<blockquote>
<p>केचिद् भक्ता विनृत्यन्ति गायन्ति च यथेप्सितम् ।<br>
केचित् तूष्णीं जपन्त्य् एव केचिच् चोभय-कारिणः ॥ इति च ॥३६॥</p></blockquote>
<p>**श्रीधरः : **तस्य भावश् चेष्टादिस् तस्य भावो भावना तेनानुकृते आशयाकृती मनः-शरीरे यस्य । निर्दग्धं बीजम् अज्ञानम् अनुशयो वासना च यस्य सः सम्यग् एति प्राप्नोति ॥३६॥</p>
<p>**सनातन-गोस्वामी :**तस्य भावश् चेष्टादिस् तस्य भावो भावना, तेनानुकृते । यद् वा, तस्मिन् हरौ भावः, प्रेमा येषां जनानां तेषां भावो बाह्याभ्यन्तर-चेष्टा, तस्य अनुकृतम् अनुकारो ययोस् ।तथा-भूते आशयाकृती मनः-शरीरे यस्य । निर्दग्धं बीजम् अज्ञानम् अनुशयो वासना च यस्य सः । सम्यग् एति प्राप्नोति, नित्य-सङ्गी भवतीत्य् अर्थः । इति बाह्यान्तर-विक्रिया-रूप-लक्षणं माहात्म्यं चोक्तम् । एवम् अग्रेऽप्य् ऊह्यम् ॥३६॥ [ह।भ।वि। ११.६३९]</p>
<p><strong>क्रम-सन्दर्भः : <em>न व्याख्यातम्।</em></strong></p>
<p><strong>विश्वनाथः :</strong> तस्मिन् भावा दास्य-सख्यादयस् तेषां भावना दासोऽहं सखाहम् इत्य् आद्यात्मनो मननं तेन अनुकृते अनुरूपीकृते आशयाकृती मनः-शरीरे येन सः । न च शरीर-सद्भाव एव संसार आशङ्क्य इत्य् आह—निर्दग्धं पूर्वम् एव विनष्टं बीजं प्राकृती बुद्धिः अनुशयो विषण्ण-वासना च यस्य सः । महीयसा राग-मार्गवता सा मतिर् अधोक्षज-संयोगं प्राप्नोति ॥३६॥</p>
<p>—ओ)०(ओ—</p>
<p><strong>॥ ७.७.३७ ॥</strong></p>
<p><strong>अधोक्षजालम्भम् इहाशुभात्मनः</strong></p>
<p><strong>शरीरिणः संसृति-चक्र-शातनम् ।</strong></p>
<p><strong>तद् ब्रह्म-निर्वाण-सुखं विदुर् बुधास्</strong></p>
<p><strong>ततो भजध्वं हृदये हृद्-ईश्वरम् ॥</strong></p>
<p><strong>मध्वः :</strong> ब्रह्म-निर्वाण-सुखं ब्रह्म-निमित्त-निर्वाण-सुखम् ॥३७॥</p>
<p>**श्रीधरः : **ततः किम् ? अत आह—अधोक्षजस्यालम्भं मनसा स्पर्शम् । पाठान्तरे तस्याश्रयणम् । अशुभात्मनः अशुभो रागादि-युक्त आत्मा मनो यस्य । संसृति-चक्र-शातनं तन्-निवर्तकं बुधा विदुः । तद् एव ब्रह्मणि निर्वाणं लयो मोक्षस् तद्-आत्मकं सुखं विदुः । हृद्-ईश्वरम् अन्तर्यामिणम् ॥३७॥</p>
<p>**क्रम-सन्दर्भः : **नन्व् अधोक्षजालम्भे सति संसारो विद्यते न वा ? तत्राह—अधोक्षजेति। शातनम् इति शीलार्थे ल्युट् । तत्-स्वभावतः स्वत एव सोऽपि यातीति भावः ॥३७॥</p>
<p>**विश्वनाथः : **ननु ब्रह्म-निर्वाण-सुखम् एव पुरुषार्थ-सार इति प्रसिद्धिः ? सत्यं, तद् अपि अधोक्षज-संयोग-सुख एवान्तर्भवतीत्य् आह—अधोक्षजस्यालम्भं मनसा ईषत् स्पर्शम् साक्षात् प्राप्तिं वा संसृति-चक्रस्य शातनं निवर्तकं विदुर् जानन्ति । तद् एव ब्रह्म-निर्वाण-सुखं च अधोक्षजस्यैव ब्रह्मत्वात् तच्-चरण-माधुर्यानुभवस्यैव परमानन्द-रूपत्वेन निर्वाण-सुख-रूपत्वात्, तत्र दास्यादि-भावत्वेन ममता-विशेषोत्थं तु सुखम् अधिकम् अपारम् एव यथा सर्व-जन-सुभगे परमाह्लादके चन्द्रे द्श्रीए यः स्वाभाविक आनन्दः, तस्मात् कोटि-गुणित आनन्दः स्व-पुत्रे खोडान्ध-वधिरेऽपि सर्व-जन-दुर्भगेऽपि ममतोत्थः स्याद् इतो भगवति दास्यादि-भाववत्त्वे पर-ब्रह्मणि स्वरूपोत्थ एव परमानन्दावधिस् तत्रैव यदि ममतोत्थेऽपि स्यात्, तदा किं वक्तव्यम् आनन्द-पारावार-परः-सहस्र-सम्मर्द-मध्य-पातित्व-सौभाग्योत्कर्षः महा-महत्त्वम् । अत एवोक्तं—या निर्वृतिस् तनु-भृतां [भा।पु। ४.९.१०] इत्य्-आदि । अन्यत्र च—</p>
<blockquote>
<p>ब्रह्मानन्दो भवेद् एष चेत् परार्ध-गुणीकृतः ।<br>
नैति भक्ति-सुखाम्बोधेः परमाणु-तुलाम् अपि ॥ इति ।</p></blockquote>
<p>अधोक्षजालम्बम् इति पाठे अधोक्ष्ज आलम्बो विषयालम्बनो यत्र तम् अर्थाद् दास्य-सख्यादि-रसम् । हृदीश्वरं हृदय-नाथम् इति दास्यादि-भाव-विशिष्टा भक्तिर् व्यञ्जिता ओ॥३७॥</p>
<p>—ओ)०(ओ—</p>
<p><strong>॥ ७.७.३८ ॥</strong></p>
<p><strong>कोऽतिप्रयासोऽसुर-बालका हरेर्</strong></p>
<p><strong>उपासने स्वे हृदि छिद्रवत् सतः ।</strong></p>
<p><strong>स्वस्यात्मनः सख्युर् अशेष-देहिनां</strong></p>
<p><strong>सामान्यतः किं विषयोपपादनैः ॥</strong></p>
<p><strong>मध्वः :</strong> अशेष-देहिनां सामान्यतो हृदि-स्थत्वेन ॥३८॥</p>
<p>**श्रीधरः : **भक्तिर् अशक्येति च न मन्तव्यम् इत्य् आह—क इति । छिद्र-वद् आकाश-वद् धृदि तिष्ठतः । विषयाणाम् उपपादनैर् अर्जनैः किम् ? तत्र हेतुः, सर्व-देहिना सामान्यतः विषय-निष्ठत्वे सूकरादि-साधारण्यापत्तेर् इत्य् अर्थः । नचैवम् आदौ पौनर् उक्त्य्-अदोषः, नारदोक्तानुवाद-रूपत्वाद् अस्य प्रकरणस्य ॥३८॥</p>
<p>**क्रम-सन्दर्भः : **सामान्यतः सख्युः, सयुजौ सखायौ [मु।उ। ३.१.१] इत्य् उक्तेः ॥३९॥</p>
<p>**विश्वनाथः : **सर्व-श्रेष्ठयापि भक्तेः सुख-साध्यत्वम् आह—कोऽतीति । छिद्रवत् आकाशवत् आत्मनो जीवस्य सख्युः—सयुजौ सखायौ [मु।उ। ३.१.१] इति श्रुतेः । न हि सख्युर् उपासने किञ्चित् कष्टम् इति भावः । उपास्यस्य स्वतो विद्यमानत्वात् प्रियत्वाच् च उपासनस्य च चरणारविन्दादि-रूपत्वात् तत्-साधनानां श्रोत्रादीनां च स्वत एव विद्यमानात्वान् न हि कुतश्चन काचन तत्-सामग्री आनेतव्येति भावः । वरं नरक-साधनेऽपि श्रमोऽस्तीति व्यञ्जयन् वैषयिक-सुख-प्रवृत्तिं निन्दति । विषयाणां स्रक्-चन्दन-वनितादीनाम् उपपादनैर् द्रव्यादिनोपार्जनैः किम् ? तत्र हेतुः—सर्व-देहिनां सामान्यतः विषय-निष्ठत्वे शूकरादि-साधारण्यापत्तेर् इति भावः ॥३८॥</p>
<p>—ओ)०(ओ—</p>
<p><strong>॥ ७.७.३९ ॥</strong></p>
<p><strong>रायः कलत्रं पशवः सुतादयो</strong></p>
<p><strong>गृहा मही कुञ्जर-कोश-भूतयः ।</strong></p>
<p><strong>सर्वेऽर्थ-कामाः क्षण-भङ्गुरायुषः</strong></p>
<p><strong>कुर्वन्ति मर्त्यस्य कियत् प्रियं चलाः ॥</strong></p>
<p>**श्रीधरः : **अनर्थकं विषयार्जनम् इत्य् आह—रायोऽर्थाः क्षण-भङ्गुरम् आयुर् यस्य तस्यैते कियत् प्रियं कुर्वन्ति । तद् उक्तम् इतिहासेषु—</p>
<blockquote>
<p>धनं हि पुरुषो लोके पुरुषं धनम् एव वा ।<br>
अवश्यम् एकं त्यजति तस्मात् किं धन-तृष्णया ॥ इति ॥३९॥</p></blockquote>
<p><strong>क्रम-सन्दर्भः : <em>न व्याख्यातम्।</em></strong></p>
<p><strong>विश्वनाथः :</strong> न च कामिनां वैषयिक-सुखम् अपि वस्तोत्ऽस्तीत्य् आह—रायो धनानि । अर्थाश् च कामाश् च ॥३९॥</p>
<p>—ओ)०(ओ—</p>
<p><strong>॥ ७.७.४० ॥</strong></p>
<p><strong>एवं हि लोकाः क्रतुभिः कृता अमी</strong></p>
<p><strong>क्षयिष्णवः सातिशया न निर्मलाः ।</strong></p>
<p><strong>तस्माद् अदृष्ट-श्रुत-दूषणं परं</strong></p>
<p><strong>भक्त्योक्तयेशं भजतात्म-लब्धये ॥</strong></p>
<p>**श्रीधरः : **</p>
<blockquote>
<p>यन् न दुःखेन संभिन्नं न च ग्रस्तम् अनन्तरम् ।<br>
अभिलाषोपपन्नं च सुखं स्वर्ग-पदास्पदम् ॥</p></blockquote>
<p>इत्य् एवं-भूताः स्वर्गादि-भोगा अपि न सेवार्हा इत्य् आह—एवं हीति । क्षयिष्णुत्वे हेतुः—क्रतुभिः कृता इति, तद् यथेह कर्म-चितो लोकः क्षियत एवम् एवामुत्र पुण्य-चितो लोकः क्षीयते [छा।उ। ८.१.६] इति श्रुतेः । अत एव पुण्य-तारतम्येन सातिशयाः न च निर्मलाः, स्पर्धादि-मत्त्वात् । न विद्यते दृष्टं श्रुतं च दूषणं यस्मिन् ॥४०॥</p>
<p>**क्रम-सन्दर्भः : **आत्म-लब्धये आत्मनः स्वस्यैवेशस्य लब्धये । यद् वा, आत्मनो लब्धये भजत । अन्यथात्मानं नाशयिष्यथ इति भावः ॥४०॥</p>
<p>**विश्वनाथः : **स्वर्गादि-भोगा अपि न सेवार्हा इत्य् आह—एवं हीति । क्षयिष्णवः—तद् यथेह कर्म-चितो लोकः क्षियत एवम् एवामुत्र पुण्य-चितो लोकः क्षीयते ॥ [छा।उ। ८.१.६] इति श्रुतेः । पुण्य-तारतम्येन सातिशयाः स्पर्धादिमयत्वाच् च न निर्मलाः । आत्म-लब्धये आत्म-कर्तृक-हरि-प्राप्तये परमात्म-प्राप्तये वा । यद् वा, आत्म-रूप-रत्नस्य प्राप्त्यै । अन्यथा तत्-स्वर्ग-नरकादि-कर्दमे क्षिप्तं नष्टम् एव जानीतेति भावः ॥४०॥</p>
<p>—ओ)०(ओ—</p>
<p><strong>॥ ७.७.४१ ॥</strong></p>
<p><strong>यद्-अर्थ इह कर्माणि विद्वन्-मान्य् असकृन् नरः ।</strong><br>
करोत्य् अतो विपर्यासम् अमोघं विन्दते फलम् ॥**</p>
<p>**श्रीधरः : **किं च, यद् अध्यर्थ्य यत् सङ्कल्प्य । अतः सङ्कल्पिताद् विपर्यासं विपरीतं फलम् अमोघम् अवश्यं प्राप्नोति ॥४१॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p>**विश्वनाथः : **यद्-अर्थे यत् सङ्कल्प्यम् । अतः सङ्कल्पिताद् विपर्यासं विपरीतं फलम् अमोघम् अवश्यं प्राप्नोति ॥४१॥</p>
<p>—ओ)०(ओ—</p>
<p><strong>॥ ७.७.४२ ॥</strong></p>
<p><strong>सुखाय दुःख-मोक्षाय सङ्कल्प इह कर्मिणः ।</strong><br>
सदाप्नोतीहया दुःखम् अनीहायाः सुखावृतः ॥**</p>
<p><strong>मध्वः :</strong> अप्रयासेन करणम् अनीहा प्रोच्यते बुधैः इति च ॥४२॥</p>
<p>**श्रीधरः : **तद् एव दर्शयति, सुखायेति । ईहया इच्छया क्रियया वा । यः पूर्वम् अनीहाया हेतोः सुखेनावृतो व्याप्त आसीत् स ईहया दुःखम् आप्नोत्य् एव ॥४२॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p>**विश्वनाथः : **अनीहाया हेतोः सुखावृतः सुख-परिपूर्णः स्यात् ॥४२॥</p>
<p>—ओ)०(ओ—</p>
<p><strong>॥ ७.७.४३ ॥</strong></p>
<p><strong>कामान् कामयते काम्यैर् यद्-अर्थम् इह पूरुषः ।</strong><br>
स वै देहस् तु पारक्यो भङ्गुरो यात्य् उपैति च ॥**</p>
<p>**श्रीधरः : **किं च, कामान् भोगान् । काम्यैर् विषयैः कर्मभिर् वा । पारक्यः श्वादि-भोग्यो न त्व् आत्मीयो भङ्गुरश् च ॥४३॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p>**विश्वनाथः : **काम्यैः कर्मभिः । अपैति नश्यति । उपैति पुनर् अपि दुःख-दानार्थम् उत्पादयति ॥४३॥</p>
<p>—ओ)०(ओ—</p>
<p><strong>॥ ७.७.४४ ॥</strong></p>
<p><strong>किम् उ व्यवहितापत्य- दारागार-धनादयः ।</strong><br>
राज्य-कोश-गजामात्य- भृत्याप्ता ममतास्पदाः ॥**</p>
<p>**श्रीधरः : **किम् उ देहाद्य्-अवहिता अपत्यादयो ममता-विषयाः पारक्या इति वक्तव्यम् ॥४४॥</p>
<p><strong>क्रम-सन्दर्भः, विश्वनाथः : <em>न व्याख्यातम्।</em></strong></p>
<p>—ओ)०(ओ—</p>
<p><strong>॥ ७.७.४५ ॥</strong></p>
<p><strong>किम् एतैर् आत्मनस् तुच्छैः सह देहेन नश्वरैः ।</strong><br>
अनर्थैर् अर्थ-सङ्काशैर् नित्यानन्द-रसोदधेः ॥**</p>
<p>**श्रीधरः : **किं च, स्वयं पुरुषार्थ-रूपस्य किम् एतैर् अति-तुच्छैर् इत्य् आह—किम् एतैर् इति ॥४५॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p>**विश्वनाथः : **आत्मनः स्वस्य नित्यो भजन-रूप आनन्द-रसोदधिर् यस्य तस्य भक्त-जनस्य ॥४५॥</p>
<p>—ओ)०(ओ—</p>
<p><strong>॥ ७.७.४६ ॥</strong></p>
<p><strong>निरूप्यताम् इह स्वार्थः कियान् देह-भृतोऽसुराः ।</strong><br>
निषेकादिष्व् अवस्थासु क्लिश्यमानस्य कर्मभिः ॥**</p>
<p>**श्रीधरः : **भोगावसराभावाच् चैतैः क उपयोग इत्य् आह—निरूप्यताम् इति । प्राचीनैः कर्मभिः क्लिश्यमानस्य । कर्मभिः कियान् स्वार्थ इति वाऽन्वयः ॥४६॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p>**विश्वनाथः : **क्लिश्यमानस्येति । भोगावसर एव नास्तीति भावः ॥४६॥</p>
<p>—ओ)०(ओ—</p>
<p><strong>॥ ७.७.४७ ॥</strong></p>
<p><strong>कर्माण्य् आरभते देही देहेनात्मानुवर्तिना ।</strong><br>
कर्मभिस् तनुते देहम् उभयं त्व् अविवेकतः ॥**</p>
<p>**श्रीधरः : **ननु कर्मसु समाप्तेषु भोगावसरः स्यात् ? तत्राह—कर्माणीति । न चेदं कर्म तस्य फलं देहादिकं च परमार्थ इत्य् आह—उभयं कर्म च देहं च । अविवेकतोऽज्ञानेनैव तनुते ॥४७॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p>**विश्वनाथः : **देहेन मानुष-शरीरेण कर्म-साधकेन देहं स्वर्गि-शरीरम् उभयं तद्-देह-द्वयम् अविवेकतः तद्-उभयस्याहं कर्म कुर्वे इति अहं कर्म-फलं स्वर्गम् उपभुञ्ज इत्य् अभिमान-मूलत्वात् तद्-अभिमानस्याविवेक-मूलत्वात् आत्मनश् च देह-द्वयातिरिक्तत्वात् ॥४७॥</p>
<p>—ओ)०(ओ—</p>
<p><strong>॥ ७.७.४८ ॥</strong></p>
<p><strong>तस्माद् अर्थाश् च कामाश् च धर्माश् च यद्-अपाश्रयाः ।</strong><br>
भजतानीहयात्मानम् अनीहं हरिम् ईश्वरम् ॥**</p>
<p>**श्रीधरः : **अर्थादयो <strong>यद्-अपाश्रया</strong> यद्-अधीनाः ॥४८॥</p>
<p>**क्रम-सन्दर्भः : **अनीहया निरूपाधिकया अनीहं तथैव निरूपाधि-कृपा-करम् । अहं त्व् अकामस् त्वद्-भक्तस् त्वं च स्वाम्य् अनपाश्रयः [भा।पु। ७.१०.६] इति वक्ष्यमाणात् ॥४८॥</p>
<p>**विश्वनाथः : **तर्हि विवेक एव कः ? तत्राह—तस्माद् इति । <strong>यद्-अपाश्रया</strong> यद्-अधीना अनुडुहां वृषाणां कर्तृत्व-भोक्तृत्वादयः स्वाम्य्-अधीना इत्य् अर्थः । अनीहया कामना-राहित्येन । अनीहं निरपेक्षम् ॥४८॥</p>
<p>—ओ)०(ओ—</p>
<p><strong>॥ ७.७.४९ ॥</strong></p>
<p><strong>सर्वेषाम् अपि भूतानां हरिर् आत्मेश्वरः प्रियः ।</strong><br>
भूतैर् महद्भिः स्व-कृतैः कृतानां जीव-संज्ञितः ॥**</p>
<p><strong>मध्वः :</strong> व्यञ्जनाज् जगतो विष्णुर् बीजं न परिमाणतः इति च ॥४९॥</p>
<p>**श्रीधरः : **भूतानां प्राणिनाम् । जीव-संज्ञितोऽन्तर्यामी ॥४९॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p>**विश्वनाथः : **यतः सर्वेषां देहश् च जीवश् च परमात्मा च प्रियश् च वस्तुतो हरिर् एव, तस्मात् तं भजतेत्य् आह—सर्वेषां देव-तिर्यग्-आदीनाम् अपि आत्मा परमात्मा स एवेश्वरः । स्वेनैव कृतैः कृतानाम् इति दोहोऽपि तत्-कारणत्वात् स एव जीव-संज्ञा सञ्जाता यस्य सः । जीवस्य तदीय-तटस्थ-शक्ति-रूपत्वात् । यद् वा, सर्वेषां प्रियत्वाद् अपि तम् एव भजतेत्य् आह—सर्वेषां भूतानां या जीव-संज्ञा जीव-नामा ततोऽपि प्रियः ॥४९॥</p>
<p>—ओ)०(ओ—</p>
<p><strong>॥ ७.७.५० ॥</strong></p>
<p><strong>देवोऽसुरो मनुष्यो वा यक्षो गन्धर्व एव वा ।</strong><br>
भजन् मुकुन्द-चरणं स्वस्तिमान् स्याद् यथा वयम् ॥**</p>
<p>**श्रीधरः : **असुराणाम् अस्माकम् अत्रानधिकार इत्य् अपि न वाच्यम् इत्य् आह—देव इति पञ्चभिः ॥५०॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p>**विश्वनाथः : **यस्माद् एवं, तस्मात् सर्व एव भक्तिं कुर्युर् इत्य् आह—देव इति ॥५०॥</p>
<p>—ओ)०(ओ—</p>
<p><strong>॥ ७.७.५१-५२ ॥</strong></p>
<p><strong>नालं द्विजत्वं देवत्वम् ऋषित्वं वासुरात्मजाः ।</strong><br>
प्रीणनाय मुकुन्दस्य न वृत्तं न बहु-ज्ञता ॥**</p>
<p><strong>न दानं न तपो नेज्या न शौचं न व्रतानि च ।</strong><br>
प्रीयतेऽमलया भक्त्या हरिर् अन्यद् विडम्बनम् ॥**</p>
<p><strong>श्रीधरः : अमलया</strong> निष्कामया । अन्यद् <strong>विडम्बनं</strong> नटन-मात्रम् ॥५२॥</p>
<p><strong>सनातन-गोस्वामी :</strong> हे <strong>असुरात्मजाः</strong> ! देवत्वादिकं मुकुन्दस्य प्रीणनाय नालं न समर्थम् । <strong>वृत्तं</strong> सद्-आचारः ॥ <strong>अमलया</strong> निष्कामया विशुद्धया वा । विडम्बनं नटन-मात्रम्, न तु तात्त्विकम् इत्य् अर्थः ॥५१-५२॥ [ह।भ।वि। ११.५९०-५९१]</p>
<p>**क्रम-सन्दर्भः : **नालम् इति युग्मकम् ॥५१-५२॥</p>
<p><strong>भक्ति-सन्दर्भः (१६८): अमलया</strong> निष्कामया । <strong>विडम्बनं</strong> नटन-मात्रम् । अतः सकाम-भक्तस्यापि भक्तेर् नटन-मात्र-तात्पर्येण भक्त्य्-अनुकरण-मात्रत्वात् । यथा परेषाम् अपि नटानां क्वचित् तद्-अनुकरणं तथैवेति ।</p>
<p>तत्र सकामत्वम् ऐहिकं पारलौकिकं चेति द्विविधम् । तत् सर्वम् एव निषिध्यते श्री-नागपत्नी-वचनादौ—न पारमेष्ठ्यं न महेन्द्र-धिष्ण्यम् [भा।पु। १०.१६.३७] इत्य्-आदिना । तस्माद् वैवस्वत-मनु-पुत्रस्य पृषध्रस्य तु मुमुक्षोर् अपि एकान्तित्व-व्यपदेशो गौण एव बोद्धव्यः ।</p>
<blockquote>
<p>मा मां प्रलोभयोत्पत्त्या सक्तंकामेषु तैर् वरैः ।<br>
तत्-सङ्ग-भीतो निर्विण्णो मुमुक्षुस् त्वाम् उपाश्रितः ॥ [भा।पु। ७.१०.२]</p></blockquote>
<p>इत्य् अत्र श्री-प्रह्लाद-वाक्ये मुमुक्षा तु काम-त्यागेच्छैव ।</p>
<blockquote>
<p>यदि दास्यसि मे कामान् वरांस् त्वं वरदर्षभ ।<br>
कामानां हृद्य् असंरोहं भवतस् तु वृणे वरम् ॥ [भा।पु। ७.१०.७] इति वक्षमाणात् ।</p></blockquote>
<p>भक्ति-योगस्य तत् सर्वम् अन्तरायतयार्भकः [भा।पु। ७.१०.१] इति श्री-नारदेन प्राग् उक्तत्वाच् च<sup id="fnref:2"><a href="#fn:2" class="footnote-ref" role="doc-noteref">2</a></sup> । एवं श्रीमद्-अम्बरीषस्य यज्ञ-विधानम् अपि लोक-सङ्ग्रहार्थकम् एव<sup id="fnref:3"><a href="#fn:3" class="footnote-ref" role="doc-noteref">3</a></sup> ज्ञेयम् । तम् उद्दिश्याप्य् एकान्त-भक्ति-भावेनेत्य् उक्तम् अस्ति । तत्र चैहिकं निष्कामत्वं भक्त्या जीविका-प्रतिष्ठाद्य्-उपार्जनं<sup id="fnref:4"><a href="#fn:4" class="footnote-ref" role="doc-noteref">4</a></sup> यत् तद्-अभाव-मयम् अपि बोद्धव्यम् । विष्णुं यो नोपजीवति इति गारुडे शुद्ध-भक्त-लक्षणात्<sup id="fnref:5"><a href="#fn:5" class="footnote-ref" role="doc-noteref">5</a></sup> ।</p>
<blockquote>
<p>मौन-व्रत-श्रुत-तपो-ऽध्ययन-स्व-धर्म-<br>
व्याख्या-रहो-जप-समाधय आपवर्ग्याः ।<br>
प्रायः परं पुरुष ते त्व् अजितेन्द्रियाणां<br>
वार्ता भवन्त्य् उत न वात्र तु दाम्भिकानाम् ॥ [भा।पु। ७.९.४६]</p></blockquote>
<p>इति श्री-प्रह्लाद-वाक्यवत् । <strong>मौनादय एवाजितेन्द्रियाणां वार्ता</strong> जीवनोपाया भवन्ति । <strong>दाम्भिकानां तु वार्ता</strong> अपि <strong>भवन्ति न वा</strong> दम्भस्यानियत-फलत्वाद् इत्य् अर्थः । अत एवोक्तं—</p>
<blockquote>
<p>आराधनं भगवत ईहमाना निराशिषः ।<br>
ये तु नेच्छन्त्य् अपि परं ते स्वार्थ-कुशलाः स्मृताः ॥ [भा।पु। ६.१८.७४] इति ।</p></blockquote>
<p><strong>परं</strong> मोक्षम् अपि इति टीका च । तस्मात् साधूक्तं—नालं द्विजत्वम् [७.७.५१] इत्य्-आदि ॥५१-५२॥</p>
<p>**विश्वनाथः : **प्रीणनाय नालं न समर्थम् इत्य् अर्थः ॥५१॥ <strong>विडम्बनं</strong> पुंसः प्रत्युत तिरस्कार-कारणम् इत्य् अर्थः ॥५२॥</p>
<p>—ओ)०(ओ—</p>
<p><strong>॥ ७.७.५३ ॥</strong></p>
<p><strong>ततो हरौ भगवति भक्तिं कुरुत दानवाः ।</strong><br>
आत्मौपम्येन सर्वत्र सर्व-भूतात्मनीश्वरे ॥**</p>
<p><strong>श्रीधरः : <em>न व्याख्यातम्।</em></strong></p>
<p>**क्रम-सन्दर्भः : **तत् इति सर्वत्र सर्वस्मिन् देशे काले च आत्मौपम्येन आत्मनि यथा आनुकूल्येन काय-मनो-वचन-वृत्ति-रूपं भजनं कुरुत, तद्वद् अपि कुरुतेति ॥५३॥</p>
<p>**विश्वनाथः : **आत्मौपमेयेनेत्य् अत्र सुख-दुःखादि-दृष्ट्येति शेषः ॥५३॥</p>
<p>—ओ)०(ओ—</p>
<p><strong>॥ ७.७.५४ ॥</strong></p>
<p><strong>दैतेया यक्ष-रक्षांसि स्त्रियः शूद्रा व्रजौकसः ।</strong><br>
खगा मृगाः पाप-जीवाः सन्ति ह्य् अच्युततां गताः ॥**</p>
<p><strong>मध्वः :</strong> अच्युततां च्युति-वर्जनम् ॥५४॥</p>
<p>**श्रीधरः : **अच्युतताम् अमृतत्वम् ॥५४॥</p>
<p>**क्रम-सन्दर्भः : **व्रजौकसोऽत्र नीच्-सह-पाठात्, किरात-हूणान्ध्र-पुलिन्द-पुल्कसा आभीर-कङ्का यवनः खसादयः [भा।पु। २.४.१८] इत्य् आदाव् इव भवोपजीवना नीच-जाति-विशेषा एव आभीरा ज्ञेयाः । न तु</p>
<blockquote>
<p>कृषि-वाणिज्य-गोरक्षाः कुसीदं तुर्यम् उच्यते ।<br>
वार्ता चतुर्विधा तत्र वयं गो-वृत्तयोऽनिशम् ॥ [भा।पु। १०.२४.२१]</p></blockquote>
<p>इतिवद् वैश्य-भेदा इति विशेषः प्रतिपत्तव्यः ॥५४॥</p>
<p><strong>विश्वनाथः :</strong> न च भक्तिः सज्जात्य्-आदिकम् अपेक्षत इत्य् आह—दैतेया इति । अच्युततां चिन्मय-शरीरत्वेन अच्युत-तुल्यत्वम् । यद् वा, अच्युतताम् अच्युतिं गताः कर्मिण इव न च्युता भवन्तीत्य् अर्थः । यद् उक्तं काशी-खण्डे—</p>
<blockquote>
<p>न च्यवन्ते च मद्-भक्ता महत्यां प्रलयापदि ।<br>
अतोऽच्युतोऽखिले लोके विद्वद्भिर् परिगीयते ॥५४॥</p></blockquote>
<p>—ओ)०(ओ—</p>
<p><strong>॥ ७.७.५५ ॥</strong></p>
<p><strong>एतावान् एव लोकेऽस्मिन् पुंसः स्वार्थः परः स्मृतः ।</strong><br>
एकान्त-भक्तिर् गोविन्दे यत् सर्वत्र तद्-ईक्षणम् ॥**</p>
<p>**श्रीधरः : **अध्याय-द्वयोक्तम् उपसंहरति—एतावान् इति । तद् ईक्षणं गोविन्द-दृष्ट्या सम्माननम् ॥५५॥</p>
<p>**क्रम-सन्दर्भः : **तस्य भागवत एव ईक्षणं स्फूर्तिः । सर्व-भूतेषु यः पश्येत् [भा।पु। ११.२.४५] इत्य् आदेः ॥५५॥</p>
<p>**विश्वनाथः : **एकान्त-भक्तिर् अनन्या भक्तिर् यत् यस्यां भक्तौ सत्यां सर्वत्रैव स्थावर-जङ्गम-वस्तुषु तद्-ईक्षणं भगवतो भावना-परिपाकेन भगवद्-ईक्षणम् । यद् उक्तं—</p>
<blockquote>
<p>नारायण-मयं धीराः पश्यन्ति परमार्थिनः ।<br>
जगद् धन-मयं लुब्धाः कामुकाः कामिनी-मयम् ॥ इति ।</p></blockquote>
<p>यथायं प्रह्लादः स्तम्भेऽपि भगवन्तम् अपश्यत् ॥५५॥</p>
<p>—ओ)०(ओ—</p>
<p>इति सारार्थ-दर्शिन्यां हर्षिण्यां भक्त-चेतसाम् ।</p>
<p>सप्तमे सप्तमोऽध्यायः सङ्गतः सङ्गतः सताम् ॥</p>
<p>इति श्रीमद्-भागवते महा-पुराणे ब्रह्म-सूत्र-भाष्ये</p>
<p>पारमहंस्यां संहितायां वैयासिक्यां सप्तम-स्कन्धे</p>
<p>बालानुशासनं नाम</p>
<p>सप्तमोऽध्यायः ॥</p>
<p>॥ ७.७ ॥</p>
<p>(७.८)</p>
<div class="footnotes" role="doc-endnotes">
<hr>
<ol>
<li id="fn:1">
<p>संलभते रतिम्।&#160;<a href="#fnref:1" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:2">
<p>प्रयुक्तत्वाच् च (ग, च)&#160;<a href="#fnref:2" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:3">
<p>संग्रहार्थम् एव (छ, झ, ञ)&#160;<a href="#fnref:3" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:4">
<p>जीविका-प्रतिष्ठार्चाद्य्-उपार्जनम् (ख)&#160;<a href="#fnref:4" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:5">
<p>शुद्ध-भक्ति-लक्षणम् (छ, ज, ञ, य)&#160;<a href="#fnref:5" class="footnote-backref" role="doc-backlink">&#x21a9;&#xfe0e;</a></p>
</li>
</ol>
</div>

  </div>
</article>


        

        



    <aside class="card border noPrint" id="section-tree-item-bhAgavatam_gauDIya-prastutiH_07_07_bAlAnushAsanaM_nAma_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/purANam_vaiShNavam/bhAgavatam/gauDIya-prastutiH/07/07_bAlAnushAsanaM_nAma/">०७ बालानुशासनं नाम </a>
            <a data-toggle="collapse" href="#section-tree-item-body-bhAgavatam_gauDIya-prastutiH_07_07_bAlAnushAsanaM_nAma_md" role="button" aria-expanded="false" aria-controls="section-tree-item-body-bhAgavatam_gauDIya-prastutiH_07_07_bAlAnushAsanaM_nAma_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-bhAgavatam_gauDIya-prastutiH_07_07_bAlAnushAsanaM_nAma_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: ०७ बालानुशासनं नाम</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/purANam_vaiShNavam/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/purANam_vaiShNavam/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/purANam_vaiShNavam/actions/workflows/build.yml"><img src="https://github.com/vishvAsa/purANam_vaiShNavam/actions/workflows/build.yml/badge.svg"> Built </a> on 2025 Aug 25 05:46:07 UTC. (<a href="http://google.com/search?q=05%3a46%3a07%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
