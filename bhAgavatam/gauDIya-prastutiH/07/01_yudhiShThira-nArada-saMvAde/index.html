<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>पुराणे विश्वासटिप्पन्यः  | ०१ युधिष्ठिर-नारद-संवादे</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/purANam_vaiShNavam/bhAgavatam/gauDIya-prastutiH/07/01_yudhiShThira-nArada-saMvAde/" rel="alternate" type="application/rss+xml" title="पुराणे विश्वासटिप्पन्यः" />
    <link href="/purANam_vaiShNavam/bhAgavatam/gauDIya-prastutiH/07/01_yudhiShThira-nArada-saMvAde/" rel="feed" type="application/rss+xml" title="पुराणे विश्वासटिप्पन्यः" />

    <meta property="og:url" content="https://vishvAsa.github.io/purANam_vaiShNavam/bhAgavatam/gauDIya-prastutiH/07/01_yudhiShThira-nArada-saMvAde/">
  <meta property="og:site_name" content="पुराणे विश्वासटिप्पन्यः">
  <meta property="og:title" content="०१ युधिष्ठिर-नारद-संवादे">
  <meta property="og:description" content="॥ ७.१.१ ॥
श्री-राजोवाच
समः प्रियः सुहृद् ब्रह्मन् भूतानां भगवान् स्वयम् ।
इन्द्रस्यार्थे कथं दैत्यान् अवधीद् विषमो यथा ॥**
श्रीधरः : श्री-गणेशाय नमः।
स्व-भक्त-पक्ष-पातेन तद्-विपक्ष-विदारणम् ।
नृसिंहम् अद्भुतं वन्दे परमानन्द-विग्रहम् ॥
ऊतिः पञ्चदशाध्यायैः सप्तमे वर्ण्यतेऽधुना ।
ऊतिश् च वासना प्रोक्ता तत् तत् कर्मानुसारिणी ।
अशुभा च शुभा चेति द्विधा सा हेतु-भेदतः ॥
अशुभा महतां कोपाच् छुभा महद्-अनुग्रहात् ।
हरेर् द्वारपयोर् यद्वद् वैकुण्ठे वसतोर् अपि ॥
चतुःसन-रुषा विष्णु-द्वेषाद्य्-अशुभ-वासना ।
यथा च दैत्य-गर्भेऽपि प्रह्रादस्य सतः स्थिरा ॥
नारदानुग्रहाद् आस विष्णौ सद्-भक्ति-वासना ।">
  <meta property="og:locale" content="en_us">
  <meta property="og:type" content="article">
    <meta property="article:section" content="bhagavatam">

  <meta itemprop="name" content="०१ युधिष्ठिर-नारद-संवादे">
  <meta itemprop="description" content="॥ ७.१.१ ॥
श्री-राजोवाच
समः प्रियः सुहृद् ब्रह्मन् भूतानां भगवान् स्वयम् ।
इन्द्रस्यार्थे कथं दैत्यान् अवधीद् विषमो यथा ॥**
श्रीधरः : श्री-गणेशाय नमः।
स्व-भक्त-पक्ष-पातेन तद्-विपक्ष-विदारणम् ।
नृसिंहम् अद्भुतं वन्दे परमानन्द-विग्रहम् ॥
ऊतिः पञ्चदशाध्यायैः सप्तमे वर्ण्यतेऽधुना ।
ऊतिश् च वासना प्रोक्ता तत् तत् कर्मानुसारिणी ।
अशुभा च शुभा चेति द्विधा सा हेतु-भेदतः ॥
अशुभा महतां कोपाच् छुभा महद्-अनुग्रहात् ।
हरेर् द्वारपयोर् यद्वद् वैकुण्ठे वसतोर् अपि ॥
चतुःसन-रुषा विष्णु-द्वेषाद्य्-अशुभ-वासना ।
यथा च दैत्य-गर्भेऽपि प्रह्रादस्य सतः स्थिरा ॥
नारदानुग्रहाद् आस विष्णौ सद्-भक्ति-वासना ।">
  <meta itemprop="wordCount" content="9250">
  <meta name="twitter:card" content="summary">
  <meta name="twitter:title" content="०१ युधिष्ठिर-नारद-संवादे">
  <meta name="twitter:description" content="॥ ७.१.१ ॥
श्री-राजोवाच
समः प्रियः सुहृद् ब्रह्मन् भूतानां भगवान् स्वयम् ।
इन्द्रस्यार्थे कथं दैत्यान् अवधीद् विषमो यथा ॥**
श्रीधरः : श्री-गणेशाय नमः।
स्व-भक्त-पक्ष-पातेन तद्-विपक्ष-विदारणम् ।
नृसिंहम् अद्भुतं वन्दे परमानन्द-विग्रहम् ॥
ऊतिः पञ्चदशाध्यायैः सप्तमे वर्ण्यतेऽधुना ।
ऊतिश् च वासना प्रोक्ता तत् तत् कर्मानुसारिणी ।
अशुभा च शुभा चेति द्विधा सा हेतु-भेदतः ॥
अशुभा महतां कोपाच् छुभा महद्-अनुग्रहात् ।
हरेर् द्वारपयोर् यद्वद् वैकुण्ठे वसतोर् अपि ॥
चतुःसन-रुषा विष्णु-द्वेषाद्य्-अशुभ-वासना ।
यथा च दैत्य-गर्भेऽपि प्रह्रादस्य सतः स्थिरा ॥
नारदानुग्रहाद् आस विष्णौ सद्-भक्ति-वासना ।">
<script type="text/javascript">
    
    let baseURL = "https:\/\/vishvAsa.github.io\/purANam_vaiShNavam\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/purANam_vaiShNavam\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/purANam_vaiShNavam\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/purANam_vaiShNavam\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/purANam_vaiShNavam\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvya\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/purANam_vaiShNavam\/bhAgavatam\/gauDIya-prastutiH\/07\/01_yudhiShThira-nArada-saMvAde\/".replace(basePath, "/");
  pageVars.pageParams = {};
  pageVars.pageSource = "bhAgavatam\/gauDIya-prastutiH\/07\/01_yudhiShThira-nArada-saMvAde.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/purANam_vaiShNavam/webpack_dist/uiLib-bundle.js"></script>







    <link rel="stylesheet" href="/purANam_vaiShNavam/webpack_dist/uiLib.css">
<link rel="stylesheet" href="/purANam_vaiShNavam/css/uiLibPrint.css" media="print" >
<link rel="stylesheet" href="/purANam_vaiShNavam/css/fonts.css" >
<link rel="stylesheet" href="/purANam_vaiShNavam/css/@fortawesome/fontawesome-free/css/solid.min.css">

<link rel="stylesheet" href="/purANam_vaiShNavam/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/purANam_vaiShNavam/bhAgavatam/gauDIya-prastutiH/07/01_yudhiShThira-nArada-saMvAde/" />
<link rel="alternate" hreflang="sa-Deva" href="https://vishvAsa.github.io/purANam_vaiShNavam/bhAgavatam/gauDIya-prastutiH/07/01_yudhiShThira-nArada-saMvAde/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/purANam_vaiShNavam/bhAgavatam/gauDIya-prastutiH/07/01_yudhiShThira-nArada-saMvAde/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/purANam_vaiShNavam/bhAgavatam/gauDIya-prastutiH/07/01_yudhiShThira-nArada-saMvAde/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/purANam_vaiShNavam/bhAgavatam/gauDIya-prastutiH/07/01_yudhiShThira-nArada-saMvAde/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/purANam_vaiShNavam/bhAgavatam/gauDIya-prastutiH/07/01_yudhiShThira-nArada-saMvAde/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/purANam_vaiShNavam/bhAgavatam/gauDIya-prastutiH/07/01_yudhiShThira-nArada-saMvAde/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/purANam_vaiShNavam/bhAgavatam/gauDIya-prastutiH/07/01_yudhiShThira-nArada-saMvAde/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/purANam_vaiShNavam/bhAgavatam/gauDIya-prastutiH/07/01_yudhiShThira-nArada-saMvAde/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/purANam_vaiShNavam/bhAgavatam/gauDIya-prastutiH/07/01_yudhiShThira-nArada-saMvAde/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/purANam_vaiShNavam/bhAgavatam/gauDIya-prastutiH/07/01_yudhiShThira-nArada-saMvAde/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/purANam_vaiShNavam/bhAgavatam/gauDIya-prastutiH/07/01_yudhiShThira-nArada-saMvAde/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/purANam_vaiShNavam/bhAgavatam/gauDIya-prastutiH/07/01_yudhiShThira-nArada-saMvAde/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/purANam_vaiShNavam/bhAgavatam/gauDIya-prastutiH/07/01_yudhiShThira-nArada-saMvAde/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/purANam_vaiShNavam/bhAgavatam/gauDIya-prastutiH/07/01_yudhiShThira-nArada-saMvAde/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/purANam_vaiShNavam/bhAgavatam/gauDIya-prastutiH/07/01_yudhiShThira-nArada-saMvAde/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/purANam_vaiShNavam/bhAgavatam/gauDIya-prastutiH/07/01_yudhiShThira-nArada-saMvAde/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/purANam_vaiShNavam/bhAgavatam/gauDIya-prastutiH/07/01_yudhiShThira-nArada-saMvAde/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/purANam_vaiShNavam/bhAgavatam/gauDIya-prastutiH/07/01_yudhiShThira-nArada-saMvAde/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/purANam_vaiShNavam/bhAgavatam/gauDIya-prastutiH/07/01_yudhiShThira-nArada-saMvAde/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/purANam_vaiShNavam/bhAgavatam/gauDIya-prastutiH/07/01_yudhiShThira-nArada-saMvAde/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/purANam_vaiShNavam/bhAgavatam/gauDIya-prastutiH/07/01_yudhiShThira-nArada-saMvAde/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/purANam_vaiShNavam/bhAgavatam/gauDIya-prastutiH/07/01_yudhiShThira-nArada-saMvAde/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/purANam_vaiShNavam/bhAgavatam/gauDIya-prastutiH/07/01_yudhiShThira-nArada-saMvAde/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/purANam_vaiShNavam/bhAgavatam/gauDIya-prastutiH/07/01_yudhiShThira-nArada-saMvAde/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/purANam_vaiShNavam/bhAgavatam/gauDIya-prastutiH/07/01_yudhiShThira-nArada-saMvAde/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/purANam_vaiShNavam/bhAgavatam/gauDIya-prastutiH/07/01_yudhiShThira-nArada-saMvAde/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/purANam_vaiShNavam/bhAgavatam/gauDIya-prastutiH/07/01_yudhiShThira-nArada-saMvAde/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/purANam_vaiShNavam/bhAgavatam/gauDIya-prastutiH/07/01_yudhiShThira-nArada-saMvAde/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/purANam_vaiShNavam/bhAgavatam/gauDIya-prastutiH/07/01_yudhiShThira-nArada-saMvAde/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/purANam_vaiShNavam/bhAgavatam/gauDIya-prastutiH/07/01_yudhiShThira-nArada-saMvAde/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/purANam_vaiShNavam/bhAgavatam/gauDIya-prastutiH/07/01_yudhiShThira-nArada-saMvAde/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/purANam_vaiShNavam/bhAgavatam/gauDIya-prastutiH/07/01_yudhiShThira-nArada-saMvAde/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/purANam_vaiShNavam/bhAgavatam/gauDIya-prastutiH/07/01_yudhiShThira-nArada-saMvAde/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/purANam_vaiShNavam/bhAgavatam/gauDIya-prastutiH/07/01_yudhiShThira-nArada-saMvAde/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/purANam_vaiShNavam/bhAgavatam/gauDIya-prastutiH/07/01_yudhiShThira-nArada-saMvAde/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/purANam_vaiShNavam/bhAgavatam/gauDIya-prastutiH/07/01_yudhiShThira-nArada-saMvAde/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/purANam_vaiShNavam/bhAgavatam/gauDIya-prastutiH/07/01_yudhiShThira-nArada-saMvAde/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/purANam_vaiShNavam/bhAgavatam/gauDIya-prastutiH/07/01_yudhiShThira-nArada-saMvAde/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/purANam_vaiShNavam/bhAgavatam/gauDIya-prastutiH/07/01_yudhiShThira-nArada-saMvAde/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/purANam_vaiShNavam/bhAgavatam/gauDIya-prastutiH/07/01_yudhiShThira-nArada-saMvAde/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/purANam_vaiShNavam/bhAgavatam/gauDIya-prastutiH/07/01_yudhiShThira-nArada-saMvAde/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/purANam_vaiShNavam/bhAgavatam/gauDIya-prastutiH/07/01_yudhiShThira-nArada-saMvAde/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/purANam_vaiShNavam/bhAgavatam/gauDIya-prastutiH/07/01_yudhiShThira-nArada-saMvAde/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/purANam_vaiShNavam/bhAgavatam/gauDIya-prastutiH/07/01_yudhiShThira-nArada-saMvAde/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">पुराणे विश्वासटिप्पन्यः <br/> ०१ युधिष्ठिर-नारद-संवादे</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/purANam_vaiShNavam/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="०१ युधिष्ठिर-नारद-संवादे">०१ युधिष्ठिर-नारद-संवादे</h1>
    
    <a id="editLink" class="btn btn-primary noPrint"  href="https://github.com/vishvAsa/purANam_vaiShNavam/edit/content/bhAgavatam/gauDIya-prastutiH/07/01_yudhiShThira-nArada-saMvAde.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <p><strong>॥ ७.१.१ ॥</strong></p>
<p><strong>श्री-राजोवाच</strong></p>
<p><strong>समः प्रियः सुहृद् ब्रह्मन् भूतानां भगवान् स्वयम् ।</strong><br>
इन्द्रस्यार्थे कथं दैत्यान् अवधीद् विषमो यथा ॥**</p>
<p><strong>श्रीधरः :</strong> श्री-गणेशाय नमः।</p>
<p>स्व-भक्त-पक्ष-पातेन तद्-विपक्ष-विदारणम् ।</p>
<p>नृसिंहम् अद्भुतं वन्दे परमानन्द-विग्रहम् ॥</p>
<p>ऊतिः पञ्चदशाध्यायैः सप्तमे वर्ण्यतेऽधुना ।</p>
<p>ऊतिश् च वासना प्रोक्ता तत् तत् कर्मानुसारिणी ।</p>
<p>अशुभा च शुभा चेति द्विधा सा हेतु-भेदतः ॥</p>
<p>अशुभा महतां कोपाच् छुभा महद्-अनुग्रहात् ।</p>
<p>हरेर् द्वारपयोर् यद्वद् वैकुण्ठे वसतोर् अपि ॥</p>
<p>चतुःसन-रुषा विष्णु-द्वेषाद्य्-अशुभ-वासना ।</p>
<p>यथा च दैत्य-गर्भेऽपि प्रह्रादस्य सतः स्थिरा ॥</p>
<p>नारदानुग्रहाद् आस विष्णौ सद्-भक्ति-वासना ।</p>
<p>स्व-भक्तं च सदा विष्णुर् द्विषन्तम् अपि रक्षति ॥</p>
<p>तृतीयेऽथ भवे द्वास्थावकरोद् आत्म-सात्-पुनः ।</p>
<p>अतो मनीषिणा यत्नः कार्यो महद् अनुग्रहे ॥</p>
<p>इत्य् एतद् अर्थम् ऊतीनाम् अत्र लक्षणम् उच्यते ।</p>
<p>तत्रादौ दशभिर् दैत्य- तत्-पुत्रमति-भेदतः ॥</p>
<p>महत्-कोपानुकम्पोत्थ- वासना भेद उच्यते ।</p>
<p>सद्-वासना च युज्येत कर्मभिः शुद्ध-चेतसः ॥</p>
<p>परैस् तु पञ्चभिस् तस्मात् क्रियते धर्म-निर्णयः ।</p>
<p>तत्र तु प्रथमेऽध्याये हिरण्यकशिपोः सुते ॥</p>
<p>विष्णु-भक्ते विरोधस् तु विप्र-शाप-ज ईर्यते ॥</p>
<p>यद् उक्तम् पूर्व-स्कन्धान्ते—</p>
<blockquote>
<p>हत-पुत्रा दितिः शक्र-पार्ष्णि-ग्राहेण विष्णुना ।<br>
मन्युना शोक-दीप्तेन ज्वलन्ती पर्यचिन्तयत् ॥ इति</p></blockquote>
<p>तच् छ्रुत्वा विस्मितः परीक्षित् पृच्छति—सम इति त्रिभिः । न हि समस्य सुहृदश् च वैषम्यं नामास्ति । न च प्रियस्य प्रीति-कर्तृषु वैषम्यं युक्तम् इत्य् अर्थः ॥१॥</p>
<p>**क्रम-सन्दर्भः : **श्री-कृष्णो जयति ।</p>
<p>सप्तम-क्रम-सन्दर्भे सन्दर्भाणां समाहृतिः ।</p>
<p>क्रियते यन्-निदेशेन स मेऽनन्य-गतेर् गतिः ॥</p>
<p>परमात्मत्वेन <strong>समः सुहृत्</strong> हित-कारी, <strong>प्रियः</strong> प्रीति-विषयो भगवान् । एवं सति साम्येनैवोपकर्तव्यत्वेन प्रीति-विषयत्वेन, न च सर्वेष्व् एव प्राप्तेषु <strong>कथं विषम इव दैत्यान् अवधीत्</strong> ? विषमत्वम् उपलक्षणम् । असुहृदि वा प्रिय इव चेति ॥१॥<sup id="fnref:1"><a href="#fn:1" class="footnote-ref" role="doc-noteref">1</a></sup> (परमात्म-सन्दर्भः ९३)</p>
<p><strong>भक्ति-सन्दर्भः १३४-</strong> स-गुणे देवादौ तस्य कृपा वास्तवी न भवति, किन्तु श्रीमत्-प्रह्लादादिष्व् एवेति प्रतिपादनान् महतां निर्गुणत्वाभिव्यक्त्या तत्-सङ्गस्यापि निर्गुणत्वं व्यक्तम् ॥</p>
<p>**विश्वनाथः- **श्री-कृष्णाय नमः ।</p>
<p><strong>प्रणम्य श्री-गुरुं भूयः श्री-कृष्णं करुणार्णवम् ।</strong><br>
लोकनाथं जगच्-चक्षुः श्री-शुकं तम् उपाश्रये ॥**</p>
<p><strong>गोप-रामाजन-प्राण-प्रेयसेऽतिप्रभुष्णवे ।</strong><br>
तदीय-प्रिय-दास्याय मां मदीयम् अहं ददे ॥**</p>
<p><strong>ऊतिः स्याद् वासना सात्र सप्तमे कथ्यते द्विधा ।</strong><br>
अशुभा च शुभा चापि किपतोऽनुग्रहात् सताम् ॥**</p>
<p>सन्तश् च त्रिविधाः शुद्ध-भक्ता ज्ञानादि-मिश्रिताम् ।</p>
<p>भक्तिं दधानास् तन्-मिश्र-ज्ञानवन्तश् च कीर्तिताः ॥</p>
<p>हिरण्यकशिपोः स्वाभाविकी या वासनाशुभा ।</p>
<p>तत्र हेतुः सनन्दादि-कोपः प्राचीन एव सः ॥</p>
<p>तस्यापि पुत्रो यस् तस्य प्रह्लादस्य शोभोत्तमा ।</p>
<p>शुद्ध-भक्तौ वासना श्री-नारदाङ्घ्रि-कृपा-भरात् ॥</p>
<p>तत् संरक्ष्य सताम् आगः कुञ्जरात् सत्-प्रसादजा ।</p>
<p>दीनता-मानदत्वादि-शिला-कॢप्त-महावृतिः ॥</p>
<p>भक्ति-वल्ली नृभिः पाल्या श्रवणाद्य्-अम्बु-सेचनैः ।</p>
<p>एवं कथा दशाध्याय्यां भक्तेः कैवल्यम् ईक्षयेत् ॥</p>
<p>पञ्चाध्याय्यां कथा भक्तेः प्राधान्यं गुण-भूतताम् ।</p>
<p>तादृग्-भक्त-गुरोर् लभ्यं दर्शयेत् तादृग्-आस्पदे ॥</p>
<p>स्युस् त्रिषु क्रमतः प्रेम-शान्त-भक्तत्वम् उक्तता ।</p>
<p>एवं पञ्चदशाध्यायः सप्तमः साधु सेव्यते ॥</p>
<p>तत्र तु प्रथमे विष्णोर् वैषम्यं वारयन् मुनिः ।</p>
<p>तस्य पार्षदयोर् आह सङ्क्षेपात् त्रि-जनोः कथाम् ॥</p>
<p>पूर्व-स्कन्धान्ते—</p>
<blockquote>
<p>हत-पुत्रा दितिः शक्र-पार्ष्णि-ग्राहेण विष्णुना ।<br>
मन्युना शोक-दीप्तेन ज्वलन्ती पर्यचिन्तयत् ॥  [भा।पु। ६.१८.२३]</p></blockquote>
<p>इतीन्द्र-पक्षपात-लक्षणं विष्णोर् वैषम्यम् असहमान इव स्वयम् अवगत-सिद्धान्तोऽपि महा-मुनेस् तस्य मुखाद् अपि समाधानामृतम् आस्वादयितुम् आह—सम इति त्रिभिः । <strong>समस्य</strong> कथं <strong>वैषम्यं</strong> ? <strong>प्रियस्य</strong> कथम् असुरेषु प्रीत्य्-अभावः ? <strong>सुहृदश्</strong> च कथं तेष्व् असौहार्दम् ? ॥१॥</p>
<p><strong>—ओ)०(ओ—</strong></p>
<p><strong>॥ ७.१.२ ॥</strong></p>
<p><strong>न ह्य् अस्यार्थः सुर-गणैः साक्षान् निःश्रेयसात्मनः ।</strong><br>
नैवासुरेभ्यो विद्वेषो नोद्वेगश् चागुणस्य हि ॥**</p>
<p>**श्रीधरः- **किं च, यस्य यैः प्रयोजनं सिद्ध्यति स तत् पक्ष-पाती भवति, येभ्यो बिभेति तान् द्वेषेण हन्ति न तु तद् अत्रास्तीत्य् आह—न हीति । <strong>निःश्रेयसं</strong> परमानन्द एव आत्मा स्वरूपं यस्य । असुरेभ्यश् चोद्वेगो भयं नास्ति । अतो विद्वेषोऽपि नास्त्य् एव । तत्र हेतुः—अगुणस्येति । गुणाधीनौ प्रीति-द्वेषाव् इत्य् अर्थः ॥२॥</p>
<p><strong>क्रम-सन्दर्भः :<em>न व्याख्यातम्।</em></strong></p>
<p>**परमात्म-सन्दर्भः ९४- **किं च, यस्य यैः प्रयोजनं सिद्ध्यति, स तत्-पक्षपाती भवति। येभ्यो बिभेति, तान् द्वेषेण हन्ति, न तु तद् अत्रास्तीत्य् आह—नेति । <strong>निःश्रेयसं</strong> परमानन्दः ॥२॥</p>
<p>**विश्वनाथः- **न चेन्द्रादिभिस् तस्य सुखं सिद्ध्यतीत्य् अतस् तत्-पक्षपात इति वाच्यम् इत्य् आह—नेति । <strong>निःश्रेयसं</strong> परमानन्द एव <strong>आत्मा</strong> स्वरूपं यस्य, न हि सुख-स्वरूपस्य तस्य कश्चिद् अन्यः सुखं साधयेद् इति भावः । न चासुरादिभिर् उद्वेजकैस् तस्य दुःखं भवेद् यतस् तेषु विद्वेषः इत्य् आह—नैवेति । <strong>असुरेभ्य उद्वेगो</strong> नास्त्य् अतो <strong>न विद्वेषः</strong> । तत्र हेतुः—**अगुणस्य **इति ॥२॥</p>
<p>—ओ)०(ओ—</p>
<p><strong>॥ ७.१.३ ॥</strong></p>
<p><strong>इति नः सुमहा-भाग नारायण-गुणान् प्रति ।</strong><br>
संशयः सुमहान् जातस् तद् भवांश् छेत्तुम् अर्हति ॥**</p>
<p>**श्रीधरः- **श्री-नारायणस्य <strong>गुणान्</strong> अनुग्रह-निग्रहादीन् <strong>प्रति,</strong> तत् तं संषयम् ॥३॥</p>
<p><strong>क्रम-सन्दर्भः :<em>न व्याख्यातम्।</em></strong></p>
<p>**परमात्म-सन्दर्भः ९५- **अतः—इति न इति । <strong>गुणान्</strong> अनुग्रह-निग्रहादीन् <strong>प्रति</strong> तत्-तत्-<strong>संशयम्</strong> ॥३॥</p>
<p><strong>विश्वनाथः- गुणान्</strong> अनुग्रह-निग्रहादीन् <strong>प्रति</strong> ॥३॥</p>
<p>—ओ)०(ओ—</p>
<p><strong>॥ ७.१.४-५ ॥</strong></p>
<p><strong>श्री-ऋषिर् उवाच—</strong></p>
<p><strong>साधु पृष्टं महाराज हरेश् चरितम् अद्भुतम् ।</strong><br>
यद् भागवत-माहात्म्यं भगवद्-भक्ति-वर्धनम् ॥**</p>
<p><strong>गीयते परमं पुण्यम् ऋषिभिर् नारदादिभिः ।</strong><br>
नत्वा कृष्णाय मुनये कथयिष्ये हरेः कथाम् ॥**<sup id="fnref:2"><a href="#fn:2" class="footnote-ref" role="doc-noteref">2</a></sup></p>
<p>**श्रीधरः : **भागवतस्य प्रह्रादस्य माहात्म्यं गीयत इति संबन्धः । कृष्णाय व्यासाय । कृष्णं मुनिं नत्वेत्य् अर्थः ॥४-५॥</p>
<hr>
<pre><code>तस्माद् गोविन्द-माहात्म्यम् आनन्द-रस-सुन्दरम् ।
</code></pre>
<hr>
<pre><code>शृणुयात् कीर्तयेन् नित्यं स कृतार्थो न संशयः ॥
</code></pre>
<hr>
<pre><code>तस्माद् धीमन् कथां पुण्यां गोविन्द-चरिताञ्चिताम् ।
</code></pre>
<hr>
<pre><code>महा-पुण्य-प्रदां यस्माच् छृणुष्व नृप-सत्तम ॥
</code></pre>
<p>**क्रम-सन्दर्भः :**साधु पृष्टम् इति सार्धम् एवान्वितम् । हे <strong>महाराज</strong> ! इदं यत् <strong>पृष्टं</strong> तत् <strong>साधु</strong> सुविचारितम् एव । किन्तु <strong>हरेश् चरितम् अद्भुतम्</strong> अपूर्वम्, अवैषम्येऽपि विषमतया प्रतीयमानत्वेन विचारातीतत्वात् । <strong>यद्</strong> यत्र हरेश् चरित्रे <strong>भगवद्-भक्ति-वर्धनंभागवत-माहात्म्यं</strong> भागवतानां प्रह्लादोपलक्षित-भक्त-वृन्दानां माहात्म्यं वर्तते । अनेन भागवतार्थम् एव सर्वं करोति भगवान्, न त्व् अन्यार्थम् इत्य् अस्यैवार्थस्य पर्यवसानं भविष्यतीति व्यञ्जितम् । टीका च—</p>
<blockquote>
<p>स्व-भक्त-पक्ष-पातेन तद्-विपक्ष-विदारणम् ।<br>
नृसिंहम् अद्भुतं वन्दे परमानन्द-विग्रहम् ॥ इत्य् एषा ।</p></blockquote>
<p>अतो गीयत इति । <strong>परमं पुण्यं</strong> यथा स्यात् तथा या <strong>गीयते</strong> तां <strong>कथाम्</strong> इति यत्-तदोर् अध्याहारेणान्वयः । अत्र च तैर् गीयमानत्वेन भक्तैक-सुख-प्रयोजनत्वम् एव व्यञ्जितम् ॥ नत्वेत्य् अर्धकम् ॥४-५॥ [परमात्म-सन्दर्भः ९६-९७]</p>
<p>**विश्वनाथः- **यत् यतः प्रश्नात् हरेश् चरितं तद्-उत्तरत्वेनावश्य-वाच्यं गीयते । कृष्णाय व्यासाय ॥४-५॥</p>
<p>—ओ)०(ओ—</p>
<p><strong>॥ ७.१.६ ॥</strong></p>
<p><strong>निर्गुणोऽपि ह्य् अजोऽव्यक्तो भगवान् प्रकृतेः परः ।</strong><br>
स्व-माया-गुणम् आविश्य बाध्य-बाधकतां गतः ॥**</p>
<p><strong>मध्वः :</strong> श्री-गुरुभ्यो नमः ।</p>
<blockquote>
<p>बाध्यादि-स्थो हरिर् नित्यं बाध्यतादि-गतेत्य् अपि ।<br>
गीयते न तु बाध्यत्वाद् यद् अदोष-युतत्वतः ॥ इति भविष्यत्-पर्वणि ॥६॥</p></blockquote>
<p><strong>श्रीधरः :</strong> यस्मात् प्रकृतेः परः । अतो निर्गुणः । अत एवाजः । अत एवाव्यक्तो राग-द्वेषादि-निमित्त-भूत-देहेन्द्रियादि-रहितः । सोऽपि स्व-माया-गुणं सत्त्वादिकम् आविश्याधिष्ठाय बाध्यान् प्रति । यद् वा, देवासुराणां परस्परं या बाध्य-बाधकता तां गतः प्राप्तः । तत्र हेतुर् जात इत्य् अर्थः ॥६॥</p>
<p>**क्रम-सन्दर्भः : **तत्र तावद् व्यञ्जितार्थानुरूपम् एव प्रश्नोत्तरम् आह—निर्गुणोऽपीति । कदाचिद् असुरैर् बाध्यतां पराजयं, कदाचित् तु तेषां बाधकतां जयं प्राप्त इत्य् अर्थः ।</p>
<p>यस्मात् प्रकृतेः परः, तस्मान् <strong>निर्गुणः</strong> प्राकृत-गुण-रहितः । तत एव <strong>अजो</strong> नित्य-सिद्धः। तत एव च <strong>अव्यक्तः,</strong> प्राकृत-देहेन्द्रियादि-रहितत्वान् नान्येन व्यज्यते इति स्वयं-प्रकाश-देहादिर् इत्य् अर्थः । ततश् च प्रकृति-गुणोत्थ-राग-द्वेषादि-रहितश् चेति भावः । एवम् एवम्-भूतोऽपि <strong>स्वेषु</strong> भक्तेषु या <strong>माया</strong> कृपा, तत्रोचितो यो <strong>गुणो</strong> लीला-कौतुक-मय-विशुद्धोर्जित-सत्त्वाख्यः, तम् <strong>आविश्य</strong> आलम्ब्य <strong>भगवान्</strong> नित्यम् एव प्रकाशित-षड्-गुणैश्वर्यः सन्, एतद् अप्य् उपलक्षणं कदाचिद् इत्य् आदौ जातः सन्, लोकेन्द्रियेषु व्यक्तोऽपि सन्, <strong>बाध्य-बाधकतां गतः,</strong><sup id="fnref:3"><a href="#fn:3" class="footnote-ref" role="doc-noteref">3</a></sup> कदाचित् तु तस्मान् नूनं सञ्चार्य बाधकतां जयं प्राप्त इत्य् अर्थः ।<sup id="fnref:4"><a href="#fn:4" class="footnote-ref" role="doc-noteref">4</a></sup></p>
<p>अत्र सत्य् अप्य् अर्थान्तरे भागवतानुग्रह-प्रयोजनत्वेनैवोपक्रान्तत्वाद् उपसंहरिष्यमाणत्वाद् गति-सामान्याच् छल-मय-मायया तत्-कर्तृत्वेऽप्य् अधिक-दोषापाताच् च, तन् नापेक्ष्यते, तस्माद् भक्त-विनोदैक-प्रयोजनक-स्वैर-लीला-कैवल्येनान्यत्र राग-द्वेषाभावान् नात्र वैषम्यम् इति भावः । अत एव बाध्यताम् अपि यातीति बाधकतया सहैवोक्तम्, तथा निज-स्वरूप-शक्ति-विलास-लक्षण-लीलाविष्कारेण सर्वेषाम् एव हितं पर्यवस्यतीति सुहृत्त्वादिकं च नापयातीति ध्वनितम् ॥६॥ [परमात्म-सन्दर्भः ९८]</p>
<p>**विश्वनाथः- **स्व-माया-गुणं सत्त्वादिकं प्रविश्य अधिष्ठाय बाध्यत्वं बाधकत्वं च गतः प्राप्तः गुणानां परस्पर-बाध्यत्व-बाधकत्व-लक्षणं वैषम्य-गुणाधिष्ठातरि भगवत्य्-आरोपितम् इत्य् अर्थः ॥६॥</p>
<p>—ओ)०(ओ—</p>
<p><strong>॥ ७.१.७ ॥</strong></p>
<p><strong>सत्त्वं रजस् तम इति प्रकृतेर् नात्मनो गुणाः ।</strong><br>
न तेषां युगपद् राजन् ह्रास उल्लास एव वा ॥**</p>
<p>**श्रीधरः : **तत्र गुणानां स्वीयत्वे सति प्राकृत-पुरुष-वद्-विषमः स्यात् तत् तु नास्तीत्य् आह—सत्त्वम् इति । ननु स्वेच्छया गुणाछिष्ठानेनापि पक्ष-पात-वैषम्यं स्याद् एव, न । तस्य काल-कृतत्वाद् इत्य् आह—न तेषाम् इति सार्धेन । उल्लासो वृद्धेः ॥७॥</p>
<p>**क्रम-सन्दर्भः : **अथ कथं सोऽपि विशुद्ध-सत्त्वाख्यो गुणः प्राकृतो न भवति ? कदा वा कुत्र तं वीर्यातिशयं सञ्चारयति ? कथं वा कृत-हान्य-कृताभ्यागम-प्रसङ्गो न भवति ? इत्य्-आदिकम् आशङ्क्य तस्य बाध्य-बाधकतां व्यवस्थापयति द्वाभ्याम् ।</p>
<p>ये तु तत् त्रयः सत्त्वादयो गुणास् तेषु न तदीयत्वं, न तद्-आवेशः, न च सदैकावस्थात्वं, यतः पूर्वत्र पद्ये तस्य गुणस्यान्यतमत्व-दर्शनाय स्वेति आविश्येति च विशिष्य स्व-माया-गुणम् आविश्येत्य् उक्तम्, न तु माया-गुनम् उपाधायेत्य् आह—सत्त्वम् इत्य् अर्धकेन ।</p>
<p><strong>सत्त्वादयो गुणाः प्रकृतेर्</strong> एव <strong>नात्मनः</strong> । आत्मनः परमेश्वरस्य तस्य तु ये सर्वेऽपि नित्यम् एवोल्लासिनो गुणाः, ते तु ते न भवन्तीत्य् अर्थः । तद् उक्तम्—</p>
<blockquote>
<p>सत्त्वादयो न सन्तीशे यत्र च प्राकृता गुणाः ।<br>
स शुद्धः सर्व-शुद्धेभ्यः पुमान् आद्यः प्रसीदतु ॥ [वि।पु। १.९.४४] इति ।<br>
ह्लादिनी सन्धिनी सम्वित् त्वय्य् एका सर्व-संस्थितौ ।<br>
ह्लाद-ताप-करी मिश्रा त्वयि नो गुण-वर्जिते ॥[वि।पु। १.१२.६९] इति च<sup id="fnref:5"><a href="#fn:5" class="footnote-ref" role="doc-noteref">5</a></sup> ।</p></blockquote>
<p>इत्य्-आदि-वचनानि भगवत्-सन्दर्भे दर्शितानि ।</p>
<p><strong>न तेषाम्</strong> इति सार्धकम् । यस्मान् नात्मनस् ते, तस्माद् एव <strong>युगपत् ह्रासएव वा उल्लास</strong> एव वा <strong>नास्ति</strong>, किन्तु विकारित्वेन परस्परम् उपमर्द्य्-उपमर्द्यत्वात्<sup id="fnref:6"><a href="#fn:6" class="footnote-ref" role="doc-noteref">6</a></sup> कस्यचित् कदाचित् ह्रासः, कस्यचित् कदाचिद् उल्लासो भवतीत्य् अर्थः ॥७॥</p>
<p>**विश्वनाथः- **स्वरूपतस् तु भगवान् सर्वत्र सम एवेत्य् आह—सत्त्वम् इति । <strong>प्रकृतेर् <strong>एव</strong> गुणा</strong> न त्व् <strong>आत्मनो</strong> भगवतः, प्रकृतेः स्व-शक्तित्वेऽपि स्वरूप-भूतत्वाभावाद् इति भावः । तस्मात् सर्वत्र दृश्यमानं भगवतो वैषम्यं गुण-वैषम्य-मूलकम् एव। तच् च गुणानां ह्रासाधिक्य-रूपं, तच् च ह्रासाधिक्यं न यौगपद्येन भवति, किन्तु क्रमेणैवेत्य् आह—<strong>न तेषाम्</strong> इति । <strong>ह्रासो</strong> बाध्यत्व-हेतुः, <strong>उल्लास</strong> आधिक्यं बाधकत्व-हेतुः । ते च सत्त्वादीनां ह्रासाधिक्ये तद्-उद्भवानां देवासुर-रक्षसां ह्रासाधिक्याभ्याम् अनुमेये ॥७॥</p>
<p>—ओ)०(ओ—</p>
<p><strong>॥ ७.१.८ ॥</strong></p>
<p><strong>जय-काले तु सत्त्वस्य देवर्षीन् रजसोऽसुरान् ।</strong><br>
तमसो यक्ष-रक्षांसि तत्-कालानुगुणोऽभजत् ॥**</p>
<p>**श्रीधरः : **सत्त्वस्य जय-काले देवादीन् ऋषींश् चाभजत् । तत्-तद्-देहं प्रविश्य वर्धयतीत्य् अर्थः । रजसो जय-कालेऽसुरान् । तमसो जय-काले यक्ष-रक्षांसि । तस्य कालस्यानुगुणः सन्॥८॥</p>
<p>**क्रम-सन्दर्भः :**ततश् च देवादीनां तत्-साहाय्ये असुरादीनां तद्-युद्धे योग्यतां दर्शयति, तथा सत्त्वाद्य्-उल्लास-काले तल्-लीलायास् तद्-अधीनत्वम् एव यत् प्रतीयते, न तद् अनुवदन् परिहरति—जय-काले तु सत्त्वस्येति ।</p>
<p><strong>सत्त्वस्य जय-काले देवादीन् ऋषींश्</strong> च <strong>अभजत्</strong> भजति भगवान्, तत्-तद्-देहेषु सत्त्वोपाधिकं निज-तेजः सञ्चारयति, येन च तान् सहायमानान् करोतीत्य् अर्थः । एवं <strong>रजसो</strong> जय-काले असुरेषु रज-उपाधिकं,<strong>तमसो</strong> जय-काले यक्ष-रक्षःसु तम-उपाधिकम् इति योजनीयम्, ततश् च येन तान् यक्षादीन्प्रतियोद्धॄन् कुर्वन्देवादीन् पराजितान् करोति, स्वम् अपि तथा दर्शयतीत्य् अर्थः । तद् एवं भक्त-रस-पोष-लीला-वैचित्र्याय बाध्य-बाधकतां यातीति दर्शितम् । यच् च क्षीरोद-मथने श्रूयते—</p>
<blockquote>
<p>तथासुरान् आविशद् आसुरेण<br>
रूपेण तेषां बल-वीर्यम् ईरयन् ।<br>
उद्दीपयन् देव-गणांश् च विष्णुर्<br>
दैवेन नागेन्द्रम् अबोध-रूपः ॥ [भा।पु। ८.७.१२]इति ।</p></blockquote>
<p>अत्रापि तद्-वैचित्र्यार्थम् एव तथा तत्-तद्-आवेशस् तस्येति लभ्यते ।</p>
<p>नन्व् आयाता तस्य तत्-तद्-गुणोद्बोधक-काल-पारवश्येन स्वैर-लीला-हानिः । ततश् च गुण-सम्बन्धातिशये वैषम्यादिकं च स्पष्टम् एवेत्य् आशङ्क्याह—<strong>तत्-कालानुगुण</strong> इति । तेषां सत्त्वादीनां काल एवानुगुणो यस्य सः, भगवच्-छरण इतिवत् समासः । स्वैरम् एव क्रीडति तस्मिन् नित्यम् एव तद्-अनुगतिकया मायया यया तद्-अनुसारेणैवानादि-सिद्ध-प्रवाहं तं तं जगत्-कर्म-समुदायं प्रेर्य, स्व-वृत्ति-विशेष-रूपत्वेन प्रवर्त्यमानः सत्त्वादि-गुणानां काल एव तद्-अधीनो भवतीत्य् अर्थः ।</p>
<p>कालस्य माया-वृत्तित्वम् उदाहृतं, कालो दैवम् [भा।पु। १०.६३.२६] इत्य्-आदौ त्वन्-मायैषा इति । यद् वा, तेषां कालोऽपि सदानुगतो भक्तानुग्रह-मात्रार्थ-स्वैर-चेष्टात्मक-प्रभाव-लक्षणो गुणो यस्य स इत्य् अर्थः । ततोऽपि तच्-चेष्टानुसारेणैव मायया तत्-तत्-प्रवर्तनम् इति भावः । तद् उक्तम्—योऽयं कालस् तस्य ते व्यक्त-बन्धोश् चेष्टाम् आहुश् चेष्टते येन विश्वम् [भा।पु। १०.३.२६] इति । तथा चोभयथापि न पारवश्यम् इत्य् आयातम् । इत्थम् एव श्री-कपिल-देवेनापि—यः कालः पञ्चविंशकः [भा।पु। ३.२६.१५] इति । प्रभावं पौरुषं प्राहुः कालम् एके यतो भयम् [भा।पु। ३.२६.१६] इति च ।</p>
<p>तत्र माया-व्यङ्ग्यत्व-पुरुष-गुणत्व-लक्षण-मत-द्वयम् उपन्यस्तवान् । अत्र चास्य चेष्टा प्रभावस्य भक्त-विनोदायैव मुख्या वृत्तिः, गुणोद्बोधादि-कार्यं तु तत्र स्वत एव भवतीति तत्र प्रवृत्त्य्-आभास एव । ततश् च पूर्वांशः स्वयम् एवेति स्वरूप-शक्तेर् एव विलासः । परस् तु तद्-आभास-रूप एवेत्य् आभास-शक्तेर् मायाया एवान्तर्-गतः । योऽयं काल [भा।पु। १०.३.२६] इत्य्-आदौ निमेषादिर् इत्य्-उक्तिस् तु द्वयोर् अभेद-विवक्षयैवेति ज्ञेयम् ।</p>
<p>अत एवं व्याख्येयं यथा भृत्यस्यानुगतो भृत्यः अनुभृत्यः, तथा तत्र तत्-प्रभाव-लक्षणस्य गुणस्याऽनुगत आभास-रूपो गुणः अनुगुणः । तथा च तेषां कालोऽपि अनुगुणो न तु साक्षाद्-गुणोऽपि यस्येति ॥७॥</p>
<p>**विश्वनाथः- **तत्र गुणानां स्वतो जाड्याद् एव ह्रासाधिक्ययोर् अप्य् अकिञ्चित्करत्वात् तत्र तत्राधिष्ठाट्र्त्वेन भगवत्-प्रवेशम् आह—जयेति । <strong>सत्त्वस्य जय-काले</strong> आधिक्य-समये <strong>देवान् ऋषींश् चाभजत्</strong> । तदा सत्त्वं यथा अधिकम् अभूत्, तथा तत्राधिष्ठानम् अपि तस्याधिकम् अभूद् इति स तत्-तद्-देहं प्रविश्य, तत्-तद्-बलम् अधिकयन् असुर-राक्षसादीन् बाधत इत्य् अर्थः । एवं <strong>रजसो</strong> जय-काले <strong>असुरान्</strong>, <strong>तमसो</strong> जय-काले <strong>यक्ष-रक्षांसि</strong> तस्य <strong>कालस्य अनुगुणः</strong> अनुरूपः सन्न् इति गुणाधिकस्यापि कारणं काल एव, न तु स इत्य् अर्थः ॥८॥</p>
<p>—ओ)०(ओ—</p>
<p><strong>॥ ७.१.९ ॥</strong></p>
<p><strong>ज्योतिर्-आदिर् इवाभाति सङ्घातान् न विविच्यते ।</strong><br>
विदन्त्य् आत्मानम् आत्म-स्थं मथित्वा कवयोऽन्ततः ॥**</p>
<p>**मध्वः : **दधि-स्थ-घृतवत् कोष्ठे वह्निवच् च जनार्दनः ।</p>
<blockquote>
<p>देहेन्द्रियासु जीवेभ्यो विविच्य ज्ञायते न तु ॥ इति च ॥९॥</p></blockquote>
<p>**श्रीधरः : **समस्यापि निमित्त-भेदेन वैषम्ये दृष्टान्तः—ज्योतिर्-आदिर् इव । <strong>ज्योतिर्</strong> अग्निर् यथा काष्ठादिषु । जलं यथा पात्रेषु । आकाशो यथा घटादिषु । तथा भगवान् नाना-रूप <strong>आभाति</strong> ।</p>
<p>ननु तर्हि तद्वद् एव विवेकेन किं न प्रतीयते ? तत्राह—<strong>सङ्घातात्</strong> सुरादि-देहान् <strong>न विविच्यते,</strong> न पृथक् प्रतीयते । तर्हि तान् भजतीति कुतो ज्ञायते ? तत्राह—<strong>विदन्ति</strong> इति, <strong>आत्म-स्थं</strong> परमात्मानं <strong>कवयो</strong> निपुणाः <strong>मथित्वा</strong> कार्य-दर्शन-लिङ्गेन विचार्य जानन्ति । <strong>अन्ततः</strong> स्वभाव-काल-कर्मादि-वाद-निषेधेन ।</p>
<p>विन्दन्तीति पाठे लाभोऽपि ज्ञानम् एव । अत्रापि ज्योतिर्-आदिर् इवेति द्रष्टव्यम् । यथा सूर्य-कान्तादौ दाह-दर्शनाज् ज्योतिर् ज्ञायते । यथा च गन्ध-दर्शनाद् वायुर् इत्य्-आदि ॥९॥</p>
<p>**क्रम-सन्दर्भः : **ननु, तेषु तेषु तेनाविश्यमानं तेजः कथं न लक्ष्यते? तत्राह—ज्योतिर् इति । यद्यपि तेषु तेषु निज-तेजोऽंशेनाविष्टोऽसौ <strong>सङ्घातात्</strong> सम्मिश्रत्वात् <strong>न विविच्यते</strong> लोकैर् विवेक्तुं न शक्यते, तथापि <strong>कवयो</strong> विवेक-निपुणा <strong>अन्ततो मथित्वा,</strong> तस्यापि साहाय्यं तेनापि युद्धम् इत्य्-आदिकासम्भवार्थ-निषेधेन विविच्य, तद्-अंशेन <strong>आत्मस्थं</strong><sup id="fnref:7"><a href="#fn:7" class="footnote-ref" role="doc-noteref">7</a></sup> तत्-तद्-आत्मनि प्रविष्टम् <strong>आत्मानम्</strong> ईश्वरं <strong>विदन्ति</strong> जानन्ति । तत्र हेतु-गर्भो दृष्टान्तः—यस्मात् तत्-तेजः <strong>ज्योतिर्-आदि</strong>-पदार्थ <strong>इवाभाति</strong> द्रष्टृष्व् इति विशेषः । तत्र हेतु-गर्भो दृष्टान्तः—यस्मात् तत्-तेजः <strong>ज्योतिर्-आदि</strong>-पदार्थ <strong>इवाभाति</strong> द्रष्टृष्व् इति शेषः ।</p>
<p>अयम् अर्थः—यथा नेदं मणेस् तेजः, पूर्वम् अदर्शनात्, किन्तु तद्-आतप-संयोगेन सौरं [तेज] एवात्र प्रविष्टम् इति सूर्यकान्तादौ तूलादि-दाहेन तद्-अनुभवेषु तद् आभाति । यथा च पूर्ववद् एव वायाव् अयं गन्धः पार्थिव एव प्रविष्ट इति तेष्व् आभाति, तथात्रापीति ।</p>
<p>अथवा, नन्व् एवं तत्र तत्रावेशितैः स्व-तेजोभिर् एव क्रीडतीत्य् आगतम् ? कथं तर्हि तैर् अपि क्रीडतीति दृश्यते ? तत्राह—<strong>ज्योतिर्</strong> इति । यथा चक्षुर्-आदि-ज्योतिर्भिः स्वांशे रूप-मात्रेऽपि प्रकाश्यमाने गन्धादि-गुण-पञ्चका मृद् एवासौ प्रकाशत इति प्रतीयते, यथा च कर्णादि-नभसा स्वांशे शब्द-मात्रेऽपि गृह्यमाने दुन्दुभिर् एवासाव् इति प्रतीयते, तच् च तत्-तद्-गुणानां संमिश्रत्वाद् एव भवति, न वस्तुतः । तथा <strong>कवयः आत्मानम्</strong> ईश्वरं तत्-तत्-<strong>सङ्घात</strong>-स्थत्वेनान्यैव विविक्तम्<sup id="fnref:8"><a href="#fn:8" class="footnote-ref" role="doc-noteref">8</a></sup> अपि <strong>आत्म-स्थं</strong> स्वांश-तेजोभिर्<sup id="fnref:9"><a href="#fn:9" class="footnote-ref" role="doc-noteref">9</a></sup> एव क्रीडन्तं जानन्तीत्य् अर्थः ॥</p>
<p>तथा कवय आत्मानम् ईश्वरं तत्-तत्-सङ्घातस्थत्वेनान्यैर् अजानन्ति विविक्तम् अपि आत्म-स्थं स्वांश-तेजोभिर् एव क्रीडन्तं जानन्तीत्य् अर्थः ॥९॥ [परमात्म-सन्दर्भः १०१]</p>
<p>**विश्वनाथः- **सत्त्वादीनाम् आधिक्य-न्यूनताभ्याम् एव तद्-अधिष्ठानस्याप्य् आधिक्य-न्यूनते इत्य् अत्र दृष्टान्तम् आह—<strong>ज्योतिर्</strong> यथा काष्ठेषु, जलं यथा पात्रेषु, आकाशं यथा घटेषु अधिकेष्व् अधिक-रूपं न्यूनेषु न्यून-रूपं तिष्ठद् अपि न विषमम् उच्यते । तथैव देव-निष्ठ-सत्त्वेऽधिके सति सोऽपि देवेष्व् अधिक-रूपः, तदैवासुर-निष्ठे रजसि न्यूने तत्र न्यून-रूप इत्य् असुराणां देव-बाध्यत्वे देवानाम् असुर-बाधकत्वे सति, सोऽपि देव-पक्षपाती असुर-बाधक इत्य् उच्यते । एवम् असुर-निष्ठ-रजस्य् अधिके, सोऽप्य् असुर-पक्षपाती देव-बाधक इति लोक-प्रतीत्या विषमोऽप्य् अविषम एवेत्य् अर्थः । जय-काले तु सत्त्वस्य देवर्षीन् अभजद् [भा।पु। ७.१.८] इत्य् अधिक-भजनम् एव तत्र विवक्षितम् । तद् एव देव-पक्षपातित्व-व्यञ्जकं, न त्व् अजय-काले केवलम् अभजनम् एवेति ज्ञेयम् ।</p>
<p>ननु काष्ठादिषु ज्योतिर्-आदिर् यथास्मिन् काष्ठेऽयं वह्निर् इत्य् एवं विवेकेन प्रतीयते ? तत्राह—<strong>संघातात्</strong> देवादि-देहात् <strong>न विविच्यते</strong>, स त्व् अन्य इव न पृथक् प्रतीयते भवतीत्य् अर्थः । तर्हि स तान् भजतीति कुतो ज्ञायते ? तत्राह—विदन्तीति । <strong>आत्म-स्थं <strong>परम्</strong>आत्मानं कवयो</strong> निपुणा <strong>मथित्वा</strong> कार्य-दर्शन-लिङ्गेनानुमानाज् जानन्ति, अन्ततः स्वभाव-कर्मादि-वाद-निषेधेन । विन्दन्तीति पाठेऽपि लभन्ते जानन्तीत्य् एवार्थः ।</p>
<p>नन्व् इन्द्रादि-पक्षपाती भगवान् कदाचित् सर्वैः प्रत्यक्षीभूत एवासुरान् हन्ति । तथैव रजस्-तमसोर् अपि वृद्धौ सत्यां कदाचिद् असुरादीनाम् अपि पक्षपाती भवन् देवादीन् हिनस्तु, तदैवोक्त-युक्त्या तस्य साम्यं सिद्ध्येद् इत्य् अत आह—ज्योतिर्-आदिर् इवेति । तम् एव श्लोकं तन्त्रेणार्थान्तराभिधायकं <strong>ज्योतिर्-आदिर् इव</strong> ज्योतिर्-आदि-गतं रूप-रस-गन्ध-स्पर्शं यथा <strong>सङ्घाते</strong> तद्वति वस्तुनि <strong>आभाति</strong> स्पष्टतया भासते, किञ्चित् तथा किञ्चित् सङ्घातात् तस्मान् <strong>न विविच्यते</strong> न पृथक् स्पष्टम् आभाति च, किन्तु तद्-अन्तर्गततयैव भाति ।</p>
<p>एवम् एव जगत्य् अस्मिन् देवासुरादिषु मध्ये भगवान् क्वचित् स्पष्टं भासते, क्वचित् तद्-अन्तर्गतश् च तिष्ठतीत्य् अर्थः । तत्र ज्योतिषः सत्त्व-प्राधान्याद् अनावरकत्वात् तद्-गतं रूपं यथा किञ्चिद् दूरेऽपि शुक्लम् इदं क्षीरम् इति सुदूरे लक्ष-योजन-द्वयेऽपि चन्द्रोऽयं शुक्ल इति, तत्र तत्र नयनेन्द्रियेण गृहीतं स्पष्टम् आभाति । तथैव देवादेः सत्त्व-प्राधान्यात् सत्त्वेनानावरणात् तद्-गतो भगवांस् तत्-पक्षपाती स्पष्टम् एवोपेन्द्रादि-रूप आभाति । यथा च जलादेस् तमो-रजः-प्राधान्यात् तेनावरणात् तद्-गतं शब्द-रस-गन्ध-स्पर्शं न स्पष्टम् आभाति, किन्तु तद्वतः पदार्थस्य योग एवेन्द्रिय-गोलकेषु तमो-रजसोर् अपि किञ्चित् सत्त्व-सत्त्वात् सर्वथा आवरणाभावाद् एव । तथा हि रसनायां रसवतो योग एव रसः । श्रोत्रे शब्दवत्-आकाशस्य योगे सत्य् एव शब्दः । त्वचि शैत्यादिमद्-वस्तु-योग एव स्पर्शः । नासायां गन्धवतो वायोर् योग एव गन्ध इति । तथैवासुर-राक्षसादे रजस्-तमः-प्राधान्यात् तेनावरणात् तदृग् अतो भगवांस् तत्-पक्षपाती न स्पष्टम् आभाति । अत्र मेघातपाभ्याम् आवरणानावरणे सूर्यस्य यथा तथैव तमः-सत्त्वाभ्याम् भगवतो ज्ञेये ।</p>
<p>ननु तर्हि स्पष्ट-भानाभावे असुरादि-पक्षपातित्वं तस्य कथं प्रतीमः ? तत्राह—<strong>विदन्ति</strong> इति देव-पराभवादि-कार्यादर्शन-लिङ्गेन जानन्तीत्य् अर्थः ॥९॥</p>
<p>—ओ)०(ओ—</p>
<p><strong>॥ ७.१.१० ॥</strong></p>
<p><strong>यदा सिसृक्षुः पुर आत्मनः परो</strong></p>
<p><strong>रजः सृजत्य् एष पृथक् स्व-मायया ।</strong></p>
<p><strong>सत्त्वं विचित्रासु रिरंसुर् ईश्वरः</strong></p>
<p><strong>शयिष्यमाणस् तम ईरयत्य् असौ ॥</strong></p>
<p>**श्रीधरः : **तद् एवं माया-गुण-वशेनैतद् वैषम्यं न स्वाभाविकम् इत्य् उक्तम्, तर्हि गुण-पारतन्त्र्याद् अनीश्वरत्वम् आशङ्क्याह—<strong>यदात्मनो</strong> जीवस्य भोगाय <strong>पुरः</strong> शरीराणि <strong>परः</strong> परमेश्वरः <strong>सिसृक्षुर्</strong> भवति, तदा साम्येन स्थितः <strong>रजः पृथक् सृजति</strong> । <strong>विचित्रासु</strong> तासु पूर्षु <strong>रिरंसुः</strong> क्रीडितुम् इच्छुर् यदा <strong>सत्त्वं,</strong> तदा पृथक् सृजति । <strong>शयिष्यमाणः</strong> संहरिष्यन् यदा, तदा <strong>तमः</strong> पृथग् <strong>ईरयति</strong> प्रेरयति, आधिक्यं नयतीत्य् अर्थः ॥१०॥</p>
<p>**क्रम-सन्दर्भः : **तद् एवं युद्धादि-निज-लीलाभिर् भक्त-विनोदनम् एव प्रयोजनं, विश्व-पालनं तु ततः स्वत एव सिद्ध्यतीत्य् उक्त्वा, सृष्टि-प्रलययोः प्रकृतीक्षणादाव् अपि सर्वाशङ्क-निरासार्थम् अतिदिशन् त्रिष्व् अप्य् अविशेषम् आह—यदेति ।</p>
<p><strong>यदा</strong> यत्र स्व-चेष्टा-लक्षणे काले <strong>एषपरः</strong> परमेश्वरः <strong>स्व-मायया</strong> भक्त-कृपया <strong>आत्मनः पुरः</strong> प्राचीन-सृष्टि-गत-साधक-भक्त-रूपाणि स्वस्याधिष्ठानानि <strong>सिसृक्षुर्</strong> भवति, प्रकृत्या सह तेषु लीनेषु आविर्भावनार्थाम् ईक्षां करोति, तदा <strong>पृथक्</strong> स्वरूप-शक्तेर् इतरासौ जीव-मायाख्या शक्तिः पूर्ववत् तच्-चेष्टात्मक-प्रभावाभासोद्दीप्ता <strong>रजः सृजति,</strong> स्वांश-भूताद् गुण-त्रय-साम्याद् अव्यक्तात् तद् विक्षिपति, उद्बोधयतीति वा । यथा वा, पृथङ्-मायानुगत एष काल एव सृजति तथा <strong>असौ</strong>-पदेन च काल एवोच्यते ।</p>
<p>अथ <strong>विचित्रासु</strong> नाना-गुण-वैचित्र्यवतीषु तल्-लक्षणासु पूर्षु यदा [<strong>रिरंसुः</strong>] रन्तुम् इच्छुर् भवति, तदा <strong>सत्त्वं सृजति</strong> । यदा पुनस् ताभिर् एव मिलित्वा <strong>शयिष्यमाणः,</strong> शयितुम् इच्छुर् भवतीत्य् अर्थः, तदासौ <strong>तमः</strong> सृजतीति । ततो भक्त-निमित्तम् एव सर्वा एव सृष्ट्य्-आदि-क्रियाः प्रवर्तन्ते इति भावः । यथाङ्गीकृतम् एकादशस्य तृतीये, ससर्जोच्चावचान्य् आद्यः स्व-मात्रात्म-प्रसिद्धये [भा।पु। ११.३.३] इत्य् अत्र टीका-कृद्भिर् अपि—</p>
<blockquote>
<p>किम्-अर्थं ससर्ज ? स्व-मात्रात्म-प्रसिद्धये । स्वं मिमीते प्रमिमीते य उपास्ते स स्व-माता । तस्यात्मनो जीवस्य प्रकृष्टायै सिद्धये ॥ इत्य् एषा ।</p></blockquote>
<p>शयनम् अत्र पुरुषावतारस्य कदाचित् प्रलयोदधौ योग-निद्रा, कदाचिद् भगवत्-प्रवेशो वा । यद्यपि सर्वेष्व् अपि जीवेषु अन्तर्यामितया परमेश्वरस् तिष्ठति, तथापि तत्रासंसक्तत्वाद् अस्थित एव भवति, स्व-भक्तेषु तु समासक्तत्वान् न तथेति । न च तत्-सङ्गादौ तस्येच्छेति यथोक्त-व्याख्यानम् एव बलवत् । तथा च श्री-गीतासु—</p>
<blockquote>
<p>मत्-स्थानि सर्व-भूतानि न चाहं तेष्व् अवस्थितः ।<br>
न च मत्-स्थानि भूतानि पश्य मे योगम् ऐश्वरम् ॥ [गीता ९.४-५] इति<br>
ये भजन्ति तु मां भक्त्या मयि ते तेषु चाप्य् अहम् ॥ [गीता ९.२९] इति च ।</p></blockquote>
<p>उक्तं च हरि-भक्ति-सुधोदये—</p>
<blockquote>
<p>भक्तानां हृदयं शान्तं स-श्रियो मे प्रियं गृहम् ।<br>
वसामि तत्र शोभैव वैकुण्ठाख्यादि-वर्णना ॥<sup id="fnref:10"><a href="#fn:10" class="footnote-ref" role="doc-noteref">10</a></sup> [ह।भ।सु। १४.५७] इति ॥१०॥</p></blockquote>
<p>**विश्वनाथः- **न चैवं गुण-तारतम्येन तस्याधिष्ठातृत्व-तारतम्य-लक्षण-यन्त्रेण गुणाधीनत्वम् आशङ्क्यं, किन्तु गुणानाम् अपि स्रष्टुस् तस्य तत् तत् सर्वं स्वैर-लीला-मयम् एवेत्य् आह—<strong>यदाआत्   मनो</strong> जीवस्य भोगाय <strong>पुरः</strong> शरीराणि <strong>परः</strong> परमेश्वरः <strong>सिसृक्षुर्</strong> भवति, तदा साम्येन स्थितं <strong>रजः पृथक् सृजति</strong> । <strong>विचित्रासु</strong> तासु पूर्षु <strong>रिरंसुः</strong> शिष्ट-पालन-लक्षणं रमणं चिकीर्षुः <strong>सत्त्वं</strong> पृथक् सृजति, <strong>शयिष्यमाणः</strong> संहरिष्यन् <strong>तमः</strong> पृथग् <strong>ईरयति</strong> प्रेरयति ॥१०॥</p>
<p>—ओ)०(ओ—</p>
<p><strong>॥ ७.१.११ ॥</strong></p>
<p><strong>कालं चरन्तं सृजतीश आश्रयं</strong></p>
<p><strong>प्रधान-पुम्भ्यां नर-देव सत्य-कृत् ॥</strong><sup id="fnref:11"><a href="#fn:11" class="footnote-ref" role="doc-noteref">11</a></sup></p>
<p><strong>य एष राजन्न् अपि काल ईशिता</strong></p>
<p><strong>सत्त्वं सुरानीकम् इवैधयत्य् अतः ।</strong></p>
<p><strong>तत्-प्रत्यनीकान् असुरान् सुर-प्रियो</strong></p>
<p><strong>रजस्-तमस्कान् प्रमिणोत्य् उरुश्रवाः ॥</strong></p>
<p><strong>मध्वः :</strong> प्रधान-पुंभ्यां सह ॥११॥ काले काल-विषयेऽपीशित्या । देहादि-कारणत्वात् सुरानीकम् इव स्थितं सत्त्वम् ।</p>
<blockquote>
<p>स्वभावतः प्रियत्वात् तु सदा देव-प्रियो हरिः ।<br>
अप्रियश् चासुराणं स-स्वभावात् तूभयं नृणाम् ॥<br>
देश-कालो गुणांश् चैव भक्त्यादीन् अक्षयेऽप्यतु ।<br>
योग्यतां च तथा कर्म सम इत्य् अभिधीयते ॥<br>
स्वतः प्रियोऽपि देवानाम् उत्पाद्यैव गुणान् इमान् ।<br>
इतरेषां तथा दोषाण् सुख-दुःखे ददात्य् अजः ॥<br>
उभयं तु मनुषाणाम् अतः सम इतीरितः ।<br>
अनादि-नियताश् चैव गुण-दोषाः सुरादिषु ॥<br>
यथा-क्रमं पुनश् चैव नियमाद् वर्धितास् तथा ।<br>
विष्णुनैव ततो नित्यं विषमश् च जनार्दनः ॥ इति ब्रह्म-तर्के ।<br>
न विष्णोर् विषमत्वं तु योग्यतापेक्षया क्वचित् ।<br>
योग्यतायास् तन् नियत्या विषमत्वं भवेत् तव ॥ इति स्कान्दे ।<br>
विषमत्वं तु दोषाय शुभाशुभ-विपर्यये ।<br>
अतस् तादृश-वैषम्यं ब्रह्म-सूत्रे निराकृतम् ॥<br>
शुभाशुभ-नियन्तृत्वं न दोषो गुण एव सः ।<br>
अतस् तद् इष्टं कृष्णस्य ब्रह्म-सूत्र-कृतो विभोः ॥ इति तन्त्र-निर्णये ॥१२॥</p></blockquote>
<p>**श्रीधरः : **यदा सिसृक्षुर् इत्य्-आदि-निर्देशात् प्रतीतं काल-पारतन्त्र्यं वारयन् प्रधान-पुरुष-पारतन्त्र्यम् अपि वारयति—कालम् इति । हे <strong>नर-देव</strong>, <strong>प्रधान-पुंभ्यां</strong> निमित्त-भूताभ्यां <strong>सत्य-कृद्</strong> अमोघ-कर्ता ईशस् तयोः सह-कारित्वेनाश्रय-भूतं चरन्तं वर्तमानं कालं स्वयम् एव सृजति । स्व-चेष्टारूपत्वात् कालस्य न तत् पारतन्त्र्यम् इत्य् अर्थः ॥</p>
<p>तथापि प्रस्तुते किम् आयातम् ? तत्राह—य एष कालः सत्त्वम् एधयति वर्धयत्य् अतो हेतोर् ईशिताऽपीश्वरोऽपि सत्त्व-प्रधानं सुरानीकं देव-समूहम् एधयतीव । तत्-प्रत्यनीकान् असुरान् सुर-प्रति-पक्षान् प्रमिणोति हिनस्ति चेत्य् अन्वयः । उरु प्रभूतं श्रवः कीर्तिर् यस्य सः । काल-शक्ति-क्षुभित-गुण-गत-वैषम्यम् इह सन्निधि-मात्रेण तद् अधिष्ठातरि स्फुरतीति प्रकरणार्थः ॥११॥</p>
<p>**क्रम-सन्दर्भः : **एवं प्रसङ्गेन सृष्टि-प्रलयाव् अपि व्याख्याय पुनः पालनम् एव व्याचक्षाणः प्रकरणम् उपसंहरति सार्धेन—कालम् इति ।</p>
<p><strong>सत्य-कृत्</strong> स्वरूप-शक्ति-विलासेनैव स्वयं परमार्थ-सत्य-क्रियाविर्भावक एव सन्, स्व-चेष्टा-रूपं <strong>कालं सृजति</strong> व्यञ्जयति । किं कुर्वन्तं ? <strong>प्रधान-पुंभ्यां</strong> तत्-तत्-सम्बन्धानां साधक-भक्तानां देवादि-प्रविष्टं निज-तेजोऽंशानां च साहाय्य-हेतोर् एव सृज्यमानतया उत्पत्त्यैवाव्यक्त-जीव-सङ्घाताभ्यां <strong>चरन्तम्</strong>, अत एव सन्निधानेनैव तयोस् तत्-तद्-अवस्थानाम् <strong>आश्रयम्</strong> उद्भव-हेतुं च । <strong>नर-देव</strong> इति सम्बोधनेन यथा निजेहया मुख्यम् एव कार्यं कुर्वतस् तव तयैवान्यद् अपि क्षुद्रतरं स्वयम् एव सिद्ध्यति, तद्वद् इहापीति बोधितम् ।</p>
<p>ततो <strong>य एष</strong> चेष्टा-रूपः <strong>कालः</strong> स **सत्त्वं **सत्त्व-प्रधानं <strong>सुरानीकमेधयतीव,</strong> तत एव <strong>तत्-प्रत्यनीकान्</strong> रजस्-तमः-प्रधानान् <strong>असुरान्प्रमिणोति</strong> इव हिनस्तीव । ये तु देवेषु भक्ता असुरेषु भक्त-द्वेषिणस् तान् स्वयं पालयति हिनस्ति चैवेति पूर्वम् एवोक्तम् । यस्मात् तच्-चेष्टा-लक्षणस्य कालस्यैवं वार्ता, तस्माद् <strong>ईशितापि</strong> एधयतीव प्रमिणोतीव चेति । हे <strong>राजन्न्</strong> इति पूर्वाभिप्रायम् एव ।</p>
<p>ननु यदि चेशितुः प्रयोजनं न भवति, तर्हि कथं कदाप्य् असुरान् अपि स्व-पक्षान् विधाय देवैर् न युध्येत ? इति तत्राह—**सुर-प्रियः,**सुरेषु वर्तमानाः प्रिया भक्ता यस्य सः । सत्त्व-प्रधानेषु सुरेषु प्रायशस् तेषां सर्वेषाम् अनुगमनेनैव तस्यानुगमनम् । कदाचिद् बृहस्पत्य्-आदिषु महत्स्व् अपराधे तु येषां मालिन्येन सुरत्वाच्छादनात्, तेषां तस्य चैतेष्व् अननुगमनं स्याद् इति, जय-काले तु सत्त्वस्य [भा।पु। ७.१.८] इत्य्-आद्य् उक्तम् इति भावः ।</p>
<p>ननु कथं तेऽपि तान् नानुगच्छन्ति ? तत्राह—<strong>रजस्-तमस्कान्</strong> इति । अत्यन्त-भगवद्-बहिर्मुखता-करयोस् तयोर् गुणयोर् अरोचकत्वाद् एवेति भावः । तर्ह्य् असौ सदैवासुराणां निग्रहम् एव करोतीत्य् अथाप्य् असामञ्जस्यम् एवेत्य् आशङ्क्याह—**उरुश्रवाः,**वैरेण यं नृपतयः<sup id="fnref:12"><a href="#fn:12" class="footnote-ref" role="doc-noteref">12</a></sup> [भा।पु। ११.५.४८] इति, अहो बकी यं स्तन-काल-कूटं<sup id="fnref:13"><a href="#fn:13" class="footnote-ref" role="doc-noteref">13</a></sup> [भा।पु। ३.२.२३] इत्य्-आदिभिर्  उरु सर्वतो विस्तृतं महत्तमं वा श्रवः कीर्तिर् यस्य, स तेषाम् अप्य् अनुग्रहं करोतीति भावः ॥११-१२॥ [परमात्म-सन्दर्भ १०३]</p>
<p>**विश्वनाथः- **यदा सिसृक्षुर् इत्य्-आदि-निर्देशात् प्रतीतं काल-पारतन्त्र्यम् अपि वारयति—कालम् इति। हे <strong>नर-देव</strong>, सहकारित्वेनाश्रय-भूतं <strong>चरन्तं</strong> वर्तमानं स्वयम् एव <strong>सृजति</strong> कालस्य तच्-चेष्टा-रूपत्वात् ।</p>
<p>अयम् अर्थः—जगत्-सृष्ट्य्-आदिकं हि तस्य लीलयैव, सा च स्वेच्छाधीनैव । तत्र यदा सिसृक्षा भवति, तदा रजो-वृद्धि-सृष्टि-कालो जायते, यदा पिपालयिषा, तदा सत्त्व-वृद्धि-पालन-कालः । यदा संजिहीर्षा, तदा तमो-वृद्धि-नाश-काल इति काल-विशेषस् तेनैव सृज्यते । तत्र यदा सृष्ट्य्-आदि-कालस् तदैव सिसृक्षादिकं स्याद् इति । यदा-शब्द-वाच्यः काल-विशेष एव, स तु सृज्य एव इति । जय-काले तु सत्त्वस्येत्य्-आदिनापि प्रतीतं काल-पारतन्त्र्यं वारितम् इति प्रधानेन माया-शक्त्या पुरुषेण स्वांशेन च सह वर्तमानः । एवं स सर्व-कारणत्वात् तस्यैव स्वातन्त्र्यं तत्-कार्यत्वाज् जगतस् तद्-अधीनत्वम् ।</p>
<p>ननु तत्-कार्यं जगद् अवस्त्व् एव । अवस्तुनः किम् अधीनत्वानधीनत्व-विचारेणेति केचिद् आहुः, तत्राह—सत्य-कृत् भगवच्-छक्ति-कार्यस्य विश्वस्य मिथ्यात्वानर्हत्वात् । कार्य-मात्रस्यैव मिथ्यात्वे तद्-अनुमेये भगवत्य् अपि प्रामाण्याभावः प्रसज्जेद् इति भावः । सत्यं ह्य् एवेदं विश्वम् असृजत इति माध्व-भाष्य-प्रमाणिता श्रुतिश् च ॥</p>
<p>अतः कालस्य तत्-कार्यत्वात् कार्य-धर्मः कारणेऽप्य् अपचरित इत्य् आह—य एष इति । अत एव ईशः परमेश्वरोऽपि सत्त्वं सत्त्व-प्रधानं सुरानीकम् एधयतीवेत्य् अर्थः । तत्-प्रत्यनीकान् सुर-प्रतिपक्षान् प्रमिणोति हिनस्तीवेत्य् अर्थः । तद् एवं वैषम्यं गुणस्यैव नान्यस्य, तत्र काल एव निमित्तं यथा पुरुष-सृज्यत्वाधीनत्वाधिष्ठेयत्वेऽपि गृहाणाम् उञ्चत्व-शैत्यादिकं गृहाणाम् एव, न पुरुषस्य तथा ।</p>
<p>किं च, सुर-प्रिय इति, अथवा सुराणां भक्तत्वाद् वैषम्यम् अपि भूषणम् एव, न तु दूषणम् एवेति पृथग् एव सिद्धान्तः । यद् उक्तं—समोऽहं सर्व-भूतेषु [गीता९.२९]इति । कदाचित् सुराणाम् असुर-पराभूतत्वं तु हितैषिणा भगवतैव तन्-मत्तता-निवारणार्थं क्रियते इति ज्ञेयम् ।</p>
<p>ननु तस्य सर्व-प्रियत्वं सर्व-सुहृत्त्वं च कथम् ? इत्य् अत आह—उरु-श्रवाः । अहो बकीयं यं स्तन-काल-कूटं [भा।पु। ३.२.२३] इत्य्-आदि-वाक्य-प्रकाशितानि महा-दुश्चेष्टित-पूतनादि-गति-प्रदत्व-लक्षण-यशांस्य् एव सर्व-प्रियत्वं सर्व-सुहृत्त्वं च विख्यापयन्तीति भावः ॥११॥</p>
<p>—ओ)०(ओ—</p>
<p><strong>॥ ७.१.१२ ॥</strong></p>
<p><strong>अत्रैवोदाहृतः पूर्वम् इतिहासः सुरर्षिणा ।</strong><br>
प्रीत्या महा-क्रतौ राजन् पृच्छतेऽजात-शत्रवे ॥**</p>
<p>**श्रीधरः : **तदानीं तयोर् न सुर-पक्ष-पातेन वधः, किन्तु ब्रह्म-शापेनाषुरीं योनिं प्राप्तयोर् अनुग्रहार्थ एवेति वक्तुम् इतिहासम् उपक्षिपति—अत्रैवेति । <strong>अत्र</strong> द्वेषादि-रहितस्यापि दैत्य-वधे नारदेन <strong>इतिहासः</strong> प्रस्तावितः ॥१२॥</p>
<p>**क्रम-सन्दर्भः : **तद् एवं सिद्धान्तं प्रदर्श्य, तत्र स्व-भक्तानुग्रह-मात्र-प्रयोजनस् तत् तत् करोति परेश इति प्रतिज्ञातार्थोदाहरणाय प्रह्लाद-जय-विजयादि-कृपायाः सूचकम् इतिहास-विशेषम् आह—अत्रैवेति । अत्र विद्वेषादि-राहित्येन भक्तानन्दनार्थं स्वैर-लीला-मात्रत्वे असुराणाम् अपि परम-हित-पर्यवसायक-स्वभावत्वे च । एव-कारेण सिद्धान्तान्तरं व्यावर्त्यते ॥१२॥</p>
<p>**विश्वनाथः- **उक्तम् एवार्थं स्पष्टम् एव बोधयितुम् इतिहासम् उपक्षिपति । अत्रैव साम्य-सौहार्द-प्रियत्वेष्व् अर्थेषु ॥१२॥</p>
<p>—ओ)०(ओ—</p>
<p><strong>॥ ७.१.१३-१४ ॥</strong></p>
<p><strong>दृष्ट्वा महाद्भुतं राजा राजसूये महा-क्रतौ ।</strong><br>
वासुदेवे भगवति सायुज्यं चेदि-भूभुजः ॥**</p>
<p><strong>तत्रासीनं सुर-ऋषिं राजा पाण्डु-सुतः क्रतौ ।</strong><br>
पप्रच्छ विस्मित-मना मुनीनां शृण्वताम् इदम् ॥**</p>
<p>**श्रीधरः : **चेदि-भूभुजः शिशुपालस्य ॥१४-१५॥</p>
<p><strong>क्रम-सन्दर्भः :</strong> दृष्ट्वेति युग्मकम् ॥१३॥</p>
<p><strong>चैतन्य-मत-मञ्जुषा, विश्वनाथः- <em>न व्याख्यातम्।</em></strong></p>
<p>—ओ)०(ओ—</p>
<p><strong>॥ ७.१.१५ ॥</strong></p>
<p><strong>श्री-युधिष्ठिर उवाच</strong>—</p>
<p><strong>अहो अत्यद्भुतं ह्य् एतद् दुर्लभैकान्तिनाम् अपि ।</strong><br>
वासुदेवे परे तत्त्वे प्राप्तिश् चैद्यस्य विद्विषः ॥**</p>
<p><strong>श्रीधरः-</strong> एकान्त-भक्तानाम् अपि दुर्लभा प्राप्तिर् विद्विषो जातेत्य् एतद् अत्यद्भुतं हि ॥१५॥</p>
<p>**चैतन्य-मत-मञ्जुषा : **वासुदेवे परे तत्त्वे इत्य्-आदि, वदन्ति तत् तत्त्व-विदस् तत्त्वं यज् ज्ञानम् [भा।पु। १.२.११] इत्य्-आदि यद् उक्तं परं तत्त्वं तत् तु वासुदेवः श्री-वसुदेव-पुत्र एव । एतेन वासुदेव-शब्दस्य व्युत्पत्त्य्-अन्तरम् असम्यग् असङ्गतं च ॥१५॥</p>
<p><strong>क्रम-सन्दर्भः-</strong> अथ भगवद्-भक्तिर् द्विधा—वैधी रागानुगा चेति । तत्र रागानुगा समीचीना, वैधीतोऽप्य् अतिशयवती च । तत्र राग आवेश एव । स पुनर् आवेशो यथा रुचि-विशेष-लक्षण-मानस-भावेन स्यात्, न तथा विधि-प्रेरणया, स्वारसिक-मनो-धर्मत्वात् तस्य । तत्र चास्तां तावद्-अनुकूल-भावः । यदि तु परम-निषिद्धेन प्रतिकूल-भावेनाप्य् आवेशः स्यात्, तद्-आवेश-सामर्थ्येन झटिति प्रातिकूल्य-दोष-हानिः सर्वानर्थ-निवृत्तिश् च स्याद् इति भाव-मार्गस्य बलवत्त्वे दृष्टान्तोऽपि दृश्यते । तत्र यद्य् अनुकूल-भावः स्यात्, तदा तु परमैकान्तिक-साध्य एवासौ ।</p>
<p>अथ भाव-मार्ग-सामान्यस्य बलवत्त्वं प्रकरणम् उत्थाप्यते—अहो इति । एकान्तिनाम्—एकान्त-मतिर् उन्निद्रे गूढो मूढ इवेयते [भा।पु। १.४.४] इतिवत् परम-ज्ञानिनाम् इत्य् अर्थः। यतस् तेषाम् अपि सा प्राप्तिर् न सम्भवति ॥१६॥</p>
<p>**विश्वनाथः- **एकान्तिनां निष्परिग्रहाणाम् अपि ॥१६॥</p>
<p>—ओ)०(ओ—</p>
<p><strong>॥ ७.१.१६ ॥</strong></p>
<p><strong>एतद् वेदितुम् इच्छामः सर्व एव वयं मुने ।</strong><br>
भगवन्-निन्दया वेनो द्विजैस् तमसि पातितः ॥**</p>
<p><strong>श्रीधरः-</strong> तस्य तु वेनवन् नरक-पात एवोचित इत्य् आह—भगवन्-निन्दयेति । तस्मसि नरके ॥१७॥</p>
<p><strong>क्रम-सन्दर्भः, विश्वनाथः- <em>न व्याख्यातम्।</em></strong></p>
<p><strong>भक्ति-सन्दर्भः ३१३</strong>:  यतस् तस्य सा न सम्भवति—<strong>तमसि</strong> नरके । बहु-नरकादि-भोगानन्तरम् एव पृथु-जन्म-प्रभावोदयेन तस्य वामन-पुराणे<sup id="fnref:14"><a href="#fn:14" class="footnote-ref" role="doc-noteref">14</a></sup>सद्-गति-श्रवणात् ॥</p>
<p>—ओ)०(ओ—</p>
<p><strong>॥ ७.१.१७ ॥</strong></p>
<p><strong>दमघोष-सुतः पाप आरभ्य कल-भाषणात् ।</strong><br>
सम्प्रत्य् अमर्षी गोविन्दे दन्तवक्रश् च दुर्मतिः ॥**</p>
<p><strong>श्रीधरः-दमघोषस्य सुतः</strong> शिशुपालः । <strong>कल-भाषणाद्</strong> बाल्य-कोमल-भासणम् आरभ्य । <strong>सम्प्रत्य्</strong> अधुनाप्य् <strong>अमर्षी</strong> क्रोधी मत्सरी वा ॥१८॥</p>
<p><strong>क्रम-सन्दर्भः-<em>न व्याख्यातम्।</em></strong></p>
<p><strong>भक्ति-सन्दर्भः ३१४</strong>:  एष दामघोष-सुत इति । स्पष्टम् ॥१८॥</p>
<p><strong>विश्वनाथः- कल-भाषणात्</strong> बाल्य-कोमल-भाषणम् आरभ्य ॥१८॥</p>
<p>—ओ)०(ओ—</p>
<p><strong>॥ ७.१.१९ ॥</strong></p>
<p><strong>शपतोर् असकृद् विष्णुं यद् ब्रह्म परम् अव्ययम् ।</strong><br>
श्वित्रो न जातो जिह्वायां नान्धं विविशतुस् तमः ॥**</p>
<p><strong>श्रीधरः : श्वित्रः</strong> श्वेत-कुष्ठम् ॥१९॥</p>
<p>**चैतन्य-मत-मञ्जुषा : **शपतोर् इत्य्-आदि । विष्णुम् इति किं जगत्-पालकम् ? नेत्य् आह—<strong>परं ब्रह्म</strong> । यद् <strong>यद् ब्रह्मणोऽपि परम् अव्ययं</strong> नित्य-कैशोराद् वयसो न व्येतीत्य् अव्ययं श्री-कृष्णम् <strong>असकृत् शपतोर्</strong> इत्य् अन्वयः । यद् वा, रसं रासं करोतीति रसकृत्, स चासौ विष्णुश् चेति स तथा रसकृत्त्वेन विशेषः, तेन विष्णु-शब्देन श्री-कृष्णम् एवेह बोद्धव्यम् ॥१९॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p><strong>विश्वनाथः- यत् परं ब्रह्म</strong> तं <strong>विष्णुं</strong> कृष्णम् ॥१९॥</p>
<p>—ओ)०(ओ—</p>
<p><strong>॥ ७.१.२० ॥</strong></p>
<p><strong>कथं तस्मिन् भगवति दुरवग्राह्य-धामनि ।</strong><br>
पश्यतां सर्व-लोकानां लयम् ईयतुर् अञ्जसा ॥**</p>
<p><strong>श्रीधरः : दुरवग्राहं</strong> दुष्प्रापं <strong>धाम</strong> स्वरूपं यस्य, तस्मिन् <strong>लयं</strong> सायुज्यम् <strong>ईयतुर्</strong> जग्मतुः । अभूतस्यापि दन्तवक्त्र-लयस्य तज् जातक-प्रामाण्येन सिद्धवन्-निर्देशः ॥२०॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p>**विश्वनाथः- **प्रत्युत <strong>लयं</strong> तात्कालिक-लोक-प्रतीत्या सायुज्यं कञ्चित्-कालम् एव सह-योगं सह युज्यत इति सयुक्तस्य भावः सायुज्यं, ततः परं सारूप्यम् ईयतुः । भाविनम् अपि दन्तवक्र-लयं नारद-मुखाद् एव श्रुत्वा तस्य जात-प्रायत्व-मननात् भूत-निर्देशः । <strong>पश्यताम्</strong> इत्य् असम्भवे वस्तुनि प्रामाण्य-सिद्ध्य्-अर्थम् इत्य् अर्थः ॥२०॥</p>
<p><strong>॥ ७.१.२१ ॥</strong></p>
<p><strong>एतद् भ्राम्यति मे बुद्धिर् दीपार्चिर् इव वायुना ।</strong><br>
ब्रूह्य् एतद् अद्भुततमं भगवान् ह्य् अत्र कारणम् ॥**</p>
<p>**श्रीधरः : **एतद् <strong>अद्भुततमम्</strong> अत एतत् प्रति मे <strong>धीर् भ्राम्यति</strong> । <strong>भगवान्</strong> सर्व-ज्ञस् त्वं ब्रूहि ॥२१॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p>**विश्वनाथः- **एतत् फलं प्रति भ्राम्यति । अत एतद् अद्भुततमं ब्रूहि, यतो भगवान् सर्वज्ञः । नन्व् एतत्-पद-वाच्यम् एव किम् ? तत्राह—तत्र लये कारणम् ॥२१॥</p>
<p>—ओ)०(ओ—</p>
<p><strong>॥ ७.१.२१ ॥</strong></p>
<p><strong>श्री-बादरायणिर् उवाच—</strong></p>
<p><strong>राज्ञस् तद् वच आकर्ण्य नारदो भगवान् ऋषिः ।</strong><br>
तुष्टः प्राह तम् आभाष्य शृण्वत्यास् तत्-सदः कथाः ॥**</p>
<p><strong>श्रीधरः : आभाष्य</strong> संबोध्य । सीदन्ति निषीदन्त्य् अस्याम् इति सत् सभा, तस्याः <strong>सदः</strong> सदसः <strong>शृण्वत्याः</strong> सत्याः <strong>कथाःप्राह</strong> इत्य् अन्वयः ॥२२॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p>**विश्वनाथः- **सीदन्ति विषीदन्त्य् अपविशन्त्य् अस्याम् इति <strong>सत्</strong> सभा, तस्याः <strong>शृण्वन्त्याः</strong> तस्यां <strong>कथाः</strong> शृण्वन्त्याम् इत्य् अर्थः । <strong>आभाष्य</strong> हे राजन्न् <strong>अवधेहि</strong> इति सम्बोध्य ॥२१॥</p>
<p>—ओ)०(ओ—</p>
<p><strong>॥ ७.१.२२ ॥</strong></p>
<p><strong>श्री-नारद उवाच</strong>—</p>
<p><strong>निन्दन-स्तव-सत्कार-न्यक्कारार्थं कलेवरम् ।</strong><br>
प्रधान-परयो राजन्न् अविवेकेन कल्पितम् ॥**</p>
<p>**मध्वः-**नियमाद् भुज्यते पुम्भिर् धर्माधर्म-फलं मृतौ ।</p>
<blockquote>
<p>कैश्चिद् अत्रापि भुज्येत तस्मान् नाधर्मम् आचरेत् ॥ इति भारते॥२३॥</p></blockquote>
<p>**श्रीधरः : **अहो भगवन्-निन्दकस्य नरक-पातेन भाव्यम् इति वदतस् तव कोऽभिप्रायः ? भगवत्-पीडा-करत्वेन वा तद्-अभावेऽपि सुरापानादि-वन् निषिद्ध-निन्द्याचरणाद् वा तत्र तावद् देहाभिमान-कृत-निन्दादि-निमित्तत्वात् पीडादीनां भगवतश् च तद्-अभावान् न पीडा-शङ्कास्तीत्य् आह—निन्दनेति सार्धैस् त्रिभिः । <strong>निन्दनं</strong> दोष-कीर्तनम् । <strong>न्यक्-कारस्</strong> तिरस्कारः। <strong>निन्दा-स्तुत्य्</strong>-आदि-ज्ञानार्थं <strong>प्रधान-पुरुषयोर् अविवेकेन कलेवरं कल्पितं</strong> रचितम् ॥२३॥</p>
<p>**क्रम-सन्दर्भः : **तत्रोत्तरं श्री-नारद उवाच—निन्दन इति । तत्र विमूढैर् जनैर् निन्दादिकं प्राकृतान् तम-आदि-गुणान् उद्दिश्यैव प्रवर्त्यते । ततः प्रकृति-पर्यन्ताश्रयस्य तत्-कृत-निन्दादेः अप्राकृत-गुण-विग्रहादौ तस्मिन् प्रवृत्तिर् नास्त्य् एव न च जीववत् प्रकृति-पर्यन्ते वस्तु-जाते भगवद्-अभिमानोऽस्ति । ततश् च तेन तस्य पीडा नास्त्य् एवेति भगवतस् तन्-निन्दाद्य्-अस्पर्शतया सिद्धान्तश् च पूर्ववत् ॥२२॥</p>
<p>**भक्ति-सन्दर्भः ३१५- **तत्रोत्तरं श्री-नारद उवाच—अहो भगवन्-निन्दकस्य नरक-पातेन भाव्यम् इति वदतस् तव कोऽभिप्रायः ? भगवत्-पीडा-करत्वाद् वा, तद्-अभावेऽपि सुरा-पानादिवन् निषिद्ध-निन्दा-श्रवणाद्  वा । तत्र तावद् विमूढैर् जनैर् निन्दादिकं प्राकृतान् तम-आदि-गुणान् उद्दिश्यैव प्रवर्त्यते । ततः प्रकृति-पर्यन्ताश्रयस्य तत्-कृत-निन्दादेर् अप्राकृत-गुण-विग्रहादौ तस्मिन् प्रवृत्तिर् नास्त्य् एव । न च जीववत् प्रकृति-पर्यन्ते वस्तु-जाते भगवद्-अभिमानोऽस्ति । ततश् च तेन तस्य पीडापि नास्त्य् एव । तद् एतद् आह सार्धैस् त्रिभिः—निन्दन-स्तव-सत्कार- इत्य्-आदि । <strong>निन्दनं</strong> दोष-कीर्तनम् । <strong>न्यक्-कारस्</strong> तिरस्कारः। <strong>निन्दा-स्तुत्य्</strong>-आदि-ज्ञानार्थं <strong>प्रधान-पुरुषयोर् अविवेकेन कलेवरं <strong>जीवानां</strong> कल्पितं</strong> रचितम् ॥२३॥</p>
<p>**विश्वनाथः- **शिशुपाल-कृत-निन्दादिकं न भगवत्-पीडा-करम् इति वक्तुं प्रथमं निन्दा-स्तुत्य्-आदिकं ज्ञानिनां न दुःख-सुखदं, किन्तु देहाभिमानिनाम् एवेत्य् आह—<strong>निन्दन-स्तवौ</strong> वाचिकौ दोष-गुणौ <strong>सत्कार-न्यक्कारौ</strong> कायिकौ मानसौ च संमाननासंमानने । <strong>तद्-अर्थं</strong> तत्-सिद्ध्य्-अर्थं <strong>प्रकृति-पुरुषयोर् अविवेकेन</strong> आत्मानात्म-विवेकाभावेन <strong>कल्पितं</strong> विरचितम् ॥२२॥</p>
<p>—ओ)०(ओ—</p>
<p><strong>॥ ७.१.२३-२४ ॥</strong></p>
<p><strong>हिंसा तद्-अभिमानेन दण्ड-पारुष्ययोर् यथा ।</strong><br>
वैषम्यम् इह भूतानां ममाहम् इति पार्थिव ॥**</p>
<p><strong>श्रीधरः : तद्-अभिमानेन भूतानांयथा ममाहम्</strong> इति <strong>वैषम्यं</strong> तत्-कृतं <strong>हिंसादिकं</strong> च भवति, तथा न यस्येत्य् उत्तरेणान्वयः । <strong>दण्डस्</strong> ताडनं, <strong>पारुष्यं</strong> निन्दा, तयोर् हेतु-भूतयोर् <strong>हिंसा</strong> पीडा च भवति ॥२३॥</p>
<p><strong>क्रम-सन्दर्भः : <em>पर-पद्यस्य टीका द्रष्टव्या</em></strong>।</p>
<p><strong>विश्वनाथः- तद्-अभिमानेन</strong> देहाभिमानेन &ldquo;माम् अयं निन्दति स्तौति&rdquo; इत्य्-आदिभिर् यथा दुःख-सुखे भवतः, तथैव माम् अयं हिनस्तीति हिंसापि भवति । कस्मिन् सति **दण्डस् **ताडनं <strong>पारुष्यं</strong>&ldquo;त्वाम् अहं घातयिष्यामि&rdquo; इति तर्जनं तयोः सतोः । एवं च **भूतानामिह **संसारे **वैषम्यं **सिद्धं &ldquo;<strong>मम</strong>इते शत्रवो ममैते बन्धवश् च । <strong>अहम्</strong> एतान् हन्मि एतान् पालयामि च&rdquo; इति प्रकारकम् ॥२३॥</p>
<p>—ओ)०(ओ—</p>
<p><strong>॥ ७.१.२४ ॥</strong></p>
<p><strong>यन्-निबद्धोऽभिमानोऽयं तद्-वधात् प्राणिनां वधः ।</strong></p>
<p><strong>तथा न यस्य कैवल्याद् अभिमानोऽखिलात्मनः ।</strong><br>
परस्य दम-कर्तुर् हि हिंसा केनास्य कल्प्यते ॥**</p>
<p><strong>मध्वः-कैवल्याद्</strong> देहाद्य्-अभावाद् एव । अकर्तुस् तस्यान्यः कर्ता न विद्यते । इदं हिंसा-व्यत्ययोऽतिशय-कुत्सन-भेदेष्व् इति सूत्रात् ॥२४॥</p>
<p><strong>श्रीधरः : यस्मिन् निबद्धोऽयम् अभिमानः</strong>, <strong>तस्य</strong> देहस्य <strong>वधाद्वधश्</strong> च यथा, तथा यस्याभिमानो नास्ति । अतोऽ<strong>स्य</strong> परमेश्वरस्य** हिंसा केन** हेतुना <strong>कल्प्यते</strong> ? न केनापीति । अभिमानाभावे हेतुः—<strong>कैवल्याद्</strong> अद्वितीयत्वेनाभिमन्तव्याभावात् । वैषम्याभावे हेतुः—<strong>अखिलात्मनः</strong> सर्वात्मन इति । तर्हि किम् इति हन्ति दैत्यान् ? तत्राह—**परस्य दम-कर्तुः **हितार्थं दण्डं करोतीत्य् अर्थः ॥२४॥</p>
<p>**क्रम-सन्दर्भः : **ततश् च हिंसेति सार्ध-युग्मकम् । <strong>इह</strong> प्राकृते लोके <strong>यथा तत्-<strong>कलेवर्</strong>आभिमानेन</strong>, न तथेति <strong>कैवल्यात्</strong>देहेन्द्रियासु-हीनानां वैकुण्ठ-पुर-वासिनाम् [भा।पु। ७.१.३४] इति कैवल्यादि-प्राप्त-शुद्धत्वात् तादृश-निन्दाद्य्-अगम्य-शुद्ध-सच्चिदानन्द-विग्रहाद् इत्य् अर्थः । तस्य तद्-अगम्यत्वं च । नाहं प्रकाशः सर्वस्य योग-माया-समावृतः [गीता ७.२५] श्री-भगवद्-गीतादिभ्यः । तादृश-वैलक्षण्ये हेतुः—<strong>अखिलानाम्</strong> आत्म-भूतः । तत्र हेतुः—<strong>परस्य</strong> प्रकृति-वैभवासङ्ग-रहितस्य । हिंसायाम् हेत्व्-अन्तरम् । <strong>दम-कर्तुः</strong> परमाश्चर्यानन्त-शक्तित्वात् सर्वेषाम् एव शिक्षा-कर्तुर् इति ॥२३-२४॥</p>
<p><strong>भक्ति-सन्दर्भ ३१६</strong>: <strong>इह</strong> प्राकृते लोके । <strong>यथा</strong> तत्-कलेवराभिमानेन <strong>भूतानां ममाहम् इति वैषम्यं</strong> भवति, यथा तत्-कृताभ्यां <strong>दण्ड-पारुष्याभ्यां</strong> ताडन-निन्दाभ्यां निमित्त-भूताभ्यां <strong>हिंसा च</strong> भवति, यथा यस्मिन् <strong>निबद्धोऽभिमानस्</strong> तस्य देहस्य <strong>वधात् प्राणिनां वधश्</strong> च भवति, <strong>तथा</strong> यस्याभिमानो नास्तीत्य् अर्थः । <strong>अस्य</strong> परमेश्वरस्य <strong>हिंसा केन</strong> हेतुना <strong>कल्प्यते</strong> ? अपि तु न केनापीत्य् अर्थः ।</p>
<p>तथाभिमानाभावे हेतुः—**कैवल्यात्,**देहेन्द्रियासु-हीनानां वैकुण्ठ-पुर-वासिनाम् [भा।पु। ७.१.३५] इति कैमुत्यादि-प्राप्त-शुद्धत्वात्, तादृश-निन्दाद्य्-अगम्य-शुद्ध-सच्-चिद्-आनन्द-विग्रहादित्वाद् इत्य् अर्थः । तस्य तद्-अगम्यत्वं च नाहं प्रकाशः सर्वस्य योग-माया-समावृतः [गीता ७.२५] इति श्री-भगवद्-गीतातः ।</p>
<p>तादृश-वैलक्षण्येन हेतुः—<strong>अखिलानाम् आत्म</strong>-भूतस्य । तत्र हेतुः—<strong>परस्य</strong> प्रकृति-वैभव-सङ्ग-रहितस्य । हिंसाया अविषयत्वे हेत्व्-अन्तरं—<strong>दम-कर्तुः</strong> परमाश्चर्यानन्त-शक्तित्वात् सर्वेषाम् एव शिक्षा-कर्तुर् इति ॥</p>
<p><strong>विश्वनाथः-यस्मिन् निबद्धोऽयम् अभिमानस्</strong> तस्य देहस्य <strong>वधाद् वधश्</strong> च यथा अज्ञानिनाम्, <strong>तथायस्य</strong> कृष्णस्य <strong>अभिमानः</strong> प्राकृतो नास्ति, <strong>अस्य परमेश्वरस्य हिंसा केन कल्प्यते</strong> ? न केनापीत्य् अर्थः । अभिमानाभावे हेतुः—<strong>कैवल्यात्</strong> केवलं परमात्मत्वात् । अयं भावः—यथा सर्व-जीवानाम् अनात्मा देह आत्मा जीवश् चेत्य् उभयं वर्तते । तथा यदि कृष्णस्याप्य् अस्थास्यत्, तदा कृष्णस्यापि जीवानाम् इव आविद्यकोऽभिमानोऽभविष्यद् एव । कृष्णस्य तु देहस् तद्-अभिन्नः । परमात्मैव तस्मिन् स्वरूप-भूते कृष्णोऽहम् इत्य् अभिमानोऽपि तन्-मय एव । <strong>अखिलात्मनः</strong> इति तद्-अंशस्यान्तर्यामिनोऽप्य् अस्वरूप-भूते जीवे जीव-देहे वाभिमानो नास्तीति भावः । अत एव परस्य माया-मायिक-वस्तु-जीवेभ्यो भिन्नस्यातस् तेष्व् अस्वरूप-भूतेष्व् अभिमानाभावात् कस् तस्य द्वेष्यः को वा द्वेष्टा ? परमात्म-भूते देहे यस् तस्याभिमानः परमात्मैवाहम् इत्य् आत्मकस् तेन स कं वा द्वेष्टुः परमात्मानं जानन् तं वा को द्वेष्टा ? तर्हि किम् इति स्व-द्वेषिणः शिशुपालादीन् हिनस्ति ? तत्राह—<strong>दमकर्तुस्</strong> तेषां हितार्थम् एव दण्डं कुर्वतः, तस्य सर्व-सुहृत्त्वाद् इति भावः ॥२४॥</p>
<p>—ओ)०(ओ—</p>
<p><strong>॥ ७.१.२५ ॥</strong></p>
<p><strong>तस्माद् वैरानुबन्धेन निर्वैरेण भयेन वा ।</strong><br>
स्नेहात् कामेन वा युञ्ज्यात् कथञ्चिन् नेक्षते पृथक् ॥**</p>
<p>**मध्वः- **कथञ्चिन् नेक्षते पृथक् । तथैव मनसोऽभिनिवेशेन तद् अन्यं नेक्षते । वैरादीनाम् एकतमेनापि यो युञ्ज्यात् । स नेक्षत इति स्वभाव-कथनं न विधिः ।</p>
<blockquote>
<p>कर्मणा मनसा वाचा यो द्विष्याद् विष्णुम् अव्ययम् ।<br>
मज्जन्ति पितरस् तस्य नरके शाश्वतीः समाः ॥<br>
तान् अहं द्विषतः क्रूरान् संसारेषु नराधमान् ।<br>
क्षिपाम्य् अजस्रम् अशुभान् आसुरीष्व् एव योनिषु ॥<br>
आसुरीं योनिम् आपन्ना मूढा जन्मनि जन्मनि ।<br>
माम् अप्राप्यैव कौन्तेय ततो यान्त्य् अधमां गतिम् ॥<br>
अवजानन्ति मां मूढा मानुषीं तनुम् आश्रितम् ।<br>
परं भावम् अजानन्तो मम भूत-महेश्वरम् ॥<br>
मोघाशा मोघ-कर्माणो मोघ-ज्ञाना विचेतसः ।<br>
राक्षसीम् आसुरीं चैव प्रकृतिं मोहिनीं श्रिताः ॥<br>
यद् अनिन्दत् पिता मे त्वाम् अविद्वांस् तेज ऐश्वरम् ।<br>
तस्मात् पिता मे पूयेत दुरन्ताद् दुस्तराद् अधात् ॥<br>
हिरण्यकशिपुश् चापि भगवन्-निन्दया तमः ।<br>
विवक्षुर् अत्यगात् सूनोः प्रह्लादस्यानुभावतः ॥<br>
वरतोऽपि न मुच्यन्ते द्वेषिणः शापतोऽपि तु ।<br>
भक्ता नैव निपात्यन्ते धर्मा धर्मैस् तथोत्तरे ॥<br>
अन्यावेश-कृतं यत् तु तद्-वराद्यैर् अपोह्यते ।<br>
तद्-विरुद्ध-स्वभावानाम् अन्यथा न कथञ्चन ॥ इत्य्-आदेः ।</p></blockquote>
<p>यस्माद् एव कोऽप्य् उपद्रवो नास्ति भगवतस् तस्माद् एव द्वेषादिनापि मनो योक्तुं शक्यते तत्-प्रेरणया । तादृशानां तद् एव चिन्तयन्ति च । अन्यथा आत्मनो दुःख-कारण-द्वेषादिकं कथम् ? सर्व-नियामको हरिर् उत्पादयेत् ॥२५॥</p>
<p>**श्रीधरः :**यस्माद् भगवतो निन्दादि-कृत-वैषम्यं नास्ति, तस्माद् येन केनाप्य् उपायेन ध्यायतस् तेनैव ध्यानेन निन्दादि-कृत-पापस्यापि नाशात् सायुज्यं युक्तम् इत्य् आशयेनाह—तस्माद् इति सप्तभिः । <strong>निर्वैरेण</strong> नास्ति वैरं केनापि यस्मिन्, तेन भक्ति-योगेनेत्य् अर्थः । <strong>युञ्ज्यान्</strong> मन इति शेषः । यस्माद् एतैर् उपायैः <strong>पृथङ् नेक्षते</strong> ॥२५॥</p>
<p>**चैतन्य-मत-मञ्जुषा : **तस्माद् इत्य्-आदि । ननु यदि वैराद् एकतरेणापि भगवत्-प्राप्तिस् तदा कथं बहु-प्रयासेन भक्त्य्-आदि-साधनेन ? सत्यं, <strong>वैरानुबन्धेन</strong> भयं भवति, भयेन सर्वदा स्फूर्तिः, स्फूर्तौ वस्तु-महिम्ना कृतार्थता, अतः स्फूर्तेर् एव कृतार्थतायां हेतुत्वम् ॥२६॥</p>
<p>**क्रम-सन्दर्भः : **तद् एवं यस्माद् भगवतो निन्दादि-कृत-वैषम्यं नास्ति, तस्मात् केनाप्य् उपायेन [भा।पु। ७.१.३२], सकृद् यद्-अङ्ग-प्रतिमान्तर्-आहिता [भा।पु। १०.१२.३९] इत्य्-आदिवत् तद्-आभासम् अपि ध्यायतस् तद्-आवेशात् तत्र वैरेणापि ध्यायतस् तद्-आवेशेनैव निन्दादि-कृत-पापस्यापि नाशात् तत्-सायुज्यादिकं युक्तम् इत्य् आशयेनाह—तस्माद् इत्य्-आदिभिः ।</p>
<p>**युञ्ज्याद् **इति स्नेह-कामादीनां विधातुम् अशक्यत्वात् सम्भावनायाम् एव लिङ् । वैरानुबन्धादीनाम् एकतरेणापि युञ्ज्याद् ध्यायेच् चेत्, तदा भगवतः <strong>पृथग् नेक्षते</strong> तद्-आविष्टो भवतीत्य् अर्थः ।</p>
<p><strong>वैरानुबन्धो</strong> वैर-भावाविच्छेदः । <strong>निर्वैरं</strong> वैराभाव-मात्रम् औदासीन्यम् उच्यते । तेन कामादि-राहित्यम् अप्य् आयाति । वैरादि-भाव-राहित्यम् इत्य् अर्थः । तेन वा वैरादि-भाव-राहित्येन युञ्ज्यात् । विहितत्व-मात्र-बुद्ध्या ध्यायेत् । ध्यानोपलक्षितं भक्ति-योगं कुर्याच् चेत्य् अर्थः । <strong>स्नेहः</strong> कामातिरिक्तः परस्परम् अकृत्रिमः प्रेम-विशेषः। स तु साधके तद्-अभिरुचिर् एव ॥२५॥ [भक्ति-सन्दर्भ ३१७]</p>
<p><strong>विश्वनाथः-</strong> ननु नास्तु निन्दादेर् भगवत्-पीडा-करत्वं निन्दकस्य दुरदृष्ट-जनकत्वं तु स्याद् एव । यद् उक्तं कैमुत्येनापि—</p>
<blockquote>
<p>निन्दां भगवतः शृण्वन् तत्-परस्य जनस्य वा ।<br>
ततो नापैति यः सोऽपि यात्य् अधः सुकृताच् च्युतः ॥[भा।१०.७६.२६] इति सत्यम्।</p></blockquote>
<p>निन्दा हि द्विविधा—आनुकूल्य-मयी प्रातिकूल्य-मयी च । तत्र प्रथमा प्रेम-विलास-रूपैव ।</p>
<blockquote>
<p>मृगयुर् इव कपीन्द्रं विव्यधे लुब्ध-धर्मा<br>
स्त्रियम् अकृत विरूपां स्त्री-जितः काम-यानाम् ।<br>
बलिम् अपि बलिम् अत्त्वावेष्टयद् ध्वाङ्क्षवद् यस्<br>
तद् अलम् असित-सख्यैर् दुस्त्यजस् तत्-कथार्थः ॥ [भा।१०.४७.१७]इति ।</p></blockquote>
<p>या सा तु पुरुषार्थ-चूडामणि-मरीचि-मञ्जरीव व्रज-देवीभिर् विना न कैर् अपि लभ्या ।</p>
<p>द्वितीया द्विविधा—भगवद्-अभिनिवेशोत्था च भगवद्-अनभिनिवेशोत्था च । तत्र प्रथमया शिशुपालादि-कृत-निन्दया जन्यमानम् एव दुरदृष्टं तत्-कारणेनैव भगवत्य् अभिनिवेशेन सद्य एव विनष्टीकृत्य भक्ति-योगेनापि सम-कक्षतां प्राप्य विधि-योग्यत्वम् अपि प्राप्यते इत्य् आह—तस्माद् इति सप्तभिः ।</p>
<p>यस्मान् निन्दाया भगवत्-पीडा-करत्वं नास्ति, निन्दकस्य च पाप-क्षयः सम्भवेत्, <strong>तस्माद्</strong> अभिनिवेशात् **वैरानुबन्धादिनायुञ्ज्यात्,**भगवति मन इति शेषः । <strong>निर्वैरेण</strong> नास्ति वैरं केनापि यस्मिन्, तेन भक्ति-योगेनेत्य् अर्थः । यद् वा, वैरः प्रतिपक्षत्वं, निर्वैरं तत्-प्रतियोगि स्वपक्षत्वं पुत्रादि-भावो यः खल्व् अग्रिम-श्लोके सम्बन्ध-शब्द-वाच्यत्वेन स्पष्टीभविष्यति, तेन <strong>स्नेहात् ।</strong> यः कामः, तेन प्रीति-जन्येन कामनेत्य् एव व्याख्येयम् । न तु स्नेहस्य पृथक्-साधनत्वं तृतीयान्तत्व-प्रक्रम-भङ्गापत्तेः । फलम् आह—कथञ्चिद् अपि तं भगवन्तं पृथक् नेक्षते, किन्तु स्वीय-भावानुरूपम् एव तं साक्षात् पश्यतीत्य् अर्थः । भय-वैर-भाववन्ताव् अधिकारिणौ प्रति तु पृथक् नेक्षते, किन्तु सायुज्य-प्राप्त्या तं स्वाभिन्नम् एवेक्षते इत्य् एवार्थः । एकस्यापि वाक्यस्य पात्र-भेदाद् अर्थ-भेदः श्वेतो धावतीतिवद् इति न्यायात् । अत्र युञ्ज्याद् इति लिङा वैरानुबन्धादिना भगवति मनोऽभिनिवेशं कुर्याद् इति विधिर् अवगम्यते । स च शिशुपालादिषु न सम्भवति, तेषां राग-प्राप्तत्वात् । शिशुपालादि-दृष्ट्यान्येष्व् एवैष विधिर् इत्य् अपि न शक्यते व्याख्यातुं भगवत्-प्रातिकूल्यस्य विधानानर्हत्वात् । यद् उक्तं— आनुकूल्यस्य ग्रहणं प्रतिकूल्य-विवर्जनम् इति । न च शिशुपालादिभ्योऽन्येषु जनेषु विहितोऽपि वैरानुबन्धो भगवद्-अभिनिवेशं जनयति—</p>
<blockquote>
<p>तान् अहं द्विषतः क्रूरान् संसारेषु नराधमान् ।<br>
क्षिपाम्य् अजस्रम् अशुभान् आसुरीष्व् एव योनिषु ॥[गीता १६.२०]</p></blockquote>
<p>इत्य् आदि पर-सहस्र-वचन-विरोधात् । न च राग-प्राप्त एव वैरानुबन्धो नरकं जनयेन् न तु विहित इति वाच्यम् । शिशुपालादिषु व्यभिचारात् । न च शिशुपालादि-भिन्नेष्व् एवेयं व्यवस्थिति वाच्यम् । विधि-दृष्ट्या वैरानुबन्धस्य शिष्टानुष्ठानादर्शनात् । तस्यैव वैरानुबन्धो भगवद्-अभिनिवेशं जनयति यस्य हन्तृत्वेनाभिज्ञातः श्रुतो दृष्टो वा भगवान् सम्भावितो भवति, यथा लोके स्व-हन्तृत्वेन निर्धारितेष्व् एव वैर्-व्याघ्र-सर्पादिषु भीतस्य चित्ताभिनिवेशो नान्येष्व् इति ।</p>
<p>तस्माद् एतत् पद्यम् एवं केचिद् व्याचक्षते—यस्मात् स वैर-भाववताम् अपि हितं करोति तस्मात् तत्र वैरस्यानौचित्याद् वैर-भाव-व्यतिरिक्तेनैव भावेन मनोऽभिनिवेशयेद् इत्य् आह—तस्माद् इति । निःशब्दस्य नञ्-अर्थत्वान् निर्वैरेण वैर-भाव-भिन्नेन बन्धु-मित्र-पुत्रादि-भावेन मनो युञ्ज्यात् । कीदृशेन वैरानुबन्धेन ? वैर इव अनुबन्धश् चित्ताभिनिवेशो यत्र तेन, यो यस्मिन्न् अनुबद्धः स तस्मिन्न् अभिनिविष्ट एवेति ताटस्थ्य-भावो वारितः । तथा स्नेहात् कामेन स्नेहैक-हेतुको यः कामः, तेन कीदृशेन ? भयेन स्वजनार्य-पथ-त्यागोत्थ-भयवता व्रज-युवतिकानुगामिना कामेनेत्य् अर्थः । भयेन वेति वा शब्दात् निर्भयेन कामेन च रुकिण्यादिकामानुगामिना कामेनेत्य् अर्थः । औपपत्य-दाम्पत्योर् द्वयोर् अप्य् अस्ति प्रमाणम् । तथा हि—जार-भावेन सुस्नेहं सुदृढं सर्वतोऽधिकम् इति बृहद्-वामनम् ।</p>
<blockquote>
<p>अग्नि-पुत्रा महात्मानस् तपसा स्त्रीत्वम् आपिरे ।<br>
भर्तारं च जगद्-योनिं वासुदेवम् अजं विभुम् ॥ इति ॥२५॥</p></blockquote>
<p><strong>—ओ)०(ओ—</strong></p>
<p><strong>॥ ७.१.२६ ॥</strong></p>
<p><strong>यथा वैरानुबन्धेन मर्त्यस् तन्-मयताम् इयात् ।</strong><br>
न तथा भक्ति-योगेन इति मे निश्चिता मतिः ॥**</p>
<p><strong>मध्वः-</strong> तत्रैव हेतुः—यथा वैरानुबन्धेनेति । यथा वैराभिनिवेशिनस् तथाभक्त्याभिनिवेशिनो न सन्ति, तत् कथम् अन्यथा भक्तान् एव बहून् हरिः कुर्याद् इति भावः ॥२६॥</p>
<p>**श्रीधरः :**तेष्व् अपि वैरानुबन्धः श्रेष्ठ इत्य् आह—यथेति । <strong>न तथा भक्ति-योगेन</strong> अपि ॥२६॥</p>
<p>**चैतन्य-मत-मञ्जुषा : **ननु वैरेण स्फूर्त्य्-आधिक्यं जायत इत्य् आह—यथा वैरानुबन्धेनेत्य्-आदि ॥२६॥</p>
<p>**क्रम-सन्दर्भः : **तद् एवं सर्वेषां तद्-आवेश एव फलम् इति स्थिते झटिति तद्-आवेश-सिद्धये तेषु भाव-मय-मार्गेषु निन्दितेनापि वैरानुबन्धेन विधि-मय्या भक्तेर् न साम्यम् इत्य् आह—यथेति । <strong>वैरानुबन्धेन</strong> इति भयस्याप्य् उपलक्षणम् । <strong>यथा</strong> शैघ्र्येण <strong>तन्-मयतां</strong> तद्-आविष्टताम्, <strong>भक्ति-योगेन</strong> विहितत्व-[विधि-प्रवर्तितत्व]-मात्र-बुद्ध्या क्रियमाणेन तु <strong>न तथा</strong> ॥२६॥</p>
<p><strong>विश्वनाथः-</strong> परम-निन्द्यस्यापि वैर-भावस्य चित्ताभिनिवेशांशत्वांशेनैव महिमा अपार एवेत्य् आह—यथेति । वैरे वैर-भावे योऽनुबन्धः सातत्यं तेन मर्त्यः पूर्वोक्त-युक्ते स्वस्य भगवद्-वध्यत्व-ज्ञान-विशिष्ट एव नान्यः तन्-मयतां स्त्री-मयः कामुक इतिवत् तद्-एकाभिनिवेशवत्त्वम् । न तथेति सद्य इति शेषः । निश्चिता मतिर् इति ममायं निश्चय एव कृत इत्य् अतोऽत्र प्रमाणं न प्रष्टव्यम् । यदि भक्ति-योगाद् अपि वैर-भावो मनोऽभिनिवेशकत्वांशेनाधिकस् तदा किम् उत वक्तव्यं, तादृशाभिनिवेशवान् स भक्ति-योग इति भावः । तेन श्वित्रो न जातो जिह्वायां नान्धं विविशतुस् तमः [भा।पु। ७.१.१८] इति त्वया शिशुपालादीनाम् अनिष्ट-साधनत्व-बुद्ध्या वैरानुबन्धो निन्द्यते, मया त्व् इष्ट-साधन-शिरो-मणेर् भक्ति-योगाद् अपि स्तूयते इति । कुतः ? शिशुपालादीनां दुर्गति-सम्भावनापीति ध्वनिः । तेन भाव-मार्गेष्व् अतिनिन्द्योऽपि वैर-भावो भगवद्-अभिनिवेश-शीघ्र-सम्पादकत्वांशेनैव भक्ति-योगात् शुद्धात् यदि स्तूयते, तदा भाव-मार्गेष्व् अतिवन्द्यो वसुदेवादीनां वात्सल्य-सख्यादिः किम् उततरां नन्दादीनाम् आत्यन्तिक-तद्-अभिनिवेशं प्रतीक्षणातिभूम-सम्पादकः स स इत्य् अनुध्वनिः । तेनार्वाचीनानाम् अपि श्री-नन्दादि-भावानुसारेण वात्सल्यादि-भावेप्सूनां रागानुगा भक्तिर् वैध-भक्तेः सकाशाद् उत्कर्षवतीति पर्यनुध्वनिः ॥२६॥</p>
<p><strong>—ओ)०(ओ—</strong></p>
<p><strong>॥ ७.१.२७-२८ ॥</strong></p>
<p><strong>कीटः पेशस्कृता रुद्धः कुड्यायां तम् अनुस्मरन् ।</strong><br>
संरम्भ-भय-योगेन विन्दते तत्-स्वरूपताम् ॥**</p>
<p><strong>एवं कृष्णे भगवति माया-मनुज ईश्वरे ।</strong><br>
वैरेण पूत-पाप्मानस् तम् आपुर् अनुचिन्तया ॥**</p>
<p><strong>मध्वः-कीटः पेशस्कृतेत्य्-आदि चैद्यादीनां भक्ति-युक्तत्व-प्रतिपादनम् । स्नेहाद्य्-आयतन-नाशादिनाप्य् उपद्रवोऽस्य नास्तीति निर्वैरेणेत्य्-आद्य् उक्तम् । ततः कनीयांस एव देवा ज्यायांस असुराः इति श्रुतिः । तन्-मयतां मनसस् तत्राभिनिवेशनम् ।</strong></p>
<blockquote>
<p>मागधाद्या यथा नित्यं द्वेषाद्य-ग्राहिणो हरौ ।<br>
न तथाग्राहिणो भक्ता ऋते ब्रह्माणम् अव्ययम् ॥ इति हरि-वंशेषु ।</p></blockquote>
<p><strong>योगः</strong> स्नेहः <strong>संरम्भ-भय</strong>-युक्त-स्नेहेन । प्रीतिः स्नेहस् तथा योगः प्रेम-बन्ध इतीर्यते इति शब्द-निर्णये । <strong>वैर-युक्तयाप्य् अनुचिन्तया तम् आपुः</strong> । अनुचिन्तेति तम् आहुर् भक्ति-पूर्वा तु या स्मृतिः इति च ॥२७-२८॥</p>
<p>**श्रीधरः :**अत्र दृष्टान्तः—<strong>कीटः पेशस्कृता</strong> भ्रमरेण । <strong>संरम्भो</strong> द्वेषो <strong>भयं</strong> च स एव <strong>योगः</strong>, तेन । <strong>वैरेणयानुचिन्ता</strong> चिन्तनं, तयैव <strong>पूतःपाप्मा</strong> येषां, ते <strong>तं प्रापुः</strong> ॥२७-२८॥</p>
<p>**चैतन्य-मत-मञ्जुषा : **तत्र दृष्टान्तः—कीटः पेशस्कृता इत्य्-आदि । ननु तथापि भक्ति-योगं विहाय सर्वे वैरानुबन्ध एव यतेरन् ? मैवं, वैरानुबन्धे हि विधिर् नास्ति, नापि वैरं कार्यम् । भगवति सर्वात्मनि सर्व-सुहृदि परम-प्रेयसि प्रेम विना वैरानुपपत्तेः, तेषां तु स्वभाविकासुरतया तथाभूतेऽपि भगवति वैरं विना रतिर् न जायत एव ? न जायतां नाम । को विशेषो रतिमतां द्वेष्टॄणां वा ? मैवम्, अस्ति विशेषः । यत् खलु रतिमन्तः केवलं प्रिय-परिजनत्वं प्राप्नुवन्ति, द्वेष्टारस् तु स्फूर्ति-वशात् मोक्षम् एव, भगवान् अपि वैरिणः प्रति वैरतया मोक्षम् एव प्रयच्छति, पुनर् नैषां मुखम् ईक्षितव्यम् इति कृत्वा ॥२७॥ एवम् इत्य्-आदि । <strong>माया-मनुजे</strong> कापट्येनापि अमनुजे अमनुष्य-भावे ॥२८॥</p>
<p><strong>क्रम-सन्दर्भः : आस्तां तादृश-वस्तु-शक्ति-युक्तस्य तेषु प्रकाशमानस्य भगवद्-विग्रहाभासस्य वा वार्ता । प्राकृतेऽपि तद्-भाव-मात्रस्य भावावेश-फलं महद् दृश्यत इति स-दृष्टान्तं तद् एव प्रतिपादयति—कीट इति । संरम्भो द्वेषो भयं च, ताभ्यां योगस् तद्-आवेश</strong>ः**, तेन तत्-स्वरूपतां तस्य स्वम् आत्मीयं रूपम् आकृतिर् यत्र तत्, ताम् तत्-सारूप्यम् इत्य् अर्थः ।एवम् इति एव <strong>अपीत्य्</strong>अर्थः । नराकृति-पर-ब्रह्मत्वाद् मायय्<strong>आ</strong> एव कृपयैव प्राकृत-मनुजतया प्रतीयमाने । **</p>
<p>ननु <strong>कीटस्य पेशस्कृद्</strong>-द्वेषे पापं न भवति । तत्र तु तत् स्याद् इत्य् आशङ्क्याह—<strong>वैरेण यानुचिन्ता</strong> तद्-आवेशः, तयैव <strong>पूत-पाप्मानस्</strong> तद्-ध्यानावेशस्य तादृक्-शक्तित्वाद् इति भावः ॥२७-२८॥</p>
<p><strong>विश्वनाथः</strong>: तत्र वैर-भाववतां मध्ये केचित् शिशुपालादयः सारूप्यम् आपुर् इति स-दृष्टान्तम् आह—कीट इति द्वाभ्याम् । <strong>पेशस्कृता</strong> भ्रमर-विशेषेण <strong>संरम्भो</strong> द्वेषः <strong>भयं</strong> च तयोर् योगेन । <strong>माया</strong>कृपा सद्-गति-प्रापणी <strong>मनुजेषु</strong> स्व-द्वेष्टृष्व् अपि यस्य तस्मिन् । यद् वा, मायया स्वरूपेणैव मनुजेषु, स्वरूप-भूतया नित्य-शक्त्या मायाख्यया युतः इति श्रुतेः । वैर-जनित-ध्यानावेशेन <strong>पूतो</strong> नष्ट-<strong>पाप्मा</strong> तन्-निन्दन-तिरस्कारादिर् येषां ते ॥२७-२८॥</p>
<p><strong>—ओ)०(ओ—</strong></p>
<p><strong>॥ ७.१.२९ ॥</strong></p>
<p><strong>कामाद् द्वेषाद् भयात् स्नेहाद् यथा भक्त्येश्वरे मनः ।</strong><br>
आवेश्य तद्-अघं हित्वा बहवस् तद्-गतिं गताः ॥**</p>
<p><strong>मध्वः-</strong> स्नेहाद् अन्नं ददातीति स्वाकर्षण-भयेऽपि च ।</p>
<blockquote>
<p>विद्यमानेऽप्य् अल्प-कोपे सङ्गति स्नेहतस् तथा ॥<br>
पेशस्कृद्-रूपतां कीटो यथा याति तथैव तु ।<br>
चैद्यादयोऽसुरावेशाद् धरौ द्वेष-युता अपि ॥<br>
निज-स्वभावया भक्त्या नीता हरि-स्वरूपताम् ।<br>
तथा हि करुणो विष्णुर् अन्यावेशाद् यदि द्विषन् ॥<br>
हीयते किं समानेन नित्यानन्द-स्वरूपिणः ।<br>
देह-बन्ध-युतानां हि द्वेषिणा यत् कृतं भवेत् ॥<br>
मम कोऽपराद्येत निर्दोष-सुख-रूपिणः ।<br>
ततो मय्य् अपराधस् तु स्वस्मिन्न् एव न मे भवेत् ॥<br>
अतो यच् चासुरावेशात् कृतम् एतेन दुष्कृतम् ।<br>
अनादि-भक्तो यस्मान् मे मोचयैष्ये ततस् त्व् अहम् ।<br>
इति मत्वा मोचयति चैद्यादीन् अपि केशवः ॥ इति ब्रह्माण्डे ।</p></blockquote>
<p>कामादिभिर् अपि यथावद् भक्त्या सहैव मन आवेश्य तद् अघं यत् तु द्वेषादि-कृतम् अघं यथा-भूतया भक्त्या हित्वा ॥२९॥</p>
<p>**श्रीधरः :**तद् अघं कामादि-निमित्तं पापं हित्वा ॥२९॥</p>
<p>**चैतन्य-मत-मञ्जुषा :**कामाद् इत्य्-आदिना । यथा भक्त्या ईश्वरे श्री-कृष्णे मन आवेश्य तद्-गतिं गच्छन्ति, तथा कामादीनाम् एकतरेणापि बहवस् तद्-गतिं गताः । तद्-अघं द्वेषादि-कृत-दोषं तेषु कामादिषु अघं तद्-अघं द्वेष-क्रोधादि-कृतं पापम् इत्य् अर्थः । काम-कृत-दोषस् तु श्री-कृष्णे नास्त्य् एव । तत्रेयं युक्तिः—कामस् तु रतिं विना नोत्पाद्यते, रतिस् तु—मनोऽनुकूलेष्व् अर्थेषु सुख-संवेदनं रतिः [सरस्वती-कण्ठाभरण ५.१३८] इयि श्री-कृष्णे मनोऽनुकूलत्वेन सुख-संवेदनं चेत् वस्तु-सम्भावना कामः॥। कामः स्पृहा तथा च—मत्-कामः शनकैः साधुः सर्वान् मुञ्चति हृच्-छयाम् [भा।पु। १.६.२३] इत्य्-आदि-भगवतोक्तेः । तुष्यतु दुर्जनः, तथापि कामः पूर्वं नश्यन्न् एव प्रेमाणं जनयति, यथा पानीय-संस्कारादि द्रव्यं स्वयं दग्धं सत् पानीय-सौरभ्यं जनयति । अतोऽत्र लाघव-सम्भवेनापि तान् एवोदाहरति—गोप्य इत्य्-आदि । गोप्यः कामाद् इत्य्-आदि यथा-योग्यम् अन्वयः ।</p>
<p>अयं भावः—सर्वेषां कामादीनां श्री-कृष्ण एव विषयः, अवतारान्तरस् तु मैवम् । तत्र भक्त्यैव केवलं कृतार्थता । तथा हि अन्यस्मिन् काम एव नास्ति, गोपादीनां तद्-आश्रयणाभावात् । भयं च द्वेषश् च हिरण्याक्षादीनाम् आसीत् । वराहादि-कृत-वधेप्य् आमुक्तिर् एव तेषां, पुनः कुम्भकर्णादि-जन्म-लाभात् । एवं कालनेमेर् अपि विष्णु-कृत-वधात् ।</p>
<p>सम्बन्धः—वामनादौ देवानां स्नेहः, कश्यपादेर् अपि तत्र तत्रैव । एतेन कामादयो हि श्री-कृष्ण-विषया एव कृतार्थतायां हेतवः । भयादिभ्यः सरसत्वात् रति-जनकत्वाच् च । कामाद् इति प्राङ्-निर्देशः । तेनानेन श्लोकेन सर्वतः परात्परत्वं श्री-कृष्णस्य मनो-निवेश-प्राधान्यं च तत्र गोपीनाम् एवेति प्रतिपादितम् । वस्तुतस् तु गोपीनां भगवति काम एव नासौ । स्त्रियाः पुरुष-विषयकं भाव-मात्रम् एव काम इति लोकः कथयति । न त्व् असौ कामः, केवलेन हि भावेन गोप्यो गावो नगा मृगाः [भा।पु। ११.१२.८] इति स्वयम् एव वक्ष्यति ॥२९-३०॥</p>
<p>**क्रम-सन्दर्भः <strong>[भक्ति-सन्दर्भ ३२०]</strong> :**न च शास्त्र-विहितेनैव भगवद्-धर्मेण सिद्धिः स्यान् न च तद्-विहितेन कामादिनेति वाच्यम् ।</p>
<p>यथा विहितया भक्त्य ईश्वरे मन आविश्य तद्-गतिं गच्छन्ति तथैवाविहितेनापि कामादिना बहवो गता इत्य् अर्थः । तद्-अघं तेषु कामादिषु मध्ये यद्-द्वेष-भययोर् अघं भवति तद् धित्वैव । भयस्यापि द्वेष-संवलितत्वाद् अघोत्पादकत्वं ज्ञेयम् ।</p>
<p>अत्र केचित् कामम् अप्य् अघं मन्यन्ते । तत्रेदं विचार्यते भगवति केवलं काम एव केवल-पापावहः । किं वा पति-भाव-युक्तः, अथवा उपपति-भाव-युक्त इति । स एव केवल इति चेत् स किं द्वेषादि-गणपतित्वात् तद्वत् स्वरूपेणैव वा । परम-शुद्धे भगवति यद्-अधर-पानादिकं यच् च कामुकाद्य्-आरोपणं तेनातिक्रमेण वा पाप-श्रवणेन वा । नाद्येन—</p>
<blockquote>
<p>उक्तं पुरस्ताद् एतत् ते चैद्यः सिद्धिं यथा गतः ।<br>
द्विषन्न् अपि हृषीकेशं किम् उताधोक्षज-प्रियाः ॥ [भा।पु। १०.२९.१३]</p></blockquote>
<p>इत्य् अत्र द्वेषादेर् न्यक्कृतत्वात् तस्य तु स्तुतत्वात् । अतश् च प्रिया इति स्नेहवत् कामस्यापि प्रीत्यात्मकत्वेन तद्वद् एव न दोषः । तादृशीनां कामो हि प्रेमैक-रूपः, यत् ते सुजात-चरणाम्बुरुहं स्तनेषु भीताः शनैः प्रिय दधीमहि कर्कशेषु [भा।पु। १०.३१.१९] इत्य् आदाव् अतिक्रम्यापि स्व-सुखं तदानुकूल्य एव तात्पर्य-दर्शनात् । सैरिन्ध्र्यास् तु भावो रिरंसा-प्रायत्वेन श्री-गोपिकानाम् इव केवल-तत्-तात्पर्याभावात् तद्-अपेक्षयैव निन्द्यते न तु स्वरूपतः । सानङ्ग-तप्त-कुचयोः [भा।पु। १०.४८.६] इत्य् आदौ, अनन्त-चरणेन रुजो मृजन्ति इति परिरभ्य कान्तम् आनन्द-मूर्तिम् इति कार्य-द्वारा तत्-स्तुतैः । तत्रापि सहोष्यताम् इह प्रेष्ठ [भा।पु। १०.४८.८] इत्य् अत्र प्रीत्य्-अभिव्यक्तिश् च ।</p>
<p>अत एव—</p>
<blockquote>
<p>सैवं कैवल्य-नाथं तं प्राप्य दुष्प्राप्यम् ईश्वरम् ।<br>
अङ्ग-रागार्पणेनाहो दुर्भगेदम् अयाचत ॥ [भा।पु। १०.४८.८]<br>
दुराराध्यं समाराध्य विष्णुं सर्वेश्वरेश्वरम् ।<br>
यो वृणीते मनो-ग्राह्यम् असत्त्वात् कुमनीष्य् असौ ॥ [भा।पु। १०.४८.११]</p></blockquote>
<p>इति चैवं योजयन्ति । कैवल्यम् एकान्तित्वम् । तेन यो नाथः सेवनीयस् तम् । पुरा तादृश-त्रिवक्रत्वादि-लक्षण-दौर्भाग्यवत्य् अपि । अहो आश्चर्यम् अङ्ग-रागार्पण-लक्षणेन भगवद्-धर्मांशेन कारणेन सम्प्रतीदं सहोष्यताम् इह प्रेष्ठ दिनानि कतिचिन् मया रमस्व [भा।पु। १०.४८.८] इत्य्-आदि-लक्षणं सौभाग्यम् अयाचत इति । अतः—</p>
<blockquote>
<p>किम् अनेन कृतं पुण्यम् अवधूतेन भिक्षुणा ।<br>
श्रिया हीनेन लोकेऽस्मिन् गर्हितेनाधमेन च ॥ [भा।पु। १०.८०.२५]</p></blockquote>
<p>इति श्रीदाम-विप्रम् उद्दिश्य पुरजन-वचनवद् एव तथोक्तिः । ननु कामुकी सा किम् इति श्लाघ्यते । तत्राह दुराराध्यम् इति । यो मनो-ग्राह्यं प्राकृतम् एव विषयं वृणीते कामयत असाव् एव कुमनीषी । सा तु भगवन्तकेव कामयत इति परम-सुमनीषिण्य् एवेति भावः । तद् एवं तस्य कामस्य द्वेषादि-गणान्तःपातित्वं परिहृत्य तेन पापावहत्वं परिहृतम् ।</p>
<p>अथ कामुकत्वाद्य्-आरोपणाद्य्-अधर-पानादि-रूपस् तत्र व्यवहारोऽपि नातिक्रम-हेतुः । यतो लोकवत् तु लीला-कैवल्यम् इति न्यायेन लीला तत्र स्वभावत एव सिद्धा । अत्र च श्री-भूर्-लीलादीभिस् तस्य तादृश-लीलायाः श्री-वैकुण्ठादिषु नित्य-सिद्धत्वेन स्वतन्त्र-लीला-विनोदस्य तस्याभिरुचि-तत्त्वेनैवावगम्यते । तथा तत्-प्रेयसी-जनानाम् अपि तत्-स्वरूप-शक्ति-विग्रहत्वेन परम्-शुद्ध-रूपत्वात् ततो न्यानताभावाच् च तद्-अधर-पानादिकम् अपि नानुरूपं पूर्व-युक्त्या तद्-अभिरुचितम् एव च । न च प्राकृत-रामा-जने दोषः प्रसञ्जनीयः, तद्-योग्यं तादृशं भावं स्वरूप-शक्ति-विग्रहत्वं च प्राप्यैव तद्-इच्छयैव तत्-प्राप्तेः।</p>
<p>अथ पाप-श्रवणेन च न पापावहोऽसौ कामः । तद्-अश्रवणाद् एव । अतः पति-भाव-युक्ते च तत्र सुतरां न दोषः, प्रत्युत स्तुतिः श्रूयते ।</p>
<blockquote>
<p>याः सम्पर्यचरन् प्रेम्णा पाद-संवाहनादिभिः ।<br>
जगद्-गुरुं भर्तृ-बुद्ध्या तासां किं वर्ण्यते तपः ॥ [भा।पु। १०.९.२७] इति ।</p></blockquote>
<p>महानुभाव-मुनीनाम् अपि तद्-भावः श्रूयते । यथा श्री-माध्वाचार्य-धृतं कौर्म-वचनम्—</p>
<blockquote>
<p>अग्नि-पुत्रा महात्मानस् तपसा स्त्रीत्वम् आपिरे ।<br>
भर्तारं च जगद्-योनिं वासुदेवम् अजं विभुम् ॥ इति ।</p></blockquote>
<p>अत एव वन्दितं पति-पुत्र-सुहृद्-भ्रातृ इत्य्-आदिना ।</p>
<p>अथोपपति-भावेन न च पापावहोऽसौ यत् पत्य्-अपत्य-सुहृदाम् अनुवृत्तिर् अङ्ग [भा।पु। १०.२९.१९] इत्य् आदिना ताभिर् एवोत्तरितत्वात् । गोपीनां तत्-पतीनां च [भा।पु। १०.३३.३५] इत्य् आदिना श्री-शुक-वचनेन च ।</p>
<blockquote>
<p>न पारयेऽहं निरवद्य-संयुजां<br>
स्व-साधु-कृत्यं विबुधायुषापि वः [भा।पु। १०.३२.२२]</p></blockquote>
<p>इत्य् अत्र निरवद्य-संयुजाम् इत्य् अनेन स्वयं श्री-भगवता च । तादृशानाम् अन्येषाम् अपि तद्-भावो दृश्यते । यथा पाद्मोत्तर-खण्ड-वचनम्—</p>
<blockquote>
<p>पुरा महर्षयः सर्वे दण्डकारण्य-वासिनः ।<br>
दृष्ट्वा रामं हरिं तत्र भोक्तुम् ऐच्छत् सुविग्रहम् ॥<br>
ते सर्वे स्त्रीत्वम् आपन्नाः समुद्भूतास् तु गोकुले ।<br>
हरिं सम्प्राप्य कामेन ततो मुक्ता भवार्णवात् ॥ [प।पु। ६.२४५.१६४] इति ।</p></blockquote>
<p>अतः पुरुषेष्व् अपि स्त्री-भावेनोद्भवाद् भगवद्-विषयत्वान् न प्राकृत-काम-देवोद्भावितः प्राकृतः कामोऽसौ किन्तु साक्षान् मन्मथ-मन्मथः [भा।पु। १०.३२.२] इति श्रवणात् । आगमादौ तस्य कामत्वेनोपासनाच् च भगवतैवोद्भावितोऽप्राकृत एवासौ काम इति ज्ञेयम् । श्रीमद्-उद्धवादीनां परम-भक्तानाम् अपि च तच्-छ्लाघा श्रूयते—एताः परं तनु-भृतो भुवि गोप-वध्वः [भा।पु। १०.४७.५१] इत्य् आदौ । किं बहुना श्रुतीनाम् अपि तद्-भावो बृहद्-वामने प्रसिद्धः । यतस् तत्र श्रुतयोऽपि नित्य-सिद्ध-गोपिका-भावाभिलाषिण्यस् तद्-रूपेणैव तद्-गणान्तः-पातिन्यो बभूवुर् इति प्रसिद्धिः । एतत् प्रसिद्धि-सूचकम् एवैतद् उक्त ताभिर् एव—</p>
<blockquote>
<p>निभृत-मरुन्-मनो-ऽक्ष-दृढ-योग-युजो हृदि यन्<br>
मुनय उपासते तद् अरयोऽपि ययुः स्मरणात् ।<br>
स्त्रिय उरगेन्द्र-भोग-भुज-दण्ड-विषक्त-धियो<br>
वयम् अपि ते समाः सम-दृशोऽङ्घ्रि-सरोज-सुधाः ॥ [भा।पु। १०.८७.२३] इति ।</p></blockquote>
<p>विस्पष्टश् चायम् अर्थः । यद् ब्रह्माख्यं तत्त्वं शास्त्र-दृष्ट्या प्रयास-बाहुल्येन मुनय उपासते तद् अरयोऽपि यस्य स्मरणात् तद्-उपासनं विनैव ययुः । तथा स्त्रियः श्री-गोप-सुभ्रुवस् ते तव श्री-नन्दनन्दन-रूपस्य उरुगेन्द्र-देह-तुल्यौ यौ भुज-दण्डौ तव विषक्त-धियः सत्यस् तवैवाङ्घ्रि-सरोज-सुधास् तदीय-स्पर्श-विशेष-जाति-प्रेम-माधुर्याणि ययुः । वयं श्रुतयोऽपि समदृशस् तत्-तुल्य-भावाः सत्यः समास् तादृश-गोपिकात्व-प्राप्त्या तत्-साम्यम् आप्तास् ता एवाङ्घ्रि-रजो-सुधां यातवत्य इत्य् अर्थः ।</p>
<p>अर्थ-वशाद् विभक्ति-परिणामः । अङ्घ्रीति सादरोक्तिः । अत्र तद्-अरयोऽपि ययुः स्मरणाद् इत्य् अनेन भाव-मार्गस्य झटित्य् अर्थ-साधनत्वं दर्शितम् । सम-दृश इत्य् अनेन रागानुगाया एव तत्र साधकतमत्वं व्यञ्जितम् । अन्यथा सर्व-साधन-साध्य-विदुष्यः श्रुतयोऽन्यत्रैव प्रवर्तेरन् । तथा स्मरण-पर-युग्म-द्वयेऽस्मिन् स्व-स्व-युग्मे प्रथमस्य मुख्यत्वं द्वितीयस्य गौणत्वं दर्शितम् । उभयत्राप्य् अपि-शब्द-साहित्येनोत्तरत्र पाठाद् एकार्थता-प्राप्तेः । अतः स्त्रिय इति नित्याः श्री-गोपिका एव ता ज्ञेयाः । तथैव श्रुतिभिर् इति श्री-कृष्ण-नित्य-धाम्नि ता दृष्टा इति बृहद्-वामन एव प्रसिद्धम् ।</p>
<p>तद् एवं साधु व्याख्यातम् कामाद् द्वेषात् इत्य् आदौ तद्-अघं हित्वा इत्य् अत्र तेषु मध्ये द्वेष-भययोर् यद्-अघम् इत्य् आदि ॥२९॥</p>
<p><strong>विश्वनाथः- भद्राभद्र-भाववन्तः सर्व एव तं प्राप्नुवन्ति साधन-तारतम्यात् फल-तारतम्यं तु युक्त्या स्वयं विवेचनीयम् इत्य् आह—कामाद् इति । तद् एवं द्वेष-जन्यम् अघं हित्वा द्वेष-जन्येनैवावेशेन विनष्टीकृतेत्य् अर्थः । न चात्र कामेऽप्य् अघं व्याख्येयम् । द्विषन्न् अपि हृषीकेशं किम् उताधोक्षज-प्रिया इति तद्वतीनां प्रियात्वेनाख्या-समानत्वात् । तद्-गतिं तदीयां गतिं प्रेमाणं मोक्षं च ॥<strong>२९</strong>॥</strong></p>
<p>—ओ)०(ओ—</p>
<p><strong>॥ ७.१.३० ॥</strong></p>
<p><strong>गोप्यः कामाद् भयात् कंसो द्वेषाच् चैद्यादयो नृपाः ।</strong><br>
सम्बन्धाद् वृष्णयः स्नेहाद् यूयं भक्त्या वयं विभो ॥**</p>
<p>**मध्वः- **गोप्यः काम-युता भक्ताः कंसाविष्टः स्वयं भृगुः ।</p>
<blockquote>
<p>ज्ञेयो भय-युतो भक्तश् चैद्यादिस्था जयादयाः ॥<br>
विद्वेष-संयुता भक्ता वृष्णयो बन्धु-संयुताः ।<br>
बहुमान-स्नेह-साम्याद् देवा भक्ताः प्रकीर्तिताः ॥<br>
स्नेहोपसर्जनाद् एव बहुमानन् मुनीश्वराः ।<br>
बहुमानोऽपि देवानाम् ऋषिभ्योऽप्य् अधिको मतः ।<br>
ब्रह्मवीन्द्रेन्द्र-कामादेर् इतरेषां यथा-क्रमम् ॥ इति ब्रह्म-तर्के ॥३०॥</p></blockquote>
<p>**श्रीधरः : **तान् आह—गोप्य इति ॥३०॥</p>
<p>**क्रम-सन्दर्भः : **अथ बहवस् तद्-गतिं गता [७.१.२९] इत्य् अत्र निदर्शयम् आह—गोप्य इति । गोप्य इति साधक-चरीणां गोपी-विशेषाणां पूर्वावस्थाम् एवावलम्ब्योच्यते । वयम् इति यथा श्री-नारदस्य हि प्रयुज्यमाने मयि तां शुद्धां भागवतीं तनुम् [भा।पु। १.६.२८] इत्य्-आद्य्-उक्त-रीत्या पार्षद-देहत्वे सिद्धे तेन स्वयं वयम् इति पूर्वावस्थाम् अवलम्ब्योच्यते । तत्रैव वैधी भक्तिः । अधुना लब्ध-रागस्य तस्य न मय्य् एकान्त-भक्तानां गुण-दोषोद्भवा गुणाः [भा।पु। ११.२०.३६] इति न्यायेन विध्य्-अनधीना रागात्मिकैव विराजत इति । अत एव तद्-गतिं गताः इति तेषां फल-प्राप्तेर् अप्य् अतीतत्व-निर्देशः । अत्र ता गोप्य इवाधुनिक्यश् च तद्-गुणादि-श्रवणेनैव तद्-भावा भवेयुः । यथोक्तम्—</p>
<blockquote>
<p>श्रुत-मात्रोऽपि यः स्त्रीणां प्रसह्याकर्षते मनः ।<br>
उरु-गायोरु-गीतो वा पश्यन्तीनां च किं पुनः ॥ [भा।पु। १०.९०.१७] इति ।</p></blockquote>
<p>अथवा पार्षद-चरस्यापि चैद्यस्यागन्तुकोपद्रवाभास-नाश-दर्शनेनैव साधकत्व-निर्देशः । सम्बन्धाद् यः स्नेहो रागस् तस्माद् वृष्णयो यूयं च इत्य् एकम् । तस्माद् वैरानुबन्धेन इत्य्-आदौ कामात् इत्य् आदौ चोक्तस्यैवार्थस्यो-दाहरण-वाक्येऽस्मिन् तद्-ऐकार्त्याकश्यमत्वात् । पञ्चानाम् इति वक्ष्यमाणानुरोधात् । उभयत्रापिसम्बन्ध-स्नेहयोर् द्वयोर् अपि विद्यमानत्वाच् च सम्बन्ध-ग्रहणं रागस्यैव विशेषत्व-ज्ञापनार्थम् । गोपीवद् अत्रापि साधक-चरा वृष्णि-विशेषाः पाण्डव-सम्बन्धि-विशेषाश् च पूर्वावस्थाम् अवलम्ब्य साधकत्वेन निर्दिष्टाः । अतः सम्बन्धज-स्नेहेऽपि तद्-अभिरुचि-मात्रं ज्ञेयम् । भक्त्या विहितया । अस्या एव प्रतिलब्धत्वेन भाव-मार्गं निर्देष्टुम् उपक्रान्तत्वात् ॥३१॥ [भक्ति-सन्दर्भ ३२१]</p>
<p>**विश्वनाथः- **भावानाम् आस्पदानि नाम-ग्राहम् आह—गोप्यः कामात् पूर्व-व्याख्या-युक्तैव स्नेहोत्ताद् एव, न तु सामान्यतः । तादृग्-अभिप्रायत्वे कुब्जाद्या इति प्रयुज्यते । भयात् स्वस्य कृष्ण-वध्यत्व-ज्ञानत उद्भूतात्, वृष्णयो यादवाः यूयं पाण्डवाश् च सम्बन्धात् पुत्र-भ्रात्र्-आदि-भावात् मातुलेय-भ्रातृ-स्वस्रेयादि-भावाच् च कीदृशात् स्नेहात् स्नेह-मयाद् इति सत्राजित्-प्रसेन-शतधन्व-कर्ण-दुर्योधनादयो व्यावृत्ताः । न चात्र स्नेहस्य पृथक् तत्-प्राप्ति-साधनत्वं व्याख्येयम् । उत्तर-वाक्ये पञ्च-सङ्ख्यत्वेनैव भावानां निरूपणात् । वयं नारदादयो भक्त्या तद्-गतिं गता इति पूर्वस्यैवानुषङ्गः । तत्र गोप्यः प्रेमवत् प्रेयसी-भावम् । कंसः सायुज्यम् । चैत्य-दन्तवक्र-पौण्ड्रकाः सारूप्यम् । अन्ये चारयो यथायोग्यं सायुज्यं सालोक्यादिकम् । वृष्णयो पाण्डवाश् च सख्यादि-भाववत्-पार्षदत्वम् । नारदादय ऐश्वर्य-ज्ञानवत्-पार्षदत्वम् । यथा-साधनं तत्-तत्-प्राकरणिक-वाक्य-दृष्ट्या निर्धारितां गतिं तदीयां गताः । अत्र—यादवानां हितार्थाय धृतो गिरिवरो मया इति हरिवंश-वाक्यात् नन्दादि-गोपानाम् अपि वृष्णि-वंशत्वाद् ऐश्वर्य-ज्ञान-शून्यत्वेन स्नेहवत्त्वाधिक्यात् पुत्रादि-सम्बन्धस्यातिदार्ढ्यम् एषाम् एव प्राधान्य-द्योतकं ज्ञेयम् ॥३१॥</p>
<p>—ओ)०(ओ—</p>
<p><strong>॥ ७.१.३१ ॥</strong></p>
<p><strong>कतमोऽपि न वेनः स्यात् पञ्चानां पुरुषं प्रति ।</strong><br>
तस्मात् केनाप्य् उपायेन मनः कृष्णे निवेशयेत् ॥**</p>
<p><strong>मध्वः-</strong> कतमोऽपि भक्ति-योगो न वेणस्य, तस्मात् केनापि प्रकारेणोपायेनैव मनो निवेशयेत् नानुपायेन । उपायो भक्तिर् उद्दिष्टो द्वेषाद्या अनुपायकाः इति शब्द-निर्णये ॥३२॥</p>
<p>**श्रीधरः : **तर्हि वेनः किम् इति नरके पातितः ? तीव्र-ध्यानाभावात् पापम् एव तस्य फलितम् इत्य् आह—कतमोऽपीति । <strong>पुरुषं</strong> श्री-हरिं <strong>प्रति</strong> । पुरुषे पुरुषस्य कामासंभवाद् भयादिभिश् चिन्तयतां <strong>पञ्चानां</strong> मध्ये <strong>वेनो न कतमोऽपी</strong>त्य् उक्तम् ॥३२॥</p>
<p>**चैतन्य-मत-मञ्जुषा :**कतमोऽपीत्य्-आदि । पञ्चानां भयादि-कर्तॄणां मध्ये द्वेषः कतमोऽपि न भवति, केवलम् अहम् ईश्वर इति तस्याभिमान एव केवलं न भगवति तस्य द्वेषादिः, अतोऽसौ द्वेषादि-कर्तॄणां चैत्यादीनाम् अपि सौभाग्यं न प्राप, ते यतो द्वेषादिनैव तं प्रापुः, अतो हरौ मतिं निवेश्य इति दर्शयति—तस्माद् इत्य्-आदि । केनाप्य् उपायेनेत्य्-आदि—यस्य येनोपायेन तस्मिन् मनो विशति, तेनैवेति किं-शब्दार्थः ॥३२॥</p>
<p>**क्रम-सन्दर्भः : **यदि द्वेषेणापि सिद्धिः, तर्हि वेनः किम् इति नरके पातितः ? इत्य् आशङ्क्याह—कतम इति । <strong>पुरुषं</strong> भगवन्तं <strong>प्रति</strong> लक्ष्यीकृत्य <strong>पञ्चानां</strong>वैरानुबन्धादीनां मध्ये <strong>वेणः कतमोऽपि न स्यात्</strong> । तस्य तं प्रति प्रासङ्गिक-निन्दा-मात्रात्मकं वैरं, न तु वैरानुबन्धः । ततस् तीव्र-ध्यानाभावात् पापम् एव तत्र प्रतिफलितम् इति भावः । ततोऽसुर-तुल्य-स्वभावैर् अपितस्मिन् स्व-मोक्षार्थं वैर-भावानुष्ठान-साहसं न कर्तव्यम् इत्य् अभिप्रेतम् । अत एव ये वै भगवता प्रोक्ताः [भा।पु। ११.२.३२] इत्य्-आदेर् अप्य् अतिव्याप्तिर् व्याहन्यते अनभिप्रेतत्वेनाप्रोक्तत्वात् ।</p>
<p>यस्माद् एवं तस्माद् इति । अत्रापि पूर्ववन् निवेशयेद् इति सम्मति-मात्रं, न विधिः केनापि तेष्व् अप्य् उपायेषु युक्ततमेनैकेनेत्य् अर्थः । अहो यस् तादृश-बहु-प्रयत्न-साध्य-भक्ति-मार्गेण चिरात् साध्यते, साध्यते स एव चिराद् भाव-विशेष-मात्रेण तत्र च द्वेषादीनाम् अपि तस्माद् एवं-भूते परम-सद्-गुण-सद्भावे तस्मिन् दूरेस् तु पामर-जन-भाव्यस्य वैरस्य वार्ता को वाधमः औदास्यम् अवलम्ब्य प्रीतिम् अपि न कुर्याद् इति रागानुगायाम् एव तच् च युक्ततमत्वम् अङ्गीकृतं भवति ॥३२॥ [भक्ति-सन्दर्भ ३२२]</p>
<p><strong>विश्वनाथः-</strong> ननु तर्हि शिशुपालवद्-भगवन्-निन्दा-न्यक्कारादि-कर्ता वेणः किम् इति नरके पातितस् तत्राह—पुरुषं भगवन्तं प्रति पञ्चानां पूर्वश्लोकोक्तानां भावानां मध्ये कस्याप्य् अनास्पदत्वात् कतमोऽपि न भवति । न तावद् गोपीव स्नेहवत् कामवान्, न च कंसवद् भीतः, न च मां हनिष्यतीति बुद्ध्या भगवद्-अत्यन्तावेश-मय्या शिशुपालवत् द्वेष्टा, नापि वृष्ण्य्-आदिर् इव तत्र कम् अपि सम्बन्धं दधानो, नापि नारदादिर् इव भक्त इत्य् अर्थः । तेन शिशुपालादि-भिन्नः प्रतिकूल-भावं दिधीषुर् वेण इव नरकं यातीति भावः । यस्माद् एवं तस्मात् केनाप्य् अप्रतिकूलेनैव उपायेन कृष्णे मनो निवेशयेद् इति विधेस् तस्माद् वैरानुबन्धेनेति श्लोकोक्त-विधिना सहैकार्थ्यं ज्ञेयम् ॥३२॥</p>
<p>—ओ)०(ओ—</p>
<p><strong>॥ ७.१.३३ ॥</strong></p>
<p><strong>मातृ-ष्वस्रेयो वश् चैद्यो दन्तवक्रश् च पाण्डव ।</strong><br>
पार्षद-प्रवरौ विष्णोर् विप्र-शापात् पद-च्युतौ ॥**</p>
<p><strong>मध्वः-</strong> स्वतो भक्त्याश् चैद्यादयोऽपि परावेशाद् द्वेषिणः इत्य् अत्र हेतु-मातृ-ष्वस्रेय इत्य् आदि ॥३३॥</p>
<p>**श्रीधरः : **तद् एवम् इतिहास-प्रस्ताव-कथाम् उक्त्वा श्री-कृष्णे शिशुपालस्य वैरानुबन्धे को हेतुर् इत्य् अपेक्षायां तम् एवेतिहासं वक्तुम् आह—मातृ-ष्वस्रेय इति । पदाद् वैकुण्ठाच् च्युतौ ॥३३॥</p>
<p>**क्रम-सन्दर्भः : **चैद्य-दन्तवक्त्रौ तु नासुरौ, किन्तु हरेः स्व-भक्ति-प्रवर्तक-विप्र-कुल-दाक्षिण्य-मय-स्वैर-लीलेच्छया तद्-अनुकारिणाव् एवेत्य् अभिप्रायं प्रश्नोत्तराभ्यां दर्शयितुम् आह—मातृ-ष्वसेय इति । तत्र तयोर् अन्यथा-भावः सर्वथा न सम्भवत्य् एवेति प्रश्नस्यार्थः, न च पुनर् आवर्तते[छा।उ। ८.१५.१] इति श्रुतेः, अनावृत्तिः शब्दात्[वे।सू। ४.४.२२] इति न्यायात्, माम् उपेत्य तु कौन्तेय पुनर् जन्म न विद्यते[गीता ८.१६] इति श्री-गीताभ्यः । स-न्यायश् चैवासौ सिद्धान्तस् तु तत्रेतिहास-मात्रम् तच् च पूर्व-युक्त्यैव सम्भवतीति तद्-अभिप्रायः । वक्ष्यते च स्वयम् विष्णु-चक्र-हतांहसौ [भा।पु। ७.१.४३] इति व्याख्यास्यते च तैः—तयोः पापम् एव हतं, न तु ताव् इत्य् एषा ॥३३॥</p>
<p><strong>विश्वनाथः-</strong> तद् एवं शिशुपाल-प्रस्तावाद् अयं भाव-मार्ग-सिद्धान्तः । तम् समाप्य श्री-कृष्णे शिशुपालस्य वैरानुबन्धे को हेतुर् इत्य् अपेक्षायाम् आह—मातृ-ष्वस्रेय इति पदाद् वैकुण्ठात् च्युतौ ॥३३॥</p>
<p>—ओ)०(ओ—</p>
<p><strong>॥ ७.१.३४ ॥</strong></p>
<p><strong>श्री-युधिष्ठिर उवाच</strong>—</p>
<p><strong>कीदृशः कस्य वा शापो हरि-दासाभिमर्शनः ।</strong><br>
अश्रद्धेय इवाभाति हरेर् एकान्तिनां भवः ॥**</p>
<p>**श्रीधरः : **हरि-दासाव् अभिमृशत्य् अभिभवतीति तथा । कस्य शापः, कीदृशो वा ? अश्रद्धेयोऽनादरणीय इव असंभवात् । भवो जन्म ॥३४॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p>**विश्वनाथः- **हरिदासाव् अप्य् अभिमृशति अश्रद्धेयः शाप-वाक्ये विश्वासो नोत्पद्यते असम्भवाद् इति भावः ॥३४॥</p>
<p>—ओ)०(ओ—</p>
<p><strong>॥ ७.१.३५ ॥</strong></p>
<p><strong>देहेन्द्रियासु-हीनानां वैकुण्ठ-पुर-वासिनाम् ।</strong><br>
देह-सम्बन्ध-सम्बद्धम् एतद् आख्यातुम् अर्हसि ॥**</p>
<p>**श्रीधरः : **असंभवम् एवाह—जन्म-हेतु-भूतैः प्राकृतैर् <strong>देहेन्द्रियासुभिर् हीनानाम्</strong>, शुद्ध-सत्त्व-मय-देहानाम् इत्य् अर्थः । प्राकृत-<strong>देह-संबन्धेन संबद्धमेतद्</strong> आख्यानम् <strong>आख्यातुम् अर्हसि</strong> ॥३५॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p>**भगवत्-सन्दर्भः (६४): **तद् एवं श्री-वैकुण्ठस्य स्वरूप-भूतत्वे सिद्धे तद्-अङ्ग-भूतानां श्री-पार्षदानां तादृशत्वं सुतरां सिद्धम् एव । युक्तं चैव तत्-सेवकानां—नादेवो देवम् अर्चयेत् इति तत्-सादृशता-भावनाम् अन्तरेणोद्देशेनापि तत्-सेवायाम् अनधिकारात्, साक्षात् तु साक्षाद् एव तत्-सादृशत्वम् इति । तद् एवं नित्य-पार्षदानां कैमुत्यम् एवापतितम् । अत एवाह—देहेन्द्रियासु-हीनानाम् इत्य्-आदि । जन्म-हेतु-भूतैः प्राकृतैर् <strong>देहेन्द्रियासुभिर् हीनानां</strong> शुद्ध-सत्त्व-मय-देहानाम् इत्य् अर्थः ॥३५॥</p>
<p><strong>विश्वनाथः-</strong> असम्भवम् एवाह—देह इति । जन्म-हेतु-भूतैः प्राकृतैर् <strong>देहेन्द्रियासूभिर् हीनानां</strong> शुद्ध-सत्त्व-मय-देहानाम् इत्य् अर्थः । प्राकृत-देह-सम्बन्धेन सम्बन्धम् एतद् आख्यानम् आख्यातुम् अर्हसीतिश्री-स्वामि-चरणानां व्याख्या ॥३५॥</p>
<p>—ओ)०(ओ—</p>
<p><strong>॥ ७.१.३६ ॥</strong></p>
<p><strong>श्री-नारद उवाच</strong></p>
<p><strong>एकदा ब्रह्मणः पुत्रा विष्णु-लोकं यदृच्छया ।</strong><br>
सनन्दनादयो जग्मुश् चरन्तो भुवन-त्रयम् ॥**</p>
<p><strong>श्रीधरः, विश्वनाथः : <em>न व्याख्यातम्।</em></strong></p>
<p>**क्रम-सन्दर्भः : **एकदेति युग्मकम् । <strong>यदृच्छया</strong> केनापि भाग्योदयेन विष्णोर् लोकं जग्मुः ॥३६॥</p>
<p>—ओ)०(ओ—</p>
<p><strong>॥ ७.१.३७ ॥</strong></p>
<p><strong>पञ्च-षड्-ढायनार्भाभाः पूर्वेषाम् अपि पूर्वजाः ।</strong><br>
दिग्-वाससः शिशून् मत्वा द्वाः-स्थौ तान् प्रत्यषेधताम् ॥**</p>
<p>**मध्वः-**द्वाः-स्थाव् इत्य् अनेनाधिकार-स्थत्वम् उक्तम् ।</p>
<blockquote>
<p>अधिकार-स्थिताश् चैव विमुक्ताश् च द्विधा जनाः ॥<br>
विष्णु-लोक-स्थितास् तेषां वर-शापादि-योगिनः ।<br>
अधिकार-स्थितां मुकित्ं नियतं प्राप्नुवन्ति च ॥<br>
विमुक्तानन्तरं तेषां वर-शापादयो ननु ॥<br>
देहेन्द्रियासु युक्तश् च पूर्वं पश्चान् न तैर् युताः ।<br>
अप्य् अभिमानिभिस् तेषां देवैः स्वात्मात्तमैर् युताः ॥ इति तन्त्र-सारे॥३७॥</p></blockquote>
<p>**श्रीधरः : **कथं-भूताः ? <strong>पञ्च</strong> वा <strong>षड्</strong> वा <strong>हायनानि</strong> वर्षाणि येषां, ते <strong>अर्भा</strong> बालास् तद्वद् <strong>आभा</strong> येषां ते । <strong>पूर्वेषां</strong> मरीच्य्-आदीनाम् अपि <strong>पूर्वजास्</strong> तेभ्यः प्रथमं जाताः । दिग्-वाससो <strong>दिग्-अम्बराः</strong>, अतः <strong>शिशून् मत्वा</strong> ॥३७॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p><strong>विश्वनाथः-पञ्च</strong> वा <strong>षट्</strong> वा <strong>हायनानि</strong> येषां ते <strong>अर्भा</strong> बालास् तद्वद् <strong>आभा</strong> येषां ते च <strong>पूर्वेषां</strong> मरीच्य्-आदीनाम् अपि । <strong>दिग्-वाससः शिशून् मत्वा</strong> पुंवद् भाव आर्षः ॥३७॥</p>
<p>**[अत्र एकदा ब्रह्मणः पुत्राः इत्य्-आदाव् अत्रानुरूप-वर्णनकं भा। ३.१५.१२, १६, ३०, ३१, ३४-पद्य-जातं द्रष्टव्यम्। ] **</p>
<p>—ओ)०(ओ—</p>
<p><strong>॥ ७.१.३८-३९ ॥</strong></p>
<p><strong>अशपन् कुपिता एवं युवां वासं न चार्हथः ।</strong><br>
रजस्-तमोभ्यां रहिते पाद-मूले मधुद्विषः ॥**</p>
<p><strong>पापिष्ठाम् आसुरीं योनिं बालिशौ यातम् आश्व् अतः ।</strong><br>
एवं शप्तौ स्व-भवनात् पतन्तौ तौ कृपालुभिः ॥**</p>
<p>**श्रीधरः : **वासम् अपि नार्हथः—कुतः पुनस् तत् सेवाम् ? इति च-कारार्थः । हे बालिशौ । अतो हेतोर् आशु यातम् ॥३८-३९॥</p>
<p>**क्रम-सन्दर्भः : **अशपन्न् इति सार्धकम् । रजस्-तमोभ्यां रहिते प्राकृत-सत्त्वादि-राहित्येऽपि तन्-मात्र-राहित्यस्य विवक्षितत्वात्, प्राकृत-सात्त्विकत्वेनैतादृशो दोषः सम्भवतीति॥३८-३९॥</p>
<p><strong>विश्वनाथः-</strong> वां युवयोस् त्रिभिर् जन्मभिर् वां युवां लोकाय वैकुण्ठं प्रापयितुं कल्पतां समर्थो भवतु शाप इति शेषः ॥३८-३९॥</p>
<p><strong>[एवं शप्तौ इत्य् आदाव् अत्रानुरूपार्थकं भा। ३.१६.३४-३६-पद्य-जातं द्रष्टव्यम्।]</strong></p>
<p>—ओ)०(ओ—</p>
<p><strong>॥ ७.१.४० ॥</strong></p>
<p><strong>प्रोक्तौ पुनर् जन्मभिर् वां त्रिभिर् लोकाय कल्पताम् ।</strong></p>
<p><strong>जज्ञाते तौ दितेः पुत्रौ दैत्य-दानव-वन्दितौ ।</strong><br>
हिरण्यकशिपुर् ज्येष्ठो हिरण्याक्षोऽनुजस् ततः ॥**</p>
<p>**श्रीधरः : **वां युवयोस् त्रिभिर् जन्मभिः । लोकाय स्व-स्थान-प्राप्तये कल्पतां तावतायं शापः समाप्यताम् इति पुनः प्रोक्ताव् इत्य् अर्थः ॥४०॥</p>
<p><strong>क्रम-सन्दर्भः,विश्वनाथः : <em>न व्याख्यातम्।</em></strong></p>
<p>—ओ)०(ओ—</p>
<p><strong>॥ ७.१.४१ ॥</strong></p>
<p><strong>हतो हिरण्यकशिपुर् हरिणा सिंह-रूपिणा ।</strong><br>
हिरण्याक्षो धरोद्धारे बिभ्रता शौकरं वपुः ॥**</p>
<p>**श्रीधरः : **धरोद्धार-निमित्ते तत् प्रतिघाती हतः ॥४१॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p><strong>विश्वनाथः-</strong> धरोद्धारे कर्तव्ये सति ॥४१॥</p>
<p>—ओ)०(ओ—</p>
<p><strong>॥ ७.१.४२ ॥</strong></p>
<p><strong>हिरण्यकशिपुः पुत्रं प्रह्लादं केशव-प्रियम् ।</strong><br>
जिघांसुर् अकरोन् नाना यातना मृत्यु-हेतवे ॥**</p>
<p>**श्रीधरः : **हिरण्यकशिपोर् वधे कारणं सूचयति—हिरण्यकशिपुः पुत्रम् इति ॥४२॥</p>
<p><strong>क्रम-सन्दर्भः, विश्वनाथः-<em>न व्याख्यातम्।</em></strong></p>
<p>—ओ)०(ओ—</p>
<p><strong>॥ ७.१.४३ ॥</strong></p>
<p><strong>तं सर्व-भूतात्म-भूतं प्रशान्तं सम-दर्शनम् ।</strong><br>
भगवत्-तेजसा स्पृष्टं नाशक्नोद् धन्तुम् उद्यमैः ॥**</p>
<p><strong>मध्वः-</strong> सर्व-भूतात्मनि भूतम् ।</p>
<blockquote>
<p>हिरण्यकशिपुर् भूतम् अमन्यत मृतौ हरिम् ।<br>
अतो भयानको जातस् तत्र राजानम् एव च ॥<br>
मत्वा राजैव सञ्जातः कृष्णं चक्रादि-लक्षणैः ।<br>
मृति-काले हरिं चैव मत्वा भक्त्यैव केवलम् ॥<br>
द्वाःस्थत्वं हरिम् आविश्य प्राप्यैव मनुजोऽपि तु ॥ इति गारुडे ।<br>
विष्णु-भक्तेश् च तज्-ज्ञानाद् अन्यतो मुक्ति-वाचकाः ।<br>
विष्णोर् गुण-ह्रास-वाचः श्री-ब्रह्मादेस् तथा क्रमात् ॥<br>
विष्ण्व्-आदि-द्वेषतश् चैव सुख-वाचस् तथाखिलाः ।<br>
मोहनार्थाः समुद्दिष्टा यथार्थ-द्योतकास् तथा ॥ इति प्रकाश-संहितायाम् ॥४३॥</p></blockquote>
<p>**श्रीधरः : **सर्व-भूतानाम् आत्म-भूतम् । कुतः ? समं ब्रह्मैव पश्यतीति तथा तम् । अतः प्रशान्तं द्वेषादि-रहितम् । अत एव भगवत्-तेजसा स्पृष्टं व्याप्तम् । उद्यमैः शस्त्रास्त्र-प्रहारादिभिः ॥४३॥</p>
<p>**क्रम-सन्दर्भः : **तम् इति । यस्माद् भगवत्-तेजसा स्पृष्टं नित्य-तद्-आविष्टत्वात्, तस्मात् सर्वेषां भूतानाम् आत्म-भूतं परम-प्रेमास्पदं, तस्माद् एव प्रशान्तं विक्षेप-रहितम् अन्यत्र सम-दर्शनं राग-द्वेष-रहितं च, तस्माद् एव च नाशक्नोद् इति ॥४३॥</p>
<p><strong>विश्वनाथः-</strong> सर्वेषां भूतानाम् आत्म-भूतम् आत्मवत् प्रेष्ठं तद्-द्वेष्टर्य् अपि पितरि द्वेषाभावात् प्रशान्तं स्व-पर-सुख-दुःखादीनां तुल्य-दर्शनात् सम-दर्शनम् ॥४३॥</p>
<p>—ओ)०(ओ—</p>
<p><strong>॥ ७.१.४४ ॥</strong></p>
<p><strong>ततस् तौ राक्षसौ जातौ केशिन्यां विश्रवः-सुतौ ।</strong><br>
रावणः कुम्भकर्णश् च सर्व-लोकोपतापनौ ॥**</p>
<p>**श्रीधरः : **विश्रवसः सुतौ ॥४४॥</p>
<p><strong>क्रम-सन्दर्भः, विश्वनाथः-<em>न व्याख्यातम्।</em></strong></p>
<p>—ओ)०(ओ—</p>
<p><strong>॥ ७.१.४५ ॥</strong></p>
<p><strong>तत्रापि राघवो भूत्वा न्यहनच् छाप-मुक्तये ।</strong><br>
राम-वीर्यं श्रोष्यसि त्वं मार्कण्डेय-मुखात् प्रभो ॥**</p>
<p>**श्रीधरः : **न्यहनत्, हतवान् इत्य् अर्थः । तर्हि तद् एव कथनीयम् इत्य् उत्सुकं प्रत्याह—राम-वीर्यम् इति ॥४५॥</p>
<p><strong>क्रम-सन्दर्भः, विश्वनाथः- <em>न व्याख्यातम्।</em></strong></p>
<p>—ओ)०(ओ—</p>
<p><strong>॥ ७.१.४६ ॥</strong></p>
<p><strong>ताव् अत्र क्षत्रियौ जातौ मातृ-ष्वस्रात्मजौ तव ।</strong><br>
अधुना शाप-निर्मुक्तौ कृष्ण-चक्र-हतांहसौ ॥**</p>
<p>**श्रीधरः : **कृष्ण-चक्रेण हतम् अंहो ययोस् तौ । तयोः पापम् एव हतं न तु ताव् इत्य् अर्थः ॥४६॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p><strong>विश्वनाथः :</strong> विष्णु-चक्रेण हतम् अंहो ययोस् तौ । तयोर् अपराध एव बहिः शिशुपाल-दन्तवक्राकारतया परिणतो, न तु ताव् इत्य् अर्थः । इति स्वामि-चरणाः । यथा वह्निना कनकस्य मालिन्यम् एव हन्यते, न तु कनकं, तथैव जय-विजययोर् एव तेजः-पुञ्जाकारौ श्री-कृष्णं प्रविष्टौ जनैर् दृष्टाव् इति भावः ॥४६॥</p>
<p>—ओ)०(ओ—</p>
<p><strong>॥ ७.१.४७ ॥</strong></p>
<p><strong>वैरानुबन्ध-तीव्रेण ध्यानेनाच्युत-सात्मताम् ।</strong><br>
नीतौ पुनर् हरेः पार्श्वं जग्मतुर् विष्णु-पार्षदौ ॥**</p>
<p><strong>मध्वः :</strong> वैरानुबन्धः वैरम् उक्ता भक्तिः । अनुबन्धस् तु भक्तिः स्याद् बन्धः स्नेह उदाहृतः इति प्रकाश-संहितायाम् ॥४७॥</p>
<p><strong>श्रीधरः :<em>न व्याख्यातम्।</em></strong></p>
<p>**क्रम-सन्दर्भः : **वैरानुबन्धेति । तद् एवं ब्रह्म-शाप-वर्णनेन ब्राह्मण-दाक्षिण्यं मुहुर् युद्ध-वर्णनेन युद्धेच्छां च कारणत्वेनोपन्यस्तवान् । युद्धेच्छैव तु मुख्या ज्ञेया, यया पार्षदयोः मुनीनाम् अपि मतिर् विपरीता जाता । यथोक्तं तृतीये श्री-भगवतैव, मतं तु मे [भा।पु। ३.१६.२९] इति । तथाप्य् अत्यन्त-शापाद्य्-असम्भवात् तद्-आभास एव तत्-कार्यत्वेन दर्शितः, विष्णु-चक्र-हतांहसाव्[भा।पु। ७.१.४६] इत्य् अनेन पूर्वोक्त-सिद्धान्त एव विवेचनीयः ॥४७॥</p>
<p>**विश्वनाथः : **अच्युतेन सह स्थितौ आत्मनौ आकारौ ययोस् तस्य भावस् तत्ता तां ध्यानेनैव नीतौ पुनर् मौषल-लीलान्ते हरेर् नारायणस्य पार्श्वं जग्मतुर् इति मौषल-लीलातः पूर्वं श्री-कृष्ण-शरीर एव नारायणस्यापि प्रविष्टत्वात् तत्-पार्षदौ जय-विजयाव् अपि तत्रैव प्रविश्य स्थिताव् इति तत्त्वम् । शिशुपाल-दन्तवक्रौ कृष्णे सायुज्यं प्रापतुर् इति तु लोक-प्रतीतिः ॥४७॥</p>
<p>—ओ)०(ओ—</p>
<p><strong>॥ ७.१.४८ ॥</strong></p>
<p><strong>श्री-युधिष्ठिर उवाच—</strong></p>
<p><strong>विद्वेषो दयिते पुत्रे कथम् आसीन् महात्मनि ।</strong><br>
ब्रूहि मे भगवन् येन प्रह्लादस्याच्युतात्मता ॥**</p>
<p>**श्रीधरः : **येन कारणेन प्रह्रादस्याच्युतात्मताच्युतैक-चित्तत्वं तद् अपि ब्रूहीति शेषः ॥४८॥</p>
<hr>
<p><strong>क्रम-सन्दर्भः : <em>न व्याख्यातम्।</em></strong></p>
<p><strong>विश्वनाथः :</strong> अच्युतात्मता अच्युते अच्युतैक-चित्तत्वं येन तद् अपि ब्रूहीति शेषः ॥४८॥</p>
<p>—ओ)०(ओ—</p>
<p>इति सारार्थ-दर्शिन्यां हर्षिण्यां भक्त-चेतसाम् ।</p>
<p>सप्तमे प्रथमोऽध्यायः सङ्गतः सङ्गतः सताम् ॥</p>
<p>इति श्रीमद्-भागवते महा-पुराणे ब्रह्म-सूत्र-भाष्ये</p>
<p>पारमहंस्यां संहितायां वैयासिक्यां सप्तम-स्कन्धे</p>
<p>युधिष्ठिर-नारद-संवादे</p>
<p>प्रथमोऽध्यायः ॥</p>
<p>॥ ७.१ ॥</p>
<p>(७.२)</p>
<div class="footnotes" role="doc-endnotes">
<hr>
<ol>
<li id="fn:1">
<p>अत्र प्रसङ्गे परमात्म-सन्दर्भे अतीव-विस्तृता भूमिका श्री-जीवेन लिखितास्ति। तत्र (§९३) द्रष्टव्यम् ॥&#160;<a href="#fnref:1" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:2">
<p>थ्रेए एxत्र वेर्सेस् अरे सोमेतिमेस् रेअद् हेरे-
जिह्वां लब्ध्वापि यो विष्णुं कीर्तनीयं न कीर्तयेत् ।
लब्ध्वापि मोक्ष-निःश्रेणीं स नारोहति दुर्मतिः ॥&#160;<a href="#fnref:2" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:3">
<p>अत्र परमात्म-सन्दर्भे &ldquo;निज-दृष्टि-पथेऽपि स्थातुम् असमर्थेषु अतिक्षुद्रेषु देवासुरादिषु स्व-साहाय्य-प्रतियोद्धृत्व-सम्पादनाय स्वयं सञ्चारितं किञ्चित् तद्-अंश-लक्षणम् एव तेजः समाश्रित्य बाध्यतां बाधकतां च गतः । युद्ध-लीला-वैचित्र्याय प्रतियोद्धृषु तदानीं स्वस्मिन् प्रकाश्यमानाद् अपि तेजसोऽधिकं तेजोऽंशं सञ्चार्य बाध्यतां पराजयं&rdquo; इत्य् अधिकः पाठः।&#160;<a href="#fnref:3" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:4">
<p>अत्रापि परमात्म-सन्दर्भे &ldquo;स्यात् कृपा-दम्भयोर् माया इति विश्व-प्रकाशः&rdquo; इत्य् अधिकः पाठो दृश्यते।&#160;<a href="#fnref:4" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:5">
<p>मूले एतौ श्लोकौ प्रतीक-रूपेण उदाहृतौ, अत्र पाठक-सुविधार्थं पूर्ण-रूपत्वेन सन्निविष्टौ।&#160;<a href="#fnref:5" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:6">
<p>उपमर्द्यत्वात् (झ, यादवपूर), अभ्युपमर्दित्वात् (पुरी-दासः)&#160;<a href="#fnref:6" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:7">
<p>तद्-अंशम् आत्म-स्थम् इति ङ।&#160;<a href="#fnref:7" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:8">
<p>तत्-तत्-सङ्घातस्थत्वेनान्यैर् अजानन्ति विविक्तम् इति क्रम-सन्दर्भ-पाठो लब्धः।&#160;<a href="#fnref:8" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:9">
<p>-ज्योतिर्भिर् इति ङ।&#160;<a href="#fnref:9" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:10">
<p>वस्तुना (ह।भ।सु।)&#160;<a href="#fnref:10" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:11">
<p>थिस् अन्द् थे नेxत् वेर्से अरे जोइनेद् इन् मन्य् एदितिओन्स् (क्रम-सन्दर्भ), wइथ् थे रेसुल्तन्त् नुम्बेरिन्ग् दिफ़्फ़ेरेन्चेस्। Wए अरे फ़ोल्लोwइन्ग् थे नुम्बेरिन्ग् फ़्रोम् थे गित प्रेस्स् मुल-मत्रम् एदितिओन्।&#160;<a href="#fnref:11" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:12">
<p>वैरेण यं नृपतयः शिशुपाल-पौण्ड्र-
शाल्वादयो गति-विलास-विलोकनाद्यैः ।
ध्यायन्त आकृत-धियः शयनासनादौ
तत्-साम्यम् आपुर् अनुरक्त-धियां पुनः किम् ॥&#160;<a href="#fnref:12" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:13">
<p>अहो बकी यं स्तन-काल-कूटं
जिघांसयापाययद् अप्य् असाध्वी ।
लेभे गतिं धात्र्य्-उचितां ततोऽन्यं
कं वा दयालुं शरणं व्रजेम ॥&#160;<a href="#fnref:13" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:14">
<p>वामन-पुराणे इत्य् अधिक-पदं ग-च-करलिप्योः प्राप्तम्।&#160;<a href="#fnref:14" class="footnote-backref" role="doc-backlink">&#x21a9;&#xfe0e;</a></p>
</li>
</ol>
</div>

  </div>
</article>


        

        



    <aside class="card border noPrint" id="section-tree-item-bhAgavatam_gauDIya-prastutiH_07_01_yudhiShThira-nArada-saMvAde_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/purANam_vaiShNavam/bhAgavatam/gauDIya-prastutiH/07/01_yudhiShThira-nArada-saMvAde/">०१ युधिष्ठिर-नारद-संवादे </a>
            <a data-toggle="collapse" href="#section-tree-item-body-bhAgavatam_gauDIya-prastutiH_07_01_yudhiShThira-nArada-saMvAde_md" role="button" aria-expanded="false" aria-controls="section-tree-item-body-bhAgavatam_gauDIya-prastutiH_07_01_yudhiShThira-nArada-saMvAde_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-bhAgavatam_gauDIya-prastutiH_07_01_yudhiShThira-nArada-saMvAde_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: ०१ युधिष्ठिर-नारद-संवादे</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/purANam_vaiShNavam/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/purANam_vaiShNavam/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/purANam_vaiShNavam/actions/workflows/build.yml"><img src="https://github.com/vishvAsa/purANam_vaiShNavam/actions/workflows/build.yml/badge.svg"> Built </a> on 2025 Aug 25 05:46:07 UTC. (<a href="http://google.com/search?q=05%3a46%3a07%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
