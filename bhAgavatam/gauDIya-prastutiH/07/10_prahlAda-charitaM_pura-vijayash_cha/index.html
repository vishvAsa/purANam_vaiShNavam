<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>पुराणे विश्वासटिप्पन्यः  | १० प्रह्लाद-चरितं पुर-विजयश् च</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/purANam_vaiShNavam/bhAgavatam/gauDIya-prastutiH/07/10_prahlAda-charitaM_pura-vijayash_cha/" rel="alternate" type="application/rss+xml" title="पुराणे विश्वासटिप्पन्यः" />
    <link href="/purANam_vaiShNavam/bhAgavatam/gauDIya-prastutiH/07/10_prahlAda-charitaM_pura-vijayash_cha/" rel="feed" type="application/rss+xml" title="पुराणे विश्वासटिप्पन्यः" />

    <meta property="og:url" content="https://vishvAsa.github.io/purANam_vaiShNavam/bhAgavatam/gauDIya-prastutiH/07/10_prahlAda-charitaM_pura-vijayash_cha/">
  <meta property="og:site_name" content="पुराणे विश्वासटिप्पन्यः">
  <meta property="og:title" content="१० प्रह्लाद-चरितं पुर-विजयश् च">
  <meta property="og:description" content="॥ ७.१०.१ ॥
श्री-नारद उवाच—
भक्ति-योगस्य तत् सर्वम् अन्तरायतयार्भकः ।
मन्यमानो हृषीकेशं स्मयमान उवाच ह ॥**
श्रीधरः :
दशमे त्व् अनुगृह्यामुं भक्तम् अन्तर्हिते हरौ ।
प्रसङ्गाद् धरिणा रुद्रे कृतोऽनुग्रह ईर्यते ॥
तत् सर्वं वर-जातम् ॥१॥
क्रम-सन्दर्भः : न व्याख्यातम्।
विश्वनाथः :
प्रह्लादाय वरं दत्त्वा दशमेऽन्तर्हिते हरौ ।
तस्यैवानुग्रहाद् ईशः पुरस् तिस्रो ददाह सः ॥
तत् सर्वं वर-जातम् । स्मयमान इति “मां बालकम् अज्ञं प्रलोभयन् प्रभुर् अयं मद्-बुद्धिं परीक्षते” इति विचारोत्थं स्थितम् ॥१॥
—ओ)०(ओ—
॥ ७.१०.२ ॥">
  <meta property="og:locale" content="en_us">
  <meta property="og:type" content="article">
    <meta property="article:section" content="bhagavatam">

  <meta itemprop="name" content="१० प्रह्लाद-चरितं पुर-विजयश् च">
  <meta itemprop="description" content="॥ ७.१०.१ ॥
श्री-नारद उवाच—
भक्ति-योगस्य तत् सर्वम् अन्तरायतयार्भकः ।
मन्यमानो हृषीकेशं स्मयमान उवाच ह ॥**
श्रीधरः :
दशमे त्व् अनुगृह्यामुं भक्तम् अन्तर्हिते हरौ ।
प्रसङ्गाद् धरिणा रुद्रे कृतोऽनुग्रह ईर्यते ॥
तत् सर्वं वर-जातम् ॥१॥
क्रम-सन्दर्भः : न व्याख्यातम्।
विश्वनाथः :
प्रह्लादाय वरं दत्त्वा दशमेऽन्तर्हिते हरौ ।
तस्यैवानुग्रहाद् ईशः पुरस् तिस्रो ददाह सः ॥
तत् सर्वं वर-जातम् । स्मयमान इति “मां बालकम् अज्ञं प्रलोभयन् प्रभुर् अयं मद्-बुद्धिं परीक्षते” इति विचारोत्थं स्थितम् ॥१॥
—ओ)०(ओ—
॥ ७.१०.२ ॥">
  <meta itemprop="wordCount" content="4262">
  <meta name="twitter:card" content="summary">
  <meta name="twitter:title" content="१० प्रह्लाद-चरितं पुर-विजयश् च">
  <meta name="twitter:description" content="॥ ७.१०.१ ॥
श्री-नारद उवाच—
भक्ति-योगस्य तत् सर्वम् अन्तरायतयार्भकः ।
मन्यमानो हृषीकेशं स्मयमान उवाच ह ॥**
श्रीधरः :
दशमे त्व् अनुगृह्यामुं भक्तम् अन्तर्हिते हरौ ।
प्रसङ्गाद् धरिणा रुद्रे कृतोऽनुग्रह ईर्यते ॥
तत् सर्वं वर-जातम् ॥१॥
क्रम-सन्दर्भः : न व्याख्यातम्।
विश्वनाथः :
प्रह्लादाय वरं दत्त्वा दशमेऽन्तर्हिते हरौ ।
तस्यैवानुग्रहाद् ईशः पुरस् तिस्रो ददाह सः ॥
तत् सर्वं वर-जातम् । स्मयमान इति “मां बालकम् अज्ञं प्रलोभयन् प्रभुर् अयं मद्-बुद्धिं परीक्षते” इति विचारोत्थं स्थितम् ॥१॥
—ओ)०(ओ—
॥ ७.१०.२ ॥">
<script type="text/javascript">
    
    let baseURL = "https:\/\/vishvAsa.github.io\/purANam_vaiShNavam\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/purANam_vaiShNavam\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/purANam_vaiShNavam\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/purANam_vaiShNavam\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/purANam_vaiShNavam\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvya\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/purANam_vaiShNavam\/bhAgavatam\/gauDIya-prastutiH\/07\/10_prahlAda-charitaM_pura-vijayash_cha\/".replace(basePath, "/");
  pageVars.pageParams = {};
  pageVars.pageSource = "bhAgavatam\/gauDIya-prastutiH\/07\/10_prahlAda-charitaM_pura-vijayash_cha.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/purANam_vaiShNavam/webpack_dist/uiLib-bundle.js"></script>







    <link rel="stylesheet" href="/purANam_vaiShNavam/webpack_dist/uiLib.css">
<link rel="stylesheet" href="/purANam_vaiShNavam/css/uiLibPrint.css" media="print" >
<link rel="stylesheet" href="/purANam_vaiShNavam/css/fonts.css" >
<link rel="stylesheet" href="/purANam_vaiShNavam/css/@fortawesome/fontawesome-free/css/solid.min.css">

<link rel="stylesheet" href="/purANam_vaiShNavam/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/purANam_vaiShNavam/bhAgavatam/gauDIya-prastutiH/07/10_prahlAda-charitaM_pura-vijayash_cha/" />
<link rel="alternate" hreflang="sa-Deva" href="https://vishvAsa.github.io/purANam_vaiShNavam/bhAgavatam/gauDIya-prastutiH/07/10_prahlAda-charitaM_pura-vijayash_cha/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/purANam_vaiShNavam/bhAgavatam/gauDIya-prastutiH/07/10_prahlAda-charitaM_pura-vijayash_cha/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/purANam_vaiShNavam/bhAgavatam/gauDIya-prastutiH/07/10_prahlAda-charitaM_pura-vijayash_cha/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/purANam_vaiShNavam/bhAgavatam/gauDIya-prastutiH/07/10_prahlAda-charitaM_pura-vijayash_cha/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/purANam_vaiShNavam/bhAgavatam/gauDIya-prastutiH/07/10_prahlAda-charitaM_pura-vijayash_cha/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/purANam_vaiShNavam/bhAgavatam/gauDIya-prastutiH/07/10_prahlAda-charitaM_pura-vijayash_cha/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/purANam_vaiShNavam/bhAgavatam/gauDIya-prastutiH/07/10_prahlAda-charitaM_pura-vijayash_cha/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/purANam_vaiShNavam/bhAgavatam/gauDIya-prastutiH/07/10_prahlAda-charitaM_pura-vijayash_cha/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/purANam_vaiShNavam/bhAgavatam/gauDIya-prastutiH/07/10_prahlAda-charitaM_pura-vijayash_cha/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/purANam_vaiShNavam/bhAgavatam/gauDIya-prastutiH/07/10_prahlAda-charitaM_pura-vijayash_cha/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/purANam_vaiShNavam/bhAgavatam/gauDIya-prastutiH/07/10_prahlAda-charitaM_pura-vijayash_cha/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/purANam_vaiShNavam/bhAgavatam/gauDIya-prastutiH/07/10_prahlAda-charitaM_pura-vijayash_cha/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/purANam_vaiShNavam/bhAgavatam/gauDIya-prastutiH/07/10_prahlAda-charitaM_pura-vijayash_cha/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/purANam_vaiShNavam/bhAgavatam/gauDIya-prastutiH/07/10_prahlAda-charitaM_pura-vijayash_cha/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/purANam_vaiShNavam/bhAgavatam/gauDIya-prastutiH/07/10_prahlAda-charitaM_pura-vijayash_cha/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/purANam_vaiShNavam/bhAgavatam/gauDIya-prastutiH/07/10_prahlAda-charitaM_pura-vijayash_cha/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/purANam_vaiShNavam/bhAgavatam/gauDIya-prastutiH/07/10_prahlAda-charitaM_pura-vijayash_cha/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/purANam_vaiShNavam/bhAgavatam/gauDIya-prastutiH/07/10_prahlAda-charitaM_pura-vijayash_cha/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/purANam_vaiShNavam/bhAgavatam/gauDIya-prastutiH/07/10_prahlAda-charitaM_pura-vijayash_cha/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/purANam_vaiShNavam/bhAgavatam/gauDIya-prastutiH/07/10_prahlAda-charitaM_pura-vijayash_cha/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/purANam_vaiShNavam/bhAgavatam/gauDIya-prastutiH/07/10_prahlAda-charitaM_pura-vijayash_cha/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/purANam_vaiShNavam/bhAgavatam/gauDIya-prastutiH/07/10_prahlAda-charitaM_pura-vijayash_cha/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/purANam_vaiShNavam/bhAgavatam/gauDIya-prastutiH/07/10_prahlAda-charitaM_pura-vijayash_cha/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/purANam_vaiShNavam/bhAgavatam/gauDIya-prastutiH/07/10_prahlAda-charitaM_pura-vijayash_cha/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/purANam_vaiShNavam/bhAgavatam/gauDIya-prastutiH/07/10_prahlAda-charitaM_pura-vijayash_cha/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/purANam_vaiShNavam/bhAgavatam/gauDIya-prastutiH/07/10_prahlAda-charitaM_pura-vijayash_cha/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/purANam_vaiShNavam/bhAgavatam/gauDIya-prastutiH/07/10_prahlAda-charitaM_pura-vijayash_cha/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/purANam_vaiShNavam/bhAgavatam/gauDIya-prastutiH/07/10_prahlAda-charitaM_pura-vijayash_cha/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/purANam_vaiShNavam/bhAgavatam/gauDIya-prastutiH/07/10_prahlAda-charitaM_pura-vijayash_cha/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/purANam_vaiShNavam/bhAgavatam/gauDIya-prastutiH/07/10_prahlAda-charitaM_pura-vijayash_cha/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/purANam_vaiShNavam/bhAgavatam/gauDIya-prastutiH/07/10_prahlAda-charitaM_pura-vijayash_cha/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/purANam_vaiShNavam/bhAgavatam/gauDIya-prastutiH/07/10_prahlAda-charitaM_pura-vijayash_cha/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/purANam_vaiShNavam/bhAgavatam/gauDIya-prastutiH/07/10_prahlAda-charitaM_pura-vijayash_cha/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/purANam_vaiShNavam/bhAgavatam/gauDIya-prastutiH/07/10_prahlAda-charitaM_pura-vijayash_cha/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/purANam_vaiShNavam/bhAgavatam/gauDIya-prastutiH/07/10_prahlAda-charitaM_pura-vijayash_cha/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/purANam_vaiShNavam/bhAgavatam/gauDIya-prastutiH/07/10_prahlAda-charitaM_pura-vijayash_cha/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/purANam_vaiShNavam/bhAgavatam/gauDIya-prastutiH/07/10_prahlAda-charitaM_pura-vijayash_cha/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/purANam_vaiShNavam/bhAgavatam/gauDIya-prastutiH/07/10_prahlAda-charitaM_pura-vijayash_cha/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/purANam_vaiShNavam/bhAgavatam/gauDIya-prastutiH/07/10_prahlAda-charitaM_pura-vijayash_cha/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/purANam_vaiShNavam/bhAgavatam/gauDIya-prastutiH/07/10_prahlAda-charitaM_pura-vijayash_cha/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/purANam_vaiShNavam/bhAgavatam/gauDIya-prastutiH/07/10_prahlAda-charitaM_pura-vijayash_cha/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/purANam_vaiShNavam/bhAgavatam/gauDIya-prastutiH/07/10_prahlAda-charitaM_pura-vijayash_cha/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/purANam_vaiShNavam/bhAgavatam/gauDIya-prastutiH/07/10_prahlAda-charitaM_pura-vijayash_cha/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/purANam_vaiShNavam/bhAgavatam/gauDIya-prastutiH/07/10_prahlAda-charitaM_pura-vijayash_cha/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">पुराणे विश्वासटिप्पन्यः <br/> १० प्रह्लाद-चरितं पुर-विजयश् च</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/purANam_vaiShNavam/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="१० प्रह्लाद-चरितं पुर-विजयश् च">१० प्रह्लाद-चरितं पुर-विजयश् च</h1>
    
    <a id="editLink" class="btn btn-primary noPrint"  href="https://github.com/vishvAsa/purANam_vaiShNavam/edit/content/bhAgavatam/gauDIya-prastutiH/07/10_prahlAda-charitaM_pura-vijayash_cha.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <p>॥ ७.१०.१ ॥</p>
<p><strong>श्री-नारद उवाच—</strong></p>
<p><strong>भक्ति-योगस्य तत् सर्वम् अन्तरायतयार्भकः ।</strong><br>
मन्यमानो हृषीकेशं स्मयमान उवाच ह ॥**</p>
<p><strong>श्रीधरः :</strong></p>
<p>दशमे त्व् अनुगृह्यामुं भक्तम् अन्तर्हिते हरौ ।</p>
<p>प्रसङ्गाद् धरिणा रुद्रे कृतोऽनुग्रह ईर्यते ॥</p>
<p><strong>तत् सर्वं</strong> वर-जातम् ॥१॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p><strong>विश्वनाथः :</strong></p>
<p>प्रह्लादाय वरं दत्त्वा दशमेऽन्तर्हिते हरौ ।</p>
<p>तस्यैवानुग्रहाद् ईशः पुरस् तिस्रो ददाह सः ॥</p>
<p><strong>तत् सर्वं</strong> वर-जातम् । <strong>स्मयमान</strong> इति &ldquo;मां बालकम् अज्ञं प्रलोभयन् प्रभुर् अयं मद्-बुद्धिं परीक्षते&rdquo; इति विचारोत्थं स्थितम् ॥१॥</p>
<p>—ओ)०(ओ—</p>
<p><strong>॥ ७.१०.२ ॥</strong></p>
<p><strong>श्री-प्रह्राद उवाच—</strong></p>
<p><strong>मा मां प्रलोभयोत्पत्त्यासक्तं कामेषु तैर् वरैः ।</strong><br>
तत्-सङ्ग-भीतो निर्विण्णो मुमुक्षुस् त्वाम् उपाश्रितः ॥**</p>
<p><strong>श्रीधरः :</strong> <strong>उत्पत्त्या</strong> स्व-भावेनैव <strong>आसक्तं</strong> <strong>माम्</strong> । <strong>तेषां</strong> कामानां <strong>सङ्गाद् भीतः</strong> ॥२॥</p>
<p><strong>क्रम-सन्दर्भः : मुमुक्षुस्</strong> तान् कामान् त्यक्तुम् इच्छुः ॥२॥</p>
<p><strong>विश्वनाथः :</strong> <strong>उत्पत्त्या</strong> स्वभावेनैव <strong>वरैर्</strong> वर-दानैस् <strong>तेषां</strong> कामानां <strong>सङ्गाद् भीतः</strong> । अत एव <strong>मुमुक्षुस्</strong> तान् मोक्तुम् इच्छुः ॥२॥</p>
<p>—ओ)०(ओ—</p>
<p>**॥ ७.१०.३ ॥ **</p>
<p><strong>भृत्य-लक्षण-जिज्ञासुर् भक्तं कामेष्व् अचोदयत् ।</strong><br>
भवान् संसार-बीजेषु हृदय-ग्रन्थिषु प्रभो ॥**</p>
<p><strong>श्रीधरः :</strong> ननु किम् अहं भक्तं प्रलोभयामि ? नहि, किन्तु वरं वृणीष्वेति वदतस् तवाभिप्रायोऽन्य एवेत्य् आह—भृत्य-लक्षणेति । <strong>हृदयस्य ग्रन्थिवद्</strong> बन्धकेषु ॥३॥</p>
<p>**क्रम-सन्दर्भः : **भृत्येति सार्धकम् । <strong>भृत्यस्य लक्षणं</strong> साधरण-धर्मं <strong>जिज्ञासुर्</strong> लोकेषु ज्ञापयितुम् इच्छुर् इत्य् अर्थः ॥३॥</p>
<p><strong>विश्वनाथः :</strong> ननु किम् अहं भक्तं प्रलोभयामि ? नहि नहि ! स्वभक्तस्य सर्वोत्कृष्टां निष्ठां लोके ख्यापयसीत्य् आह—भृत्येति । मया दीयमानान् वरान् कथं न गृह्णासि ? इत्य् उक्ते मद्-<strong>भृत्य</strong> एव मद्-भृत्यस्य लक्षणं कथयिष्यतीत्य् अभिप्रायस् तवावगम्यत इति भावः । <strong>प्रभुर्</strong> इति सर्वज्ञस्य तव जिज्ञासा नोपपद्यते इत्य् अतः सर्वान् ज्ञापयितुम् एवेति भावः । <strong>अखिल-गुरो</strong> [<em>परवर्ति-चरणे</em>] सर्व-हितोपदेष्टुस् तव ब्रह्म-रुद्रादीनाम् इवेति भावः ॥३॥</p>
<p>—ओ)०(ओ—</p>
<p>**॥ ७.१०.४ ॥ **</p>
<p><strong>नान्यथा तेऽखिल-गुरो घटेत करुणात्मनः ।</strong><br>
यस् त आशिष आशास्ते न स भृत्यः स वै वणिक् ॥**</p>
<p><strong>श्रीधरः :अन्यथा</strong> अनर्थ-साधने प्रवर्तनं <strong>न घटेत</strong> इत्य् अर्थः । कथम् एवं भृत्य-लक्षण-ज्ञानं स्यात् ? तत्राह—य इति । <strong>ते</strong> त्वत्तः ॥४॥</p>
<p>**क्रम-सन्दर्भः : **यस् त्व् इत्य् अर्धकम् ॥४॥</p>
<p><strong>विश्वनाथः :</strong> तद् ब्रूहि भृत्य-लक्षणम् इति चेत् स्वामि-भृत्ययोर् उभयोर् अपि लक्षणं ब्रवीमीत्य् आह—य इति । <strong>ते</strong> त्वत्तः । <strong>वणिग्</strong> इति तुभ्यं किञ्चित् पत्र-पुष्प-नैवेद्यादिकं दत्त्वा हस्त्य्-अश्व-रथादिमतीं सम्पत्तिं ब्रह्मेन्द्रादि-पदं वा जिघृक्षतीति भावः ॥४॥</p>
<p>—ओ)०(ओ—</p>
<p>**॥ ७.१०.५ ॥ **</p>
<p><strong>आशासानो न वै भृत्यः स्वामिन्य् आशिष आत्मनः ।</strong><br>
न स्वामी भृत्यतः स्वाम्यम् इच्छन् यो राति चाशिषः ॥**</p>
<p>**श्रीधरः : **ननु कामनयापि सेव्य-सेवकयोः स्वामि-भृत्य-भावः प्रसिद्धः ? सत्यम् । सोपाधिकोऽसौ, न तु तात्त्विक इत्य् आह—<strong>स्वामिन्य् आत्मन आशिषो</strong>ऽपेक्षमानो <strong>नैव भृत्यः</strong> । भृत्य-हेतुकम् <strong>आत्मनः स्वाम्यम् इच्छन् यो</strong> भृत्याय <strong>ददाति</strong>, <strong>स</strong> च <strong>नैव स्वामी</strong> ॥५॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p><strong>विश्वनाथः :</strong> उक्तम् एवार्थं पुष्यति—आशासान इति । भृत्य-हेतुकम् आत्मनः स्वाम्यम् ऐश्वर्यम् इच्छन् यो भृत्याय ददाति, स च नैव स्वामि ॥५॥</p>
<p>—ओ)०(ओ—</p>
<p>**॥ ७.१०.६ ॥ **</p>
<p><strong>अहं त्व् अकामस् त्वद्-भक्तस् त्वं च स्वाम्य् अनपाश्रयः ।</strong><br>
नान्यथेहावयोर् अर्थो राज-सेवकयोर् इव ॥**</p>
<p>**श्रीधरः : **आवयोस् तु तात्त्विकोऽसाव् इत्य् आह—<strong>अहं त्व्</strong> इति । <strong>अनपाश्रयो</strong> निरभिसन्धिः । <strong>अन्यथा</strong> कामाद्य्-अभिसन्धिना <strong>अर्थः</strong> प्रयोजनं <strong>नास्ति</strong> ॥६॥</p>
<p>**क्रम-सन्दर्भः : **व्यतिरेके दृष्टान्तः—<strong>राज-सेवकयोर्</strong> इति ॥६॥</p>
<p><strong>विश्वनाथः : आवयोस्</strong> तु स्वामि-भृत्य-भावस् तात्त्विक इत्य् आह—अहं त्व् इति । <strong>अनपाश्रयः</strong> सेवकाधीनम् अपकृष्टम् ऐश्वर्यं नाश्रयसे इत्य् अर्थः । <strong>अन्यथा</strong> स्व-कामिताभिसन्धिना तेनाभिसन्धिकः स्वामि-भृत्य-भावो लोके प्रसिद्धोऽपि सोपाधित्वाद् विगीत एवेति द्योतितम्॥६॥</p>
<p>—ओ)०(ओ—</p>
<p>**॥ ७.१०.७ ॥ **</p>
<p><strong>यदि दास्यसि मे कामान् वरांस् त्वं वरदर्षभ ।</strong><br>
कामानां हृद्य् असंरोहं भवतस् तु वृणे वरम् ॥**</p>
<p>**श्रीधरः : **ननु तथापि परमोदारस्य मम सन्तोषार्थं किम् अपि वृणीष्व ? इति चेत्, अत आह—यदीति । कामाङ्कुराणाम् असंरोहम् अनुत्पत्तिम् । भवतः सकाशात् ॥७॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p><strong>विश्वनाथः :</strong> ननु तथापि मम परमोदारस्य सुखार्थं किम् अपि वृण्व् इति चेद् अत आह—असंरोहं मम हृदि कामा नोत्पद्यन्ताम् इत्य् अर्थः ॥७॥</p>
<p>—ओ)०(ओ—</p>
<p>**॥ ७.१०.८ ॥ **</p>
<p><strong>इन्द्रियाणि मनः प्राण आत्मा धर्मो धृतिर् मतिः ।</strong><br>
ह्रीः श्रीस् तेजः स्मृतिः सत्यं यस्य नश्यन्ति जन्मना ॥**</p>
<p>**श्रीधरः : **ननु कामोत्पत्तौ सत्यां को दोषस् तत्राह—इन्द्रियादीनि यस्य जन्मना नश्यन्ति । आत्मा देहः ॥८॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p><strong>विश्वनाथः :</strong> यस्य कामस्य इन्द्रियादीनां तन्-माधुर्याग्रहणम् एव कुपथ-गामिता सैव नाशः ॥८॥</p>
<p>—ओ)०(ओ—</p>
<p>**॥ ७.१०.९ ॥ **</p>
<p><strong>विमुञ्चति यदा कामान् मानवो मनसि स्थितान् ।</strong><br>
तर्ह्य् एव पुण्डरीकाक्ष भगवत्त्वाय कल्पते ॥**</p>
<p>**श्रीधरः : **कामाभावे गुणम् आह—विमुञ्चतीति । भगवत्त्वाय त्वत्-समानैश्वर्याय । तथा च श्रुतिः—</p>
<blockquote>
<p>यदा सर्वे प्रमुच्यन्ते कामा येऽस्य हृदि श्रिताः ।<br>
अथ मर्त्योऽमृतो भवत्य् अत्र ब्रह्म समश्नुते ॥ [क।उ। २.३.१४] इति ॥९॥</p></blockquote>
<p><strong>क्रम-सन्दर्भः : <em>न व्याख्यातम्।</em></strong></p>
<p><strong>विश्वनाथः :</strong> ननु यदि कामं न कामयसे, तर्हि वद मे तव दास्य-योगम् इति ब्रुवन् कथं मद्-दास्यं कामयसे ? तत्राह—विमुञ्चतीति । मनसि स्थितान् स्थायि-भावतया वर्तमानान् कामान् अप्राकृतांस् त्वद्-दास्य-सख्यादीन् अपि यदा विशेषेण मुञ्चति भगवत्त्वाय सायुज्याय, तच् च सायुज्यं मे नाभीष्टाम् ।</p>
<blockquote>
<p>तुष्टे च तत्र किम् अलभ्यम् अनन्त आद्ये]<br>
किं तैर् गुण-व्यतिकराद् इह ये स्व-सिद्धाः ।<br>
धर्मादयः किम् अगुणेन च काङ्क्षितेन<br>
सारं जुषां चरनयोर् उपगायतां नः ॥ [भा।पु। ७.६.२५]</p></blockquote>
<p>इति मद्-उक्तेर् एवातो भवद्-दास्य-रूपम् अप्राकृतं कामम् अहं वृणे एव । भगवत्त्वाय भगवत्-समानैश्वर्यायैति श्री-स्वामि-चरणाः ॥९॥</p>
<p>—ओ)०(ओ—</p>
<p>**॥ ७.१०.१० ॥ **</p>
<p><strong>ॐ नमो भगवते तुभ्यं पुरुषाय महात्मने ।</strong><br>
हरयेऽद्भुत-सिंहाय ब्रह्मणे परमात्मने ॥**</p>
<p>**श्रीधरः : **निर्दोषान् कामान् दातुम् इच्छन्तं प्रत्याख्यास्यन् नमस्यति—नम इति ॥१०॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p><strong>विश्वनाथः :</strong> ननु मत्-सायुज्यम् आत्माराम-मुनिभिर् अप्य् आदरणीयं किम् उतासुर-बालकोऽपि भूत्वा तत्र कटाक्षयसीति भगवद्-वाचा पराजितंमन्यः प्रणमति—ॐ नम इति ॥१०॥</p>
<p>—ओ)०(ओ—</p>
<p><strong>॥ ७.१०.११ ॥</strong></p>
<p><strong>श्री-भगवान् उवाच—</strong></p>
<p><strong>नैकान्तिनो मे मयि जात्व् इहाशिष</strong></p>
<p><strong>आशासतेऽमुत्र च ये भवद्-विधाः ।</strong></p>
<p><strong>तथापि मन्वन्तरम् एतद् अत्र</strong></p>
<p><strong>दैत्येश्वराणाम् अनुभुङ्क्ष्व भोगान् ॥</strong></p>
<p>**श्रीधरः : **सत्यम् एकान्त-भक्तस् त्वं, तथापि मद्-आज्ञा करणीयेत्य् आह—नेति । <strong>मे एकान्तिनः</strong> कदाचिद् अपि <strong>इहामुत्र</strong> च <strong>मय्य् आशिषो</strong> न वाञ्छन्त्य् एव, <strong>तथाप्य्</strong> <strong>एतन्</strong> मन्वन्तर-मात्रं <strong>भोगान् भुङ्क्ष्व</strong> ॥११॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p>**विश्वनाथः : **न केवलं तवैवायं स्वभावः, अपि तु सर्वेषाम् एव मद्-भक्तानाम् इत्य् आह—नेति । <strong>एतन्</strong> मन्वन्तर-मात्रं, न त्व् अधिकं ददामि, मा क्रुध्येति भावः ॥११॥</p>
<p>—ओ)०(ओ—</p>
<p>**॥ ७.१०.१२ ॥ **</p>
<p><strong>कथा मदीया जुषमाणः प्रियास् त्वम्</strong></p>
<p><strong>आवेश्य माम् आत्मनि सन्तम् एकम् ।</strong></p>
<p><strong>सर्वेषु भूतेष्व् अधियज्ञम् ईशं</strong></p>
<p><strong>यजस्व योगेन च कर्म हिन्वन् ॥</strong></p>
<p>**श्रीधरः : **ननु तर्हि बन्धः स्यात् ? इत्य् अत आह—कथा इति द्वाभ्याम् । <strong>सर्वेषु भूतेषु सन्तम् एकम् ईशं</strong> यज्ञाधिष्ठातारं <strong>माम् आत्मन्य् आवेश्य यजस्व</strong> । तर्ह्य् अनेनैवापि कर्मणा बन्धः स्यात् ? नेत्य् आह—<strong>योगेन</strong> मय्य् अर्पणेन <strong>कर्म हिन्वंस्</strong> त्यजन् यजस्व ॥१२॥</p>
<p>**क्रम-सन्दर्भः : **यांस् तु दृष्ट-श्रुतांस् त्वम् अधुना स्मरसि, तेषां क वार्ता ? इति तच्-छ्रवण-गतानाम् अपि कीर्त्य्-अर्थम् अभिप्रेतम् ॥१२॥</p>
<p><strong>कथा मदीया जुषमाणः प्रियास् त्वम्</strong></p>
<p><strong>आवेश्य माम् आत्मनि सन्तम् एकम् ।</strong></p>
<p><strong>सर्वेषु भूतेष्व् अधियज्ञम् ईशं</strong></p>
<p><strong>यजस्व योगेन च कर्म हिन्वन् ॥</strong></p>
<p><strong>विश्वनाथः :</strong> ननु मां विषयान्ध-कूपे केनापराधेन क्षिपसि ? इत्य् अत आह—कथा इति । <strong>अधियज्ञं</strong> सर्व-यज्ञाधीश्वरं <strong>मां</strong> स्व-<strong>योगेन</strong> स्वीय-भक्ति-योगेनैव <strong>यज</strong> भजेत्य् अकृता अपि अश्वमेधादयो यज्ञाः कृता एव भविष्यन्तीत्य् <strong>अधियज्ञ</strong>-पदेन द्योत्यते । कर्म वैदिकं लौकिकं च हिन्वन्, मद्-भक्त्य्-अधिकारिणः कर्म-करणानौचित्यात् ॥१२॥</p>
<p>—ओ)०(ओ—</p>
<p>**॥ ७.१०.१३ ॥ **</p>
<p><strong>भोगेन पुण्यं कुशलेन पापं</strong></p>
<p><strong>कलेवरं काल-जवेन हित्वा ।</strong></p>
<p><strong>कीर्तिं विशुद्धां सुर-लोक-गीतां</strong></p>
<p><strong>विताय माम् एष्यसि मुक्त-बन्धः ॥</strong></p>
<p>**श्रीधरः : **किं च, भोगेन सुखानुभवेन प्रारब्धं पुण्यं हित्वा मुक्त-बन्धः सन् लोकानुग्रहार्थं कीर्तिं च विस्तार्य मां प्राप्स्यसि । कुशलेन पुण्याचरणेन पापं हित्वेति बिभीषा-मात्रम् । अन्यथा तस्य राज्येऽप्रवृत्तेः । न तु प्राचीनं पापम् अस्ति । तद्-अधिगम उत्तर-पूर्वाघयोर् अश्लेष-विनाशौ तद्-व्यपदेशात्[वे।सू। ४.१.१३] इति न्यायात् । तत् सुकृत-दुष्कृते विधुनुतः [कौ।उ। ४] इति श्रुतेश् च ।</p>
<p>न चेदं प्रारब्ध-पापाभिप्रायम्, तस्य भोगेनैव क्षयात्, कुशलेन हित्वेति वचनानुपपत्तेः । न चासाव् अविद्वान् इति वाच्यम्, भगवतैव कृतार्थत्वस्यानन्तरं वक्ष्यमाणत्वात् । अत एव योगेन कर्म हिन्वन्न् इतीदम् अपि लोक-सङ्ग्रहार्थे कर्मणि प्रवर्तितस्यानुद्वेग-मात्रायेति सर्वम् अनवद्यम् ॥१३॥</p>
<p>**क्रम-सन्दर्भः : **भोगेन पुण्यं प्रारब्धं कुशलेन मद्-भजनेन तत्-प्रतियोगितया पापं च प्रारब्धम् एव—श्वादोऽपि सद्यः सवनाय कल्पते [भा।पु। ३.३३.६] इति न्यायात्, भक्तिः पुनाति मन्-निष्ठा श्वपाकान् अपि सम्भवात् [भा।पु। ११.१४.२०] इति न्यायाच् च ॥१३॥</p>
<p><strong>विश्वनाथः :</strong> भोग-हेतुकात् कर्म-बन्धात् तु नैव शङ्किष्ठास् तव पूर्व-जन्मन्य् एव सर्वं कर्म नष्टम् एवेत्य् आह—भोगेन सुखानुभवेन प्रारब्धं पुण्यं कुशलेन सुकृताचरणेन पापं कलेवरं पूर्व-देहं च हित्वा एषि मां सम्प्रति प्राप्नोषि । असि मुख-बन्ध इति अस्मिन् जन्मनि तु मुख-बन्धो जीवन्-मुक्त एव वर्तसे इत्य् अर्थः । एवं प्रह्लादस्यांशेन साधन-सिद्धत्वं नित्य-सिद्धत्वं च नारदादिवज् ज्ञेयम् ॥१३॥</p>
<p>—ओ)०(ओ—</p>
<p>**॥ ७.१०.१४ ॥ **</p>
<p><strong>य एतत् कीर्तयेन् मह्यं त्वया गीतम् इदं नरः ।</strong><br>
त्वां च मां च स्मरन् काले कर्म-बन्धात् प्रमुच्यते ॥**</p>
<p>**श्रीधरः : **किं च, य इति । त्वां च मां चेदं मच्-चरित्रं च स्मरन्न् एतत् स्तोत्रं यः कीर्तयेत्, सोऽपि कर्म-बन्धाद् विमुच्यते, कुतस् तव बन्ध-शङ्का ? इत्य् अर्थः ॥१४॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p>**विश्वनाथः : **तव कर्म-बन्धाभावे कैमुत्यं शृण्व् इत्य् आह—य इति । मह्यं मां प्रसादयितुम् ॥१४॥</p>
<p>—ओ)०(ओ—</p>
<p><strong>॥ ७.१०.१५ ॥</strong></p>
<p><strong>श्री-प्रह्राद उवाच—</strong></p>
<p><strong>वरं वरय एतत् ते वरदेशान् महेश्वर ।</strong><br>
यद् अनिन्दत् पिता मे त्वाम् अविद्वांस् तेज ऐश्वरम् ॥**</p>
<p>**श्रीधरः : **ईश्वराज्ञया प्राप्त-कर्माधिकारः सन् पितुर् निष्कृतिं प्रार्थयते त्रिभिः । वरं वरणीयम् एतद् अपरं वृणे । ते त्वत्तः ॥१५॥</p>
<p>**क्रम-सन्दर्भः : **वरं वरय इत्य् अर्धकम् । अनेन श्री-प्रह्लादस्य स्व-पित्रोर् जय-विजयत्वादि ज्ञानं नासीद् इति गम्यते यद् इति सार्ध-युग्मकम् ॥१५॥</p>
<p><strong>विश्वनाथः :</strong> किं च पूर्वं संसारिणां नॄणां मोक्षाय श्रीमच्-चरणेषु प्रार्थितं, सम्प्रति यद्य् एतादृशं सौभाग्यं मह्यम् अदास् तर्ह्य् एकस्य महापराधिनोऽपि निस्ताराय प्रार्थये इत्य् आह—वरम् इति त्रिभिः । वरये वृणे ॥१५॥</p>
<p>—ओ)०(ओ—</p>
<p>**॥ ७.१०.१६ ॥ **</p>
<p><strong>विद्धामर्षाशयः साक्षात् सर्व-लोक-गुरुं प्रभुम् ।</strong><br>
भ्रातृ-हेति मृषा-दृष्टिस् त्वद्-भक्ते मयि चाघवान् ॥**</p>
<p>**श्रीधरः : **विद्धोऽमर्षेण क्रोधेनाशयो यस्य ॥१६॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p>**विश्वनाथः : **विद्धोऽमर्षेण यस्य सः ॥१६॥</p>
<p>—ओ)०(ओ—</p>
<p>**॥ ७.१०.१७ ॥ **</p>
<p><strong>तस्मात् पिता मे पूयेत दुरन्ताद् दुस्तराद् अघात् ।</strong><br>
पूतस् तेऽपाङ्ग-संदृष्टस् तदा कृपण-वत्सल ॥**</p>
<p>**श्रीधरः : **तेऽपाङ्गेन सन्दृष्टोऽतः पूत एव, तथापि भो कृपण-वत्सल, कार्पण्येन प्रार्थय इत्य् अर्थः ॥१७॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p>**विश्वनाथः : **यद्यप्य् अपाङ्गेन दृष्टः पूत एव, तद् अपि श्री-मुखात् प्रसाद-वाचं श्रोतुं कार्पण्यात् प्रार्थय इति भावः ॥१७॥</p>
<p>—ओ)०(ओ—</p>
<p><strong>॥ ७.१०.१८ ॥</strong></p>
<p><strong>श्री-भगवान् उवाच—</strong></p>
<p><strong>त्रिः-सप्तभिः पिता पूतः पितृभिः सह तेऽनघ ।</strong><br>
यत् साधोऽस्य कुले जातो भवान् वै कुल-पावनः ॥**</p>
<p><strong>मध्वः :</strong> जन्मान्तर-पितृभिस् त्रिसप्ततिः ॥१८॥</p>
<p>**श्रीधरः : **यद्य् अपि कश्यपो मरीचिर् ब्रह्मा चेति तत् पितुस् त्रय एव पूर्व-जास् तत्रापि त्रिः-सप्तभिः सहेति प्राक् कल्प-गत-पित्रभिप्रायेणोक्तम् । यद् यस्मात् ॥१८॥</p>
<p>**क्रम-सन्दर्भः : **त्रिःसप्तभिर् इति । यदि सप्त-त्रय-सङ्ख्यास् तव पितरः सम्भवन्ति तदा तैर् अपि सह पूतः स्याद् इत्य् अर्थः । प्राक्-कल्प-गतत्वे यद् इति हेतु-वाक्यं न सङ्गच्छते । श्री-प्रह्लादस्यात्र् जन्मना सह सर्वपि तॄणाम् असम्बन्धात् स्वत एव सम्बन्धाच् च हिरण्यकशिपोश् च पूर्व-जन्माभावात् ॥१८॥</p>
<p><strong>विश्वनाथः :</strong> त्रिः-सप्तभिर् इत्य् अस्मिन् जन्मन्य् अयं तव पिता पूत इति किं वक्तव्यं तव त्रि-सप्त-जन्मसु ये त्रिसप्त-सङ्ख्याः पितरोऽभूवन् तेऽपि पूता इत्य् अर्थः । पितॄन् पुनासीत्य् एतद् अपि कियत् यतस् त्वं कुल-पावनः पितृ-मात्रादि-कुलम् अपि ते पूतम् ॥१८॥</p>
<p>—ओ)०(ओ—</p>
<p>**॥ ७.१०.१९ ॥ **</p>
<p><strong>यत्र यत्र च मद्-भक्ताः प्रशान्ताः सम-दर्शिनः ।</strong><br>
साधवः समुदाचारास् ते पूयन्तेऽपि कीकटाः ॥**</p>
<p>**श्रीधरः : **सम्यग् उत्तम आचारो येषां ते कीकटा अपि देशास् तत् तुल्य-वंशश् च पूयन्ते शुद्धा भवन्ति ॥१९॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p><strong>विश्वनाथः :</strong> मद्-भक्तः स्व-सङ्गिनं देशम् अपि पुनाति किम् उत पित्रादीन् इत्य् आह—यत्रेति । पूयन्ति पूयन्ते पूता भवन्तीत्य् अर्थः ॥१९॥</p>
<p>—ओ)०(ओ—</p>
<p>**॥ ७.१०.२० ॥ **</p>
<p><strong>सर्वात्मना न हिंसन्ति भूत-ग्रामेषु किञ्चन ।</strong><br>
उच्चावचेषु दैत्येन्द्र मद्-भाव-विगत-स्पृहाः ॥**</p>
<p>**श्रीधरः : **ननु त्वद्-भक्तानाम् अयं महिमेति न चित्रम्, अहं तु तादृशो न भवामीति चेत् तत्राह—सर्वात्मनेति द्वाभ्याम् । मद्-भावेन मद्-भक्त्या विगता स्पृहा येषाम् ॥२०॥</p>
<p>**क्रम-सन्दर्भः : **सर्वात्मनेति युग्मकम् ॥२०॥</p>
<p><strong>विश्वनाथः :</strong> ननु त्वद्-भक्तानाम् अयं महिमा न चित्रम्, अहं तु तादृशो न भवामीति चेत् तत्राह—सर्वेति ॥२०॥</p>
<p>—ओ)०(ओ—</p>
<p>**॥ ७.१०.२१ ॥ **</p>
<p><strong>भवन्ति पुरुषा लोके मद्-भक्तास् त्वाम् अनुव्रताः ।</strong><br>
भवान् मे खलु भक्तानां सर्वेषां प्रतिरूप-धृक् ॥**</p>
<p>**श्रीधरः : **त्वाम् अनुगता ये केचित् पुरुषास् तेऽप्य् एवं लक्षणाः सन्तो मद्-भक्ता भवन्त्य् अतो भवान् मे भक्तानां सर्वेषां प्रतिरूप-धृग् उपमानास्पदम् । श्रेष्ठः खल्व् इत्य् अर्थः ॥२१॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p>**विश्वनाथः : **ये पुरुषास् त्वाम् अनुव्रता भवन्ति तेऽपि मद्-भक्ता भवन्ति कीदृशाः ? मम भावेन प्रेम्णैव विगत-विषय-स्पृहाः सर्वात्मना अहिंसकाश् च भवन्ति, अतस् तव महिमा केन निरुच्यताम् इति भावः । यतो भवान् मे भक्तानां प्रतिरूप-धृक् उपमानास्पदं तेषु श्रेष्ठत्वाद् इति भावः</p>
<p>—ओ)०(ओ—</p>
<p>**॥ ७.१०.२२ ॥ **</p>
<p><strong>कुरु त्वं प्रेत-कृत्यानि पितुः पूतस्य सर्वशः ।</strong><br>
मद्-अङ्ग-स्पर्शनेनाङ्ग लोकान् यास्यति सुप्रजाः ॥**</p>
<p>**मध्वः :**मधु-कैटभौ भक्त्य्-अभावा दूरौ भगवतो मृतौ ।</p>
<blockquote>
<p>तम एव क्रमाद् आप्तौ भक्त्या चेद् यो हरिं ययौ ॥२२॥</p></blockquote>
<p>**श्रीधरः : **मद्-अङ्ग-स्पर्शनेन सर्वशः पूतस्य ते पितुः पाप-शङ्कैव नास्ति । केवलं पुत्र-कृत्यानि प्रेत-कार्याणि कुरु ॥२२॥</p>
<p>**क्रम-सन्दर्भः : **कुर्व् इति । अस्य भवता सुप्रजस्त्वं भगवत्-प्रार्थनया भवद्-अपराध-खण्डनम् उत्तम-लोक-प्रापणं च करिष्यतीत्य् अर्थः ॥२२॥</p>
<p><strong>विश्वनाथः :</strong> मद्-अङ्ग-स्पर्शनेनैव सर्वशः पूतस्य ते पितुः पाप-शङ्कैव नास्ति, तद् अपि प्रेत-कार्याणि प्रेतस्येव कृत्यानि कुरु केवलं व्यवहार-रक्षार्थम् इत्य् अर्थः ॥२२॥</p>
<p>—ओ)०(ओ—</p>
<p>**॥ ७.१०.२३ ॥ **</p>
<p><strong>पित्र्यं च स्थानम् आतिष्ठ यथोक्तं ब्रह्मवादिभिः ।</strong><br>
मय्य् आवेश्य मनस् तात कुरु कर्माणि मत्-परः ॥**</p>
<p>**श्रीधरः : **ब्रह्म-वादिभिर् वेद-वादिभिः । उक्तम् अनतिक्रम्य मत्-परः सन् कर्माणि कुरु ॥२३॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p><strong>विश्वनाथः :</strong> यद्यपि मद्-भक्तस्य तव नास्ति कर्माधिकारस् तद् अपि मद्-अज्ञयैव व्यवहार-रक्षार्थं कर्माणि कुरु—मत्-पर इति । कर्मसु श्रद्धा-शून्य इत्य् अतः कर्मणां करणम् अप्य् अकरण एव पर्यवस्यतीति मा शुच इति भावः ॥२३॥</p>
<p>—ओ)०(ओ—</p>
<p><strong>॥ ७.१०.२४-२५ ॥</strong></p>
<p><strong>श्री-नारद उवाच—</strong></p>
<p><strong>प्रह्रादोऽपि तथा चक्रे पितुर् यत् साम्परायिकम् ।</strong><br>
यथाह भगवान् राजन्न् अभिषिक्तो द्विजातिभिः ॥**</p>
<p><strong>प्रसाद-सुमुखं दृष्ट्वा ब्रह्मा नरहरिं हरिम् ।</strong><br>
स्तुत्वा वाग्भिः पवित्राभिः प्राह देवादिभिर् वृतः ॥**</p>
<p><em>न कतमेनापि व्याख्यातम्।</em></p>
<p>—ओ)०(ओ—</p>
<p><strong>॥ ७.१०.२६ ॥</strong></p>
<p><strong>श्री-ब्रह्मोवाच—</strong></p>
<p><strong>देव-देवाखिलाध्यक्ष भूत-भावन पूर्वज ।</strong><br>
दिष्ट्या ते निहतः पापो लोक-सन्तापनोऽसुरः ॥**</p>
<p><strong>श्रीधरः, क्रम-सन्दर्भः : <em>न व्याख्यातम्।</em></strong></p>
<p><strong>विश्वनाथः :</strong> भूत-भावनाः ब्रह्म-मरीचादयः पूर्वजाः प्रथम-जाता यस्मात् ॥२६॥</p>
<p>—ओ)०(ओ—</p>
<p>**॥ ७.१०.२७ ॥ **</p>
<p><strong>योऽसौ लब्ध-वरो मत्तो न वध्यो मम सृष्टिभिः ।</strong><br>
तपो-योग-बलोन्नद्धः समस्त-निगमान् अहन् ॥**</p>
<p>**श्रीधरः : **मम सृष्टिभिर् मया सृष्टैर् भूतैः । समस्तान् निगमान् धर्मान् इत्य् अर्थः । अहन् हतवान् । स त्वया हतः एतद् दिष्ट्या भद्रम् ॥२७॥</p>
<p><strong>क्रम-सन्दर्भः, विश्वनाथः : <em>न व्याख्यातम्।</em></strong></p>
<p>—ओ)०(ओ—</p>
<p>**॥ ७.१०.२८ ॥ **</p>
<p><strong>दिष्ट्या तत्-तनयः साधुर् महा-भागवतोऽर्भकः ।</strong><br>
त्वया विमोचितो मृत्योर् दिष्ट्या त्वां समितोऽधुना ॥**</p>
<p>**श्रीधरः : **समितः सम्यक् प्राप्तः ॥२८॥</p>
<p><strong>क्रम-सन्दर्भः, विश्वनाथः : <em>न व्याख्यातम्।</em></strong></p>
<p>—ओ)०(ओ—</p>
<p>**॥ ७.१०.२९ ॥ **</p>
<p><strong>एतद् वपुस् ते भगवन् ध्यायतः परमात्मनः ।</strong><br>
सर्वतो गोप्तृ सन्त्रासान् मृत्योर् अपि जिघांसतः ॥**</p>
<p>**श्रीधरः : **सर्वतः सन्त्रासात् । गोत्रासात् । गोप्तृ रक्षकम् ॥२९॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p><strong>विश्वनाथः :</strong> मृत्योः सकाशाद् अपि गोप्तृ ॥२९॥</p>
<p>—ओ)०(ओ—</p>
<p><strong>॥ ७.१०.३० ॥</strong></p>
<p><strong>श्री-भगवान् उवाच—</strong></p>
<p><strong>मैवं विभोऽसुराणां ते प्रदेयः पद्म-सम्भव ।</strong><br>
वरः क्रूर-निसर्गाणाम् अहीनाम् अमृतं यथा ॥**</p>
<p><strong>श्रीधरः, क्रम-सन्दर्भः : <em>न व्याख्यातम्।</em></strong></p>
<p><strong>विश्वनाथः :</strong> एवं वरो वरः, अतिबृहत्तमो वरः ॥३०॥</p>
<p>—ओ)०(ओ—</p>
<p><strong>॥ ७.१०.३१-३३ ॥</strong></p>
<p><strong>श्री-नारद उवाच—</strong></p>
<p><strong>इत्य् उक्त्वा भगवान् राजंस् ततश् चान्तर्दधे हरिः ।</strong><br>
अदृश्यः सर्व-भूतानां पूजितः परमेष्ठिना ॥**</p>
<p><strong>ततः सम्पूज्य शिरसा ववन्दे परमेष्ठिनम् ।</strong><br>
भवं प्रजापतीन् देवान् प्रह्रादो भगवत्-कलाः ॥**</p>
<p><strong>ततः काव्यादिभिः सार्धं मुनिभिः कमलासनः ।</strong><br>
दैत्यानां दानवानां च प्रह्रादम् अकरोत् पतिम् ॥**</p>
<p><em>न कतमेनापि व्याख्यातम्।</em></p>
<p>—ओ)०(ओ—</p>
<p>**॥ ७.१०.३४ ॥ **</p>
<p><strong>प्रतिनन्द्य ततो देवाः प्रयुज्य परमाशिषः ।</strong><br>
स्व-धामानि ययू राजन् ब्रह्माद्याः प्रतिपूजिताः ॥**</p>
<p>**श्रीधरः : **एवं वरस् त्वया न प्रदेयः । क्रूरो निसर्गः स्वभावो येषाम् । अमृतं क्षीरम् ॥३४॥</p>
<p><strong>क्रम-सन्दर्भः, विश्वनाथः :<em>न व्याख्यातम्।</em></strong></p>
<p>—ओ)०(ओ—</p>
<p>**॥ ७.१०.३५ ॥ **</p>
<p><strong>एवं च पार्षदौ विष्णोः पुत्रत्वं प्रापितौ दितेः ।</strong><br>
हृदि स्थितेन हरिणा वैर-भावेन तौ हतौ ॥**</p>
<p><em>न कतमेनापि व्याख्यातम्।</em></p>
<p>—ओ)०(ओ—</p>
<p>**॥ ७.१०.३६ ॥ **</p>
<p><strong>पुनश् च विप्र-शापेन राक्षसौ तौ बभूवतुः ।</strong><br>
कुम्भकर्ण-दश-ग्रीवौ हतौ तौ राम-विक्रमैः ॥**</p>
<p>**श्रीधरः : **शिशुपाल-दन्तवक्त्रयोर् द्विषतोः श्री-कृष्ण-सायुज्यं कथम् ? इति यत् पृष्टं, तद् एव तयोः पूर्व-जन्म-कथनादिभिर् उपपादितम् उपसंहरति, एवम् इति सप्तभिः । देतिः पुत्रत्वं प्रापितौ । विप्र-शापेनेत्य् उत्तरस्यानुषङ्गः ॥३६॥</p>
<p><strong>क्रम-सन्दर्भः, विश्वनाथः :<em>न व्याख्यातम्।</em></strong></p>
<p>—ओ)०(ओ—</p>
<p>**॥ ७.१०.३७ ॥ **</p>
<p><strong>शयानौ युधि निर्भिन्न- हृदयौ राम-शायकैः ।</strong><br>
तच्-चित्तौ जहतुर् देहं यथा प्राक्तन-जन्मनि ॥**</p>
<p>**श्रीधरः : **तच् चित्तौ श्री-रामे चित्तं ययोस् तौ ॥३७॥</p>
<p><strong>क्रम-सन्दर्भः, विश्वनाथः :<em>न व्याख्यातम्।</em></strong></p>
<p>—ओ)०(ओ—</p>
<p>**॥ ७.१०.३८ ॥ **</p>
<p><strong>ताव् इहाथ पुनर् जातौ शिशुपाल-करूष-जौ ।</strong><br>
हरौ वैरानुबन्धेन पश्यतस् ते समीयतुः ॥**</p>
<p><strong>एनः पूर्व-कृतं यत् तद् राजानः कृष्ण-वैरिणः ।</strong><br>
जहुस् तेऽन्ते तद्-आत्मानः कीटः पेशस्कृतो यथा ॥**</p>
<p><strong>मध्वः :</strong> तद् आत्मानस् तत्राधिष्ठास् तु मद्-भक्ताः वैरोपसर्जनेनानुबन्धेनेत्य् अन्वयः ॥३८-३९॥</p>
<p><strong>श्रीधरः, क्रम-सन्दर्भः : <em>न व्याख्यातम्।</em></strong></p>
<p><strong>विश्वनाथः :</strong> एनोऽपराधः कृष्ण-निन्दादिनेत्य् अर्थः । पूर्व-कृतं यं पापं तद् अपि तद्-ध्यानेन तद् आत्मानः सन्तो जहुः । तद्-आत्मत्वे दृष्टान्तः—कीटः पेशस्कृतः कीट-विशेषस्य ध्यानेन यथा तद् आत्मा भवतीति ॥३८-३९॥</p>
<p>—ओ)०(ओ—</p>
<p>**॥ ७.१०.४० ॥ **</p>
<p><strong>यथा यथा भगवतो भक्त्या परमयाभिदा ।</strong><br>
नृपाश् चैद्यादयः सात्म्यं हरेस् तच्-चिन्तया ययुः ॥**</p>
<p>**मध्वः :**पौण्ड्रके नरके चैव शाल्वे कंसे च रुक्मिणि ।</p>
<blockquote>
<p>अविष्टास् तु हरेर् भक्तास् तद्-भक्त्या हरिम् आपिरे ।<br>
असुरास् तु स्वयं ते तु महा-तमसि पातिताः ॥ इति च ॥४०॥</p></blockquote>
<p><strong>श्रीधरः : <em>न व्याख्यातम्।</em></strong></p>
<p>**क्रम-सन्दर्भः : **यथेति । यथा यथा भगवतः परया भक्त्या अन्ये सारूप्यं ययुस् तथा चैद्यादयो नृपा अपि परमया तच्-चिन्तया तद्-ध्यानावेशेन ययुः अभिदा व्यवधान-शून्यया निरन्तरयेत्य् अपि भक्ति-चिन्तयोः विशेषणं तत्र चैद्य-कारूषकयोः सारूप्याविर्भाव एव तत्-प्राप्तिर् इति गम्यम् ॥४०॥</p>
<p><strong>विश्वनाथः :</strong> भक्त्या यथा यथा अभिदा अभेदेन ज्ञानि-भक्ता हरेः सात्म्यं ययुः । तथा चैद्यादयोऽपि तच्-चिन्तया तद् ययुः । भक्त्या कीदृश्या ? तदीय-ज्ञान-वैराग्यादिभ्योऽपि परमया, अग्रेऽप्य् एवं, निभृत-मरुन्-मनः [भा।पु। १०.८७.२१] इत्य् अत्र, तद्-अरयोऽपि ययुः स्मरणात् इति वक्ष्यते ॥४०॥</p>
<p>—ओ)०(ओ—</p>
<p>**॥ ७.१०.४१ ॥ **</p>
<p><strong>आख्यातं सर्वम् एतत् ते यन् मां त्वं परिपृष्टवान् ।</strong><br>
दमघोष-सुतादीनां हरेः सात्म्यम् अपि द्विषाम् ॥**</p>
<p><em>न कतमेनापि व्याख्यातम्।</em></p>
<p>—ओ)०(ओ—</p>
<p>**॥ ७.१०.४२ ॥ **</p>
<p><strong>एषा ब्रह्मण्य-देवस्य कृष्णस्य च महात्मनः ।</strong><br>
अवतार-कथा पुण्या वधो यत्रादि-दैत्ययोः ॥**</p>
<p>**श्रीधरः : **प्रह्राद-चरितार्थम् उपसंहरति—एषेति चतुर्भिः । अवतारः श्री-नृसिंह-रूपस् तस्य कथा आख्यातेति शेषः ॥४२॥</p>
<p><strong>क्रम-सन्दर्भः, विश्वनाथः : <em>न व्याख्यातम्।</em></strong></p>
<p>—ओ)०(ओ—</p>
<p>**॥ ७.१०.४३ ॥ **</p>
<p><strong>प्रह्रादस्यानुचरितं महा-भागवतस्य च ।</strong><br>
भक्तिर् ज्ञानं विरक्तिश् च याथार्थ्यं चास्य वै हरेः ॥**</p>
<p>**श्रीधरः : **प्रह्रादस्यानुचरितम् इत्य्-आदेः समाम्नातम् इति तृतीयेनान्वयः । अस्येत्य् अनेनोक्तं सर्ग-स्थित्य्-अप्ययानाम् ईशस्य हरेर् याथात्म्यं तत्त्वम्, अनेन कृतं हरेर् गुण-कर्मानुवर्णनं चेत्य् अर्थः ॥४३॥</p>
<p>**क्रम-सन्दर्भः : **प्रह्लादस्येति त्रिकम् अस्य श्री-कृष्णाख्यस्य हरेर् याथात्म्यं तत् तद् यथावन् माहात्म्यं सर्वावतारित्वात् । टीकायाम् अस्येति पाठम् उत्थाप्य व्याचष्टे, अनेन प्रह्लादेनोक्तम् इत्य् आदिकं गम्यम् ॥४३॥</p>
<p>**विश्वनाथः : **अनुचरितम् आख्यातम् इति पूर्वेण समाम्नातम् इति परेण वान्वयः । हरेर् याथात्म्यं हरेः स्वरूपम् अनतिक्रम्य स्वार्थए ष्यञ् ॥४३॥</p>
<p>—ओ)०(ओ—</p>
<p>**॥ ७.१०.४४ ॥ **</p>
<p><strong>सर्ग-स्थित्य्-अप्ययेशस्य गुण-कर्मानुवर्णनम् ।</strong><br>
परावरेषां स्थानानां कालेन व्यत्ययो महान् ॥**</p>
<p><strong>मध्वः :</strong> भगवान् येन गम्यते इत्य् अनेन भागवत-धर्मेणैव भगवान् गम्यते, न द्वेषादिनेत्य् उपसंह्रीयते । आवृत्तानुकथनं च तद्-अर्थत्वेनैव । ज्ञानस्य विशेषायाथात्म्यादयः ।</p>
<blockquote>
<p>भक्ति-ज्ञानं विरक्तिश् च नरकः चरणारविन्दादिकः ।<br>
धर्मो भागवतः प्रोक्तस् तद्-भक्तेषु तथा नव ॥ इति तन्त्र-सारे ॥४४॥</p></blockquote>
<p>**श्रीधरः : **परावरेषां देव-दैत्यादीनां यानि स्थानानि तेषां व्यत्ययो विपर्यासः ॥४४॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p>**विश्वनाथः : **सर्गेति सृष्ट्यादयोऽपि उक्ताः । परावरेषां देव-दैत्यादीनां यानि स्थानानि तेषां व्यत्ययो विनाशः ॥४४॥</p>
<p>—ओ)०(ओ—</p>
<p>**॥ ७.१०.४५ ॥ **</p>
<p><strong>धर्मो भागवतानां च भगवान् येन गम्यते ।</strong><br>
आख्यानेऽस्मिन् समाम्नातम् आध्यात्मिकम् अशेषतः ॥**</p>
<p>**श्रीधरः : **आध्यात्मिकम् आत्मानात्म-विवेकादि ॥४५॥</p>
<p><strong>क्रम-सन्दर्भः, विश्वनाथः : <em>न व्याख्यातम्।</em></strong></p>
<p>—ओ)०(ओ—</p>
<p>**॥ ७.१०.४६ ॥ **</p>
<p><strong>य एतत् पुण्यम् आख्यानं विष्णोर् वीर्योपबृंहितम् ।</strong><br>
कीर्तयेच् छ्रद्धया श्रुत्वा कर्म-पाशैर् विमुच्यते ॥**</p>
<p>**श्रीधरः : **एतच् छ्रवणादि-फलम् आह—य इति द्वाभ्याम् । एतच् छ्रुत्वा यः कीर्तयेत् ॥४६॥</p>
<p><strong>क्रम-सन्दर्भः, विश्वनाथः : <em>न व्याख्यातम्।</em></strong></p>
<p>—ओ)०(ओ—</p>
<p>**॥ ७.१०.४७ ॥ **</p>
<p>**एतद् य आदि-पुरुषस्य मृगेन्द्र-लीलां **</p>
<p><strong>दैत्येन्द्र-यूथप-वधं प्रयतः पठेत ।</strong></p>
<p><strong>दैत्यात्मजस्य च सतां प्रवरस्य पुण्यं</strong></p>
<p><strong>श्रुत्वानुभावम् अकुतो-भयम् एति लोकम् ॥</strong></p>
<p>**श्रीधरः : **एतद् एतां मृगेन्द्रस्य लीलाम् । ताम् एवाह—दैत्येन्द्रस्य यूथपानां च वधम्। यः शुचिः सन् पठेत । पुण्यम् अनुभावं प्रभावं मति-निश्चयं वा । लोकं वैकुण्ठम् ॥४७॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p>**विश्वनाथः : **एतद् एताम् । मृगेन्द्रस्य सिंहस्य, पक्षे नृसिंह-लीलां, ऋद्धस्य राज-मातङ्गा इतिवत् समास आर्षः । लीलाम् आह—दैत्येन्द्र एव यूथपो हस्ती तस्य । दैत्येन्द्राणां यूथपस्य हिरण्यकशिपोश् च वधम् ॥४७॥</p>
<p>—ओ)०(ओ—</p>
<p>**॥ ७.१०.४८ ॥ **</p>
<p><strong>यूयं नृ-लोके बत भूरि-भागा</strong></p>
<p><strong>लोकं पुनाना मुनयोऽभियन्ति ।</strong></p>
<p><strong>येषां गृहान् आवसतीति साक्षाद्</strong></p>
<p><strong>गूढं परं ब्रह्म मनुष्य-लिङ्गम् ॥</strong></p>
<p>**श्रीधरः- **अहो प्रह्लादस्य भाग्यं येन देवो दृष्टः । वयं तु मन्द-भाग्याः इति विषीदन्तं राजानं प्रत्य् आह—यूयम् इति त्रिभिः । <strong>येषां</strong> युष्माकं <strong>गृहान्मुनयोऽभियन्ति</strong> सर्वतः समायान्ति । तत् कस्य हेतोः ? येषु गृहेषु नराकारं <strong>गूढं</strong> सच् छ्री-कृष्णाख्यं <strong>परं ब्रह्म साक्षाद् वसतीति</strong> ॥४८॥</p>
<p>**क्रम-सन्दर्भः : **अहो प्रह्लादस्य भाग्यम् इति स-विस्मयं तं राजानं प्रत्य् आह—यूयम् इति त्रिभिः । <strong>मनुष्य-लिङ्गम्</strong> इति तद्-आकारे तद्-आविर्भावस्यापि न तादृशत्वम् इति व्यञ्जितम् ॥४८॥ [कृष्ण-सन्दर्भ ५९]</p>
<p><strong>विश्वनाथः :</strong> अहो प्रह्लादस्य भाग्यम्—येन देवो दृष्टः । वयं तु मन्द-भाग्या इति विषीदन्तं राजानं प्रति यूयं प्रह्लादात्, प्रह्लाद-गुरोर् मत्तोऽप्य् अन्येभ्योऽपि भक्तेभ्यो युष्मत्-पूर्वजेभ्यो यदु-पुरूवरः-प्रभृतिभ्योऽपि वशिष्ट-मरीचि-कश्यपादि-ऋसिभ्योऽपि, ब्रह्म-रुद्राभ्याम् अपि, भूरि-सौभाग्यवन्त इत्य् आह नारदः—यूयम् इति । <strong>यूयंनृणां</strong> जीवानां <strong>लोक</strong>-मध्ये <strong>भूरि-भागाः</strong> । <strong>येषां</strong> युष्माकं <strong>गृहान्लोकं</strong> स्व-दर्शनादिना पवित्रीकुर्वन्तोऽपि <strong>मुनयोऽभि</strong> सर्वतो-भावेन स्वं कृतार्थीकर्तुं <strong>गच्छन्ति</strong> । यतो <strong>गूढं</strong> सर्वतोऽपि रहस्यं यन् <strong>मनुष्य-लिङ्गं</strong> नराकृति <strong>परं ब्रह्म</strong> । तत् सम्यक् प्रकारेण युष्माभिर् अनाहूतम् अप्य् आसक्ति-पूर्वकं येषां गृहेषु <strong>साक्षाद् वसति</strong> । न हि प्रह्लादादीनां गृहेषु नराकृति परं ब्रह्म साक्षाद् वसति । न च तद्-दर्शने कृतार्थी-भवितुं मुनयो गच्छन्तीति भावः ॥४३॥</p>
<p>—ओ)०(ओ—</p>
<p>**॥ ७.१०.४९ ॥ **</p>
<p><strong>स वा अयं ब्रह्म महद्-विमृग्य-</strong></p>
<p><strong>कैवल्य-निर्वाण-सुखानुभूतिः ।</strong></p>
<p><strong>प्रियः सुहृद् वः खलु मातुलेय</strong></p>
<p><strong>आत्मार्हणीयो विधि-कृद् गुरुश् च ॥</strong></p>
<p><strong>मध्वः :</strong> निर्वाण-सुखम् अशरीर-सुखम् । एतद्-बाणम् अवष्ठभ्य इति श्रुतेः ॥४९॥</p>
<p>**श्रीधरः : **ननु कृष्णोऽस्माकं मातुलेयः कथं ब्रह्मेत्य् उच्यते ? तत्राह—स वा इति । सोऽयं ब्रह्मैव । कथं-भूतः ? महद्भिर् विमृग्यं यत् कैवल्य-निर्वाण-सुखं निरुपाधिः परमानन्दः, तद्-अनुभूति-रूपो वो युष्माकं खलु प्रियः सुहृद् इत्य्-आदि-रूपो भवति । विधि-कृद् आज्ञानुवर्ती ॥४९॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p><strong>विश्वनाथः :</strong> न च परं ब्रह्मैव नराकृतिः कृष्णोऽभूद् इति वाच्यं, किन्तु कृष्ण एव परं ब्रह्म भवतीत्य् आह—सोऽयं प्रसिद्धो नराकृतिः कृष्ण एव ब्रह्म । कीदृशम् ? <strong>महद्भिर् विमृग्यं</strong> यत् <strong>कैवल्य-निर्वाण-सुखं</strong> निरुपाधिः परमानन्दस् तस्य <strong>अनुभूतिर्</strong> अनुभव-रूपम् इत्य् अर्थः । कृष्णस् तु भगवान् स्वयम् इतिवद् अनुवादाविधेय-भावेन व्याख्येयम् अत्र प्रमाणं, ब्रह्मणो हि प्रतिष्ठाहम् [गीता १४.२७]इति गीतोपनिषद् एव एतावद्-अर्थस्य निश्चायिकेति वै-शब्दार्थः । न केवलं स युष्मद्-गृहे वसति-मात्रं किन्तु <strong>प्रियः</strong> सन्न् इति युष्माकं तेनानन्दनीयत्वं, <strong>सुहृद्</strong> इति हिते प्रवर्तणियत्वं, <strong>मातुलेय</strong> इति सम्बन्ध-विशेषेणानुगम्यत्वम्, <strong>आत्मेति</strong> स्वीय-शरीर-भावेनाभिमन्तव्यत्वम्, <strong>अर्हणीय</strong> इति कृपया प्रतिपाल्यत्वम्, <strong>विधि-कृत्</strong> किङ्कर इति सारथ्यादिनोपास्यत्वं, **गुरुर् **इत्य् अनुशासनीयत्वम् इति । न च प्रह्लादादीनां गृहेषु स गुरु-किङ्करादि-भावेन तिष्ठतीति भावः ॥४९॥</p>
<p>—ओ)०(ओ—</p>
<p>**॥ ७.१०.५० ॥ **</p>
<p><strong>न यस्य साक्षाद् भव-पद्मजादिभी</strong></p>
<p><strong>रूपं धिया वस्तुतयोपवर्णितम् ।</strong></p>
<p><strong>मौनेन भक्त्योपशमेन पूजितः</strong></p>
<p><strong>प्रसीदताम् एष स सात्वतां पतिः ॥</strong></p>
<p>**श्रीधरः : **ननु परं ब्रह्म चेत् कथं द्व्य्-अष्ट-सहस्र-स्त्रीषु रतिः ? कथं वाधर्माद्य्-आचरणं तस्य ? इत्य् अत आह—नेति । <strong>यस्य रूपं</strong> तत्त्वं <strong>भवादिभिर्</strong> अपि <strong>धिया</strong> स्व-बुद्ध्या <strong>वस्तुतया</strong> इदम् इत्थम् इति <strong>साक्षान् नोपवर्णितं,</strong> स युष्माकं स्वयम् एव प्रसन्नः । अस्माकं तु मौनादि-साधनैस् तत्-प्रसादः प्रार्थनीय एवेत्य् आह—मौनेनेति । <strong>स एषसात्वतां पतिर्</strong> नः <strong>प्रसीदतु</strong> । न हि प्रह्रादस्य गृहेषु परं ब्रह्म वसति, न च तद्-दर्शनाय मुनयस् तद् गृहान् अभियन्ति, न च तस्य ब्रह्म मातुलेयादि-रूपेण वर्तते, न च स्वयम् एव प्रसन्नम् अतो यूयम् एव ततोऽप्य् अस्मत्तोऽपि भूरि-भागा इति भावः ॥५०॥</p>
<p>**क्रम-सन्दर्भः : **ननु कश्चिद् अस्यैतद्-रूपम् अप्य् अवस्तुत्वेन मन्यते ? तत्राह—न यस्येति । <strong>यस्य साक्षात्</strong> प्रत्यक्षम् अपि <strong>रूपं</strong> परम-विद्वद्भिर् <strong>भव-पद्मजादिभिस्</strong> तु <strong>अवस्तुतया</strong> अपरमार्थतया <strong>नोपवर्णितं</strong>, किन्तु परमार्थतया निर्णीतम् इत्य् अर्थः । त्वं ब्रह्म परमं साक्षात् [भा।पु। ११.१६.१] इत्य् अनेन, यन्-मित्रं परमानन्दं [भा।पु। १०.१४.३२] इत्य्-आदिना, मल्लानाम् अशनिर् नृणां नरवरः [भा।पु। १०.४३.१७] इत्यादौ, विराड् अविदुषां तत्त्वं परं योगिनाम् इत्य् अनेन च ॥५०॥ [कृष्ण-सन्दर्भ ५९]</p>
<p><strong>विश्वनाथः :</strong> नन्व् एवं साक्षात् परं ब्रह्म प्रतिष्ठा-भूतस्यास्य ग्राम्याणाम् अस्मादृशानां कैङ्कर्यादौ किं कारणम् इति चेत् ? सत्यं, अस्य महैश्वर्यस्य प्रेम-वश्यतायाश् च तत्त्वं विज्ञातुं कोऽहं वराकः यतः ब्रह्माद्या अपि न जानन्तीत्य् आह—न यस्येति । <strong>रूपं</strong> तत्त्वं <strong>वस्तुतया</strong> याथार्थ्येन <strong>इदम्</strong> इत्थम् इति <strong>साक्षान् नोपवर्णितं</strong>, <strong>धियेति</strong> तत्र बुद्धेः प्रवेशाभावाद् एवेति भावः । मौनेनेत्य् अस्मद्-आदयो यत् प्रसादं मौनादिभिः साधनैः प्रार्थयन्ते, स कृष्णो युष्मत्-प्रसादं कैङ्कर्यादिना प्रार्थयत इति युष्मद्-आद्य्-अस्मद्-आद्योर् एतद् एवान्तरम् इति भावः ॥५०॥</p>
<p>—ओ)०(ओ—</p>
<p>**॥ ७.१०.५१ ॥ **</p>
<p><strong>स एष भगवान् राजन् व्यतनोद् विहतं यशः ।</strong><br>
पुरा रुद्रस्य देवस्य मयेनानन्त-मायिना ॥**</p>
<p>**मध्वः :**तद्-अधीनं वा सर्वं न वेति संशयं रुद्रस्याहनत् ।</p>
<blockquote>
<p>अल्पकेनैव मयेन रुद्रस्य प्रतिकारं कृत्वा ॥<br>
कस्मिन् कर्मणि मयो विपरीतं चकार ।<br>
सापेक्षं न तु दोषाय यत्र सिद्धम् अपेक्षितम् ॥ इति शब्द-निर्णये ॥५१॥</p></blockquote>
<p>**श्रीधरः : **नन्व् अन्यैर् दुष्करं त्रि-पुर-भेदादिकं श्री-रुद्रः कृतवान् स एवं-भूत ईश्वरोऽप्य् अस्य तत्त्वं न जानातीति कथम् इत्य् अपेक्षायां तस्याप्य् एतत् साहाय्यादेवासौ प्रभावो न केवलस्येति वक्तुम् आख्यानम् उपक्षिपति—स एष इति ॥५१॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p><strong>विश्वनाथः :</strong> ननु पद्मजो न जानातु भवन्त्व् ईश्वर एव, सत्यं तस्यापैश्वर्यम् एतद् दत्तम् एवेति वक्तुम् आख्यानम् आरभते—स एष इति ॥५९॥</p>
<p>—ओ)०(ओ—</p>
<p><strong>॥ ७.१०.५२ ॥</strong></p>
<p><strong>राजोवाच—</strong></p>
<p><strong>कस्मिन् कर्मणि देवस्य मयोऽहन् जगद्-ईशितुः ।</strong><br>
यथा चोपचिता कीर्तिः कृष्णेनानेन कथ्यताम् ॥**</p>
<p>**श्रीधरः : **राजा युधिष्ठिर उवाच—जगद् ईशितुर् देवस्य कीर्तिं कस्मिन् कर्मणि मयो हतवान् ॥५२॥</p>
<p><strong>क्रम-सन्दर्भः, विश्वनाथः : <em>न व्याख्यातम्।</em></strong></p>
<p>—ओ)०(ओ—</p>
<p><strong>॥ ७.१०.५३ ॥</strong></p>
<p><strong>श्री-नारद उवाच—</strong></p>
<p><strong>निर्जिता असुरा देवैर् युध्य् अनेनोपबृंहितैः ।</strong><br>
मायिनां परमाचार्यं मयं शरणम् आययुः ॥**</p>
<p>**श्रीधरः : **अनेन श्री-कृष्णेनोपबृंहितैः संवर्धितैः ॥५३॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p>**विश्वनाथः : **अनेन कृष्णेन ॥५३॥</p>
<p>—ओ)०(ओ—</p>
<p>**॥ ७.१०.५४ ॥ **</p>
<p><strong>स निर्माय पुरस् तिस्रो हैमी-रौप्यायसीर् विभुः ।</strong><br>
दुर्लक्ष्यापाय-संयोगा दुर्वितर्क्य-परिच्छदाः ॥**</p>
<p>**श्रीधरः : **हैमी च रौप्य चायसी चेति तिस्रः पुरो निर्माय तेभ्यो ददाव् इति शेषः । दुर्लक्ष्याव् अपाय-संयोगौ गमनागमने यासाम् । दुर्वितर्क्याः परिच्छदा यासु ॥५४॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p><strong>विश्वनाथः :</strong> दुर्लक्ष्म्यौ अपाय-संयोगौ गमनागमने यासां ताः । निर्मायासुरेभ्यो ददाव् इति शेषः ॥५४॥</p>
<p>—ओ)०(ओ—</p>
<p>**॥ ७.१०.५५ ॥ **</p>
<p><strong>ताभिस् तेऽसुर-सेनान्यो लोकांस् त्रीन् सेश्वरान् नृप ।</strong><br>
स्मरन्तो नाशयां चक्रुः पूर्व-वैरम् अलक्षिताः ॥**</p>
<p>**श्रीधरः : **सेनान्यः सेनापतयः । पूर्व-वैरं स्मरन्तः ॥५५॥</p>
<p><strong>क्रम-सन्दर्भः, विश्वनाथः : <em>न व्याख्यातम्।</em></strong></p>
<p>—ओ)०(ओ—</p>
<p>**॥ ७.१०.५६ ॥ **</p>
<p><strong>ततस् ते सेश्वरा लोका उपासाद्येश्वरं नताः ।</strong><br>
त्राहि नस् तावकान् देव विनष्टांस् त्रिपुरालयैः ॥**</p>
<p><strong>श्रीधरः, क्रम-सन्दर्भः : <em>न व्याख्यातम्।</em></strong></p>
<p>**विश्वनाथः : **ईश्वरं रुद्रम् ॥५६॥</p>
<p>—ओ)०(ओ—</p>
<p>**॥ ७.१०.५७ ॥ **</p>
<p><strong>अथानुगृह्य भगवान् मा भैष्टेति सुरान् विभुः ।</strong><br>
शरं धनुषि सन्धाय पुरेष्व् अस्त्रं व्यमुञ्चत ॥**</p>
<p>**श्रीधरः : **अस्त्रम् अभिमन्त्रितं शरं पुरेषु व्यमुञ्चत ॥५७॥</p>
<p><strong>क्रम-सन्दर्भः, विश्वनाथः : <em>न व्याख्यातम्।</em></strong></p>
<p>—ओ)०(ओ—</p>
<p>**॥ ७.१०.५८ ॥ **</p>
<p><strong>ततोऽग्नि-वर्णा इषव उत्पेतुः सूर्य-मण्डलात् ।</strong><br>
यथा मयूख-सन्दोहा नादृश्यन्त पुरो यतः ॥**</p>
<p>**श्रीधरः : **ततः शरात् । सूर्य-मण्डलान् मयूख-सन्दोहा रश्मि-समूहा इव । यतो येभ्यः ॥५८॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p><strong>विश्वनाथः :</strong> यथेति सूर्य-मण्डलाद् इत्य् अस्मात् पूर्वं योज्यम् । यतो येभ्य इषुभ्यो हेतुभ्यः ॥५८॥</p>
<p>—ओ)०(ओ—</p>
<p>**॥ ७.१०.५९ ॥ **</p>
<p><strong>तैः स्पृष्टा व्यसवः सर्वे निपेतुः स्म पुरौकसः ।</strong><br>
तान् आनीय महा-योगी मयः कूप-रसेऽक्षिपत् ॥**</p>
<p>**श्रीधरः : **कूप-रसे स्वयं निर्मित-कूपामृते ॥५९॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p><strong>विश्वनाथः :</strong> कूप-रसे स्व-निर्मित-कूप-रसामृते ॥५९॥</p>
<p>—ओ)०(ओ—</p>
<p>**॥ ७.१०.६० ॥ **</p>
<p><strong>सिद्धामृत-रस-स्पृष्टा वज्र-सारा महौजसः ।</strong><br>
उत्तस्थुर् मेघ-दलना वैद्युता इव वह्नयः ॥**</p>
<p>**श्रीधरः : **वज्र-साराः वज्र-वद् दृढाङ्गाः । महौजसो महा-बलाः । मेघ-दलना मेघ-भेदिनो विद्युद्-रूपा वह्नय इव ॥६०॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p><strong>विश्वनाथः :</strong> मेघ-दलना मेघ-भेदिनो विद्युद्-रूपा वह्नय इव मेघस्था विद्युतो यथा मेघ-कान्ति-तिरस्कारिण इत्य् अर्थः ॥६०॥</p>
<p>—ओ)०(ओ—</p>
<p>**॥ ७.१०.६१ ॥ **</p>
<p><strong>विलोक्य भग्न-सङ्कल्पं विमनस्कं वृष-ध्वजम् ।</strong><br>
तदायं भगवान् विष्णुस् तत्रोपायम् अकल्पयत् ॥**</p>
<p><em>न कतमेनापि व्याख्यातम्।</em></p>
<p>—ओ)०(ओ—</p>
<p>**॥ ७.१०.६२ ॥ **</p>
<p><strong>वत्सश् चासीत् तदा ब्रह्मा स्वयं विष्णुर् अयं हि गौः ।</strong><br>
प्रविश्य त्रिपुरं काले रस-कूपामृतं पपौ ॥**</p>
<p>**श्रीधरः, विश्वनाथः : **काले मध्याह्ने ॥६२॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p>—ओ)०(ओ—</p>
<p>**॥ ७.१०.६३ ॥ **</p>
<p><strong>तेऽसुरा ह्य् अपि पश्यन्तो न न्यषेधन् विमोहिताः ।</strong></p>
<p><strong>तद् विज्ञाय महा-योगी रस-पालान् इदं जगौ ।</strong><br>
स्मयन् विशोकः शोकार्तान् स्मरन् दैव-गतिं च ताम् ॥**</p>
<p><em>न कतमेनापि व्याख्यातम्।</em></p>
<p>—ओ)०(ओ—</p>
<p>**॥ ७.१०.६४ ॥ **</p>
<p><strong>देवोऽसुरो नरोऽन्यो वा नेश्वरोऽस्तीह कश्चन ।</strong><br>
आत्मनोऽन्यस्य वा दिष्टं दैवेनापोहितुं द्वयोः ॥**</p>
<p><strong>मध्वः :</strong> विष्णुम् आदिष्टं व्यपोहितुं देवोऽसुरोऽन्यो वा न समर्थः ॥६४॥</p>
<p><strong>श्रीधरः, क्रम-सन्दर्भः : <em>न व्याख्यातम्।</em></strong></p>
<p><strong>विश्वनाथः :</strong> आत्मनो वा अन्यस्य वा द्वयोर् अपि वा दैवेनोपकल्पितं दिष्टम् अपोहितुं दूरीकर्तुम् इह कश्चिद् अपीश्वरः समर्थो नास्ति ॥६४॥</p>
<p>—ओ)०(ओ—</p>
<p>**॥ ७.१०.६५-६६ ॥ **</p>
<p><strong>अथासौ शक्तिभिः स्वाभिः शम्भोः प्राधानिकं व्यधात् ।</strong><br>
धर्म-ज्ञान-विरक्त्य्-ऋद्धि- तपो-विद्या-क्रियादिभिः ॥**</p>
<p><strong>रथं सूतं ध्वजं वाहान् धनुर् वर्म-शरादि यत् ।</strong><br>
सन्नद्धो रथम् आस्थाय शरं धनुर् उपाददे ॥**</p>
<p>**श्रीधरः : **आत्मनो वा अनुयस्य वा द्वयोर् अपि वा दैवेन दिष्टम् उपकल्पितम् अपोहितुं परिहर्तुम् इह कश्चिद् अपीश्वरः समर्थो नास्ति असौ श्री-कृष्णः । प्रधनं सङ्ग्रामस् तत्-साधनम् ॥६५॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p><strong>विश्वनाथः :</strong> असौ कृष्णः प्रधनं सङ्ग्रामस् तद्-अर्हं रथादिकं स्वाभिः शक्तिभिर् आविष्टं क्रमेण व्यधाद् इति । स्व-शक्तीनाम् अनश्वरत्वाज् जिष्णुत्वाच् च तद्-आविष्टानां रथादीनाम् अपि तादृशत्वम् । एतत् स्वीय-धर्मस्य भक्ति-योगस्यावेशो रथे भक्ति-योगाश्रितानां ज्ञानादीनां रथाश्रितेषु सुतादिषु ज्ञेयः ॥६६॥</p>
<p>—ओ)०(ओ—</p>
<p>**॥ ७.१०.६७ ॥ **</p>
<p><strong>शरं धनुषि सन्धाय मुहूर्तेऽभिजितीश्वरः ॥</strong></p>
<p><strong>ददाह तेन दुर्भेद्या हरोऽथ त्रिपुरो नृप ।</strong></p>
<p>**श्रीधरः, विश्वनाथः : **अभिजिति मध्याह्ने ॥६७॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p>—ओ)०(ओ—</p>
<p>**॥ ७.१०.६८ ॥ **</p>
<p><strong>दिवि दुन्दुभयो नेदुर् विमान-शत-सङ्कुलाः ।</strong></p>
<p><strong>देवर्षि-पितृ-सिद्धेशा जयेति कुसुमोत्करैः ।</strong><br>
अवाकिरन् जगुर् हृष्टा ननृतुश् चाप्सरो-गणाः ॥**</p>
<p>**श्रीधरः : **विमान-शतानि सङ्कुलानि सङ्कीर्णानि येषां ते देवादयः ॥६८॥</p>
<p><strong>क्रम-सन्दर्भः, विश्वनाथः : <em>न व्याख्यातम्।</em></strong></p>
<p>—ओ)०(ओ—</p>
<p>**॥ ७.१०.६९ ॥ **</p>
<p><strong>एवं दग्ध्वा पुरस् तिस्रो भगवान् पुर-हा नृप ।</strong><br>
ब्रह्मादिभिः स्तूयमानः स्वं धाम प्रत्यपद्यत ॥**</p>
<p><em>न कतमेनापि व्याख्यातम्।</em></p>
<p>—ओ)०(ओ—</p>
<p>**॥ ७.१०.७० ॥ **</p>
<p><strong>एवं विधान्य् अस्य हरेः स्व-मायया</strong></p>
<p><strong>विडम्बमानस्य नृ-लोकम् आत्मनः ।</strong></p>
<p><strong>वीर्याणि गीतान्य् ऋषिभिर् जगद्-गुरोर्</strong></p>
<p><strong>लोकं पुनानान्य् अपरं वदामि किम् ॥</strong></p>
<p><strong>श्रीधरः, क्रम-सन्दर्भः : <em>न व्याख्यातम्।</em></strong></p>
<p><strong>विश्वनाथः :</strong> स्व-मायया विडम्बमानस्य अत एव मोह-वशात् नृलोकस् तं न भजत इति भावः ॥७०॥</p>
<p>—ओ)०(ओ—</p>
<p>इति सारार्थ-दर्शिन्यां हर्षिण्यां भक्त-चेतसाम् ।</p>
<p>सप्तमे दशमोऽध्यायः सङ्गतः सङ्गतः सताम् ॥</p>
<p>—ओ)०(ओ—</p>
<p>इति श्रीमद्-भागवते महा-पुराणे ब्रह्म-सूत्र-भाष्ये</p>
<p>पारमहंस्यं संहितायां वैयासिक्यां सप्तम-स्कन्धे</p>
<p>प्रह्लाद-चरितं पुर-विजयश् च</p>
<p>दशमोऽध्यायः ।</p>
<p>॥ ७.१० ॥</p>
<p>(७.११)</p>

  </div>
</article>


        

        



    <aside class="card border noPrint" id="section-tree-item-bhAgavatam_gauDIya-prastutiH_07_10_prahlAda-charitaM_pura-vijayash_cha_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/purANam_vaiShNavam/bhAgavatam/gauDIya-prastutiH/07/10_prahlAda-charitaM_pura-vijayash_cha/">१० प्रह्लाद-चरितं पुर-विजयश् च </a>
            <a data-toggle="collapse" href="#section-tree-item-body-bhAgavatam_gauDIya-prastutiH_07_10_prahlAda-charitaM_pura-vijayash_cha_md" role="button" aria-expanded="false" aria-controls="section-tree-item-body-bhAgavatam_gauDIya-prastutiH_07_10_prahlAda-charitaM_pura-vijayash_cha_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-bhAgavatam_gauDIya-prastutiH_07_10_prahlAda-charitaM_pura-vijayash_cha_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: १० प्रह्लाद-चरितं पुर-विजयश् च</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/purANam_vaiShNavam/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/purANam_vaiShNavam/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/purANam_vaiShNavam/actions/workflows/build.yml"><img src="https://github.com/vishvAsa/purANam_vaiShNavam/actions/workflows/build.yml/badge.svg"> Built </a> on 2025 Aug 25 05:46:07 UTC. (<a href="http://google.com/search?q=05%3a46%3a07%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
