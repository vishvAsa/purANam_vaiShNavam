<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>पुराणे विश्वासटिप्पन्यः  | १५ युधिष्ठिर-नारद-संवादः</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/purANam_vaiShNavam/bhAgavatam/gauDIya-prastutiH/07/15_yudhiShThira-nArada-saMvAdaH/" rel="alternate" type="application/rss+xml" title="पुराणे विश्वासटिप्पन्यः" />
    <link href="/purANam_vaiShNavam/bhAgavatam/gauDIya-prastutiH/07/15_yudhiShThira-nArada-saMvAdaH/" rel="feed" type="application/rss+xml" title="पुराणे विश्वासटिप्पन्यः" />

    <meta property="og:url" content="https://vishvAsa.github.io/purANam_vaiShNavam/bhAgavatam/gauDIya-prastutiH/07/15_yudhiShThira-nArada-saMvAdaH/">
  <meta property="og:site_name" content="पुराणे विश्वासटिप्पन्यः">
  <meta property="og:title" content="१५ युधिष्ठिर-नारद-संवादः">
  <meta property="og:description" content="॥ ७.१५.१ ॥
श्री-नारद उवाच—
कर्म-निष्ठा द्विजाः केचित् तपो-निष्ठा नृपापरे ।
स्वाध्यायेऽन्ये प्रवचने केचन ज्ञान-योगयोः ॥**
श्रीधरः :
ततः पञ्चदशे सर्व- वर्णाश्रम-निबन्धनम् ।
सारतः सङ्ग्रहेणाथ वर्ण्यते मोक्ष-लक्षणम् ॥
सर्वेषाम् अपि मोक्ष-धर्माणां सार-सङ्ग्रहार्थम् अध्याय-प्रारम्भः । तत्र श्राद्ध-गतान् विशेषान् आह—कर्म-निष्ठा इति । स्वाध्यायादिषु परिनिष्ठिता इति शेषः ॥१॥
**क्रम-सन्दर्भः : **अथ तेषु सर्वोत्कृष्टम् आह द्वाभ्याम्—कर्म-निष्ठा इत्य् आदयः । क्रमेण गृहस्थ-वानप्रस्थ-ब्रह्मचारि-सन्न्यासिनो ज्ञेयाः । अनेन यथात्र मुमुक्षु-प्रभृतीनां ज्ञानि-पूजैव मुख्या । पुरुषान्तर-पूजा तु तद्-अभाव एव तथा प्रेम-भक्ति-कामानाम् प्रेम-भक्त-पूजापि ज्ञेया । ततः प्रेम-भक्तानाम् अपि यच् चित्तस्य परमाश्रय-रूपं च तद्-अभिव्यक्तेः सुतराम् एवार्चाया आधिक्यम् अपि । एवं तद्-आश्रय-रूपस्य विलक्षण-प्रकाशत्वाद्1 एव श्री-विष्णोः व्यापकत्वेऽपि शालग्रामादिषु निर्धारणम् । तच् च पुरुषवन् नान्तर्यामि-दृष्ट्य्-अपेक्षं, किन्तु स्वभाव-निर्देश्यम् । तन्-निवास-क्षेत्रादीनां महा-तीर्थत्वापादनादिना कीकटादीनाम् अपि कृतार्थत्व-कथनात्।तथा च स्कान्दे—2">
  <meta property="og:locale" content="en_us">
  <meta property="og:type" content="article">
    <meta property="article:section" content="bhagavatam">

  <meta itemprop="name" content="१५ युधिष्ठिर-नारद-संवादः">
  <meta itemprop="description" content="॥ ७.१५.१ ॥
श्री-नारद उवाच—
कर्म-निष्ठा द्विजाः केचित् तपो-निष्ठा नृपापरे ।
स्वाध्यायेऽन्ये प्रवचने केचन ज्ञान-योगयोः ॥**
श्रीधरः :
ततः पञ्चदशे सर्व- वर्णाश्रम-निबन्धनम् ।
सारतः सङ्ग्रहेणाथ वर्ण्यते मोक्ष-लक्षणम् ॥
सर्वेषाम् अपि मोक्ष-धर्माणां सार-सङ्ग्रहार्थम् अध्याय-प्रारम्भः । तत्र श्राद्ध-गतान् विशेषान् आह—कर्म-निष्ठा इति । स्वाध्यायादिषु परिनिष्ठिता इति शेषः ॥१॥
**क्रम-सन्दर्भः : **अथ तेषु सर्वोत्कृष्टम् आह द्वाभ्याम्—कर्म-निष्ठा इत्य् आदयः । क्रमेण गृहस्थ-वानप्रस्थ-ब्रह्मचारि-सन्न्यासिनो ज्ञेयाः । अनेन यथात्र मुमुक्षु-प्रभृतीनां ज्ञानि-पूजैव मुख्या । पुरुषान्तर-पूजा तु तद्-अभाव एव तथा प्रेम-भक्ति-कामानाम् प्रेम-भक्त-पूजापि ज्ञेया । ततः प्रेम-भक्तानाम् अपि यच् चित्तस्य परमाश्रय-रूपं च तद्-अभिव्यक्तेः सुतराम् एवार्चाया आधिक्यम् अपि । एवं तद्-आश्रय-रूपस्य विलक्षण-प्रकाशत्वाद्1 एव श्री-विष्णोः व्यापकत्वेऽपि शालग्रामादिषु निर्धारणम् । तच् च पुरुषवन् नान्तर्यामि-दृष्ट्य्-अपेक्षं, किन्तु स्वभाव-निर्देश्यम् । तन्-निवास-क्षेत्रादीनां महा-तीर्थत्वापादनादिना कीकटादीनाम् अपि कृतार्थत्व-कथनात्।तथा च स्कान्दे—2">
  <meta itemprop="wordCount" content="7929">
  <meta name="twitter:card" content="summary">
  <meta name="twitter:title" content="१५ युधिष्ठिर-नारद-संवादः">
  <meta name="twitter:description" content="॥ ७.१५.१ ॥
श्री-नारद उवाच—
कर्म-निष्ठा द्विजाः केचित् तपो-निष्ठा नृपापरे ।
स्वाध्यायेऽन्ये प्रवचने केचन ज्ञान-योगयोः ॥**
श्रीधरः :
ततः पञ्चदशे सर्व- वर्णाश्रम-निबन्धनम् ।
सारतः सङ्ग्रहेणाथ वर्ण्यते मोक्ष-लक्षणम् ॥
सर्वेषाम् अपि मोक्ष-धर्माणां सार-सङ्ग्रहार्थम् अध्याय-प्रारम्भः । तत्र श्राद्ध-गतान् विशेषान् आह—कर्म-निष्ठा इति । स्वाध्यायादिषु परिनिष्ठिता इति शेषः ॥१॥
**क्रम-सन्दर्भः : **अथ तेषु सर्वोत्कृष्टम् आह द्वाभ्याम्—कर्म-निष्ठा इत्य् आदयः । क्रमेण गृहस्थ-वानप्रस्थ-ब्रह्मचारि-सन्न्यासिनो ज्ञेयाः । अनेन यथात्र मुमुक्षु-प्रभृतीनां ज्ञानि-पूजैव मुख्या । पुरुषान्तर-पूजा तु तद्-अभाव एव तथा प्रेम-भक्ति-कामानाम् प्रेम-भक्त-पूजापि ज्ञेया । ततः प्रेम-भक्तानाम् अपि यच् चित्तस्य परमाश्रय-रूपं च तद्-अभिव्यक्तेः सुतराम् एवार्चाया आधिक्यम् अपि । एवं तद्-आश्रय-रूपस्य विलक्षण-प्रकाशत्वाद्1 एव श्री-विष्णोः व्यापकत्वेऽपि शालग्रामादिषु निर्धारणम् । तच् च पुरुषवन् नान्तर्यामि-दृष्ट्य्-अपेक्षं, किन्तु स्वभाव-निर्देश्यम् । तन्-निवास-क्षेत्रादीनां महा-तीर्थत्वापादनादिना कीकटादीनाम् अपि कृतार्थत्व-कथनात्।तथा च स्कान्दे—2">
<script type="text/javascript">
    
    let baseURL = "https:\/\/vishvAsa.github.io\/purANam_vaiShNavam\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/purANam_vaiShNavam\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/purANam_vaiShNavam\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/purANam_vaiShNavam\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/purANam_vaiShNavam\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvya\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/purANam_vaiShNavam\/bhAgavatam\/gauDIya-prastutiH\/07\/15_yudhiShThira-nArada-saMvAdaH\/".replace(basePath, "/");
  pageVars.pageParams = {};
  pageVars.pageSource = "bhAgavatam\/gauDIya-prastutiH\/07\/15_yudhiShThira-nArada-saMvAdaH.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/purANam_vaiShNavam/webpack_dist/uiLib-bundle.js"></script>







    <link rel="stylesheet" href="/purANam_vaiShNavam/webpack_dist/uiLib.css">
<link rel="stylesheet" href="/purANam_vaiShNavam/css/uiLibPrint.css" media="print" >
<link rel="stylesheet" href="/purANam_vaiShNavam/css/fonts.css" >
<link rel="stylesheet" href="/purANam_vaiShNavam/css/@fortawesome/fontawesome-free/css/solid.min.css">

<link rel="stylesheet" href="/purANam_vaiShNavam/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/purANam_vaiShNavam/bhAgavatam/gauDIya-prastutiH/07/15_yudhiShThira-nArada-saMvAdaH/" />
<link rel="alternate" hreflang="sa-Deva" href="https://vishvAsa.github.io/purANam_vaiShNavam/bhAgavatam/gauDIya-prastutiH/07/15_yudhiShThira-nArada-saMvAdaH/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/purANam_vaiShNavam/bhAgavatam/gauDIya-prastutiH/07/15_yudhiShThira-nArada-saMvAdaH/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/purANam_vaiShNavam/bhAgavatam/gauDIya-prastutiH/07/15_yudhiShThira-nArada-saMvAdaH/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/purANam_vaiShNavam/bhAgavatam/gauDIya-prastutiH/07/15_yudhiShThira-nArada-saMvAdaH/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/purANam_vaiShNavam/bhAgavatam/gauDIya-prastutiH/07/15_yudhiShThira-nArada-saMvAdaH/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/purANam_vaiShNavam/bhAgavatam/gauDIya-prastutiH/07/15_yudhiShThira-nArada-saMvAdaH/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/purANam_vaiShNavam/bhAgavatam/gauDIya-prastutiH/07/15_yudhiShThira-nArada-saMvAdaH/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/purANam_vaiShNavam/bhAgavatam/gauDIya-prastutiH/07/15_yudhiShThira-nArada-saMvAdaH/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/purANam_vaiShNavam/bhAgavatam/gauDIya-prastutiH/07/15_yudhiShThira-nArada-saMvAdaH/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/purANam_vaiShNavam/bhAgavatam/gauDIya-prastutiH/07/15_yudhiShThira-nArada-saMvAdaH/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/purANam_vaiShNavam/bhAgavatam/gauDIya-prastutiH/07/15_yudhiShThira-nArada-saMvAdaH/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/purANam_vaiShNavam/bhAgavatam/gauDIya-prastutiH/07/15_yudhiShThira-nArada-saMvAdaH/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/purANam_vaiShNavam/bhAgavatam/gauDIya-prastutiH/07/15_yudhiShThira-nArada-saMvAdaH/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/purANam_vaiShNavam/bhAgavatam/gauDIya-prastutiH/07/15_yudhiShThira-nArada-saMvAdaH/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/purANam_vaiShNavam/bhAgavatam/gauDIya-prastutiH/07/15_yudhiShThira-nArada-saMvAdaH/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/purANam_vaiShNavam/bhAgavatam/gauDIya-prastutiH/07/15_yudhiShThira-nArada-saMvAdaH/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/purANam_vaiShNavam/bhAgavatam/gauDIya-prastutiH/07/15_yudhiShThira-nArada-saMvAdaH/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/purANam_vaiShNavam/bhAgavatam/gauDIya-prastutiH/07/15_yudhiShThira-nArada-saMvAdaH/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/purANam_vaiShNavam/bhAgavatam/gauDIya-prastutiH/07/15_yudhiShThira-nArada-saMvAdaH/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/purANam_vaiShNavam/bhAgavatam/gauDIya-prastutiH/07/15_yudhiShThira-nArada-saMvAdaH/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/purANam_vaiShNavam/bhAgavatam/gauDIya-prastutiH/07/15_yudhiShThira-nArada-saMvAdaH/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/purANam_vaiShNavam/bhAgavatam/gauDIya-prastutiH/07/15_yudhiShThira-nArada-saMvAdaH/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/purANam_vaiShNavam/bhAgavatam/gauDIya-prastutiH/07/15_yudhiShThira-nArada-saMvAdaH/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/purANam_vaiShNavam/bhAgavatam/gauDIya-prastutiH/07/15_yudhiShThira-nArada-saMvAdaH/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/purANam_vaiShNavam/bhAgavatam/gauDIya-prastutiH/07/15_yudhiShThira-nArada-saMvAdaH/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/purANam_vaiShNavam/bhAgavatam/gauDIya-prastutiH/07/15_yudhiShThira-nArada-saMvAdaH/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/purANam_vaiShNavam/bhAgavatam/gauDIya-prastutiH/07/15_yudhiShThira-nArada-saMvAdaH/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/purANam_vaiShNavam/bhAgavatam/gauDIya-prastutiH/07/15_yudhiShThira-nArada-saMvAdaH/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/purANam_vaiShNavam/bhAgavatam/gauDIya-prastutiH/07/15_yudhiShThira-nArada-saMvAdaH/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/purANam_vaiShNavam/bhAgavatam/gauDIya-prastutiH/07/15_yudhiShThira-nArada-saMvAdaH/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/purANam_vaiShNavam/bhAgavatam/gauDIya-prastutiH/07/15_yudhiShThira-nArada-saMvAdaH/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/purANam_vaiShNavam/bhAgavatam/gauDIya-prastutiH/07/15_yudhiShThira-nArada-saMvAdaH/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/purANam_vaiShNavam/bhAgavatam/gauDIya-prastutiH/07/15_yudhiShThira-nArada-saMvAdaH/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/purANam_vaiShNavam/bhAgavatam/gauDIya-prastutiH/07/15_yudhiShThira-nArada-saMvAdaH/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/purANam_vaiShNavam/bhAgavatam/gauDIya-prastutiH/07/15_yudhiShThira-nArada-saMvAdaH/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/purANam_vaiShNavam/bhAgavatam/gauDIya-prastutiH/07/15_yudhiShThira-nArada-saMvAdaH/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/purANam_vaiShNavam/bhAgavatam/gauDIya-prastutiH/07/15_yudhiShThira-nArada-saMvAdaH/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/purANam_vaiShNavam/bhAgavatam/gauDIya-prastutiH/07/15_yudhiShThira-nArada-saMvAdaH/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/purANam_vaiShNavam/bhAgavatam/gauDIya-prastutiH/07/15_yudhiShThira-nArada-saMvAdaH/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/purANam_vaiShNavam/bhAgavatam/gauDIya-prastutiH/07/15_yudhiShThira-nArada-saMvAdaH/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/purANam_vaiShNavam/bhAgavatam/gauDIya-prastutiH/07/15_yudhiShThira-nArada-saMvAdaH/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/purANam_vaiShNavam/bhAgavatam/gauDIya-prastutiH/07/15_yudhiShThira-nArada-saMvAdaH/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/purANam_vaiShNavam/bhAgavatam/gauDIya-prastutiH/07/15_yudhiShThira-nArada-saMvAdaH/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/purANam_vaiShNavam/bhAgavatam/gauDIya-prastutiH/07/15_yudhiShThira-nArada-saMvAdaH/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">पुराणे विश्वासटिप्पन्यः <br/> १५ युधिष्ठिर-नारद-संवादः</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/purANam_vaiShNavam/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="१५ युधिष्ठिर-नारद-संवादः">१५ युधिष्ठिर-नारद-संवादः</h1>
    
    <a id="editLink" class="btn btn-primary noPrint"  href="https://github.com/vishvAsa/purANam_vaiShNavam/edit/content/bhAgavatam/gauDIya-prastutiH/07/15_yudhiShThira-nArada-saMvAdaH.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <p><strong>॥ ७.१५.१ ॥</strong></p>
<p><strong>श्री-नारद उवाच—</strong></p>
<p><strong>कर्म-निष्ठा द्विजाः केचित् तपो-निष्ठा नृपापरे ।</strong><br>
स्वाध्यायेऽन्ये प्रवचने केचन ज्ञान-योगयोः ॥**</p>
<p><strong>श्रीधरः :</strong></p>
<p>ततः पञ्चदशे सर्व- वर्णाश्रम-निबन्धनम् ।</p>
<p>सारतः सङ्ग्रहेणाथ वर्ण्यते मोक्ष-लक्षणम् ॥</p>
<p>सर्वेषाम् अपि मोक्ष-धर्माणां सार-सङ्ग्रहार्थम् अध्याय-प्रारम्भः । तत्र श्राद्ध-गतान् विशेषान् आह—कर्म-निष्ठा इति । स्वाध्यायादिषु परिनिष्ठिता इति शेषः ॥१॥</p>
<p>**क्रम-सन्दर्भः : **अथ तेषु सर्वोत्कृष्टम् आह द्वाभ्याम्—कर्म-निष्ठा इत्य् आदयः । क्रमेण गृहस्थ-वानप्रस्थ-ब्रह्मचारि-सन्न्यासिनो ज्ञेयाः । अनेन यथात्र मुमुक्षु-प्रभृतीनां ज्ञानि-पूजैव मुख्या । पुरुषान्तर-पूजा तु तद्-अभाव एव तथा प्रेम-भक्ति-कामानाम् प्रेम-भक्त-पूजापि ज्ञेया । ततः प्रेम-भक्तानाम् अपि यच् चित्तस्य परमाश्रय-रूपं च तद्-अभिव्यक्तेः सुतराम् एवार्चाया आधिक्यम् अपि । एवं तद्-आश्रय-रूपस्य विलक्षण-प्रकाशत्वाद्<sup id="fnref:1"><a href="#fn:1" class="footnote-ref" role="doc-noteref">1</a></sup> एव श्री-विष्णोः व्यापकत्वेऽपि शालग्रामादिषु निर्धारणम् । तच् च पुरुषवन् नान्तर्यामि-दृष्ट्य्-अपेक्षं, किन्तु स्वभाव-निर्देश्यम् । तन्-निवास-क्षेत्रादीनां महा-तीर्थत्वापादनादिना कीकटादीनाम् अपि कृतार्थत्व-कथनात्।तथा च स्कान्दे—<sup id="fnref:2"><a href="#fn:2" class="footnote-ref" role="doc-noteref">2</a></sup></p>
<blockquote>
<p>शालग्राम-शिला यत्र तत्तीर्थं योजन-त्रयम् ।<sup id="fnref:3"><a href="#fn:3" class="footnote-ref" role="doc-noteref">3</a></sup><br>
तत्र श्राद्धं<sup id="fnref:4"><a href="#fn:4" class="footnote-ref" role="doc-noteref">4</a></sup> जपो होमः सर्वं कोटि-गुणं भवेत् ।<br>
शालग्राम-समीपे तु क्रोश-मात्रं समन्ततः ।<br>
कीकटोऽपि मृतो याति वैकुण्ठ-भवनं नरः ॥ इति ।</p></blockquote>
<p>तस्माद् अर्चाया आधिक्यम् एव स्थितम् ॥१॥ [भक्ति-सन्दर्भ २९४]</p>
<p><strong>विश्वनाथः :</strong></p>
<p>गृहस्थस्यैव धर्मान्तः सर्व-धर्म-निरूपणम्</p>
<p>अत्र पञ्चदशे सार-सङ्ग्रहाख्ये प्रदर्शितम् ॥</p>
<p>पूर्वत्र ब्राह्मणोऽकर्षः प्रतिपादितः । तेषु ब्राह्मणेष्व् अपि तारतम्यम् आह—कर्म-निष्ठा गृहस्था विप्रास् तपो-निष्ठा वानप्रस्थाः, अन्ये स्वाध्याये प्रवचने इति निष्ठिक-ब्रह्मचारिणः । केचिज् ज्ञान-योगयोर् इति सन्न्यासिनः । समासान्तर्वर्तिनापि निष्ठा-पदेनात्रानुवर्तितेन लक्षणया निष्ठावन्तो व्याख्येयाः । ततश् चैषां यथोत्तरम् एव श्रैष्ठ्यं दर्शितम् ॥१॥</p>
<p>—ओ)०(ओ—</p>
<p><strong>॥ ७.१५.२ ॥</strong></p>
<p><strong>ज्ञान-निष्ठाय देयानि कव्यान्य् आनन्त्यम् इच्छता ।</strong><br>
दैवे च तद्-अभावे स्याद् इतरेभ्यो यथार्हतः ॥**</p>
<p>**श्रीधरः : **कव्यानि पितॄन् उद्दिश्य देयानि । दैवे च हव्यान्य् अपि तस्मै देयानि । यथार्हत इति सर्वत्र ज्ञानादि-तारतम्येन ॥२॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p><strong>विश्वनाथः :</strong> कव्यानि पित्र्-उद्देश्यक-वस्तूनि । दैवे च हव्यान्य् अपि देवोद्देश्यक-वस्तूनि च ज्ञान-निष्ठाय देयानि । आनन्त्यं मोक्षं पितॄणां स्वस्य वेति । मोक्षार्थैना गृहस्थेन सन्न्यासिन एवाधिक्येन भोजनीया इति पञ्चाध्याया तस्या मोक्ष-प्रकरणवत्त्वात् । अत एव शुद्ध-भक्तानां कर्मानधिकारात्, गृहस्था अपि ते अत्र कर्म-ज्ञान-प्रकरणे न पठिताः । तैस् तु सुप्रतिष्ठैर् व्यवहार-रक्षा भरताम्बरीषादिभिर् इव स्व-प्रतिनिधि-द्वारा कर्म-करणे न भक्ति-मार्गानन्दावाद्-आद्य्-अनुत्थानार्थम् एव क्रियते इत्य् उक्तम् पञ्चमे, एकादशे च प्रतिपादयिष्यते । तस्मान् मोक्षार्थैनां यथा ज्ञानि-पूजैव मुख्या पुरुषान्तर-पूजा तु तद्-अभाव एव, तथा प्रेम-भक्त्य्-अर्थिनाम् ऐकान्तिक-भक्त-पूजैव मुख्येति ज्ञापितम् अत्रापि—स वै पुण्यतमो देशः [भा।पु। ७.१४.२७] इति पद्य-व्याख्यायां,</p>
<blockquote>
<p>मुक्तानाम् अपि सिद्धानां नारायण-परायणः ।<br>
सुदुर्लभः प्रशान्तात्मा कोटिष्व् अपि महामुने ॥ [भा।पु। ६.१४.५] इत्य्-आदिना ।</p></blockquote>
<p>ज्ञानिभ्योऽपि तद्-उत्कर्ष-चरणारविन्दात्—</p>
<blockquote>
<p>न मे भक्तश् चतुर्वेदी मद्-भक्तः श्वपचः प्रियः ।<br>
तस्मै देयं ततो ग्राह्यं स हि पूज्यो यथा ह्य् अहम् ॥इति ।</p></blockquote>
<p>ब्राह्मणेतरस्यापि तस्य सम्प्रदानत्व-चरणारविन्दाच् च । यथा च ज्ञानिनाम् अर्चायां पूजा हि, दृष्ट्वा तेषां मिथो नृणाम् [भा।पु।७.१४.३९] इत्य् अनेन कनिष्ठाधिकारिणां व्याख्याता । न तथा भक्तानां व्याख्येया । तेषां हि मुख्याधिकारिणाम् अपि अर्चायां पूजादिकं मुख्यम् एव भक्त्य्-अङ्गम् । यद् उक्तम् एकादशे—</p>
<blockquote>
<p>मल्-लिङ्ग-मद्-भक्त-जन- दर्शन-स्पर्शनार्चनम् ।<br>
परिचर्या स्तुतिः प्रह्व- गुण-कर्मानुकीर्तनम् ॥ [भा।पु। ११.११.३४]<br>
ममार्चा-स्थापने श्रद्धा स्वतः संहत्य चोद्यमः [भा।पु। ११.११.३८] इति ।<br>
वस्त्रोपवीताभरण- पत्र-स्रग्-गन्ध-लेपनैः ।<br>
अलङ्कुर्वीत स-प्रेम मद्-भक्तो मां यथोचितम् ॥ [भा।पु। ११.२७.३२] इति ।</p></blockquote>
<p>प्रतिमा स्वल्प-बुद्धीनाम् इत्य्-आदिकं तु ज्ञानि-परम् अल्प-बुद्धीनाम् अपीति वा व्याख्येयम् । नृषिंह-पुराणे ब्रह्माम्बरीषादीनाम् अपि तत्-पूजा-चरणारविन्दात् तस्याः महिमाधिक्यम् । विष्णु-धर्मे च ताम् अधिकृत्य अम्बरीषं प्रति श्री-विष्णु-वाक्यम्—</p>
<blockquote>
<p>तस्यां चित्तं समावेश्य त्यज चान्यान् व्यापाश्रयान् ।<br>
पूजिता सैव ते भक्त्या ध्याता चैवोपकारिणी ॥<br>
गच्छंस् तिष्ठन् स्वपन् भुञ्जंस् ताम् एवाग्रे च पृष्ठतः ।<br>
उपर्य्-अधस् तथा पार्श्वे चिन्तयंस् ताम् अथात्मनः ॥ इत्य्-आदि ।</p></blockquote>
<p>स्कान्दे च— शालग्राम-शिला यत्र तत् तीर्थं योजन-त्रयम् [ह।भ।वि। ५.३८०] इति । पाद्मे च—</p>
<blockquote>
<p>शालग्राम-समीपे तु क्रोश-मात्रं समन्ततः ।<br>
कीकटेऽपि मृतो याति वैकुण्ठ-भुवनं नरः ॥  [ह।भ।वि। ५.३८१]<sup id="fnref:5"><a href="#fn:5" class="footnote-ref" role="doc-noteref">5</a></sup> इति ॥१॥</p></blockquote>
<p>—ओ)०(ओ—</p>
<p><strong>॥ ७.१५.३ ॥</strong></p>
<p><strong>द्वौ दैवे पितृ-कार्ये त्रीन् एकैकम् उभयत्र वा ।</strong><br>
भोजयेत् सुसमृद्धोऽपि श्राद्धे कुर्यान् न विस्तरम् ॥**</p>
<p><strong>श्रीधरः, क्रम-सन्दर्भः : <em>न व्याख्यातम्।</em></strong></p>
<p><strong>विश्वनाथः :</strong> विस्तरं भोक्तृ-बाहुल्यम् ॥३॥</p>
<p>—ओ)०(ओ—</p>
<p><strong>॥ ७.१५.४ ॥</strong></p>
<p><strong>देश-कालोचित-श्रद्धा- द्रव्य-पात्रार्हणानि च ।</strong><br>
सम्यग् भवन्ति नैतानि विस्तरात् स्व-जनार्पणात् ॥**</p>
<p>**श्रीधरः : **ननु विस्तरः कुतः प्राप्तो येन निषिध्यते तत्राह—स्व-जनानाम् अर्पणात्। जामाता चेन् निमन्त्र्यते तत्-पित्रादयः कथं वर्ज्या इत्य् एवं प्राप्ताद् विस्तराद् इत्य् अर्थः ॥३॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p>**विश्वनाथः : **स्व-जनार्पणात्। स्व-जनेभ्योऽन्न-दानात् जामाता चेन् निमन्त्र्यते तत्-पित्रादयः कथम् उपक्षणीया इत्य् एवं प्राप्ताद् विस्तरात् ॥३॥</p>
<p>—ओ)०(ओ—</p>
<p><strong>॥ ७.१५.५ ॥</strong></p>
<p><strong>देशे काले च सम्प्राप्ते मुन्य्-अन्नं हरि-दैवतः ।</strong><br>
श्रद्धया विधिवत् पात्रे न्यस्तं कामधुग् अक्षयम् ॥**</p>
<p>**श्रीधरः : **मुन्य्-अन्नम् आरण्यं व्रीह्य्-आदि । हरि-दैवतं हरये निवेदितं सत् ॥५॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p>**विश्वनाथः : **मुन्य्-अन्नम् आरण्यं व्रीह्य्-आदि, न्यायार्जितं वा । हरि-दैवतं प्रथमं हरये निवेदितम् । ततस् तद् एव पितृभ्यो दत्तम् । ततः पात्रे न्यस्तम् ॥५॥</p>
<p>—ओ)०(ओ—</p>
<p><strong>॥ ७.१५.६ ॥</strong></p>
<p><strong>देवर्षि-पितृ-भूतेभ्य आत्मने स्व-जनाय च ।</strong><br>
अन्नं संविभजन् पश्येत् सर्वं तत् पुरुषात्मकम् ॥**</p>
<p>**श्रीधरः : **पुरुषात्मकम् ईश्वर-स्वरूपम् ॥६॥</p>
<p><strong>क्रम-सन्दर्भः, विश्वनाथः : <em>न व्याख्यातम्।</em></strong></p>
<p>—ओ)०(ओ—</p>
<p><strong>॥ ७.१५.७ ॥</strong></p>
<p><strong>न दद्याद् आमिषं श्राद्धे न चाद्याद् धर्म-तत्त्ववित् ।</strong><br>
मुन्य्-अन्नैः स्यात् परा प्रीतिर् यथा न पशु-हिंसया ॥**</p>
<p><em>न कतमेनापि व्याख्यातम्।</em></p>
<p>—ओ)०(ओ—</p>
<p><strong>॥ ७.१५.८ ॥</strong></p>
<p><strong>नैतादृशः परो धर्मो नृणां सद्-धर्मम् इच्छताः ।</strong><br>
न्यासो दण्डस्य भूतेषु मनो-वाक्-कायजस्य यः ॥**</p>
<p>**श्रीधरः : **दण्डस्य न्यासो हिंसायास् त्यागो य एतादृशोऽन्यो धर्मो नास्ति ॥८॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p>**विश्वनाथः : **दण्डनस्य हिंसनस्य न्यासस् त्यागः ॥८॥</p>
<p>—ओ)०(ओ—</p>
<p><strong>॥ ७.१५.९ ॥</strong></p>
<p><strong>एके कर्ममयान् यज्ञान् ज्ञानिनो यज्ञ-वित्तमाः ।</strong><br>
आत्म-संयमनेऽनीहा जुह्वति ज्ञान-दीपिते ॥**</p>
<p>**श्रीधरः : **अत एवोत्तमाधिकारिणो बाह्यानि कर्माणि त्यजन्तीत्य् आह—एक इति । अनीहा निष्कर्माः । ज्ञान-दीपिते आत्म-स्फूर्तिमत्य्-आत्म-संयमने जुह्वति । मनो नियम्य तद्-अन्तरायतया त्यजन्तीत्य् अर्थः । तद् उक्तं सर्वज्ञ-सूक्तैः—</p>
<blockquote>
<p>प्रत्यक्-स्फूर्तिर् असत्-स्फूर्तिस् तनु-निष्ठाविघातकम् ।<br>
सल्लक्ष्य सन्त्यजेत् कर्म त्यजन् विघ्न-हतोऽन्यथा ॥ इति ॥९॥</p></blockquote>
<p><strong>क्रम-सन्दर्भः : <em>न व्याख्यातम्।</em></strong></p>
<p>**विश्वनाथः : **अत एवोत्तमाधिकारिणो बाह्यानि कर्माणि त्यजन्तीत्य् आह—एक इति । अनीहा निष्कामाः । आत्मनो मनसो यत् संयमनं निग्रहः । ज्ञानेन दीपितं तत्र कर्म-मयान् यज्ञान् कर्माणि जुह्वति मनो-नियमनस्यान्तरायतया त्यजन्तीत्य् अर्थः ॥९॥</p>
<p>—ओ)०(ओ—</p>
<p><strong>॥ ७.१५.१० ॥</strong></p>
<p><strong>द्रव्य-यज्ञैर् यक्ष्यमाणं दृष्ट्वा भूतानि बिभ्यति ।</strong><br>
एष माकरुणो हन्याद् अतज्-ज्ञो ह्य् असु-तृप् ध्रुवम् ॥**</p>
<p>**श्रीधरः : **मा माम् एष ध्रुवं हन्याद् इति । कुतः ? अकरुणः । तत् कुतः ? असु-तृप् प्राण-तर्पकः । तत् किम् ? अतज्-ज्ञः आत्म-तत्त्वानभिज्ञः । तथा च श्रुतिः—</p>
<blockquote>
<p>न तं विदाथ य इमा जजानान्यद् युष्माकम् अन्तरं बभूव ।<br>
नीहारेण प्रावृता जल्प्या चासु-तृप उक्थ-शासश् चरन्ति ॥ [ऋ।वे। १०.८२.१७]इति ॥१०॥</p></blockquote>
<p><strong>क्रम-सन्दर्भः : <em>न व्याख्यातम्।</em></strong></p>
<p>**विश्वनाथः : **एष अकरुणः मा मां हन्यात् हनिष्यति । अतज्-ज्ञ आत्म-तत्त्वानभिज्ञः । तथा च श्रुतिः—</p>
<blockquote>
<p>न तं विदाथ य इमा जजानान्यद् युष्माकम् अन्तरं बभूव ।<br>
नीहारेण प्रावृता जल्प्या चासु-तृप उक्थ-शासश् चरन्ति ॥ [ऋ।वे। १०.८२.१७]इति ॥१०॥</p></blockquote>
<p>—ओ)०(ओ—</p>
<p><strong>॥ ७.१५.११ ॥</strong></p>
<p><strong>तस्माद् दैवोपपन्नेन मुन्य्-अन्नेनापि धर्मवित् ।</strong><br>
सन्तुष्टोऽहर् अहः कुर्यान् नित्य-नैमित्तिकीः क्रियाः ॥**</p>
<p>**श्रीधरः : **प्रस्तुतम् अनुवर्तयति—तस्माद् इति ॥११॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p><strong>विश्वनाथः :</strong> सर्वत्र सन्तुष्टः भूतान्य् अहिंसन्न् इत्य् अर्थः ॥११॥</p>
<p>—ओ)०(ओ—</p>
<p><strong>॥ ७.१५.१२ ॥</strong></p>
<p><strong>विधर्मः पर-धर्मश् च आभास उपमा छलः ।</strong><br>
अधर्म-शाखाः पञ्चेमा धर्म-ज्ञोऽधर्मवत् त्यजेत् ॥**</p>
<p>**श्रीधरः : **अधर्मवत् साक्षान् निषिद्धवत् ॥१२॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p>**विश्वनाथः : **अधर्मवन् निषिद्धम् इव ॥१२॥</p>
<p>—ओ)०(ओ—</p>
<p><strong>॥ ७.१५.१३ ॥</strong></p>
<p><strong>धर्म-बाधो विधर्मः स्यात् पर-धर्मोऽन्य-चोदितः ।</strong><br>
उपधर्मस् तु पाखण्डो दम्भो वा शब्द-भिच् छलः ॥**</p>
<p>**श्रीधरः : **क्रमम् अनादृत्य पञ्चापि व्याचष्टे । धर्म-बाधो धर्म-बुद्ध्यापि यस्मिन् क्रियमाणे स्व-धर्म-बाधः । अन्यस्य चोदितोऽन्यस्य पर-धर्मः । उपमेति व्याचष्टे—उपधर्मस् त्व् इति । शब्दस्य भित् भेदोऽन्यथा-व्याख्यानं यस्मिन् । यथा दशावरान् भोजयेद् इत्य् उक्ते दशभ्योऽवरान् इति । शब्द-भृद् इति पाठे धर्म-शब्द-मात्रं बिभर्तीति तथा । यथा गां दद्याद् इत्य् उक्ते मरिष्यन्त्या गोर् दानम् ॥१३॥</p>
<p>**क्रम-सन्दर्भः : **धर्म-बाध इति सार्धकम् । पाखण्डो वेद-बाह्यः । दम्भः स-कपटः ॥१३॥</p>
<p>**विश्वनाथः : **क्रमम् अनादृत्य पञ्चापि व्याचष्टे । धर्म-बाधो धर्म-बुद्ध्यापि यस्मिन् क्रियमाणे स्व-धर्म-बाधः, स विधर्मः । अन्यस्य चोदितो विहितो यः, सोऽन्यस्य पर-धर्मः । यः पाषण्डो जटा-भस्मादि-धारण-मयः दम्भः स्वस्य धार्मिकत्व-ज्ञापना-मयो वा, स उपधर्मः । उपमा धर्मस्योपमा, न तु धर्म इत्य् अर्थः । शब्दस्य भित् भेदः प्रकारान्तरेन व्याख्यानं यत्र दशावरान् विप्रान् भोजयेद् इत्य् अत्र बहुव्रीहिं त्यक्त्वा दशभ्योऽवरान् नवाष्टौ वा न त्व् एकादशेति तत्पुरुष-व्याख्यानेन यः शब्द-भित् स छलः । शब्द-भृद् इति पाठे धर्म-शब्द-मात्रं बिभर्तीति तत् । यथा गां दद्याद् इत्य् उक्ते मरिष्यन्त्या गोर् दानम् ॥१३॥</p>
<p>—ओ)०(ओ—</p>
<p><strong>॥ ७.१५.१४ ॥</strong></p>
<p><strong>यस् त्व् इच्छया कृतः पुम्भिर् आभासो ह्य् आश्रमात् पृथक् ।</strong><br>
स्व-भाव-विहितो धर्मः कस्य नेष्टः प्रशान्तये ॥**</p>
<p>**श्रीधरः : **स्व-धर्मानुष्ठानानन्तरं धर्म-भूयस् त्वार्थम् अपि पर-धर्मो नानुष्ठेयोऽनुपयोगाद् इत्य् आह—स्व-भाव-विहित इति ॥१४॥</p>
<p>**क्रम-सन्दर्भः : **स्वभाव इत्य् अर्धकम् ॥१४॥</p>
<p><strong>विश्वनाथः :</strong> इच्छया कृतः कल्पित-देवता-पूजादि-मयो यः स आभासः । तस्मात् स्वस्य भावेन, न तु केवलं जन्मनैव ब्राह्मणादि-जातित्वं विहितम् ॥१४॥</p>
<p>—ओ)०(ओ—</p>
<p><strong>॥ ७.१५.१५ ॥</strong></p>
<p><strong>धर्मार्थम् अपि नेहेत यात्रार्थं वाधनो धनः ।</strong><br>
अनीहानीहमानस्य महाहेर् इव वृत्तिदा ॥**</p>
<p>**श्रीधरः : **किं च, अधनो धर्मार्थं धनं नेहेत नापेक्षेत, धनार्थं न व्याप्रियेतेति वा । दैवोपपन्नेनैव स्व-धर्म-सिद्धेर् उक्तत्वात् । यात्रार्थम् अपि नेहेतेत्य् एतत् प्रपञ्चयति—अनीहेति सार्धैः षड्भिः ॥१५॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p><strong>विश्वनाथः : अधनो</strong> निर्धनः <strong>यात्रार्थम्</strong> देह-निर्वाहनार्थं <strong>नेहेत</strong>, न वाञ्छेत् धनं प्रति न चेष्टेतेति वा । <strong>अनीहमानस्य</strong> अवाञ्छतः <strong>अनीहा</strong> निष्कामत्वं निर्व्यापारत्वं वा । <strong>महाहेर्</strong> अजागरस्य ॥१५॥</p>
<p>—ओ)०(ओ—</p>
<p><strong>॥ ७.१५.१६ ॥</strong></p>
<p><strong>सन्तुष्टस्य निरीहस्य स्वात्मारामस्य यत् सुखः ।</strong><br>
कुतस् तत् काम-लोभेन धावतोऽर्थेहया दिशः ॥**</p>
<p><em>न कतमेनापि व्याख्यातम्।</em></p>
<p>—ओ)०(ओ—</p>
<p><strong>॥ ७.१५.१७ ॥</strong></p>
<p><strong>सदा सन्तुष्ट-मनसः सर्वाः शिवमया दिशः ।</strong><br>
शर्करा-कण्टकादिभ्यो यथोपानत्-पदः शिवम् ॥**</p>
<p>**श्रीधरः, विश्वनाथः : **उपानहौ पादयोर् यस्य स उपानत्-पात्, तस्य ॥१७॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p>—ओ)०(ओ—</p>
<p><strong>॥ ७.१५.१८ ॥</strong></p>
<p><strong>सन्तुष्टः केन वा राजन् न वर्तेतापि वारिणा ।</strong><br>
औपस्थ्य-जैह्व्य-कार्पण्याद् गृहपालायते जनः ॥**</p>
<p>**श्रीधरः : **गृह-पालः श्वा, तद्वद् आचरति ॥१८॥</p>
<p>**क्रम-सन्दर्भः : **सन्तुष्ट इति । केन वा न वर्तेत ? अपि तु वारिणापि वर्तेतेत्य् अर्थः ॥१८॥</p>
<p>**विश्वनाथः :**केन वा न वर्तेत ? अपि तु वारिणापि वर्तेतेत्य् अर्थः । उपस्थस्य कर्म औपस्थ्यं, तत्र कार्पण्यात् गृह-पालः श्वा ॥१८॥</p>
<p>—ओ)०(ओ—</p>
<p><strong>॥ ७.१५.१९ ॥</strong></p>
<p><strong>असन्तुष्टस्य विप्रस्य तेजो विद्या तपो यशः ।</strong><br>
स्रवन्तीन्द्रिय-लौल्येन ज्ञानं चैवावकीर्यते ॥**</p>
<p><strong>श्रीधरः, क्रम-सन्दर्भः : <em>न व्याख्यातम्।</em></strong></p>
<p><strong>विश्वनाथः :</strong> अवकीर्यते अधः-क्षिप्तं भवति ॥१९॥</p>
<p>—ओ)०(ओ—</p>
<p><strong>॥ ७.१५.२० ॥</strong></p>
<p><strong>कामस्यान्तं हि क्षुत्-तृड्भ्यां क्रोधस्यैतत् फलोदयात् ।</strong><br>
जनो याति न लोभस्य जित्वा भुक्त्वा दिशो भुवः ॥**</p>
<p>**श्रीधरः : **क्षुधा तृषा च जनः कामस्यान्तं याति, अन्नोदकातिरिक्त-कामान्तराभावात्। क्रोधस्य वाऽन्तं याति । एतस्य क्रोधस्य यत् फलं हिंसा, तस्योदयान् निष्पत्तेः । दिशो जित्वाऽपि भुवो भुक्त्वाऽपि लोभस्य नैवान्तं यातीत्य् अर्थः ॥२०॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p>**विश्वनाथः : **असन्तोषो हि लोभ-मूलको भवति, लोभस्य तु दुर्जयत्वात् । असन्तोषो दुर्वार इत्य् आह—कामस्येति द्वाभ्याम् । क्षुत्-तृड्भ्याम् इति भोज्यस्यालाभे क्षुत्-तृषोर् अतिदीप्तत्वे धातु-दाह-प्रवृत्तेर् इति भावः । एतस्य क्रोधस्य यत् फलं हिंसा, तस्योदयान् निष्पत्तेः । दिशो जित्वाऽपि भुवो भुक्त्वाऽपि लोभस्य वासनात्मकस्यान्तं न प्राप्नोति । भक्ष्य-विषयक-लोभस्य तूदर-पूर्त्यैव शान्तिर् इति दुरुपशमत्वाभावान् नासौ प्र्ठङ् निर्दिष्टः ॥२०॥</p>
<p>—ओ)०(ओ—</p>
<p><strong>॥ ७.१५.२१ ॥</strong></p>
<p><strong>पण्डिता बहवो राजन् बहु-ज्ञाः संशय-च्छिदः ।</strong><br>
सदसस् पतयोऽप्य् एके असन्तोषात् पतन्त्य् अधः ॥**</p>
<p><strong>श्रीधरः, क्रम-सन्दर्भः : <em>न व्याख्यातम्।</em></strong></p>
<p><strong>विश्वनाथः :</strong> लोभ-प्राबल्ये गुणानां वैयर्थ्यम् आह—पण्डिता इति ॥२१॥</p>
<p>—ओ)०(ओ—</p>
<p><strong>॥ ७.१५.२२ ॥</strong></p>
<p><strong>असङ्कल्पाज् जयेत् कामं क्रोधं काम-विवर्जनात् ।</strong><br>
अर्थानर्थेक्षया लोभं भयं तत्त्वावमर्शनात् ॥**</p>
<p>**श्रीधरः : **इदानीं कामादि-जयोपायान् आह—असङ्कल्पाद् इति चतुर्भिः । जयेद् इति यथापेक्षम् अन्वेति । अर्थेऽनर्थ-दर्शनेन । तत्त्वावमर्शनाद् अद्वैतानुसन्धानेन॥२२॥</p>
<p>**क्रम-सन्दर्भः : **असङ्कल्पाद् इति युग्मकम् । तत्त्वावमर्शेन परमेश्वराधीनता-विचारेण कृपयेति सादर्धकम् ॥२२॥</p>
<p><strong>विश्वनाथः :</strong> तर्हि कथम् एतान् जयेद् इत्य् अपेक्षायाम् आह—असङ्कल्पात् स्त्री-स्मरणादिना कामोत्पत्ताव् अपि नैव स्त्री मग्ना सम्भोक्तव्येति सङ्कल्प-सदृशान् निश्चयात् कामं जयेत् । सादृश्ये नञ् । यथाद्य न भोक्तव्यम् इति निश्चये सत्य् उपवासादौ क्षुत्-पिपासा-जयः । काम-विवर्जनात् । काम इच्छा विषयः कोऽपि न हिंसनीय इति । हिंसेच्छा-वर्जनात् क्रोधं जयेत् । अर्थे लोभ्ये वस्तुनि आयत्याम् अनर्थ-दर्शनाभ्यासाल् लोभम् । तत्त्वावमर्शनात् प्रारब्ध-फलस्यावश्य-भोगत्वेन कः कस्य दुःख-हेतुर् इत्य् आदि तत्त्व-विचारात् ॥२२॥</p>
<p>—ओ)०(ओ—</p>
<p><strong>॥ ७.१५.२३ ॥</strong></p>
<p><strong>आन्वीक्षिक्या शोक-मोहौ दम्भं महद्-उपासया ।</strong><br>
योगान्तरायान् मौनेन हिंसां कामाद्य्-अनीहया ॥**</p>
<p>**श्रीधरः : **आन्वीक्षिक्या आत्मानात्म-विवेकेन ? महतां सात्त्विकानां सेवया । योगस्यान्तरायान् लोक-वार्तादीन् ॥२३॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p>**विश्वनाथः : **आन्वीक्षिक्या आत्मानात्म-विचारेण ॥२३॥</p>
<p>—ओ)०(ओ—</p>
<p><strong>॥ ७.१५.२४ ॥</strong></p>
<p><strong>कृपया भूतजं दुःखं दैवं जह्यात् समाधिना ।</strong><br>
आत्मजं योग-वीर्येण निद्रां सत्त्व-निषेवया ॥**</p>
<p>**श्रीधरः : **येभ्यो भूतेभ्यो भयं जायेत तेष्व् एव कृपया हिताचरणेन । दैवं देवोपसर्ग-निमित्तं वृथा मनः-पीडादि । तद् उक्तं याज्ञवल्क्येन—विमना विफलारम्भः संसीदत्य् अनिमित्ततः इति । आत्म-जं देह-जम् । योग-वीर्येण प्राणायामादि-बलेन । सत्त्व-निषेवया सात्त्विकाहारादिना ॥२४॥</p>
<p>**क्रम-सन्दर्भः : **कृपयेति सार्धकम् ॥</p>
<p>**विश्वनाथः : **येभ्यो भूतेभ्यो दुःखं जायेत तेष्व् एव कृपया हिताचरणेनेत्य् अर्थः । दैवं देवोपसर्ग-निमित्तं वृथा मनः-पीडादि । तद् उक्तं याज्ञवल्क्येन—विमना विफलारम्भः संन्सीदत्य् अनिमित्ततः इति । समाधिना भगवति चित्तैकाग्र्येण । आत्मजं देहोत्थं दुःखम् योग-वीर्येण प्राणायामादि-बलेन सत्त्व-निषेवया सात्त्विकाहारादिना प्राणि-मात्र-परिचर्यया वा ॥२४॥</p>
<p>—ओ)०(ओ—</p>
<p><strong>॥ ७.१५.२५ ॥</strong></p>
<p><strong>रजस् तमश् च सत्त्वेन सत्त्वं चोपशमेन च ।</strong><br>
एतत् सर्वं गुरौ भक्त्या पुरुषो ह्य् अञ्जसा जयेत् ॥**</p>
<p><strong>श्रीधरः :<em>न व्याख्यातम्।</em></strong></p>
<p>**क्रम-सन्दर्भः : **उपशमेन निवृत्त्य्-आत्मकेन सत्त्वेन । एतद् इत्य् अर्धकम् । श्रुतिश् च—</p>
<blockquote>
<p>यस्य देवे परा भक्तिर् यथा देवे तथा गुरौ ।<br>
तस्यैते कथिता ह्य् अर्थाः प्रकाशन्ते महात्मनः ॥ [श्वे।उ। ६.२३]इति ।</p></blockquote>
<p>अतो ब्रह्म-वैवर्ते—</p>
<blockquote>
<p>गुरु-भक्त्या स मिलति स्मरणात् सेव्यते बुधैः ।<br>
मिलितोऽपि न लभ्येत जीवैर् अहमिका-परैः ॥ इति ।</p></blockquote>
<p>पाद्मे देवद्युति-स्तुतौ—</p>
<blockquote>
<p>भक्तिर् यथा हरौ मेऽस्ति तद् वरिष्ठा गुरौ यदि ।<br>
ममास्ति तेन सत्येन स्वं दर्शयतु मे हरिः ॥ इति ॥२५॥</p></blockquote>
<p><strong>विश्वनाथः :</strong> रजस्-तमसी सत्त्वेन सत्त्वाधिक्येन । सत्त्वं च उपशमेन तत्-कार्येणौदासीन्येन । अञ्जसा शीघ्रम् आयासाभावेन सर्वं जयेत् । सर्व-रोगोपशमनं मुख्यम् एकम् एव महौषधम् इवेत्य् अर्थः । तत्र कामादि-जयो ज्ञानिनां गुरु -भक्तेर् अनुसंहितं फलं शुद्ध-भक्तानां त्व् आनुषङ्गिकम् इति विशेषो द्रष्टव्यः ॥२५॥</p>
<p>—ओ)०(ओ—</p>
<p><strong>॥ ७.१५.२६ ॥</strong></p>
<p><strong>यस्य साक्षाद् भगवति ज्ञान-दीप-प्रदे गुरौ ।</strong><br>
मर्त्यासद्-धीः श्रुतं तस्य सर्वं कुञ्जर-शौचवत् ॥**</p>
<p>**श्रीधरः : **ननु कथं गुरौ भक्त्या सर्वस्य जयः स्यात्, तस्यापि मनुष्यत्वेन तद्-अवस्थत्वात् ? तत्राह—यस्येति । <strong>मर्त्यासद्-धीर्</strong> मनुष्य इति दुर्बुद्धिः । तस्य शास्त्र-श्रवणं <strong>कुञ्जर-स्नानवद्</strong> व्यर्थम् ॥२६॥</p>
<p><strong>क्रम-सन्दर्भः :</strong> मर्त्यासद्-धीर् इति । अत एवोक्तं प्राचीनैः—</p>
<blockquote>
<p>अर्च्ये विष्णौ शिला-धीर् गुरुषु नर-मतिर् वैष्णवे जाति-बुद्धिर्<br>
विष्णोर् वा वैष्णवानां कलि-मल-मथने पाद-तीर्थेऽम्बु-बुद्धिः ।<br>
शुद्धे तन्-नाम्नि मन्त्रे सकल-कलुष-हे शब्द-सामान्य-बुद्धिर्<br>
विष्णौ सर्वेश्वरेशे तद्-इतर-सम-धीर् यस्य वा नारकी सः ॥ [प। ११४] इति ॥२६ ॥</p></blockquote>
<p><strong>भक्ति-सन्दर्भ २१२</strong>: ततः सुतराम् एव परमार्थिभिस् तादृशे गुरौ [भगवद्-दृष्टिः कर्तव्या] इत्य् आह—यस्येति द्वाभ्याम् ॥२६॥</p>
<p><strong>विश्वनाथः :</strong> किं च, सत्यां भूयस्याम् अपि भक्तौ गुरौ मनुष्य-बुद्धित्वे सर्वम् एव व्यर्थं भवतीत्य् आह—यस्येति । <strong>साक्षाद्-भगवतीति</strong> भगवद्-अंश-बुद्धिर् अपि गुरौ न कार्येति भावः । यद् वा, उपास्ये भगवत्य् एव साक्षाद् विद्यमाने <strong>मर्त्यासद्-धीः</strong> मर्त्य इति दुर्बुद्धिस् <strong>तस्य श्रुतं</strong> भगवन्-मन्त्रादिकं श्रवण-मननादिकं च व्यर्थम् इत्य् अर्थः ॥२६॥</p>
<p>—ओ)०(ओ—</p>
<p><strong>॥ ७.१५.२७ ॥</strong></p>
<p><strong>एष वै भगवान् साक्षात् प्रधान-पुरुषेश्वरः ।</strong><br>
योगेश्वरैर् विमृग्याङ्घ्रिर् लोको यं मन्यते नरम् ॥**</p>
<p>**श्रीधरः : **ननु गुरोर् अपि पुत्रादयस् तं नरम् एव मन्यन्ते ? अत आह—<strong>एष</strong> गुरुः <strong>साक्षाद् भगवान्</strong> एव भवेत् । <strong>लोकस्यनरो</strong>ऽसाव् इति बुद्धिर् भ्रान्तिर् इत्य् अर्थः । यद् वा, न हि तत् पुत्रादेर् मनुष्य-बुद्ध्या प्रतीयमानोऽपि गुरुर् भगवान् न भवेत् । यथा <strong>एष</strong> श्री-कृष्ण इत्य् अर्थः ॥२७॥</p>
<p><strong>क्रम-सन्दर्भः :</strong> न चेदं लोकेष्व् आश्चर्यम्—साक्षाद् भगवति तथा मननाद् इत्य् आह—एष इति ॥२७॥</p>
<p><strong>भक्ति-सन्दर्भ २१२</strong>: एष श्री-कृष्ण-लक्षणोऽपि । ततः प्राकृत-दृष्टिर् न भगवत्-तत्त्व-ग्रहणे प्रमाणम् इति भावः ॥२७॥</p>
<p>**विश्वनाथः : **ननु गुरोः पितृ-पुत्रादयः प्रतिवेशिनः च तं नरम् एव मन्यन्ते ? कथम् एक एवायं शिष्यस् तं परमेश्वरं मन्यताम् ? अत आह—एष इति । भगवान् यदु-नन्दनो रघु-नन्दनो वा, वै निश्चितम् एव, प्रधान-पुरुषयोर् ईश्वरः । यं लोकस् तद्-अवतार-कालोत्पन्नो जनो नरं मन्यते, तेन किं स नरो भवति ? अपि तु परमेश्वर एवेत्य् एवं गुरुर् अपीति भावः ॥२७॥</p>
<p>—ओ)०(ओ—</p>
<p><strong>॥ ७.१५.२८ ॥</strong></p>
<p><strong>षड्-वर्ग-संयमैकान्ताः सर्वा नियम-चोदनाः ।</strong><br>
तद्-अन्ता यदि नो योगान् आवहेयुः श्रमावहाः ॥**</p>
<p>**श्रीधरः : **एवं सर्वैर् उपायैः कामादि-वेगं जित्वा नियतेन्द्रियो भूत्वा ध्यान-परो भवेत् । अन्यथा तं प्रति सर्व-शास्त्र-वैफल्यं स्याद् इत्य् आह—षड्-वर्गेति । सर्वापि नियम-चोदना इष्टापूर्तादि-विधयः षड्-इन्द्रिय-वर्गस्य यः संयमस् तस्मिन्न् एवैकस्मिन्न् अन्तो यासाम् । तद् एक-परा इत्य् अर्थः । न च तावतापि चरितार्था इत्य् आह—तद् अन्ताः सत्योऽपि यदि योगान् धारणा-ध्यान-समाधीन् नो आवहेयुर् न साधयेयुस् तर्हि केवलं श्रमावहा एवेत्य् अर्थः॥२८॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p>**विश्वनाथः : **किं च, यः कामादि-जयो गुरु-भक्त्या साध्यते, स एव सर्व-शास्त्रोक्त-नाना-साधनानाम् अपि वास्तवं फलम् इत्य् आह—षड्-वर्गेति । सर्वा अपि नियम-चोदना इष्टापूर्तादि विषयः षड्-इन्द्रिय-वर्गस्य यः संयमस् तस्मिन्न् एवैकस्मिन्न् अन्तो यासां तद्-एक-परा इत्य् अर्थः ।</p>
<p>ननु च यथा गुरु-भक्त्या कामादयो जीयन्ते भगवान् अपि प्राप्यते । तुष्येयं सर्व-भूतात्मा गुरु-शुश्रूषया यथा [भा।पु। १०.८०.३४] इति, ये मया गुरुणा वाचा तरन्त्य् अञ्जो भवार्णवम् [भा।पु। १०.८०.३३] इति च भगवद्-उक्तेः । तथा नियम-चोदनाभिः षड्-वर्ग-संयमः साध्यते, भगवान् लभ्यते न वा ? तत्राह—तद्-अन्तास् तद्-एक-परत्वाद् एव योगान् भगवद्-ध्यानादीन् न आवहेषु न साधयेयुः कुतो भगवन्तं प्रापयेयुः ? इत्य् अर्थः । यदि च नावहेयुः, तर्हि श्रमावहा एवात्र कः सन्देहः ? इति भावः ॥२८॥</p>
<p>—ओ)०(ओ—</p>
<p><strong>॥ ७.१५.२९ ॥</strong></p>
<p><strong>यथा वार्तादयो ह्य् अर्था योगस्यार्थं न बिभ्रति ।</strong><br>
अनर्थाय भवेयुः स्म पूर्तम् इष्टं तथासतः ॥**</p>
<p>**श्रीधरः : **एतद् एव दृष्टान्तेनाह—यथा वार्तादयः कृष्यादयोऽर्थास् तत् फलानि च योगस्यार्थं मोक्षं न साधयन्ति प्रत्युतानर्थाय संसारायैव । असतो बहिर्-मुखस्येष्टापूर्ताद्य् अपि तथा ॥२९॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p>**विश्वनाथः : **एतद् एव दृष्टान्तेनाह—यथा वार्तादयः कृष्यादयोऽर्था भोग्यान् अर्थान् साधयन्तोऽपि योगस्यार्थं मोक्षं न साधयन्ति । यदि च मोक्षं न साधयन्ति, तदा तेऽनर्थाय प्रयोजनाभावायैव भवेयुः, तथैव असतो भगवद्-अभक्तस्य इष्टापूर्तादिर् विफलायैव ॥२९॥</p>
<p>—ओ)०(ओ—</p>
<p><strong>॥ ७.१५.३० ॥</strong></p>
<p><strong>यश् चित्त-विजये यत्तः स्यान् निःसङ्गोऽपरिग्रहः ।</strong><br>
एको विविक्त-शरणो भिक्षुर् भैक्ष्य-मिताशनः ॥**</p>
<p>**श्रीधरः : **एवं योगं युञ्जतोऽपि यस्य कुटुम्बादि-सङ्गेन चित्तं विक्षिप्येत तस्य कृत्यम् आह—यश् चित्तस्य विजये यत्त उद्युक्तः स भिक्षुः स्यात् सन्न्यसेत् । तथा च स्मृतिः—</p>
<blockquote>
<p>द्वन्द्वाहतस्य गार्हस्थ्यं ध्यान-भङ्गादि-कारणम् ।<br>
लक्षयित्वा गृही स्पष्टं सन्न्यसेद् अविचारयन् ॥ इति ।</p></blockquote>
<p>भिक्षया प्राप्तं मितम् अशनं यस्य सः ॥३०॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p>**विश्वनाथः : **तदेवं गृहस्थस्यापि कामादि-जयो मोक्ष-प्रकारश् चोक्तः । यस्य तु कुटुम्बादि-सङ्ग-दोषेण कामादि-जयो यतमानस्यापि न स्यात्, स तु निःसङ्गो भिक्षुर् एव स्याद् इत्य् आह—य इति । यत्तो यत्नवान् स भिक्षुः स्यात् । तथा च स्मृतिः—</p>
<blockquote>
<p>द्वन्द्वाहतस्य गार्हस्थ्यं ध्यान-भङ्गादि-कारणम् ।<br>
लक्षयित्वा गृही स्पष्टं सन्न्यसेद् अविचारयन् ॥ इति ।</p></blockquote>
<p>भिक्षया प्राप्तं मितम् अशनं यस्य सः ॥३०॥</p>
<p>—ओ)०(ओ—</p>
<p><strong>॥ ७.१५.३१ ॥</strong></p>
<p><strong>देशे शुचौ समे राजन् संस्थाप्यासनम् आत्मनः ।</strong><br>
स्थिरं सुखं समं तस्मिन्न् आसीतर्ज्व्-अङ्ग ॐ इति ॥**</p>
<p>**श्रीधरः : **ऋजु समम् अङ्गं यस्य सः । सुखं यथा भवत्य् एवम् आसीत । ॐ इत्य् उच्चारयन्न् इति शेषः ॥३१॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p>**विश्वनाथः : **ऋजु समम् अङ्गं यस्य सः । ॐ इति समुच्चारयन्न् इति शेषः ॥३१॥</p>
<p>—ओ)०(ओ—</p>
<p><strong>॥ ७.१५.३२ ॥</strong></p>
<p><strong>प्राणापानौ सन्निरुन्ध्यात् पूर-कुम्भक-रेचकैः ।</strong><br>
यावन् मनस् त्यजेत् कामान् स्व-नासाग्र-निरीक्षणः ॥**</p>
<p><strong>यतो यतो निःसरति मनः काम-हतं भ्रमत् ।</strong><br>
ततस् तत उपाहृत्य हृदि रुन्ध्याच् छनैर् बुधः ॥**</p>
<p><em>न कतमेनापि व्याख्यातम्।</em></p>
<p>—ओ)०(ओ—</p>
<p><strong>॥ ७.१५.३४ ॥</strong></p>
<p><strong>एवम् अभ्यस्यतश् चित्तं कालेनाल्पीयसा यतेः ।</strong><br>
अनिशं तस्य निर्वाणं यात्य् अनिन्धन-वह्निवत् ॥**</p>
<p><strong>श्रीधरः : एवम् अनिशम् अभ्यस्यतस् तस्य यतेश् चित्तं निर्वाणं</strong> शान्तिं <strong>याति</strong> ॥३४॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p><strong>विश्वनाथः : निर्वाणं</strong> शान्तिं <strong>याति</strong> ॥३४॥</p>
<p>—ओ)०(ओ—</p>
<p><strong>॥ ७.१५.३५ ॥</strong></p>
<p><strong>कामादिभिर् अनाविद्धं प्रशान्ताखिल-वृत्ति यत् ।</strong><br>
चित्तं ब्रह्म-सुख-स्पृष्टं नैवोत्तिष्ठेत कर्हिचित् ॥**</p>
<p>**श्रीधरः : **न च पुनर् विक्षिप्येतेत्य् आह—<strong>कामादिभिर्</strong> अक्षुभितं <strong>यच् चित्तं</strong>, तन् <strong>नोत्तिष्ठेत्</strong> । यतः, <strong>प्रशान्ता अखिला वृत्तयो</strong> यस्य । कुतः ? <strong>ब्रह्म-सुखेन स्पृष्टम्</strong> ॥३५॥</p>
<p><strong>क्रम-सन्दर्भः, विश्वनाथः : <em>न व्याख्यातम्।</em></strong></p>
<p>—ओ)०(ओ—</p>
<p><strong>॥ ७.१५.३६ ॥</strong></p>
<p><strong>यः प्रव्रज्य गृहात् पूर्वं त्रि-वर्गावपनात् पुनः ।</strong><br>
यदि सेवेत तान् भिक्षुः स वै वान्ताश्य् अपत्रपः ॥**</p>
<p><strong>श्रीधरः : यस्</strong> तु <strong>प्रव्रज्यां</strong> कृत्वापि भोगम् अपि भोगम् अभिलिप्सुः स्यात्, तं निन्दति—य इति। <strong>त्रयाणां</strong> धर्मादीनां <strong>वर्ग</strong> <strong>आ</strong> समन्ताद् <strong>उप्यते</strong> यस्मिन्, तस्माद् <strong>गृहात्</strong> <strong>तान्</strong> धर्मादीन् । <strong>वान्ताशी</strong> छर्दित-भोजी निर्लज्जश् च ॥३६॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p><strong>विश्वनाथः-</strong> <strong>त्रिवर्ग आ उप्यते</strong> यस्मिन्, तस्मात् <strong>गृहात्</strong> पूर्वं <strong>प्रव्रज्य</strong> <strong>पुनः</strong> पश्चात् <strong>तान्</strong> एव गृहस्थ-धर्मान् <strong>सेवते</strong> । <strong>वान्ताशी</strong> छर्दित-भोजी निर्लज्जः ॥३६॥</p>
<p>—ओ)०(ओ—</p>
<p><strong>॥ ७.१५.३७ ॥</strong></p>
<p><strong>यैः स्व-देहः स्मृतोऽनात्मा मर्त्यो विट्-कृमि-भस्मवत् ।</strong><br>
त एनम् आत्मसात् कृत्वा श्लाघयन्ति ह्य् असत्तमाः ॥**</p>
<p>**श्रीधरः : **न चेदम् अघटितं दृष्टत्वाद् इत्य् आह—यैः पूर्वं स्व-देहोऽनात्मादि-रूपः स्मृतश् चिन्तितस् त एव पुनर् एनम् आत्मेति मत्वा श्लघयन्ति स्तावयन्ति हि ॥३७॥</p>
<p><strong>क्रम-सन्दर्भः :<em>न व्याख्यातम्।</em></strong></p>
<p><strong>विश्वनाथः :</strong> अनात्मा देह आत्मा न भवतीति चिन्तितः । विट्-कृमि-भस्मवद् इत्य् अन्ते विट्-कृमि-भस्म-रूपो भविष्यतीत्य् अहोऽधुनापि विट्-कृमि-भस्म-तुल्य इत्य् अर्थः । अत एव एनं देहम् आत्मसात् कृत्वा आत्मानम् एव मत्वेत्य् अर्थः ॥३७॥</p>
<p>—ओ)०(ओ—</p>
<p><strong>॥ ७.१५.३८-३९ ॥</strong></p>
<p><strong>गृहस्थस्य क्रिया-त्यागो व्रत-त्यागो बटोर् अपि ।</strong><br>
तपस्विनो ग्राम-सेवा भिक्षोर् इन्द्रिय-लोलता ॥**</p>
<p><strong>आश्रमापसदा ह्य् एते खल्व् आश्रम-विडम्बनाः ।</strong><br>
देव-माया-विमूढांस् तान् उपेक्षेतानुकम्पया ॥**</p>
<p>**श्रीधरः : **यतिम् उपलक्षणी-कृत्यान्यान् अपि स्व-धर्म-त्यागिनो निन्दति, गृह-स्थस्येति द्वाभ्याम् ।</p>
<p><strong>क्रम-सन्दर्भः :<em>न व्याख्यातम्।</em></strong></p>
<p><strong>विश्वनाथः :</strong> लोलता लौल्यम् । अनुकम्पया सह उपेक्षेत अनुकम्पया तद्-अन्तिकम् उपेत्य तत्त्वोपदेशादिकं कुर्यात् । तस्य तेषु वैयर्थाद् इति भावः ॥३८-३९॥</p>
<p>—ओ)०(ओ—</p>
<p><strong>॥ ७.१५.४० ॥</strong></p>
<p><strong>आत्मानं चेद् विजानीयात् परं ज्ञान-धुताशयः ।</strong><br>
किम् इच्छन् कस्य वा हेतोर् देहं पुष्णाति लम्पटः ॥**</p>
<p>**श्रीधरः : **नन्व् आत्म-तत्त्व-ज्ञस्य भिक्षोर् इन्द्रिय-लौल्येऽपि को दोषस् तत्राह—आत्मानं परं ब्रह्म चेज् जानीयात् । ज्ञानेन धुता निरस्ता आशया वासना यस्य, तस्य ज्ञानिनो लौल्यम् एव न संभवतीत्य् अर्थः । तथा च श्रुतिः—</p>
<blockquote>
<p>आत्मानं चेद् विजानीयाद् अयम् अस्मीति पूरुषः ।<br>
किम् इच्छन् कस्य कामाय शरीरम् अनुसञ्ज्वरेत् ॥ [बृ।आ।उ। ४.४.१२] इति ।</p></blockquote>
<p><strong>क्रम-सन्दर्भः : <em>न व्याख्यातम्।</em></strong></p>
<p><strong>विश्वनाथः :</strong> तेष्व् अपि मध्ये भिक्षुं विशेषतो निन्दति—आत्मानम् इति । अत्र विजानीयाद् इति विधि-लिङ्, तेन चाय अर्थ आक्षेप-लब्धो भवति । ज्ञान-धुताशयः सन् आत्मानं विजानीयाद् इति । विधेर् विषयीभूतः स्याच् चेत् तदा किम् इच्छन्न् इत्य्-आदि । देहं पुष्णातीति जिह्वेन्द्रिय-लौल्यं, लम्पट इत्य् उपस्थ-लौल्यं च व्यञ्जितम् । परं देहात् पृथग्-भूतम् ॥४०॥</p>
<p>—ओ)०(ओ—</p>
<p><strong>॥ ७.१५.४१ ॥</strong></p>
<p><strong>आहुः शरीरं रथम् इन्द्रियाणि</strong></p>
<p><strong>हयान् अभीषून् मन इन्द्रियेशः ।</strong></p>
<p><strong>वर्त्मानि मात्रा धिषणां च सूतं</strong></p>
<p><strong>सत्त्वं बृहद् बन्धुरम् ईश-सृष्टम् ॥</strong></p>
<p>**श्रीधरः : **अज्ञस्य तु लौल्येन नरक-पातापत्तेर् अप्रमत्तेन सदा तत्त्व-ज्ञाने यतितव्यम् इतीमम् अर्थं, आत्मानं रथिनं विद्धि शरीरं रथम् एव च [क।उ। १.३.३] इत्य्-आदि-श्रुत्य्-उक्त-रथ-रूपक-द्वारेणाह—आहुर् इति षड्भिः । इन्द्रियेशं मनोऽभीषून् रश्मीन् आहुः । मात्राः शब्दादीन् वर्त्मानि गन्तव्य-देशान् आहुः । सत्त्वं चित्तं बृहद् देह-व्यापि बन्धुरं बन्धनम् । चित्तं विना ह्य् अनिबद्धम् इव शरीरं भवति । ईश-सृष्टम् इति, बन्धन-कर्ता त्व् ईश एवेत्य् अर्थः ॥४१॥</p>
<p>**क्रम-सन्दर्भः :**आहुर् इति युग्मकम् । अधर्मोऽत्र धर्म-परित्याग-रूपः सन्न्यासः । तद् एवं सर्वस्यां रथ-सामभ्यां सत्याम् अपि धनुर्-आदिकं विना वैयर्थ्यम् एवेत्य् आह—धनुर् हीति ॥४१॥</p>
<p>**विश्वनाथः : **यद् एव देहेन्द्रियादिकं प्रमत्तस्यानर्थ-हेतुस् तद् एवाप्रमत्तस्य योगिनस् त्व् इष्ट-साधनम् इतीमम् अर्थं, आत्मानं रथिनं विद्धि शरीरं रथम् एव च [क।उ। १.३.३] इत्य्-आदि-श्रुत्य्-उक्त-रथ-रूपक-द्वारेणाह—आहुर् इति षड्भिः । इन्द्रियेशं मनोऽभीषून् रश्मीन् आहुः । मात्राः शब्दादीन् वर्त्मानि गन्तव्य-देशान् आहुः । सत्त्वं चित्तं बृहद् देह-व्यापि बन्धुरं बन्धनम् आहुः । चित्तं विना शरीरम् अनिबद्धम् भवतीति भावः । ईश-सृष्टम् इति बन्धन-कर्ता त्व् ईश इति भावः । ईश-सृष्टम् इति रथादीनां सर्वेषाम् एव विशेषणम् ॥४१॥</p>
<p>—ओ)०(ओ—</p>
<p><strong>॥ ७.१५.४२ ॥</strong></p>
<p><strong>अक्षं दश-प्राणम् अधर्म-धर्मौ</strong></p>
<p><strong>चक्रेऽभिमानं रथिनं च जीवः ।</strong></p>
<p><strong>धनुर् हि तस्य प्रणवं पठन्ति</strong></p>
<p><strong>शरं तु जीवं परम् एव लक्ष्यम् ॥</strong></p>
<p>**श्रीधरः : **प्राणादयः पञ्च, नागः कूर्मश् च कृकलो देवदत्तो धनञ्जयः [गोरक्ष-शतक २४] इत्य् एवं दश-विधं प्राणम् अक्षम् । अभिमानं साहङ्कारं जीवं रथिनम् । शुद्धं जीवं शरम् । परं ब्रह्म लक्ष्यम् । यथा धनुषा शरो लक्ष्ये निपात्यते तथा प्रणवेन जीवो ब्रह्मणि निपात्यत इत्य् अर्थः ॥४२॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p>**विश्वनाथः : **दश-विधं प्राणम् अक्षं, अभिमानम् अभिमान-मयं जीवं रथिनं पठन्ति । प्रणवं गुरु-प्रसाद-रूप-महा-मूल्य-प्राप्तं धनुः । शुद्धं जीवं शरम् । परं ब्रह्म लक्ष्यं यथा दनुषा शरो लक्ष्ये निपात्यते, तथा प्रणवेन जीवो ब्रह्मणि निपात्यते इत्य् अर्थः ।<sup id="fnref:6"><a href="#fn:6" class="footnote-ref" role="doc-noteref">6</a></sup></p>
<p>ननु तर्हि रथादि-रूपक-साहचर्यात् पर-ब्रह्मणोऽपि लक्ष्यत्वेन शत्रु-रूपकत्वम् आयातम् । शत्रुर् एव रथम् आरुह्य शरेण भिद्यते युज्यते च, तस्य जीव-शत्रुत्वं स्व-माया-शक्त्या जीव-बन्धकत्वात् ? सत्यम्,</p>
<blockquote>
<p>निभृत-मरुन्-मनो-ऽक्ष-दृढ-योग-युजो हृदि यन्<br>
मुनय उपासते तद् अरयोऽपि ययुः स्मरणात् [भा।पु। १०.८७.२३]</p></blockquote>
<p>इत्य् अरि-साहचर्येण मुनीनां मुक्तिर् इव साधर्म्यं व्यनक्ति, उभयेषाम् अपि परमेश्वरे शर-निक्षेपकत्वात् । परमेश्वरस् तु स्वीय-वीर-रस-सुखोपकारं ज्ञानान्तर्वर्ति-गुणीभूत-स्व-भक्ति-कलां चालक्ष्य उभयेभ्य एव तेभ्यो मोक्षं ददातीति केचित् । अन्ये तु परमात्मनो लक्ष्यत्वेऽपि द्रौपद्य्-आदि-स्वयंवर-स्थ-राधा-चक्रवर्ति-मीनायमानत्वम् एव न त्व् अन्यथा । यथा चार्जुनाद्यास् तं स्व-बाहु-बलेनैव शरेण भित्त्वा द्रौपद्य्-आदिकां प्रापुस् तथैव ज्ञानिनोऽपि भक्ति-बलेनैव मुक्तिम् इत्य् आचक्षते ॥४१॥</p>
<p>—ओ)०(ओ—</p>
<p><strong>॥ ७.१५.४३-४४ ॥</strong></p>
<p><strong>रागो द्वेषश् च लोभश् च शोक-मोहौ भयं मदः ।</strong><br>
मानोऽवमानोऽसूया च माया हिंसा च मत्सरः ॥**</p>
<p><strong>रजः प्रमादः क्षुन्-निद्रा शत्रवस् त्व् एवम् आदयः ।</strong><br>
रजस्-तमः-प्रकृतयः सत्त्व-प्रकृतयः क्वचित् ॥**</p>
<p>**श्रीधरः : **रागादयो जेतव्याः शत्रवः ॥४३॥ तत्र रजोऽभिनिवेशः । क्वचिद् आरुढ-समाधेः सत्त्व-प्रकृतयोऽपि परोपकारादि-प्रवृत्तयः शत्रवः ॥४४॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p><strong>विश्वनाथः :</strong> यथा च स्वयंवर-कन्या-प्राप्ति-प्रतिबन्धक-दुष्ट-राजन्या बलिष्ठेन हन्यन्ते, तथैव भगवद्-भक्ति-बलेन यतिना ज्ञानासिम् आदाय राग-द्वेषादयो रजस्-तमः-प्रकृतयः, क्वचित् परोपकारादयः सत्त्व-प्रकृतयः ॥४३-४४॥</p>
<p>—ओ)०(ओ—</p>
<p><strong>॥ ७.१५.४५ ॥</strong></p>
<p><strong>यावन् नृ-काय-रथम् आत्म-वशोपकल्पं</strong></p>
<p><strong>धत्ते गरिष्ठ-चरणार्चनया निशातम् ।</strong></p>
<p><strong>ज्ञानासिम् अच्युत-बलो दधद् अस्त-शत्रुः</strong></p>
<p><strong>स्वानन्द-तुष्ट उपशान्त इदं विजह्यात् ॥</strong></p>
<p>**श्रीधरः : **नृ-काय-रूपं रथम् आत्म-वश उपकल्प इन्द्रियादि-परिकरो यस्मिंस् तथाभूतं यावद् धत्ते तावद् एव गरिष्ठानां गुरूणां चरण-सेवया निशितं ज्ञान-खड्गं बिभ्रद् अच्युताश्रयः सन् निरस्त-शत्रुर् उपशान्तः स्वानन्देन तुष्टो भूत्वेदं रथादिकम् उपेक्षेतेत्य् अर्थः ॥४५॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p>**विश्वनाथः : **नृ-काय-रूपं रथम् आत्म-वशे उपकल्प इन्द्रियादि-परिकरो यस्मिंस् तथाभूतं यावद् धत्ते तावद् एव गरिष्ठानां गुरूणां चरण-सेवया निशितं ज्ञान-खड्गं बिभ्रद् अच्युत-भक्ति-बलः सन्न् एव निरस्त-शत्रुर् भूत्वा स्वराज्यस्य स्वानन्दस्य प्राप्त्या तुष्टो भवन्न् इदं रथादिकम् त्यजेद् उपयोगाभावाद् एवेत्य् अर्थः ।</p>
<p>अत्र यथा साध्यस्य शत्रु-जयस्य स्वराज्य-लाभस्य च सिद्धौ रथाधिकात् धनुः-शरादिकाच् च पुरुषो वियुज्यते, तथा बलात् शारीरान् न वियुज्यते । एवम् एव ज्ञानी प्राधानिकाद् उपाधेर् मुक्ति-साधनाज् ज्ञानाच् च वियुज्य ज्ञानान्तर्-भूतया केवलया भक्ति-कलया सहित एव परमात्मनि सायुज्यं लभते, न तु ततो वियुज्यते । तस्याः स्वरूप-शक्ति-वृत्तित्वेन परमात्मैक्यात्, ज्ञानाज्ञानयोस् तु माया-शक्ति-वृत्त्त्वात् तद्-द्वयोपेक्षा समुचितैव । अत एव धनुर् हि तस्य प्रणवं पठन्ति, शरस् तु जीवं परम् एव लक्ष्यम् इत्य् अत्रापि यथा रथादिभ्यो धनुषश् च वियुज्यापि शरः पुरुष-बलेन वेग-रूपताम् आपन्नेन सहैव तत्-प्रभावाद् एव लक्ष्ये प्रविशति, तथैव शुद्ध-जीवः देहेन्द्रियादिकम् अशुद्ध-जीवं चाज्ञान-स्वरूपां विद्यां च त्यक्त्वा अशुद्ध-जीव-वर्तिन्या भक्ति-कलयैव केवलया सहितस् तत्-प्रभावाद् एव परमात्मानं ज्ञात्वा तत्र सायुज्यं लभते । यद् उक्तं भगवता—</p>
<blockquote>
<p>ब्रह्म-भूतः प्रसन्नात्मा न शोचति न काङ्क्षति ।<br>
समः सर्वेषु भूतेषु मद्-भक्तिं लभते पराम् ॥<br>
भक्त्या माम् अभिजानाति यावान् यश् चास्मि तत्त्वतः ।<br>
ततो मां तत्त्वतो ज्ञात्वा विशते तद्-अनन्तरम् ॥ [गीता १८.५४-५५]</p></blockquote>
<p>इत्य् अस्य पद्य-द्वयस्यायम् अर्थः—भक्ति-मिश्र-ज्ञान-परिपाकेनोपाद्य्-अपगमे ब्रह्म-भूतः अनावृत-चैतन्यत्वेन ब्रह्म-रूप इत्य् अर्थः । गुणमालिन्योपगमात् प्रसन्नश् चासाव् आत्मा चेति सः । ततश् च पूर्व-दशायाम् इव नष्टं न शोचति, न चाप्राप्तं काङ्क्षति देहाद्य्-अभिमाभावाद् इति भावः । भूतेषु भद्राभद्रेषु समः बाह्यानुसन्धाभावाद् इति भावः । ततश् चनिरिन्दनाग्नाव् इव ज्ञाने शान्तेऽप्य् अनश्वरां ज्ञानान्तर्-भूतां मद्-भक्तिं लभते । तस्या मत्-स्वरूप-शक्ति-वृत्तित्वेन माया-शक्ति-भिन्नत्वात् अविद्या-विद्ययोर् अपगमेऽप्य् अनपगमात् । अत एव परां निष्काम-कर्म-ज्ञानाद्य्-उर्वरितत्वेन केवलां लभत इति पूर्वं ज्ञान-वैराग्यादिषु मोक्ष-सिद्ध्य्-अर्थं कलया वर्तमानाया अपी सर्व-भूतेष्व् अन्तर्यामिन इव तस्याः स्पष्टोपलब्धिर् नासीद् इति भावः । अत एव कुरुते इत्य् अनुक्त्वा लभत इति प्रयोगः । माष-मुद्गादिषु मिलितां कालेन तेषु नष्टेष्व् अप्य् अनष्टां काञ्चन-मणिकाम् इव तेभ्यः पृथक्तया केवलात् लभत इतिवत् । सम्पूर्णायाः प्रेम-भक्तेस् तु तदानीं लाभ-सम्भावना नैवास्ति, नापि तस्याः फलं सायुज्यम् इत्य् अतः परां प्रेम-लक्षणम् इति न व्याख्येयम् ।</p>
<p>ननु तया लब्धया भक्त्या तस्य किं स्याद् इत्य् अतोऽर्थान्तरोपन्यासेनाह—भक्त्येति । अहं यावान् यश् चास्मि तं मां तत्-पदार्थं ज्ञानी वा नाना-विधो भक्तो वा भक्त्यैव तत्त्वतोऽभिजानाति, भक्त्याहम् एकया ग्राह्यः [भा।पु। ११.१४.११] इति मद्-उक्तेः ।</p>
<p>यस्माद् एवं, तस्मात् ततस् तया भक्त्यैव तद्-अनन्तरं विद्योपरमाद् उत्तर-काल एव मां ज्ञात्वा मां विशते मत्-सायुज्य-सुखम् अनुभवति । मम मायातीतत्वाद् अविद्यायाश् च मायात्वाद् विद्ययाप्य् अहम् अप्य् अगम्यैति भावः ।</p>
<p>यत् तु,</p>
<blockquote>
<p>साङ्ख्य-योगौ च वैराग्यं तपो भक्तिश् च केशवे ।<br>
पञ्च-पर्वैव विद्येयं यथा विद्वान् हरिं विशेत् ॥ [ना।पं।]</p></blockquote>
<p>इति विद्या-वृत्तित्वेन भक्तिः श्रूयते, मत्-सायुज्य-सुखम् अनु तत् खलु ह्लादिनी-शक्ति-वृत्तेर् भक्तेर् एव कला काचिद् विद्या-साफल्यार्थं विद्यायां प्रविष्टा, यथा कर्म-साफल्यार्थं कर्म-योगेऽपि प्रविशति। तया विना कर्म-ज्ञान-योगादीनां श्रम-मात्रत्वोक्तेः । अतो निर्गुणा भक्तिः सत्त्व-गुणमय्या विद्याया वृत्तिर् वस्तुतो न भवति।</p>
<p>किं च,—सत्त्वात् सञ्जायते ज्ञानम् [गीता १४.१७] इति स्मृतेः, सत्त्वं ज्ञानं विद्यैव यथा, तथा भक्त्य्-उत्थं ज्ञानं भक्तिर् एवेति ज्ञानम् अपि द्विविधं द्रष्टव्यम् ॥४५॥</p>
<p>—ओ)०(ओ—</p>
<p><strong>॥ ७.१५.४६ ॥</strong></p>
<p><strong>नो चेत् प्रमत्तम् असद्-इन्द्रिय-वाजि-सूता</strong></p>
<p><strong>नीत्वोत्पथं विषय-दस्युषु निक्षिपन्ति ।</strong></p>
<p><strong>ते दस्यवः सहय-सूतम् अमुं तमोऽन्धे</strong></p>
<p><strong>संसार-कूप उरु-मृत्यु-भये क्षिपन्ति ॥</strong></p>
<p>**श्रीधरः : **अच्युताश्रयाभावे बाधकम् आह—नो चेद् इति । असन्तो बहिर्-मुखा ये इन्द्रिय-वाजेनः सूतश् च ते उत्पथं प्रवृत्ति-मार्गं नीत्वा विषयाख्येषु दस्युषु निक्षिपन्ति । हयैः सूतेन च सह वर्तमानम् । तमोऽन्धे तमसा व्याप्ते । उरु मृत्यु-भयं यस्मिन् ॥४६॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p>**विश्वनाथः : **अच्युत-बलत्वाभावे साध्यं न सिद्ध्येत् । प्रत्युताधःपातश् चेत्य् आह—नो चेद् इति । यदि रथिनो बलं न स्यात्, पक्षे जीवस्य यदि भक्तिर् न स्याद् इत्य् अर्थः । प्रमत्तं जीवं बलाभावेऽपि लक्ष्य-वेधार्थं यथारोहणम् एव प्रमादः । ते दस्यवः राग-द्वेषाद्याः ॥४६॥</p>
<p>—ओ)०(ओ—</p>
<p><strong>॥ ७.१५.४७ ॥</strong></p>
<p><strong>प्रवृत्तं च निवृत्तं च द्वि-विधं कर्म वैदिकम् ।</strong><br>
आवर्तते प्रवृत्तेन निवृत्तेनाश्नुतेऽमृतम् ॥**</p>
<p>**श्रीधरः : **ननु वेद-विहितेष्टापूर्तादि-कारिणः पुंसः कथम् एवम् अनर्थ-प्राप्तिः स्याद् इत्य् आशङ्क्य वेदोक्त-कर्मणां द्वै-विध्यं दर्शयन् फल-भेदम् आह—प्रवृत्तं चेति दशभिः ॥४७॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p><strong>विश्वनाथः :</strong> ननु विषय-भोगोऽपि शास्त्रेण विहितो न तु केवलं निषिद्ध एव । सत्यम् अधिकारि-भेदात् फल-भेदाच् च तत्र व्यवस्था द्रष्टव्येत्य् आह—प्रवृत्तं चेति दशभिः । आवर्तते गृहस्थः । अमृतम् अश्नुते यतिः ॥४७॥</p>
<p>—ओ)०(ओ—</p>
<p><strong>॥ ७.१५.४८ ॥</strong></p>
<p><strong>हिंस्रं द्रव्य-मयं काम्यम् अग्नि-होत्राद्य्-अशान्तिदम् ।</strong><br>
दर्शश् च पूर्णमासश् च चातुर्मास्यं पशुः सुतः ॥**</p>
<p>**श्रीधरः : **हिंस्रं श्येनादि-कर्म । अशान्ति-दम् अत्य्-आसक्ति-युक्तम् । आदि-शब्दार्थ-विवरणं दर्शश् चेति । पशुः पशु-यागः । सुतः सोम-यागः ॥४८॥</p>
<p>**क्रम-सन्दर्भः : **हिंस्रम् इति युग्मकम् । सुरालयादि-लक्षणं पूर्तं च प्रवृत्ताख्यम् इत्य् अर्थः ॥</p>
<p>**विश्वनाथः : **हिंस्रं श्येनादि-कर्म । अशान्तिदम् अत्यासक्ति-प्रदम् । आदि-शब्दार्थं विवृणोति—दर्शश् चेति पशुः पशु-यागः । सुतः सोम-यागः ॥४८॥</p>
<p>—ओ)०(ओ—</p>
<p><strong>॥ ७.१५.४९ ॥</strong></p>
<p><strong>एतद् इष्टं प्रवृत्ताख्यं हुतं प्रहुतम् एव च ।</strong><br>
पूर्तं सुरालयाराम-कूपाजीव्यादि-लक्षणम् ॥**</p>
<p>**श्रीधरः : **हुतं वैश्व-देवम् । प्रहुतं बलि-हरणम् । एतत् सर्वम् इष्टम् उच्यते, एतद् एव यदि काम्यम् अशान्ति-दं च तर्हि प्रवृत्ताख्यम् अपीत्य् अर्थः । आजीव्यं प्रपादि ॥४९॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p>**विश्वनाथः : **हुतं वैश्वदेवम् । प्रहुतं बलि-हरणम् । एतत् सर्वम् इष्टम् उच्यते । आजीव्यं प्रपादि ॥४९॥</p>
<p>—ओ)०(ओ—</p>
<p><strong>॥ ७.१५.५०-५१ ॥</strong></p>
<p><strong>द्रव्य-सूक्ष्म-विपाकश् च धूमो रात्रिर् अपक्षयः ।</strong><br>
अयनं दक्षिणं सोमो दर्श ओषधि-वीरुधः ॥**</p>
<p><strong>अन्नं रेत इति क्ष्मेश पितृ-यानं पुनर्-भवः ।</strong><br>
एकैकश्येनानुपूर्वं भूत्वा भूत्वेह जायते ॥**</p>
<p>**श्रीधरः : **प्रवृत्तेन कर्मणा आरोहावरोहाभ्याम् आवृत्ति-प्रकारम् आह—द्रव्यस्य चरु-पुरोडाशादेः सूक्ष्मो विपाकः । परिणामो देहान्तरारम्भको येन सम्परिष्वक्तो गच्छति य एव श्रुतौ अप्-शब्देनोक्तः । इति तु पञ्चम्याम् आहुतावापः पुरुष-वचसो भवन्ति [छा।उ। ५.३.३]इति । पाठान्तरे द्रव्य-शब्देन तेजो-मात्राशब्दोक्तानीन्द्रियाणि । उष्म-विपाक-शब्देन हृदयाग्र-प्रद्योतः । तथा च श्रुतिः—स इमास् तेजो-मात्राः समभ्याददानो हृदयम् एवान्वक्रामत् [बृ।आ।उ। ४.४.१] इति । तथा—तस्य हैतस्य हृदयाग्रं प्रद्योतते तेनैष आत्मा निष्क्रामति [बृ।आ।उ। ४.४.२]इति । धूमादि-शब्दस् तत्-तद्-अभिमानिन्यो देवताः तत्रापक्षयः कृष्ण-पक्षः । सोमः सोम-लोकः ।</p>
<p>तत्र भुक्त-भोगस्यावरोहण-प्रकारम् आह—दर्श इत्य् आदि । विपरीत-लक्षणया विशिष्ट-भोग-क्षय-शोकाग्निना देहलयेनादर्शनम् उच्यते । एतद् उक्तं भवति—भूत-सूक्ष्म-युक्तो धूमाद्य् आतिवाहिक-देवताभिः सोम-लोकं प्रापितस् तद्-भोगावसाने विलीन-देहो वृष्टि-द्वारेणौषधि-वीरुधादि-साम्यापत्ति-क्रमेण जायते।एवं पुनर्-भव-हेतुः पितृ-यानं प्रवृत्त-कर्म-मार्ग इति । क्ष्मेश हे भू-पते । पुनर्-भवम् एवाह—एकैकश्येन प्रत्येकं क्रमेण भूत्वा तत् तत् सान्निध्यं प्राप्येह भूमौ जायते ॥५०-५१॥</p>
<p><strong>क्रम-सन्दर्भः :<em>न व्याख्यातम्।</em></strong></p>
<p>**विश्वनाथः : **प्रवृत्तेन कर्मणा आरोहावरोहाभ्याम् आवृत्ति-प्रकारम् आह—द्रव्येति । सोम-पर्यन्तम् आरोहणे सोपानानि दर्शयति । प्रथमं द्रव्यस्य चरु-पुरोडाशादेः सूक्ष्मो विपाकः । परिणामो देहान्तरारम्भको, येन सम्परिष्वक्तो गच्छति, य एव श्रुतौ अप्-शब्देनोक्तः । तं प्रथमं प्राप्नोति, तथा हि—इह तुपञ्चम्याम् आहुतावापः पुरुष-वचसो भवन्ति [छा।उ। ५.३.३]इति । द्रव्यम् उष्म-विपाकश् चेति पाठे द्रव्य-शब्देन तेजो-मात्रा-शब्दोक्तानि इन्द्रियाणि उष्म-विपाक-शब्देन हृदयाग्र-प्रद्योतः । तदा च सत्-कर्म-साधकानीन्द्रियाणि प्रथमं प्राप्नोति, ततो धूमम् इत्य् एवं क्रमः । तथा च श्रुतिः—स इमास् तेजो-मात्राः समभ्याददानो हृदयम् एवान्वक्रामत् [बृ।आ।उ। ४.४.१]इति । तथा च—तस्य हैतस्य हृदयाग्रं प्रद्योतते तेनैष आत्मा निष्क्रामति [बृ।आ।उ। ४.४.२]इति । धूमादि-शब्दैस् तत्-तद्-अभिमानिन्यो देवता उच्यन्ते । ततो धूमाभिमानिनीं देवतां प्राप्नोति, ततो रात्र्य्-अभिमानिनीम् इत्य् एवम् । अपक्षयः कृष्ण-पक्षः । सोमश् चन्द्र-लोकः । धूमाद्य्-अतिवाहिक-देवताभिः सोमं लोकं प्राप्तिओ भोगान् भुङ्क्ते इत्य् अर्थः ।</p>
<p>तत्र भुक्त-भोगस्य तसावरोह-प्रकारम् आह—दर्श इति । चन्द्र-क्षयवत्यो अमावस्यया भोग-देह-क्षयो लक्षितः । ततो वृष्ट्य्-आदि-द्वारेणौषधि-वीरुधादिः, ततोऽयं तद् एव भुक्तं रेतः । हे क्ष्मेश ! उक्तम् अवरोह-प्रकारं व्याचष्टे—एकैकश्येनेति । क्रमेणौषध्य्-आदिकं भूत्वेत्य् अर्थः ॥५०-५१॥</p>
<p>—ओ)०(ओ—</p>
<p><strong>॥ ७.१५.५२ ॥</strong></p>
<p><strong>निषेकादि-श्मशानान्तैः संस्कारैः संस्कृतो द्विजः ।</strong><br>
इन्द्रियेषु क्रिया-यज्ञान् ज्ञान-दीपेषु जुह्वति ॥**</p>
<p>**मध्वः :**यज्ञाभिमानिनो देवान् स्मरन्तीन्द्रिय-मानिनाम् ।</p>
<blockquote>
<p>वशगांस् तान् मनोमानि सुरेन्द्रस्य वशे स्थितान् ।<br>
वेदात्मिकायाः पार्वत्यास् तां रुद्रस्य वशे स्थितान् ।<br>
वर्ण-त्रयात्मकं रुद्रं शेषे तु प्रणवात्मके ।<br>
बिन्दु-रूप सरस्वत्यां तं तां तस्यां पुनर् न्यसेत् ।<br>
मूल-स्थानाद् अरूपायां तां वायौ तं जनार्दने ।<br>
प्रकृताव् अथवा प्राणं ताम् एव पुरुषोत्तमे ॥ इति ब्रह्म-तर्के ॥५२॥</p></blockquote>
<p>**श्रीधरः : **तत्राधिकारिणम् आह—निषेकादीति । अन्यस् त्व् इष्टादि-कार्य् अप्य् एवं जन्म न लभत इत्य् अर्थः । निवृत्त-कर्म-निष्ठस्योपासनादि-विशेषम् उपदिशन्न् अर्चिरादि-मार्गेण ब्रह्म-लोक-प्राप्तिम् आह—इन्द्रियेष्व् अत्यादिना । यद् वा, द्रव्य-यज्ञेषु हिंसाया दुर्निवारत्वाद् अति-मुख्यम् निवृत्तं कर्मैव दर्शयन्न् आह—ज्ञानेन दीप्यन्त इति तथा तेषु । इन्द्रिय-व्यापाराणाम् इष्टापूर्तादीनाम् इन्द्रिय-तावन्-मात्रतां भावयन्तीत्य् अर्थः । एवम् उत्तरत्रापि ॥५२॥</p>
<p><strong>क्रम-सन्दर्भः :<em>न व्याख्यातम्।</em></strong></p>
<p>**विश्वनाथः : **तत्र मुख्यं कर्माधिकारिणम् आह—निषेकादीति । प्रवृत्त-कर्म-निष्ठम् उक्त्वा निवृत्त-कर्म-निष्ठस्यार्चिर्-आदि-मार्गेण ब्रह्म-लोक-प्राप्तिम् आह—इन्द्रियेषु ज्ञानेन दीप्यन्त इति तेषु क्रिया-यज्ञान् जुह्वति । इन्द्रिय-व्यापार-मयत्वाद् इन्द्रिय-तावन्-मात्रतां भावयन्तीत्य् अर्थः । एवम् उत्तरत्रापि ॥५२॥</p>
<p>—ओ)०(ओ—</p>
<p><strong>॥ ७.१५.५३ ॥</strong></p>
<p><strong>इन्द्रियाणि मनस्य् ऊर्मौ वाचि वैकारिकं मनः ।</strong></p>
<p><strong>वाचं वर्ण-समाम्नाये तम् ओंकारे स्वरे न्यसेत् ।</strong><br>
ओंकारं बिन्दौ नादे तं तं तु प्राणे महत्य् अमुम् ॥**</p>
<p>**श्रीधरः : **ऊर्मौ दर्शनादि-सङ्कल्प-रूपे मनसि । वैकारिकं विकार-युक्तं मनो वाचि । विध्यादि-लक्षणया वाचा हि मनः कर्तृत्वादि-विकारं भजति । वर्णानां समाम्नाये समुदाये । तद् विशेषत्वाद् वाचः । स्वरे अ-कारादि-स्वर-त्रयात्मके । ओ-कारं बिन्दौ तं च नादे । प्राणे सूत्रात्मनि । महति ब्रह्मणि ॥५३॥</p>
<p><strong>क्रम-सन्दर्भः :<em>न व्याख्यातम्।</em></strong></p>
<p><strong>विश्वनाथः :</strong> ऊर्मौ दर्शनादि-सङ्कल्प-रूपे मनसि । वैकारिकं विकार-युक्तं मनो वाचि । विध्य्-आदि-लक्षणया वाचा हि मनः कर्तृत्वादि-विकारं भजति । वर्णानां समाम्नाये समुदाये । तद्-विषत्वाद् वाचः । स्वरे अ-कारादि-स्वर-त्रयात्मके । ओ-कारं बिन्दौ । तं च नादे । प्राणे सूत्रत्मनि । महति ब्रह्मणि ॥५३॥</p>
<p>—ओ)०(ओ—</p>
<p><strong>॥ ७.१५.५४ ॥</strong></p>
<p><strong>अग्निः सूर्यो दिवा प्राह्णः शुक्लो राकोत्तरं स्व-राट् ।</strong><br>
विश्वोऽथ तैजसः प्राज्ञस् तुर्य आत्मा समन्वयात् ॥**</p>
<p>**मध्वः : **स्वराड् इन्द्रः ।</p>
<blockquote>
<p>विश्वाद्या अनिरुद्धाद्यास् ते द्विधा सम्प्रकीर्तिताः ।<br>
विष्णु-रूपास् तद् अन्ये च तान् सर्वान् याति मोक्षणः ॥<br>
तद् अन्ये च दिवस्पुत्राः सर्वे च द्यु-समीपगाः ।<br>
ते दिवं प्रापयन्त्य् एनं स वायुं स हरिं पृथक् ॥<br>
विश्वादि-रूपं तुर्यं च वासुदेवश् च नापरः ॥इति च ।</p></blockquote>
<p>अधिको भूत्वा सुखादिभिः । भक्तिमान् मार्गविन् नैव नीचां गतिम् अवाप्नुयात् ॥ इति च ॥५४॥</p>
<p>**श्रीधरः : **अग्निर् इति । तत्-तद्-अभिमानिन्यो देवतास् ताः । प्राप्नोतीति पूर्व-वत् । दिवाहः । प्राह्णस् तस्यैवान्तः । राका शुक्ल-पक्षस्यान्तः । यद् वा, प्राह्णो राका इति च पुराण-मतम् । उत्तरं त्व् अयनम् । स्वराट् ब्रह्मा । एवं ब्रह्म-लोकं गतस्य भोगावसानो मोक्ष-प्रकारम् आह—विश्व इति । विश्वः स्थूलोपाधिः स स्थूलं सूक्ष्मे विलाप्य सूक्ष्मोपाधिस् तैजसो भवति । सूक्ष्मं कारणे विलाप्य कारणोपाधिः प्राज्ञो भवति । कारणं च सर्व-साक्षित्वेनान्वयात् साक्षि-स्वरूपे विलाप्य तुर्यो भवति । तेषां च व्यभिचारिणां साक्ष्याणां लये शुद्ध आत्मा भवति । मुच्यत इत्य् अर्थः ॥५४॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p>**विश्वनाथः : **अग्निर् इति तत्-तद्-अभिमानिन्यो देवतास् ताः । प्राप्नोतीति पूर्ववत् । दिवाहःप्राह्णस् तस्यैवान्तः । शुक्लः शुक्ल-पक्षस्यान्तः । राका तस्यैवान्तः । उत्तरम् उत्तरायणम् । स्वराट् ब्रह्मा । एवं ब्रह्म-लोकं गतस्य तस्य भोगावसाने मोक्ष-प्रकारम् आह—विश्वः स्थूलोपाधिः सा स्थूलं सूक्ष्मे प्रविलाप्य कारणोपाधिः प्राज्ञो भवति । कारणं च सर्व-साक्षित्वेनान्वयात् साक्षि-स्वरूपे प्रविलाप्य तुर्य आत्मा भवति । तेषां च व्यभिचारिणां साक्ष्याणां प्रलये शुद्ध आत्मा भवति, मुच्यत इत्य् अर्थः ॥५४॥</p>
<p>—ओ)०(ओ—</p>
<p><strong>॥ ७.१५.५५ ॥</strong></p>
<p><strong>देव-यानम् इदं प्राहुर् भूत्वा भूत्वानुपूर्वशः ।</strong><br>
आत्म-याज्य् उपशान्तात्मा ह्य् आत्म-स्थो न निवर्तते ॥**</p>
<p>**श्रीधरः : **यथेतरो भूत्वा निवर्तते तथा न निवर्तत इत्य् अर्थः ॥५५॥</p>
<p><strong>क्रम-सन्दर्भः :<em>न व्याख्यातम्।</em></strong></p>
<p><strong>विश्वनाथः :</strong> अर्चिर्-आदि-मार्ग-स्थो भूत्वा अनुपूर्वशः आनुपूर्व्य-क्रमेण ॥५५॥</p>
<p>—ओ)०(ओ—</p>
<p><strong>॥ ७.१५.५६ ॥</strong></p>
<p><strong>य एते पितृ-देवानाम् अयने वेद-निर्मिते ।</strong><br>
शास्त्रेण चक्षुषा वेद जन-स्थोऽपि न मुह्यति ॥**</p>
<p><strong>श्रीधरः : वेदेन निर्मिते</strong>, ते धूमम् अभिसम्भवन्ति [बृ।आ।उ। ६.२.१६]इत्य् आदिना । ते अर्चिषम् अभिसम्भवन्ति [छा।उ। ५.१०.१]इत्य्-आदिना च, निश्चयेन विविच्य ज्ञापिते इत्य् अर्थः। **जन-स्थोऽपि **देहस्थोऽपि <strong>न मुह्यति</strong> ॥५६॥</p>
<p><strong>क्रम-सन्दर्भः :<em>न व्याख्यातम्।</em></strong></p>
<p><strong>विश्वनाथः :</strong> वेदेन निर्मिते तेजसा ते धूमम् अभिसम्भवन्ति [बृ।आ।उ। ६.२.१६]इत्य्-आदिना । ते अर्चिषम् अभिसम्भवन्ति [छा।उ। ५.१०.१]इत्य्-आदिना च । जनस्थोऽपि देह-स्थोऽपि ॥५६॥</p>
<p>—ओ)०(ओ—</p>
<p><strong>॥ ७.१५.५७ ॥</strong></p>
<p><strong>आदाव् अन्ते जनानां सद् बहिर् अन्तः परावरम् ।</strong><br>
ज्ञानं ज्ञेयं वचो वाच्यं तमो ज्योतिस् त्व् अयं स्वयम् ॥**</p>
<p>**मध्वः : **ग्लापकत्वात् तमः ॥५७॥</p>
<p>**श्रीधरः : **तत्र हेतुम् आह—आदाव् इति । जनानां देहानाम् आदौ कारणत्वेनान्ते चावधित्वेन यत् सत् तथा बहिर् भोग्यम् अन्तर् भोक्तृ परम् अवरं चोच्च-नीचम् । तमोऽप्रकाशः । ज्योतिः प्रकाशः । तत् तु सर्वम् अयं ज्ञानी स्वयम् एव न तस्माद् व्यतिरिक्तं वस्तु किञ्चिद् अस्ति येन मुह्येद् इत्य् अर्थः ॥५७॥</p>
<p>**क्रम-सन्दर्भः :**मोहाभाव-कारणं सर्वस्य परमात्मानन्यत्वं विवृणोति—आदाव् इति । यत् परमात्म-लक्षणं वस्तु, तत् सत् वर्तमानं, तदेव स्वयं बहिर् भोग्यम् । ज्योतिः प्रकाशश् च स्फुरति, नान्यत् । अन्यस्य तद् विना स्वतः स्फुरणानिरूप्यत्वाद् इति भावः ॥५७॥</p>
<p>**परमात्म-सन्दर्भः ६२- **जगतस् तद्-अनन्यत्वे युक्तिं विवृणोति पञ्चभिः—आदाव् अन्ते इति । <strong>जनानां</strong> देहादीनाम् <strong>आदौ</strong> कारणत्वेन <strong>अन्ते</strong> चावधित्वेन यत् परमात्म-लक्षणं सर्व-कारणं वस्तु <strong>सद्</strong> वर्तमानं, तद् एव स्वयं <strong>बहिर्</strong> भोग्यं <strong>अन्तर्</strong> भोक्तृ <strong>परावरं</strong> चोच्च-नीचं <strong>तमो</strong>ऽप्रकाशः <strong>ज्योतिः</strong> प्रकाशश् च स्फुरति नान्यत् । अन्यस्य तद् विना स्वतः स्फुरणानिरूप्यत्वाद् इति भावः ॥५७॥<sup id="fnref:7"><a href="#fn:7" class="footnote-ref" role="doc-noteref">7</a></sup></p>
<p><strong>विश्वनाथः :</strong> अत्र सर्वं ब्रह्मेति भावेनैव मोहाभावेनैव हेतुर् इत्य् आह—आदाव् इति । जनानां देहादीनाम् आदौ कारणत्वेन अन्ते चावधित्वेन यत् सत् स्वयं ब्रह्म तद् एव बहिर् भोग्यम् मायिकं वस्तु अन्तर् भोक्तृ जीव-वृन्दं परावरम् उत्कृष्ट-निकृष्टात्मकम् । ज्ञानम् इन्द्रियं ज्ञेयम् । शब्दादि-वचो घट-पटादि वाच्यम् । जात्य्-आदि-तमो-जीवस्याविद्या ज्योतिर् विद्या तस्मात् व्यतिरिक्तं वस्तु किम् अपि नास्ति येन मुह्येद् इति भावः ॥५७॥</p>
<p>—ओ)०(ओ—</p>
<p><strong>॥ ७.१५.५८ ॥</strong></p>
<p><strong>आबाधितोऽपि ह्य् आभासो यथा वस्तुतया स्मृतः ।</strong><br>
दुर्घटत्वाद् ऐन्द्रियकं तद्वद् अर्थ-विकल्पितम् ॥**</p>
<p><strong>मध्वः :</strong> दुर्घटत्वाद् अर्थत्वेन परमेश्वरेणैव कल्पितम् ॥५८॥</p>
<p>**श्रीधरः : **ननु तर्हि कथं पृथग्-अर्थस् तस्यापि प्रतीयते ? तत्राह—आबाधितस् तर्क-विरोधेन सर्वतो बाधितोऽप्य् आभासः प्रतिबिम्बादिर् वस्तुतया यथा स्मृतस् तद्वद् ऐन्द्रियकं सर्वम् अर्थत्वेन विकल्पितं, न तु परमार्थतः, दुर्घटत्वात् ॥५८॥</p>
<p><strong>क्रम-सन्दर्भः : <strong>ननु, कथं तर्हि तस्माद् अत्यन्त-पृथग् इवार्थ-जातं प्रतीयते? तत्राह—आबाधितः । <strong>आबाधितस्</strong> तर्क-विरोधेन आ सर्वतो बाधितः,<sup id="fnref:8"><a href="#fn:8" class="footnote-ref" role="doc-noteref">8</a></sup> स्वातन्त्र्य-सत्तायाः सकाशान् निरस्तोऽ</strong>पि यथा आभासः</strong> सूर्यादि-प्रति-रश्मिर् बालादिभिः पृथक् प्रकाशमानता-दर्शनाद् <strong>वस्तुतया</strong> स्वतन्त्र-पदार्थतया <strong>स्मृतः</strong> कल्पितः, <strong>तद्वद् ऐन्द्रियकं</strong> सर्वं मूढैः स्वतन्त्रार्थत्वेन विविधं कल्पितं, तत् तु न तत्त्व-दृष्ट्या, स्वातन्त्र्य-निरूपणस्य <strong>दुर्घटत्वाद्</strong> इत्य् अर्थः ॥५८॥ परमात्म-सन्दर्भः (६३)</p>
<p>**विश्वनाथः : **ननु भोक्तृ-भोग्यादि-वस्तूनां सर्व-जनैर् पृथक्तया अर्थस् तस्यापि प्रतीयते ? तत्राह—<strong>आबाधितस्</strong> तर्क-विरोधेन सर्वतो बाधितोऽप्य् <strong>आभासः</strong> प्रतिबिम्बादिर् <strong>वस्तुतयायथा स्मृतः, तद्वद् ऐन्द्रियकं</strong> सर्वम् <strong>अर्थत्वेन विकल्पितं</strong>, न तु परमार्थतः, <strong>दुर्घटत्वात्</strong> ॥५८॥</p>
<p>—ओ)०(ओ—</p>
<p><strong>॥ ७.१५.५९ ॥</strong></p>
<p><strong>क्षित्य्-आदीनाम् इहार्थानां छाया न कतमापि हि ।</strong><br>
न सङ्घातो विकारोऽपि न पृथङ् नान्वितो मृषा ॥**</p>
<p><strong>मध्वः :</strong> छाया-रीतिः प्रकारश् च भावश् चेत्य् अभिधीयते इति शब्द-निर्णये । क्षित्य्-आदीनां पदार्थानां कतमोऽपि प्रकारो न घटते, परमेश्वर-कल्पितत्वात् कार्यम् इत्य् एव वक्तुं युक्तम् । नहि सज्ञात-मात्रा पृथिवी न च विकार-मात्रं नहि कालुष्यादि-विकार-मात्रेण पृथिवी भवति । न चादेभ्यः पृथक् स्थितिः । न च वस्तु-द्वयवत् । सहावस्थान-मात्रम् ॥५९॥</p>
<p>**श्रीधरः : **तद् एवाह—<strong>क्षित्य्-आदीनां</strong> पञ्च-भूतानां <strong>छाया</strong> ऐक्य-बुद्ध्य्-आलम्बन-रूपं देहादि-सङ्घातारम्भ-परिणामानां मध्ये <strong>कतमाप्य्</strong> अन्यतमापि न भवति । <strong>न</strong> तावत् तेषां <strong>सङ्घातो</strong> वृक्षाणाम् इव वनम् । एक-देशाकर्षणे सर्वाकर्षणानुपपत्तेः । न ह्य् एकस्मिन् वृक्ष आकृष्टे सर्वं वनम् आकृष्यते । न च <strong>विकार</strong> आरब्धोऽवयवी । <strong>अपि</strong>-शब्दान् न परिणामोऽपि । कुतः ? स किं स्वावयवेभ्यः परिणतेभ्यो वा पृथक् तद्-<strong>अन्वितो</strong> वा । न तावद् अत्यन्तं पृथक्, तथाऽप्रतीतेः । न चान्वितः । स किं प्रत्यवयवं सर्वोऽप्य् अन्वेत्य् अंशेन वा । आद्ये अङ्गुलि-मात्रेऽपि देह-बुद्धिः स्यात् । द्वितीये तस्याप्य् अंशाङ्गीकारे सत्य् अनवस्था स्याद् अतो <strong>मृषा</strong> एवेत्य् अर्थः ॥५९॥</p>
<p>**क्रम-सन्दर्भः :**तद् एवाह द्वाभ्याम् । क्षित्य्-आदीनाम् इत्य्-आदिना । मृषैवेत्य् अर्थः इत्य् अन्तेन तैः ॥५९॥ <sup id="fnref:9"><a href="#fn:9" class="footnote-ref" role="doc-noteref">9</a></sup></p>
<p>तत्र कुत इत्य् अन्ते स किम् अवयवेभ्यः पृथग् आरभ्यते परिणमते च तद्-अन्वितो वेत्य् ऊह्यम् । अतो मृषेवेत्य् अत्र अतो देहादेः स्वातन्त्र्येणावस्थितिर् मृषैवेत्य् अर्थ इति ज्ञेयम् ॥५९॥]</p>
<p>**परमात्म-सन्दर्भः (६४): **तद् एवाह—<strong>क्षित्य्-आदीनां</strong> पञ्च-भूतानां <strong>छाया</strong> ऐक्य-बुद्ध्य्-आलम्बन-रूपं देहादि-सङ्घातारम्भ-परिणामानां मध्ये <strong>कतमाप्य्</strong> अन्यतमापि <strong>न</strong> भवति । <strong>न</strong> तावत् तेषां <strong>सङ्घातो</strong> वृक्षाणाम् इव वनं, एक-देशाकर्षणे सर्वाकर्षणानुपपत्तेः । न ह्य् एकस्मिन् वृक्ष आकृष्टे सर्वं वनम् आकृष्यते । न च <strong>विकार</strong> आरब्धोऽवयवी । <strong>अपि</strong>-शब्दात् परिणामोऽपि ।</p>
<p>कुतः ? स किम् अवयवेभ्यः पृथग् आरभ्यते परिणमते च तद्-अन्वितो वा ? <strong>न</strong> तावद् अत्यन्तं <strong>पृथक्</strong> तथा अप्रतीतेः । <strong>न</strong> च <strong>अन्वितः</strong> ।</p>
<p>स किं प्रत्यवयवं सर्वोऽप्य् अन्वेति, अंशेन वा ? आद्ये अङ्गुलि-मात्रेऽपि देह-बुद्धिः स्यात्, द्वितीये तस्याप्य् अंशाङ्गीकारे सत्य् अनवस्थापातः स्यात् । अतो देहादेः स्वातन्त्र्येणावस्थितिर् <strong>मृषा</strong> एवेति ॥५९॥ (परमात्म-सन्दर्भ ६४)</p>
<p>**विश्वनाथः : **एतद् एवाह—क्षित्य्-आदीनां पञ्च-भूतानां छाया ऐक्य-बुद्ध्या आलम्बनं देहादिकं सङ्घातारम्भ-परिणामानां मध्ये कतमापि न भवति । न तावत् पञ्च-भूतानां सङ्घातो वृक्षाणाम् इव वनम् । एक-देशाकर्षणेन सर्वाकर्षणानुपपत्तेः । न ह्य् एकस्मिन् वृक्ष आकृष्टे सर्वं वनम् आकृष्यते । न च पञ्च-भूतानां विकारः, पञ्च-भूतैर् आरब्धोऽवयवीत्य् अर्थः । कुतः ? इति चेत् तत्राह—न पृथक् नान्वित इति । अवयवेभ्योऽवयवी न तावद् अत्यन्तं पृथक् । तथाऽप्रतीतेः । न च तेष्व् अन्वितः । स किं प्रत्यवयवम् अवयवी सर्वत्र एवान्वेत्य् अंशेन वा । आद्ये पाणौ पाण्य्-अङ्गुल्य्-आदौ वा देह-बुद्धौ वा तन्-नाशस्य देहो नष्ट इति प्रतीतिर् आपद्येत । द्वितीये अंशस्याप्य् अंशाङ्गीकारेऽनवस्था स्यात् । अपि-कारात् पञ्च-भूतानां परिणामोऽपि यतो न पञ्च-भूतेभ्यः स पृथक् । नापि तेष्व् अन्वित इत्य् अतो मृषैव मिथ्यैवेति विवर्त-वाद एवोपादेय इत्य् अर्थः ॥५९॥</p>
<p>—ओ)०(ओ—</p>
<p><strong>॥ ७.१५.६० ॥</strong></p>
<p><strong>धातवोऽवयवित्वाच् च तन्-मात्रावयवैर् विना ।</strong><br>
न स्युर् ह्य् असत्य् अवयविन्य् असन्न् अवयवोऽन्ततः ॥**</p>
<p>**मध्वः : **एवम् अवयवायविनोर् अपि ॥६०॥</p>
<p>**श्रीधरः : **एवं देहादेर् मिथ्यात्वम् उक्त्वा तद्-धेतूनां क्षित्य्-आदीनाम् अपि मिथ्यात्वम् आह—धारयन्तीति धातवो महा-भूतानि तन्-मात्रैः सूक्ष्मैर् अवयवैर् विना न स्युः । अवयवित्वात् तेषाम् अपि । तर्ह्य् अवयवः सत्य इति चेत् तत्राह उक्त-प्रकारेणावयविन्य् असत्यवयवोऽप्य् अन्ततोऽसन्न् इव स्यात् । अवयवि-प्रतीत्य्-अन्यथानुपपत्तिं विना तत्-सद्-भावे प्रमाणाभावाद् इत्य् अर्थः । तद् उक्तं पञ्चम-स्कन्धे—एवं निरुक्तं क्षिति-शब्द-वृत्तम् [भा।पु। ५.१२.९] इत्य्-आदि ॥६०॥</p>
<p>**क्रम-सन्दर्भः : **एवं देहादेर् मिथ्यात्वम् उक्त्वा तद्-धेतूनां क्षित्य्-आदीनाम् अपि मिथ्यात्वम् आह—धारयन्तीति धातवो महा-भूतानि तन्-मात्रैः सूक्ष्मैर् अवयवैर् विना न स्युः । अवयवित्वात् तेषाम् अपि । तर्ह्य् अवयवः सत्य इति चेत् तत्राह उक्त-प्रकारेणावयविन्य् असत्यवयवोऽप्य् अन्ततोऽसन्न् इव स्यात् । अवयवि-प्रतीत्य्-अन्यथानुपपत्तिं विना तत्-सद्-भावे प्रमाणाभावाद् इत्य् अर्थः । तद् उक्तं पञ्चम-स्कन्धे—एवं निरुक्तं क्षिति-शब्द-वृत्तम् [भा।पु। ५.१२.९] इत्य्-आदि ॥६०॥</p>
<p>**परमात्म-सन्दर्भ ६५ :**एवं देहादेः स्वातन्त्र्येणानिरूप्यत्वम् उक्त्वा तद्-धेतूनां क्षित्य्-आदीनाम् अपि तथैवानिरूप्यत्वम् आह—धातव इति ।</p>
<p>धारयन्तीति <strong>धातवो</strong> महा-भूतानि <strong>तन्-मात्रैः</strong> सूक्ष्मैर् <strong>अवयवैर् विनान स्युः</strong>,  <strong>अवयवित्वात्</strong> । तेषाम् अपि तर्ह्य् अवयव एव स्वतन्त्र इति चेत् ? तत्राह उक्त-प्रकारेण <strong>अवयविनि</strong> निरूपयितुम् <strong>असतिअवयवो</strong>ऽप्य् <strong>अन्ततो</strong> निरूपयितुम् <strong>असन्न्</strong> इव स्यात् । अवयवि-प्रतीत्य्-अन्यथानुपपत्तिं विना परमाणु-लक्षणावयव-सद्-भावे प्रमाणाभावाद् इत्य् अर्थः । तद् उक्तं पञ्चमे—एवं निरुक्तं क्षिति-शब्द-वृत्तम् [भा।पु। ५.१२.९] इत्य्-आदि ।</p>
<p>तस्माद् ऐक्य-बुद्ध्य्-आलम्बन-रूपं यत् प्रतीयते, तत् सर्वत्र परमात्म-लक्षणं सर्व-कारणं वस्त्व् एवेति साधूक्तम् आदाव् अन्ते जनानां सत्  [भा।पु। ७.१५.५७] इत्य्-आदिना ।</p>
<p>एवम् एव तृतीयेऽप्य् उक्तम्—</p>
<blockquote>
<p>इति तासां स्व-शक्तीनां सतीनाम् असमेत्य सः ।<br>
प्रसुप्त-लोक-तन्त्राणां निशाम्य गतिम् ईश्वरः ॥<br>
काल-संज्ञा ततो देवीं विभ्रच् छक्तिम् उरुक्रमः ।<br>
त्रयोविंशतित्-तत्त्वानां गणं युगपद् आविशत् ॥<br>
सोऽनुप्रविष्टो भगवांश् चेष्टा-रूपेण तं गणम् ।<br>
भिन्नं संयोजयाम् आस सुप्तं कर्म प्रबोधयन् ॥ [भा।पु। ३.६.१-३] इति ।</p></blockquote>
<p>अत एव यस्य पृथिवी शरीरम् [बृ।आ।उ। ३.७.३] इत्य्-आदि-श्रुतौ सर्वस्य परमात्म-शरीरत्वेन प्रसिद्धिः, परमात्मनस् तु शरीरत्वेन । तद् एवम् अवयव-रूपेण प्रधान-परिणामः सर्वत्रावयवी तु परमात्म-वस्त्व् एवेति<sup id="fnref:10"><a href="#fn:10" class="footnote-ref" role="doc-noteref">10</a></sup> सिद्धम् । ततोऽप्य् अमिथ्यात्वम् एव जगत उपपद्येत ॥६०॥</p>
<p>**विश्वनाथः : **एवं देहादेर् मिथ्यात्वम् उक्त्वा तद्-धेतूनां क्षित्य्-आदीनाम् अपि मिथ्यात्वम् आह—धातव इति । धारयन्तीति धातवो महा-भूतानि तन्-मात्रैः सूक्ष्मैर् अवयवैर् विना न स्युः । अवयवित्वात् तेषाम् अपि तर्ह्य् अवयवः सत्य इति चेत् तत्राह—उक्त-प्रकारेणावयविन्य् असति अवयवोऽप्य् अन्ततोऽसन्न् एव स्यात् अवयवि-प्रतीत्य्-अन्यथानुपपत्तिं विना तत् सद्-भावे प्रमाणाभावाद् इत्य् अर्थः । तद् उक्तम् पञ्चमे—एवं निरुक्तं क्षिति-शब्द-वृत्तम् [भा।पु। ५.१२.९] इत्य्-आदि ॥६०॥</p>
<p>—ओ)०(ओ—</p>
<p><strong>॥ ७.१५.६१ ॥</strong></p>
<p><strong>स्यात् सादृश्य-भ्रमस् तावद् विकल्पे सति वस्तुनः ।</strong><br>
जाग्रत्-स्वापौ यथा स्वप्ने तथा विधि-निषेधता ॥**</p>
<p><strong>मध्वः :</strong> न च सादृश्य-मात्रम्, वस्तु-भेदे हि तद् युज्यते । तस्मात् स्वप्न एव जाग्रत्-स्वप्नौ यथा विशेषतो दृश्यते, तथा पृथिव्यावादि-विशेषो दुर्घटोऽपीश्वर-कल्पनयिवासौ दृश्यते ॥६१॥</p>
<p><strong>श्रीधरः : <strong>नन्व् अवयविनोऽभावे आगमापायिषु बाल्यादिषु सोऽयं देवदत्त इति प्रत्यभिज्ञानं न स्यात् । तद् उक्तं भट्टैः, आविर्भाव-तिरोभाव-धर्मकेष्व् अनपायि यत् । तद् धर्मी इति तत्राह—स्याद् इति । वस्तुतः परमात्मनो <strong>विकल्पे</strong> भेदेऽ</strong>सति</strong> । यद् वा, वस्तुनोऽविद्यया विकल्पे सति पूर्व-पूर्वारोप-<strong>सादृश्यात्</strong> स एवेति <strong>भ्रमः स्यात्</strong> । स च <strong>तावद्</strong> एव यावद् अविद्या-निवृत्तिः । ननु सर्व-मिथ्यात्वे शास्त्रस्य विधि-निषेधकता कथम् ? तत्राह—<strong>स्वप्न</strong>-मध्ये <strong>जाग्रत्-स्वाप</strong>-व्यवस्था <strong>यथेति</strong> ॥६१॥</p>
<p>**क्रम-सन्दर्भः, परमात्म-सन्दर्भ ६६- **ननु यदि परमात्म-वस्त्व् एव<sup id="fnref:11"><a href="#fn:11" class="footnote-ref" role="doc-noteref">11</a></sup> सर्वत्रावयवी देहः स्यात्, ततश् च तत्रैव ब्राह्मणत्वादि-संज्ञा-प्राप्तेर् गुण-दोष-हेतू विधि-निषेधाव् अपि स्यातां, तौ च न सम्भवतः । तस्माद् अन्य एवावयवी युज्यते इत्य् आशङ्क्याह—स्याद् इति ।</p>
<p><strong>वस्तुनः</strong> परमात्मनो<sup id="fnref:12"><a href="#fn:12" class="footnote-ref" role="doc-noteref">12</a></sup><strong>विकल्पे</strong> संशये <strong>सति</strong> इति, तस्य तादृशत्वेन निर्णयो यावन् न स्यात् इत्य् अर्थः,<strong>तावद्</strong> एव तस्मात् सर्वैक्य-बुद्धि-निदानात् पृथग् देहैक्य-बुद्धिः <strong>सादृश्य-भ्रमः स्यात्</strong> । पूर्वापरावयवानुसन्धाने सति परस्परम् आसज्यैकत्र स्थितत्वेनावयवत्व-साधारण्येन चैक्य-सादृश्यात् प्रत्यवयवम् एकतया प्रतीतेः, सोऽयं देह इति भ्रम एव भवतीत्य् अर्थः, प्रतिवृक्षं तद् इदं वनम् इतिवत् । यथोक्तं स्वयं भगवता—</p>
<blockquote>
<p>सोऽयं दीपोऽर्चिषां यद्वत् स्रोतसां तद् इदं जलम् ।<br>
सोऽयं पुमान् इति नॄणां मृषा धीर् गीर् मृषायुषाम् ॥ [भा।पु। ११.२२.४५] इति ।</p></blockquote>
<p>ततश् च तत्रैव ब्राह्मणत्वाद्य्-अभिमाने सति स्वप्न-विषयकौ <strong>जाग्रत्-स्वप्नाव्</strong> इव तद्-विषयकौ विधि-निषेधौ स्याताम् इत्य् आह—<strong>जाग्रद्</strong> इति । तथा तेन प्रकारेण विधेर् <strong>विधिता</strong> निषेधस्य <strong>निषेधता</strong> इत्य् अर्थः । एवं,</p>
<blockquote>
<p>पर-स्वभाव-कर्मणि न प्रशंसेन् न गर्हयेत् ।<br>
विश्वम् एकात्मकं पश्यन् प्रकृत्या पुरुषेण च ॥ [भा।पु। ११.२८.१]</p></blockquote>
<p>इत्य्-आदिर् एकादशाष्टविंशतितमाध्यायेऽपि ज्ञेयः । तत्र च, किं भद्रं किम् अभद्रं वा द्वैतस्यावस्तुनः कियत् [भा।पु। ११.२८.४] इत्य्-आदिकं स्यात् <strong>सादृश्य-भ्रमस् तावद्</strong> इत्य्-आद्य्-अनुसारेणैव व्याख्येयम् । अवस्तु यद् द्वैतं तस्येत्य् अर्थः । तस्मात् स्वातन्त्र्येण निरूपणाशक्त्या परमात्मनोऽनन्यद् एव सर्वम् इति प्रकरणार्थः ॥६१॥</p>
<p><strong>विश्वनाथः :</strong> ननु तद् अपि क्षित्य्-आदीनां सत्यत्वेन प्रतीतिः कुतो नयतीत्य् अत आह—स्याद् इति विकल्पे क्षित्य्-आदाव् असति मिथ्या-भूतेऽपि वस्तुनः सत्य-भूतस्य भगवन्-नित्य-धाम-क्षित्य्-आदीनां सादृश्येन भ्रमः । सत्यस्य जलस्य मरीचिकायाम् इवेत्य् अर्थः । यथैव सत्य एव तेजसि सत्यस्यैव जलस्य भ्रान्ति-मूलके आरोपे सति मरीचिका जलं भवेत् तथैव सत्य एव ब्रह्मणि सत्यस्यैव भगवद्-धाम-स्थ-क्षित्य्-आदेर् अज्ञान-मूलके आरोपे सति यद् इदं भवेद् इत्य् अर्थः । न च भगवद्-धाम्न्य् अपि विवर्तः प्रवर्तत इति तद् अप्य् असत्यम् इति वाच्यं, भू-गोल-चक्रे सप्त-पूर्यो भवन्ति । तासां मध्ये साक्षाद् ब्रह्म गोपाल-पुरीति[गो।ता।उ। २.२५] इति ।[गो।ता।उ।ई-श्रुत्या गोपाल-पुर्या ब्रह्म-स्वरूप-भूतत्व-प्रतिपादनात् । तासाम् इति निर्धारणे षष्ठ्या साक्षाद् इति ब्रह्मेति पदयोश् च वैयर्थ्याद् अन्य-वस्तूनाम् इव ब्रह्मणि गोपाल-पुर्यारोपितत्वम् इति व्याख्यातुम् अशक्यत्वात् ।</p>
<p>किं च, अर्वाचीना अद्वैत-वादिनस् तु माया-शक्त्य्-अतिरिक्ताम् अन्तरङ्गाह्लादिन्य्-आदि-शक्तिं तद्-विलासान् भगवन्-नित्य-धाम-क्षित्य्-आदींश् चामन्यमाना अन्ध-परस्परयैव विवर्ते मिथ्या-भूतस्यैव सादृश्य-भ्रमम् आचक्षाणा विगीयन्त एव ।</p>
<p>नन्व् एवं जगतो मिथ्यात्वे सर्वज्ञेनापि वेदेन विधि-निषेधौ कथम् उच्यते, न हि मरीचिका-जलस्य गुण-दोषौ विज्ञेनोपदिश्येते ? इत्य् अत आह—जाग्रत्-स्वप्नाव् इति । स्वप्न-मध्ये यथा जाग्रत्-स्वप्न-व्यवस्था तथैव मिथ्या-भूते जगति ताव् अपि मिथ्या-भूताव् एवेत्य् अर्थः । अविद्वद्-अधिकारित्वाद् इति—त्रैगुण्य-विषया वेदा निस्त्रै-गुण्यो भवार्जुन [गीता २.४५] इति ॥६१॥</p>
<p>—ओ)०(ओ—</p>
<p><strong>॥ ७.१५.६२ ॥</strong></p>
<p><strong>भावाद्वैतं क्रियाद्वैतं द्रव्याद्वैतं तथात्मनः ।</strong><br>
वर्तयन् स्वानुभूत्येह त्रीन् स्वप्नान् धुनुते मुनिः ॥**</p>
<p>**श्रीधरः : **इदानीम् उक्तम् एवाद्वैतं भावना-त्रयोपदेशेन दृढीकरोति—भावाद्वैतम् इति चतुर्भिः । वर्तयन्न् आलोचयन् । स्वानुभूत्या आत्म-तत्त्वानुभवेन । त्रीन् जाग्रद्-आदीन् । त्रय आवसथास् त्रयः स्वप्नाः [ऐ।उ। १.१२] इति श्रुतेः । यद् वा, वस्तु-भेद-बुद्धिर् एकः स्वप्नः । ततस् तत्-तद्-अधिकार-भेदेन कर्म-भेद-बुद्धिर् द्वितीयः । ततो मत्-कर्म-साधितम् एतत् फलं ममैव भोग्यम् इति तृतीयः । तान् धुनुते निवर्तयति ॥६२॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p>**विश्वनाथः : **इदानीम् उक्तम् एवाद्वैतं भावना-त्रयोपदेशेन दृढीकरोति—भावाद्वैतम् इति चतुर्भिः । वर्तयन्न् आलोचयन् स्वानुभूत्या आत्म-तत्त्वानुभवेन वस्तु-भेद-बुद्धिर् एकः स्वप्नः । ततस् तत्-तद्-अधिकार-भेदेन कर्म-भेद-बुद्धिर् द्वितीयः । मत्-कर्म-साधितम् एतत् फलं ममैव भोग्यम् इति तृतीयः । तान् धुनुते निवर्तयति ॥६२॥</p>
<p>—ओ)०(ओ—</p>
<p><strong>॥ ७.१५.६३ ॥</strong></p>
<p><strong>कार्य-कारण-वस्त्व्-ऐक्य- दर्शनं पट-तन्तुवत् ।</strong><br>
अवस्तुत्वाद् विकल्पस्य भावाद्वैतं तद् उच्यते ॥**</p>
<p>**श्रीधरः : **कार्य-कारणयोर् वस्त्व्-ऐक्यस्य मर्शनम् आलोचनं तन्तुर् एव न पट इति ॥६३॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p><strong>विश्वनाथः :</strong> कार्य-कारणयोर् वस्त्व्-ऐक्य-दर्शनम् आलोचनं तन्तुर् एव न पट इत्य् एवं जगत्-प्रकृत्योः कार्य-कारणयोर् ऐक्यम् ॥६३॥</p>
<p>—ओ)०(ओ—</p>
<p><strong>॥ ७.१५.६४ ॥</strong></p>
<p><strong>यद् ब्रह्मणि परे साक्षात् सर्व-कर्म-समर्पणः ।</strong><br>
मनो-वाक्-तनुभिः पार्थ क्रियाद्वैतं तद् उच्यते ॥**</p>
<p>**श्रीधरः : **मनो-वाक्-तनुभिः कृतानां कर्मणां समर्पणं, तैः समर्पणम् इति वा । उद्देश्य-फल-भेदो हि क्रिया-भेदे हेतुः, ईश्वरार्पणे च तद्-अभावात् क्रियाणाम् अद्वैतम् ॥६४॥</p>
<p><strong>क्रम-सन्दर्भः :_असिद्ध-ज्ञानत्वात् तथापि स्व-धर्मम् एव कुर्याद् इत्य् आह—यद् इति ॥६४॥ _</strong></p>
<p>**विश्वनाथः :**मनो-वाक्-तनुभिः कृतानां कर्मणां समर्पणं ब्रह्मणि अर्पणम् इति । उद्देश्य-फल-भेदो हि क्रिया-भेदे हेतुः, ईश्वरार्पणे च तद्-अभावात् क्रियाणाम् अद्वैतम् ॥६४॥</p>
<p>—ओ)०(ओ—</p>
<p><strong>॥ ७.१५.६५ ॥</strong></p>
<p><strong>आत्म-जाया-सुतादीनाम् अन्येषां सर्व-देहिनाः ।</strong><br>
यत् स्वार्थ-कामयोर् ऐक्यं द्रव्याद्वैतं तद् उच्यते ॥**</p>
<p>**श्रीधरः : **आत्मनः स्वस्य जायादीनां च स्वार्थश् च कामश् च तयोः देहादीनां पञ्च-भूतात्मकत्वेन भोक्तुश् च परमात्मत्वेनाभेदालोचनेनार्थ-कामयोर् यद् ऐक्य-दर्शनम् इत्य् अर्थः ॥६५॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p>**विश्वनाथः : **आत्मनः स्वस्य जायादीनां च अन्येषां च स्व-सम्बन्ध-रहितानां स्वीयोऽर्थ-साधनं कामश् च तत् प्राप्यं यत् भोग्यं तयोः साधन-साध्ययोर् ऐक्याद् ऐक्य-भावनेति याव् एवार्थ-कामौ स्वस्य ताव् एव सर्वेषाम् एव देहादीनां पञ्च-भूतात्मकत्वेन ऐक्यात् सर्वेषाम् एव जीवात्मनां भोक्तृत्वेनैक्याद् भेदाभावाद् इति भावः ॥६५॥</p>
<p>—ओ)०(ओ—</p>
<p><strong>॥ ७.१५.६६ ॥</strong></p>
<p><strong>यद् यस्य वानिषिद्धं स्याद् येन यत्र यतो नृप ।</strong><br>
स तेनेहेत कार्याणि नरो नान्यैर् अनापदि ॥**</p>
<p>**श्रीधरः : **उक्तान् आश्रम-धर्मान् सङ्क्षिप्याह—यद् इति । यद् द्रव्यम् । येनोपायेन । यतः सकाशात् ॥६६॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p>**विश्वनाथः : **उक्तान् आश्रम-धर्मान् सङ्क्षिप्याह—यद् द्रव्यम् । येनोपायेन । यतः सकाशात् ॥६६॥</p>
<p>—ओ)०(ओ—</p>
<p><strong>॥ ७.१५.६७ ॥</strong></p>
<p><strong>एतैर् अन्यैश् च वेदोक्तैर् वर्तमानः स्व-कर्मभिः ।</strong><br>
गृहेऽप्य् अस्य गतिं यायाद् राजंस् तद्-भक्ति-भाङ् नरः ॥**</p>
<p>**श्रीधरः : **प्रस्तुतम् उपसंहरति—एतैर् इति । अस्य श्री-कृष्णस्य गतिम् । तद् भक्ति-भाक् तस्य भक्तः ॥६७॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p>**विश्वनाथः : **प्रस्तुतम् उपसंहरति—एतैर् इति । अस्य श्री-कृष्णस्य गतिं गृहे गृहस्थोऽपि यदि तद्-भक्ति-भाक् स्याद् इत्य् अर्थः ॥६७॥</p>
<p>—ओ)०(ओ—</p>
<p><strong>॥ ७.१५.६८ ॥</strong></p>
<p><strong>यथा हि यूयं नृप-देव दुस्त्यजाद्</strong></p>
<p><strong>आपद्-गणाद् उत्तरतात्मनः प्रभोः ।</strong></p>
<p><strong>यत्-पाद-पङ्केरुह-सेवया भवान्</strong></p>
<p><strong>अहारषीन् निर्जित-दिग्-गजः क्रतून् ॥</strong></p>
<p>**श्रीधरः : **एतत् सर्व-साधारणम् उक्तम्, भक्तस्य तु भक्तिर् एव सर्व-पुरुषार्थ-हेतुर् इति पाण्डवान् एव लक्षी-कृत्याह—यथा हीति । हे नृप-देव ! नृपैर् देवैश् च सहायैर् दुस्त्यजाद् इति वा । आत्मनः श्री-कृष्णाद् एव प्रभोर् हेतोः । अड-भाव आर्षः । उत्कर्षेणात्रतेत्य् अर्थः । यथा यथावत् तम् एव भजतेति शेषः । यद् वा, यथा आपद्-गणाद् उत्तीर्णस् त्वम् । यथा च क्रतूनहार्षीत् तथा श्री-कृष्णाद् एव तारकात् संसाराद् अप्य् उत्तरतेत्य् अर्थः ॥६८॥</p>
<p><strong>क्रम-सन्दर्भः :_यथा, येन भक्ति-मात्र-प्रकारेणात्मनः स्वस्य यः प्रभुः श्री-कृष्णस् तस्माद् एव हेतोर् यूयम् आपद्-गणाद् उत्तरतोत्तरिष्यथ । तद् एव प्रत्यापयति—यद् इति ॥६८॥ _</strong></p>
<p>**विश्वनाथः : **एषा च पञ्चाध्यायी सर्व-साधारण्येनैवोक्ता ऐकान्तिक-भक्तानां तु सिद्धानां साधकानां च भगवान् एव गतिः । तत्र च सिद्धान् स्वयम् अपरोक्षीभूत एव भगवान् स्व-प्रेम-तरङ्गे नर्तयितुम् सपद्-विपद्-आवर्त-गमितांस् तान् यथावद् एव कारयति, तथैव ते कुर्वन्ति तद्-अभिप्रेताचरणम् एव तेषां भजनम् इति तत्र पाण्डवान् एव प्रमाणिकुर्वन्न् आह—यथा हीति । नृपैर् देवैश् च सहायैर् दुस्त्यजाद् आपदां गणात् स्व-प्रभोर् ध्यानादि-लक्षणया चरण-सेवयैवोत्तरत उत्तरथेएत्य् अर्थः । यत् यथा च भवांस् तयैव क्रतून् अहार्षीत्, तथैवान्ये उग्रसेनादयोऽपि तं सेवन्ते इति शेषः । तेन मादृशो गृह-मूढ-धीर् इत्य् उक्त्वा स्वेषां गृहस्थ-कर्मिष्व् अन्तर्-भावो न भाव्य इति भावः ॥६८॥</p>
<p>—ओ)०(ओ—</p>
<p><strong>॥ ७.१५.६९ ॥</strong></p>
<p><strong>अहं पुराभवं कश्चिद् गन्धर्व उपबर्हणः ।</strong><br>
नाम्नातीते महा-कल्पे गन्धर्वाणां सुसम्मतः ॥**</p>
<p><strong>मध्वः :</strong> अतीत-महा-कल्पे अतीत-ब्रह्म-कल्पे ब्रह्म-कालः परश् चेति महा-कल्पश् च कीर्तितः इति च ॥६९॥</p>
<p>**श्रीधरः : **श्री-कृष्ण-सेवा महताम् अवज्ञया भ्रश्यति तत् कृपया च सिध्यतीति दर्शयन् पूर्व-वृत्तातम् आह—अहम् इति सार्धैः पञ्चभिः । नाम्ना उपबर्हणः ॥६९॥</p>
<p>**क्रम-सन्दर्भः :तत्र स्वम् अपि दृष्टान्तयति—अहम् इत्य् आदिना । तत्राहम् इति युग्मकम् ॥६९॥ **</p>
<p><strong>विश्वनाथः :</strong> यादृच्छिक-साधु-सङ्ग-लब्ध-भक्तीन् साधकांस् तु, धर्मान् सन्त्यज्य यः सर्वान् मां भजेत् स च सत्तमः [भा।पु। ११.११.३२] इत्य्-आदि श्री-भागवत-शास्त्र-रूपेण स एव भगवान् यथादिशति, तथैव ते कुर्वन्ति । स-लिङ्गान् आश्रमांस् त्यक्त्वा चरेद् अविधि-गोचरः [भा।पु। ११.१८.२८] इति भगवतोक्तं विधि-वाक्यम् एव प्रमाणीकुर्वन्तो वर्णाश्रमाचारादिकं नापेक्षन्ते । तत्र पूर्व-जन्म स्वम् एव प्रमाणीकुर्वन्न् आह—अहम् इति सार्धैः पञ्चभिः ॥६९॥</p>
<p>—ओ)०(ओ—</p>
<p><strong>॥ ७.१५.७० ॥</strong></p>
<p><strong>रूप-पेशल-माधुर्य- सौगन्ध्य-प्रिय-दर्शनः ।</strong><br>
स्त्रीणां प्रियतमो नित्यं मत्तः स्व-पुर-लम्पटः ॥**</p>
<p>**श्रीधरः : **पेशलं सौकुमार्यं रूपादिभिः प्रियं दर्शनं यस्य ॥७०॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p>**विश्वनाथः : **पेशलं चातुर्यम् ॥७०॥</p>
<p>—ओ)०(ओ—</p>
<p><strong>॥ ७.१५.७१ ॥</strong></p>
<p><strong>एकदा देव-सत्रे तु गन्धर्वाप्सरसां गणाः ।</strong><br>
उपहूता विश्व-सृग्भिर् हरि-गाथोपगायने ॥**</p>
<p><em>न कतमेनापि व्याख्यातम्।</em></p>
<p>—ओ)०(ओ—</p>
<p><strong>॥ ७.१५.७२ ॥</strong></p>
<p><strong>अहं च गायंस् तद्-विद्वान् स्त्रीभिः परिवृतो गतः ।</strong></p>
<p><strong>ज्ञात्वा विश्व-सृजस् तन् मे हेलनं शेपुर् ओजसा ।</strong><br>
याहि त्वं शूद्रताम् आशु नष्ट-श्रीः कृत-हेलनः ॥**</p>
<p>**श्रीधरः, विश्वनाथः : **तद्-आह्वानं विद्वान् । उन्मत्तः सन् गायन्न् एव गतः ॥७२॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p>—ओ)०(ओ—</p>
<p><strong>॥ ७.१५.७३ ॥</strong></p>
<p><strong>तावद् दास्याम् अहं जज्ञे तत्रापि ब्रह्म-वादिनाः ।</strong><br>
शुश्रूषयानुषङ्गेण प्राप्तोऽहं ब्रह्म-पुत्रताम् ॥**</p>
<p><strong>श्रीधरः, क्रम-सन्दर्भः : <em>न व्याख्यातम्।</em></strong></p>
<p><strong>विश्वनाथः :</strong> तत्रापि शूद्र-जन्मन्य् अपि । यद् वा, तादृशाभिशापे सति । अत्र तादृशेतिहास-कथनं भक्तेः प्राग्-भाव-ज्ञापनार्थम् । अनुषङ्गेन पुनः पुनः सङ्गेन अनुकूलेन सङ्गेन वा ॥७३॥</p>
<p>—ओ)०(ओ—</p>
<p><strong>॥ ७.१५.७४ ॥</strong></p>
<p><strong>धर्मस् ते गृह-मेधीयो वर्णितः पाप-नाशनः ।</strong><br>
गृहस्थो येन पदवीम् अञ्जसा न्यासिनाम् इयात् ॥**</p>
<p><strong>श्रीधरः, विश्वनाथः : <em>न व्याख्यातम्।</em></strong></p>
<p>**क्रम-सन्दर्भः :येनैव भक्ति-मात्र-प्रकारेण नारदत्वम् अपि लब्धवान् अहम् इति प्रकरणार्थः ॥**७४॥</p>
<p>—ओ)०(ओ—</p>
<p><strong>॥ ७.१५.७५ ॥</strong></p>
<p><strong>यूयं नृ-लोके बत भूरि-भागा</strong></p>
<p><strong>लोकं पुनाना मुनयोऽभियन्ति ।</strong></p>
<p><strong>येषां गृहान् आवसतीति साक्षाद्</strong></p>
<p><strong>गूढं परं ब्रह्म मनुष्य-लिङ्गम् ॥</strong></p>
<p><em>अत्र यथा श्लोकं पुनः भागवते ७.१०.४८-५० साङ्ख्य-पद्य-जातं द्रष्टव्यम् । पुनर्-उक्तिः खल्व् इत्य् आदराद् इति ज्ञेयम् ॥</em></p>
<p>**श्रीधरः : **त्वं तु कृतार्थ एवेति हर्षेण पुनः पूर्व-श्लोकान् एव पठति—यूयम् इति । शेषं स्पष्टम् ॥७५॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p><strong>विश्वनाथः :</strong> यूयं तु प्रह्लादादि-सर्व-भक्तेभ्यो यथा-श्रेष्ठास् तथा विप्रादि-वर्णेभ्यो ब्रह्मचर्याद्य्-आश्रमेभ्यश् च परम-श्रेष्ठा इति व्यञ्जयन् पूर्वोक्ताम् एव श्लोक-त्रयीं पुनर् आह—यूयम् इति ॥७५॥</p>
<p>—ओ)०(ओ—</p>
<p><strong>॥ ७.१५.७६ ॥</strong></p>
<p><strong>स वा अयं ब्रह्म महद्-विमृग्य-</strong></p>
<p><strong>कैवल्य-निर्वाण-सुखानुभूतिः ।</strong></p>
<p><strong>प्रियः सुहृद् वः खलु मातुलेय</strong></p>
<p><strong>आत्मार्हणीयो विधि-कृद् गुरुश् च ॥</strong></p>
<p><em>न कतमेनापि व्याख्यातम्।</em></p>
<p>—ओ)०(ओ—</p>
<p><strong>॥ ७.१५.७७ ॥</strong></p>
<p><strong>न यस्य साक्षाद् भव-पद्मजादिभी</strong></p>
<p><strong>रूपं धिया वस्तुतयोपवर्णितम् ।</strong></p>
<p><strong>मौनेन भक्त्योपशमेन पूजितः</strong></p>
<p><strong>प्रसीदताम् एष स सात्वतां पतिः ॥</strong></p>
<p>**श्रीधरः- **अहो प्रह्लादस्य भाग्यं येन देवो दृष्टः । वयं तु मन्द-भाग्याः इति विषीदन्तं राजानं प्रत्य् आह यूयम् इति त्रिभिः । न तु प्रह्लादस्य गृहे परं ब्रह्म वसति, न च तद्-दर्शनार्थं मुनयस् तद्-गृहान् अभियन्ति । न च तस्य ब्रह्म मातुलेयादि-रूपेआ वर्तते । न च स्वयम् एव प्रसन्नम् । अतो यूयम् एव ततोऽप्य् अस्मत्तोऽपि भूरि-भागाः इति भावः ॥७७॥</p>
<p><strong>क्रम-सन्दर्भः, विश्वनाथः : <em>न व्याख्यातम्।</em></strong></p>
<p>—ओ)०(ओ—</p>
<p><strong>॥ ७.१५.७८ ॥</strong></p>
<p><strong>श्री-शुक उवाच</strong>—</p>
<p><strong>इति देवर्षिणा प्रोक्तं निशम्य भरतर्षभः ।</strong><br>
पूजयाम् आस सुप्रीतः कृष्णं च प्रेम-विह्वलः ॥**</p>
<p><strong>श्रीधरः, क्रम-सन्दर्भः : <em>न व्याख्यातम्।</em></strong></p>
<p><strong>विश्वनाथः :</strong> कृष्णं च-कारान् नारदं च । त्वम् एवं-भूतो मम भ्रातेति प्रेम्णा विह्वलः ॥७८॥</p>
<p>—ओ)०(ओ—</p>
<p><strong>॥ ७.१५.७९ ॥</strong></p>
<p><strong>कृष्ण-पार्थाव् उपामन्त्र्य पूजितः प्रययौ मुनिः ।</strong><br>
श्रुत्वा कृष्णं परं ब्रह्म पार्थः परम-विस्मितः ॥**</p>
<p>**श्रीधरः : **कृष्ण-पार्थाव् इति । पूर्वं तावद् बृहत्त्व-ज्ञानेन विस्मृत आसीद् एव, अधुना तु परम-बृहत्त्व-ज्ञानेन परम-विस्मित आसीद् इत्य् अर्थः ॥७९॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p><strong>विश्वनाथः : कृष्ण-पार्थौ</strong> कृष्णार्जुनौ कृष्ण-युधिष्ठिरौ वा प्रयाण-समये पुनर् अपि **पूजितः ॥७९॥ **</p>
<p>—ओ)०(ओ—</p>
<p><strong>॥ ७.१५.८० ॥</strong></p>
<p><strong>इति दाक्षायिणीनां ते पृथग् वंशा प्रकीर्तिताः ।</strong><br>
देवासुर-मनुष्याद्या लोका यत्र चराचराः ॥**</p>
<p><em>न कतमेनापि व्याख्यातम्।</em></p>
<p>—ओ)०(ओ—</p>
<p>इति सारार्थ-दर्शिन्यां हर्षिण्यां भक्त-चेतसाम् ।</p>
<p>पञ्चदशः सप्तमस्य सङ्गतः सङ्गतः सताम् ॥*॥</p>
<p>—ओ)०(ओ—</p>
<p>इति श्रीमद्-भागवते महा-पुराणे ब्रह्म-सूत्र-भाष्ये</p>
<p>पारमहंस्यं संहितायां वैयासिक्यां सप्तम-स्कन्धे</p>
<p>युधिष्ठिर-नारद-संवादः</p>
<p>पञ्चदशोऽध्यायः ।</p>
<p>॥ ७.१५ ॥</p>
<div class="footnotes" role="doc-endnotes">
<hr>
<ol>
<li id="fn:1">
<p>विलक्षण-प्रकाश-स्थानत्वाद् इति भक्ति-सन्दर्भे।&#160;<a href="#fnref:1" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:2">
<p>तन्-निवास- ॥। तथा च स्कान्दे इति क्रम-सन्दर्भे नास्ति।&#160;<a href="#fnref:2" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:3">
<p>श्लोकस्यैष चरणः क्रम-सन्दर्भे नास्ति।&#160;<a href="#fnref:3" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:4">
<p>दानं इति क्वचित्।&#160;<a href="#fnref:4" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:5">
<p>थेसे वेर्सेस् अरे अल्सो फ़ोउन्द् इन् भक्ति-सन्दर्भ २९४।&#160;<a href="#fnref:5" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:6">
<p>प्रणवो धनुः शारो ह्य् आत्मा ब्रह्म तल् लक्ष्यम् उच्यते ।
अप्रमत्तेन वेद्धव्यं शरवत् तन्-मयो भवेत् ॥ [मु।उ। २.२.४]&#160;<a href="#fnref:6" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:7">
<p>पाठान्तरः—मोहाभाव-कारणं सर्वस्य परमात्मानन्यत्वं विवृणोति—आदाव् इति । यत् परमात्म-लक्षणं वस्तु तत् सत् वर्तमानं, तद् एव स्वयं बहिर् भोग्यम् । ज्योतिः प्रकाशश् च स्फुरति, नान्यत् । अन्यस्य तद् विना स्वतः स्फुरणानिरूप्यत्वाद् इति भावः ॥५७॥&#160;<a href="#fnref:7" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:8">
<p>थिस् सेन्तेन्चे फ़्रोम् परमात्म-सन्दर्भ।&#160;<a href="#fnref:8" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:9">
<p>थिस् इस् थे पुरिदस् रेअदिन्ग्। इ अम् नोत् सुरे wहेरे थे ओथेर् पर्त् चमे फ़्रोम्। हवे तो लोओक् अरोउन्द्।&#160;<a href="#fnref:9" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:10">
<p>परमात्म-चैतन्यम् एवेति (ख, ङ, ज)&#160;<a href="#fnref:10" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:11">
<p>परमात्म-चैतन्यम् एव (ख, ङ, ज)&#160;<a href="#fnref:11" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:12">
<p>परमात्म-चैतन्यस्य  (ख, ङ, ज)&#160;<a href="#fnref:12" class="footnote-backref" role="doc-backlink">&#x21a9;&#xfe0e;</a></p>
</li>
</ol>
</div>

  </div>
</article>


        

        



    <aside class="card border noPrint" id="section-tree-item-bhAgavatam_gauDIya-prastutiH_07_15_yudhiShThira-nArada-saMvAdaH_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/purANam_vaiShNavam/bhAgavatam/gauDIya-prastutiH/07/15_yudhiShThira-nArada-saMvAdaH/">१५ युधिष्ठिर-नारद-संवादः </a>
            <a data-toggle="collapse" href="#section-tree-item-body-bhAgavatam_gauDIya-prastutiH_07_15_yudhiShThira-nArada-saMvAdaH_md" role="button" aria-expanded="false" aria-controls="section-tree-item-body-bhAgavatam_gauDIya-prastutiH_07_15_yudhiShThira-nArada-saMvAdaH_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-bhAgavatam_gauDIya-prastutiH_07_15_yudhiShThira-nArada-saMvAdaH_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: १५ युधिष्ठिर-नारद-संवादः</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/purANam_vaiShNavam/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/purANam_vaiShNavam/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/purANam_vaiShNavam/actions/workflows/build.yml"><img src="https://github.com/vishvAsa/purANam_vaiShNavam/actions/workflows/build.yml/badge.svg"> Built </a> on 2025 Aug 25 05:46:07 UTC. (<a href="http://google.com/search?q=05%3a46%3a07%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
