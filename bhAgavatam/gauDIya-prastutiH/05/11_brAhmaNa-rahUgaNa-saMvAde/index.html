<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>पुराणे विश्वासटिप्पन्यः  | ११ ब्राह्मण-रहूगण-संवादे</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/purANam_vaiShNavam/bhAgavatam/gauDIya-prastutiH/05/11_brAhmaNa-rahUgaNa-saMvAde/" rel="alternate" type="application/rss+xml" title="पुराणे विश्वासटिप्पन्यः" />
    <link href="/purANam_vaiShNavam/bhAgavatam/gauDIya-prastutiH/05/11_brAhmaNa-rahUgaNa-saMvAde/" rel="feed" type="application/rss+xml" title="पुराणे विश्वासटिप्पन्यः" />

    <meta property="og:url" content="https://vishvAsa.github.io/purANam_vaiShNavam/bhAgavatam/gauDIya-prastutiH/05/11_brAhmaNa-rahUgaNa-saMvAde/">
  <meta property="og:site_name" content="पुराणे विश्वासटिप्पन्यः">
  <meta property="og:title" content="११ ब्राह्मण-रहूगण-संवादे">
  <meta property="og:description" content="॥ ५.११.१ ॥
ब्राह्मण उवाच—
अकोविदः कोविद-वाद-वादान्
वदस्य् अथो नातिविदां वरिष्ठः ।
न सूरयो हि व्यवहारम् एनं
तत्त्वावमर्शेन सहामनन्ति ॥
**श्रीधरः : **
एकादशे तु सम्पृष्टो रहूगण-महीभृता ।
उपादिशत् परं ज्ञानं स योगीति निगद्यते ॥
अकोविदोऽविद्वान् अपि त्वं कोविदानां वादा उद्ग्रहणिकास् तत्-तुल्यान् वादान् एव वदसि । अथो अतः अत्यन्तं विदुषां मध्ये श्रेष्ठो न भवसि । कुतः ? हि यस्मात्, यं स्वामि-भृत्यादि-लौकिक-व्यवहारं त्वं सत्यम् आत्थ । एनं सूरयस्तत्त्व-विचारेण सह न वदन्ति, किं त्व् अविचार-सुन्दरं वदन्ति । अतो न सत्यः ॥१॥">
  <meta property="og:locale" content="en_us">
  <meta property="og:type" content="article">
    <meta property="article:section" content="bhagavatam">

  <meta itemprop="name" content="११ ब्राह्मण-रहूगण-संवादे">
  <meta itemprop="description" content="॥ ५.११.१ ॥
ब्राह्मण उवाच—
अकोविदः कोविद-वाद-वादान्
वदस्य् अथो नातिविदां वरिष्ठः ।
न सूरयो हि व्यवहारम् एनं
तत्त्वावमर्शेन सहामनन्ति ॥
**श्रीधरः : **
एकादशे तु सम्पृष्टो रहूगण-महीभृता ।
उपादिशत् परं ज्ञानं स योगीति निगद्यते ॥
अकोविदोऽविद्वान् अपि त्वं कोविदानां वादा उद्ग्रहणिकास् तत्-तुल्यान् वादान् एव वदसि । अथो अतः अत्यन्तं विदुषां मध्ये श्रेष्ठो न भवसि । कुतः ? हि यस्मात्, यं स्वामि-भृत्यादि-लौकिक-व्यवहारं त्वं सत्यम् आत्थ । एनं सूरयस्तत्त्व-विचारेण सह न वदन्ति, किं त्व् अविचार-सुन्दरं वदन्ति । अतो न सत्यः ॥१॥">
  <meta itemprop="wordCount" content="3506">
  <meta name="twitter:card" content="summary">
  <meta name="twitter:title" content="११ ब्राह्मण-रहूगण-संवादे">
  <meta name="twitter:description" content="॥ ५.११.१ ॥
ब्राह्मण उवाच—
अकोविदः कोविद-वाद-वादान्
वदस्य् अथो नातिविदां वरिष्ठः ।
न सूरयो हि व्यवहारम् एनं
तत्त्वावमर्शेन सहामनन्ति ॥
**श्रीधरः : **
एकादशे तु सम्पृष्टो रहूगण-महीभृता ।
उपादिशत् परं ज्ञानं स योगीति निगद्यते ॥
अकोविदोऽविद्वान् अपि त्वं कोविदानां वादा उद्ग्रहणिकास् तत्-तुल्यान् वादान् एव वदसि । अथो अतः अत्यन्तं विदुषां मध्ये श्रेष्ठो न भवसि । कुतः ? हि यस्मात्, यं स्वामि-भृत्यादि-लौकिक-व्यवहारं त्वं सत्यम् आत्थ । एनं सूरयस्तत्त्व-विचारेण सह न वदन्ति, किं त्व् अविचार-सुन्दरं वदन्ति । अतो न सत्यः ॥१॥">
<script type="text/javascript">
    
    let baseURL = "https:\/\/vishvAsa.github.io\/purANam_vaiShNavam\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/purANam_vaiShNavam\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/purANam_vaiShNavam\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/purANam_vaiShNavam\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/purANam_vaiShNavam\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvya\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/purANam_vaiShNavam\/bhAgavatam\/gauDIya-prastutiH\/05\/11_brAhmaNa-rahUgaNa-saMvAde\/".replace(basePath, "/");
  pageVars.pageParams = {};
  pageVars.pageSource = "bhAgavatam\/gauDIya-prastutiH\/05\/11_brAhmaNa-rahUgaNa-saMvAde.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/purANam_vaiShNavam/webpack_dist/uiLib-bundle.js"></script>







    <link rel="stylesheet" href="/purANam_vaiShNavam/webpack_dist/uiLib.css">
<link rel="stylesheet" href="/purANam_vaiShNavam/css/uiLibPrint.css" media="print" >
<link rel="stylesheet" href="/purANam_vaiShNavam/css/fonts.css" >
<link rel="stylesheet" href="/purANam_vaiShNavam/css/@fortawesome/fontawesome-free/css/solid.min.css">

<link rel="stylesheet" href="/purANam_vaiShNavam/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/purANam_vaiShNavam/bhAgavatam/gauDIya-prastutiH/05/11_brAhmaNa-rahUgaNa-saMvAde/" />
<link rel="alternate" hreflang="sa-Deva" href="https://vishvAsa.github.io/purANam_vaiShNavam/bhAgavatam/gauDIya-prastutiH/05/11_brAhmaNa-rahUgaNa-saMvAde/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/purANam_vaiShNavam/bhAgavatam/gauDIya-prastutiH/05/11_brAhmaNa-rahUgaNa-saMvAde/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/purANam_vaiShNavam/bhAgavatam/gauDIya-prastutiH/05/11_brAhmaNa-rahUgaNa-saMvAde/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/purANam_vaiShNavam/bhAgavatam/gauDIya-prastutiH/05/11_brAhmaNa-rahUgaNa-saMvAde/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/purANam_vaiShNavam/bhAgavatam/gauDIya-prastutiH/05/11_brAhmaNa-rahUgaNa-saMvAde/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/purANam_vaiShNavam/bhAgavatam/gauDIya-prastutiH/05/11_brAhmaNa-rahUgaNa-saMvAde/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/purANam_vaiShNavam/bhAgavatam/gauDIya-prastutiH/05/11_brAhmaNa-rahUgaNa-saMvAde/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/purANam_vaiShNavam/bhAgavatam/gauDIya-prastutiH/05/11_brAhmaNa-rahUgaNa-saMvAde/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/purANam_vaiShNavam/bhAgavatam/gauDIya-prastutiH/05/11_brAhmaNa-rahUgaNa-saMvAde/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/purANam_vaiShNavam/bhAgavatam/gauDIya-prastutiH/05/11_brAhmaNa-rahUgaNa-saMvAde/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/purANam_vaiShNavam/bhAgavatam/gauDIya-prastutiH/05/11_brAhmaNa-rahUgaNa-saMvAde/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/purANam_vaiShNavam/bhAgavatam/gauDIya-prastutiH/05/11_brAhmaNa-rahUgaNa-saMvAde/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/purANam_vaiShNavam/bhAgavatam/gauDIya-prastutiH/05/11_brAhmaNa-rahUgaNa-saMvAde/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/purANam_vaiShNavam/bhAgavatam/gauDIya-prastutiH/05/11_brAhmaNa-rahUgaNa-saMvAde/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/purANam_vaiShNavam/bhAgavatam/gauDIya-prastutiH/05/11_brAhmaNa-rahUgaNa-saMvAde/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/purANam_vaiShNavam/bhAgavatam/gauDIya-prastutiH/05/11_brAhmaNa-rahUgaNa-saMvAde/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/purANam_vaiShNavam/bhAgavatam/gauDIya-prastutiH/05/11_brAhmaNa-rahUgaNa-saMvAde/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/purANam_vaiShNavam/bhAgavatam/gauDIya-prastutiH/05/11_brAhmaNa-rahUgaNa-saMvAde/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/purANam_vaiShNavam/bhAgavatam/gauDIya-prastutiH/05/11_brAhmaNa-rahUgaNa-saMvAde/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/purANam_vaiShNavam/bhAgavatam/gauDIya-prastutiH/05/11_brAhmaNa-rahUgaNa-saMvAde/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/purANam_vaiShNavam/bhAgavatam/gauDIya-prastutiH/05/11_brAhmaNa-rahUgaNa-saMvAde/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/purANam_vaiShNavam/bhAgavatam/gauDIya-prastutiH/05/11_brAhmaNa-rahUgaNa-saMvAde/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/purANam_vaiShNavam/bhAgavatam/gauDIya-prastutiH/05/11_brAhmaNa-rahUgaNa-saMvAde/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/purANam_vaiShNavam/bhAgavatam/gauDIya-prastutiH/05/11_brAhmaNa-rahUgaNa-saMvAde/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/purANam_vaiShNavam/bhAgavatam/gauDIya-prastutiH/05/11_brAhmaNa-rahUgaNa-saMvAde/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/purANam_vaiShNavam/bhAgavatam/gauDIya-prastutiH/05/11_brAhmaNa-rahUgaNa-saMvAde/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/purANam_vaiShNavam/bhAgavatam/gauDIya-prastutiH/05/11_brAhmaNa-rahUgaNa-saMvAde/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/purANam_vaiShNavam/bhAgavatam/gauDIya-prastutiH/05/11_brAhmaNa-rahUgaNa-saMvAde/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/purANam_vaiShNavam/bhAgavatam/gauDIya-prastutiH/05/11_brAhmaNa-rahUgaNa-saMvAde/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/purANam_vaiShNavam/bhAgavatam/gauDIya-prastutiH/05/11_brAhmaNa-rahUgaNa-saMvAde/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/purANam_vaiShNavam/bhAgavatam/gauDIya-prastutiH/05/11_brAhmaNa-rahUgaNa-saMvAde/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/purANam_vaiShNavam/bhAgavatam/gauDIya-prastutiH/05/11_brAhmaNa-rahUgaNa-saMvAde/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/purANam_vaiShNavam/bhAgavatam/gauDIya-prastutiH/05/11_brAhmaNa-rahUgaNa-saMvAde/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/purANam_vaiShNavam/bhAgavatam/gauDIya-prastutiH/05/11_brAhmaNa-rahUgaNa-saMvAde/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/purANam_vaiShNavam/bhAgavatam/gauDIya-prastutiH/05/11_brAhmaNa-rahUgaNa-saMvAde/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/purANam_vaiShNavam/bhAgavatam/gauDIya-prastutiH/05/11_brAhmaNa-rahUgaNa-saMvAde/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/purANam_vaiShNavam/bhAgavatam/gauDIya-prastutiH/05/11_brAhmaNa-rahUgaNa-saMvAde/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/purANam_vaiShNavam/bhAgavatam/gauDIya-prastutiH/05/11_brAhmaNa-rahUgaNa-saMvAde/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/purANam_vaiShNavam/bhAgavatam/gauDIya-prastutiH/05/11_brAhmaNa-rahUgaNa-saMvAde/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/purANam_vaiShNavam/bhAgavatam/gauDIya-prastutiH/05/11_brAhmaNa-rahUgaNa-saMvAde/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/purANam_vaiShNavam/bhAgavatam/gauDIya-prastutiH/05/11_brAhmaNa-rahUgaNa-saMvAde/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/purANam_vaiShNavam/bhAgavatam/gauDIya-prastutiH/05/11_brAhmaNa-rahUgaNa-saMvAde/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/purANam_vaiShNavam/bhAgavatam/gauDIya-prastutiH/05/11_brAhmaNa-rahUgaNa-saMvAde/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/purANam_vaiShNavam/bhAgavatam/gauDIya-prastutiH/05/11_brAhmaNa-rahUgaNa-saMvAde/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">पुराणे विश्वासटिप्पन्यः <br/> ११ ब्राह्मण-रहूगण-संवादे</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/purANam_vaiShNavam/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="११ ब्राह्मण-रहूगण-संवादे">११ ब्राह्मण-रहूगण-संवादे</h1>
    
    <a id="editLink" class="btn btn-primary noPrint"  href="https://github.com/vishvAsa/purANam_vaiShNavam/edit/content/bhAgavatam/gauDIya-prastutiH/05/11_brAhmaNa-rahUgaNa-saMvAde.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <p><strong>॥ ५.११.१ ॥</strong></p>
<p><strong>ब्राह्मण उवाच—</strong></p>
<blockquote>
<p><strong>अकोविदः कोविद-वाद-वादान्</strong><br>
<strong>वदस्य् अथो नातिविदां वरिष्ठः ।</strong><br>
<strong>न सूरयो हि व्यवहारम् एनं</strong><br>
<strong>तत्त्वावमर्शेन सहामनन्ति ॥</strong></p></blockquote>
<p>**श्रीधरः : **</p>
<p>एकादशे तु सम्पृष्टो रहूगण-महीभृता ।</p>
<p>उपादिशत् परं ज्ञानं स योगीति निगद्यते ॥</p>
<p><strong>अकोविदो</strong>ऽविद्वान् अपि त्वं <strong>कोविदानां वादा</strong> उद्ग्रहणिकास् तत्-तुल्यान् <strong>वादान्</strong> एव <strong>वदसि</strong> । <strong>अथो</strong> अतः <strong>अत्यन्तं विदुषां</strong> मध्ये श्रेष्ठो न भवसि । कुतः ? <strong>हि</strong> यस्मात्, यं स्वामि-भृत्यादि-लौकिक-<strong>व्यवहारं</strong> त्वं सत्यम् आत्थ । एनं <strong>सूरयस्तत्त्व-विचारेण सह</strong> न वदन्ति, किं त्व् अविचार-सुन्दरं <strong>वदन्ति</strong> । अतो न सत्यः ॥१॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p>**विश्वनाथः : **</p>
<p>मनसैव हि संसारो यद्-वृत्तीनाम् अनन्तता ।</p>
<p>एकादशेऽत्र तेनैव मोक्षो भक्ति-युजोदितः ॥</p>
<p>त्वं <strong>कोविदो</strong> न भवसि, अथ च <strong>कोविदानां</strong> ये <strong>वादा</strong> उद्ग्राहास् तत्-तुल्यान् एव <strong>वादान् वदसि</strong> । <strong>अथो</strong> अत एव <strong>अत्यन्तं विदुषां</strong> मध्ये <strong>श्रेष्ठोन भवसि</strong> । यतः <strong>सूरयः</strong> कोविदा <strong>एतं व्यवहारं</strong> व्यावहारिकं वस्तु च <strong>तत्त्वावमर्शेन</strong> तत्त्व-विचारेण तत्त्व-वस्तुना च सह न ताम् <strong>आमनन्ति</strong> दृष्टान्तादिना नाभ्यस्यन्ति, तयोः परस्परातिवैधर्म्यात् । तथा हि स्थाली-तापात् पयसस् तापस् तत्-तत्-तापात् तण्डुल-ताप इति तण्डुलस्य जडस्य स्थाल्य्-आदिभिर् जडैर् वह्निनापि जडेन यथा संसर्गस् तथा देहेन्द्रियादिभिर् जडैर् मुक्त-जीवस्य चिद्-वस्तुनः संसर्गाभावाद् एव देहादि-श्रमैर् न श्रमः सिद्ध्यति । बद्ध-जीवस्य तु जड-देहाध्यासाज् जडत्वेन तैर् भवत्य् एव श्रम इति बद्ध-जीवैर् युष्माभिर् मुक्त-जीवानाम् अस्माकं सादृश्यासम्भवाद् अनुमानं न घटत इति ॥१॥</p>
<p>—ओ)०(ओ—</p>
<p><strong>॥ ५.११.२ ॥</strong></p>
<blockquote>
<p><strong>तथैव राजन्न् उरु-गार्हमेध-</strong><br>
<strong>वितान-विद्योरु-विजृम्भितेषु ।</strong><br>
<strong>न वेद-वादेषु हि तत्त्व-वादः</strong><br>
<strong>प्रायेण शुद्धो नु चकास्ति साधुः ॥</strong></p></blockquote>
<p>**मध्वः : **न वेदेष्व् अल्प-बुद्धीनां ब्रह्म-तत्त्वं समीक्ष्यते ।</p>
<blockquote>
<p>महा-बुद्धिस् तु वेदेषु पश्येद् ब्रह्मैव केवलम् ॥२॥</p></blockquote>
<p>**श्रीधरः : **वैदिकोऽपि कर्म-व्यवहारो न सत्य इत्य् आह—तथैवेति । उरवो गार्हा गृह-सम्बन्धिनो मेधा यज्ञाः, तेषां वितानो विस्तारः, तद्-विषयासु विद्यासु उरु अधिकं विजृम्भितेषु विलसितेषु वेद-वादेषु तत्त्व-वादो, नु निश्चितं, न चकास्ति न प्रकाशते । तथा च श्रुतिः—नेह नानास्ति किञ्चन [बृ।आ।उ। ४.४.१९] इत्य्-आदि । शुद्धो हिंसादि-शून्यः । साधू रागादि-शून्यश् च प्रायेणेतीश्वरार्पित-कर्मणां परमार्थ-फलत्वाभिप्रायेणोक्तम् ॥२॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p>**विश्वनाथः : **ननु मीमांसकाः कर्म-फलात् स्वर्ग-सुखाद् अतिरिक्तं पुरुषार्थं न मन्यन्त इत्य् अतः किं तत्त्व-वादेनेति चेत्, सत्यं, तेष्व् अज्ञेष्व् अनधिकारिषु तत्त्वोपदेशो नैव समुचित इत्य् आह—तथैवेति । यथैव भवद्-विधानां दृष्ट-फलेषु व्यवहार-कर्मसु तथैव उरवो गार्हा गृह-सम्बन्धिनो मेधा यज्ञास् तेषां वितानो विस्तारस् तद्-विषयासु विद्यासु उरु अधिकं विजृम्भितेषु विलसितेषु वेद-वादेष्व् अदृष्टा-फलेष्व् अपि कर्मसु न निश्चितं तत्त्व-वादो न चकास्ति न प्रकाशते । कुतः ? शुद्धो हिंसादि-शून्यः साधुः रागादि-शून्यश् चेति साजात्याभावाद् एवेत्य् अर्थः । प्रायेणेति ईश्वरार्पित-निष्काम-कर्मणां ज्ञान-वैराग्य-द्वारा परमार्थ-फलत्वाभिप्रायेणोक्तम् ॥२॥</p>
<p>—ओ)०(ओ—</p>
<p><strong>॥ ५.११.३ ॥</strong></p>
<blockquote>
<p><strong>न तस्य तत्त्व-ग्रहणाय साक्षाद्</strong><br>
<strong>वरीयसीर् अपि वाचः समासन् ।</strong><br>
<strong>स्वप्ने निरुक्त्या गृहमेधि-सौख्यं</strong><br>
<strong>न यस्य हेयानुमितं स्वयं स्यात् ॥</strong></p></blockquote>
<p>**श्रीधरः : **ननु श्रुत-वेदान्तस्यापि पुंसः कर्मसु प्रवृत्तेः कथम् असत्यता ? तत्राह—नेति । साक्षाद् यथावत् तत्त्व-ज्ञानाय वरीयस्योऽपि वेदान्त-वाचस् तस्य न सम्यग् आसन् बभूवुः । स्वप्ने या निरुक्तिस् तस्या स्वप्न-दृष्टान्तेन दृश्यत्वादि-हेतुना । स्वयम् एव हेयत्वेनानुमितं यस्य न स्यात् ॥३॥</p>
<p>**क्रम-सन्दर्भः : **स्वप्ने निरुक्त्येति । श्रवणात् पूर्वं व्यवहार-वैराग्यं तर्क-दृष्ट्यापेक्ष्य इत्य् अर्थः ॥३॥</p>
<p>**विश्वनाथः : **ननु कर्मिणस् तांस् तत्त्त्वं ग्राहयितुं काचिद् वो युक्तिर् अस्ति, किं वा तान् नोपदिशाम इति केवलं प्रौढि-वाद एवेतीत्य् आह—नेति । तस्य जनस्य साक्षाद् यथावत् तत्त्व-ग्रहणार्थं वरीयस्योऽपि वेदान्त-वाचः न सम्यग् आसन्, न समर्था बभूवुः । स्वप्ने भोगानां स्वल्प-काल-मात्र-स्थायित्वं स्वप्नस्य स्वतो विनाशित्वं मिथ्यात्वं चेति या निरुक्तिः, तया स्वप्न-दृष्टान्तेनेत्य् अर्थः । स्वयम् एव हेयत्वेनानुमितं यस्य न स्यात् । कर्मिणां नश्वरम् असार्वकालिकं क्षुद्रं वैषयिकम् एव सुखं, तथा वैषयिकेण सुखेनात्मनो वस्तुतः सम्बन्धाभावात् तत् सुखम् आत्मनः शशस्य शृङ्गम् इव मिथ्या-भूतं च । ज्ञानिनां त्व् अनश्वरं सर्व-कालिकं महद् ब्राह्म-सुखम् इति बह्व् एवान्तरम् इत्य् एषैव तत्त्व-ग्रहण-युक्तिर् इति भावः ॥३॥</p>
<p>—ओ)०(ओ—</p>
<p><strong>॥ ५.११.४ ॥</strong></p>
<blockquote>
<p><strong>यावन् मनो रजसा पूरुषस्य</strong><br>
<strong>सत्त्वेन वा तमसा वानुरुद्धम् ।</strong><br>
<strong>चेतोभिर् आकूतिभिर् आतनोति</strong><br>
<strong>निरङ्कुशं कुशलं चेतरं वा ॥</strong></p></blockquote>
<p>**श्रीधरः : **एवं प्रपञ्चस्य सत्यत्वं तद् उक्तं निराकृत्य संसारस्यापि तद् उक्तां सत्यतां निराकर्तुं तस्य मनो-निमित्तताम् आह—यावद् इत्य्-आदिना यावत् समाप्ति । मनो यावद् रज-आदिभिर् गुणैर् अनुरुद्धं वशी-कृतं भवति, तावत् तन् मनो निरङ्कुशं सत् पुरुषस्य कुशलं धर्मम् इतरम् अधर्मं वा आतनोति । कैः ? चेतोभिर् ज्ञानेन्द्रियैः । आकूतिभिः कर्मेन्द्रियैश् च ॥४॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p>**विश्वनाथः : **नन्व् एवं सद्भिः प्रबोधिता अपि प्रायः सर्वे जना वैषयिके सुख एव प्रवर्तमानाः कथं दृश्यन्ते ? तत्राह—यावन् मनो रज-आदिभिर् अनुरुद्धं सम्बद्धं भवति, तावत् तन् मनो निरङ्कुश-मत्त-मतङ्गजोपमं सत् पुरुषस्य कुशलं धर्मम् इतरम् अधर्मं वा आतनोति । कैः ? चेतोभिर् ज्ञानेन्द्रियैर् आकूतिभिः कर्मेन्द्रियैश् च गुण-मयं मन एव बलाद् विवेकादिकम् अपि निगीर्य पुण्य-पाप-कर्मणोः प्रवर्तयति, पुरुषस्य को दोषः ? इति भावः ॥४॥</p>
<p>—ओ)०(ओ—</p>
<p><strong>॥ ५.११.५ ॥</strong></p>
<blockquote>
<p><strong>स वासनात्मा विषयोपरक्तो</strong><br>
<strong>गुण-प्रवाहो विकृतः षोडशात्मा ।</strong><br>
<strong>बिभ्रत् पृथङ् नामभि रूप-भेदम्</strong><br>
<strong>अन्तर्-बहिष्ट्वं च पुरैस् तनोति ॥</strong></p></blockquote>
<p>**श्रीधरः : **ततश् च धर्माधर्म-वासना-युक्तं तद् एवानेक-देहादि-वैचित्र्यं करोतीत्य् आह—स इति । पुंस्त्वम् आत्म-शब्द-विशेषणत्वेन । तन् मन इत्य् अर्थः । वासना-युक्त आत्मोपाधित्वाद् आत्मा । अतो विषयैर् उपरक्तोऽनुविद्धः । अतो गुण-प्रवाहो गुणैर् इतस् ततश् चाल्यमानः । अत एव विकृतः कामादि-परिणामवान् । षोडशात्मा षोडश-कलासु भूतेन्द्रिय-रूपासु मूख्यः । पृथङ् नामभिः सह पृथग्-रूप-भेदं देव-तिर्यग्-आदि-रूपं बिभ्रत्। अन्तर्-बहिष्ट्वम् उत्कृष्टत्वं निकृष्टत्वं च पुरैस् तैर् एव देहैर् हेतु-भूतैस् तनोति । नामभिर् इत्य् अत्र रेफ-लोपे दीर्घाभाव आर्षः ॥५॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p>**विश्वनाथः : **ततश् च वासनात्मा पुण्य-पाप-वासना-युक्त आत्मा मनो विषयैर् उपरक्तोऽनुविद्धः, अत एव गुण-प्रवाहः गुणैर् इतस् ततश् चाल्यमानः, अत एव विकृतः कामादि-विकारवान् षोडशेषु भूतेन्द्रियेषु मुख्यः रूप-भेदं देव-तिर्यग्-आदि-शरीर-भेदं बिभ्रद् दधत् । पुरैस् तैर् एव शरीरैर् हेतुभिः अन्तर्-बहिष्ट्वम् उत्कृष्टत्वं निकृष्टत्वं च तनोति । नामभिर् इति रेफ-लोपे दीर्घाभाव आर्षः ॥५॥</p>
<p>—ओ)०(ओ—</p>
<p><strong>॥ ५.११.६ ॥</strong></p>
<blockquote>
<p><strong>दुःखं सुखं व्यतिरिक्तं च तीव्रं</strong><br>
<strong>कालोपपन्नं फलम् आव्यनक्ति ।</strong><br>
<strong>आलिङ्ग्य माया-रचितान्तर्-आत्मा</strong><br>
<strong>स्व-देहिनं संसृति-चक्र-कूटः ॥</strong></p></blockquote>
<p>**मध्वः : **स माया-रचित अन्तरात्मा मनः ॥६॥</p>
<p>**श्रीधरः : **फलं च तद् अनुरूपं करोतीत्य् आह । दुःखं सुखं व्यतिरिक्तं च मोहं तीव्रं दुर्निवारं काल-प्राप्तं फलं सर्वतोऽभिव्यनक्ति सृजति । ननु जडः कथं सृजति? तत्राह—स्व-देहिनम् आलिङ्ग्य । आलिङ्गने कारणम् आह—मायया रचितोऽन्तर् आत्मा जीवोपाधिः । उपाधिताम् आह—संसृतिश् चक्रे कूटयति छलयतीति तथा, यथा ग्राम-कूटक इति॥६॥</p>
<p>**क्रम-सन्दर्भः : **माया-रचितान्तरात्मेति श्री-वेदव्यास-समाधि-वाक्यानुसारेण<sup id="fnref:1"><a href="#fn:1" class="footnote-ref" role="doc-noteref">1</a></sup>, भयं द्वितीयाभिनिवेशतः स्यात्<sup id="fnref:2"><a href="#fn:2" class="footnote-ref" role="doc-noteref">2</a></sup> [भा।पु। ११.२.३७] इत्य्-आद्य्-अनुसारेण, क्षेत्रज्ञ एता मनसो विभूतीः [भा।पु। ५.११.१२] इत्य् अस्य वक्ष्यमाण-वाक्यानुसारेण व्याख्याय प्रकरणस्यास्य सिद्धान्त-क्रमः समाधेयः ॥६॥</p>
<p>**विश्वनाथः : **फलं च तद्-अनुरूपं सृजतीत्य् आह—दुःखं सुखं व्यतिरिक्तं मोहं च तीव्रं दुर्निवारं व्यनक्ति सृजति । ननु जडः कथं सृजति ? तत्राह—स्व-देहिनं जीवात्मानम् आलिङ्ग्य । आलिङ्गने कारणम् आह—मायया रचितः अन्तरात्मा जीवोपाधिः । उपाधिताम् आह संसृति-चक्रे कूटयति छलयतीति तथा, यथा ग्राम-कूटक इति ॥६॥</p>
<p>—ओ)०(ओ—</p>
<p><strong>॥ ५.११.७ ॥</strong></p>
<blockquote>
<p><strong>तावान् अयं व्यवहारः सदाविः</strong><br>
<strong>क्षेत्रज्ञ-साक्ष्यो भवति स्थूल-सूक्ष्मः ।</strong><br>
<strong>तस्मान् मनो लिङ्गम् अदो वदन्ति</strong><br>
<strong>गुणागुणत्वस्य परावरस्य ॥</strong></p></blockquote>
<p>**मध्वः : **क्षेत्रवित् तु हरिः, प्राणः साक्षी, ताभ्याम् पुमांश् चरेत् ॥७॥</p>
<p>**श्रीधरः : **एवम् अयं मनो-निबन्धनः संसारो जीवे फलतीत्य् आह—तावान् इति आविः प्रकाशमानः । तदा क्षेत्र-ज्ञस्य साक्ष्यो भवति । स्थूल-सूक्ष्मो जाग्रत्-स्वप्न-स्वरूपः मनसः संसार-हेतुत्वम् उपसंहरन् मोक्षस्यापि तद् एव कारणम् इत्य् आह—तस्माद् इति । अदो मनः । लिङ्गं कारणम् । गुणत्वं गुणाभिमानित्वम्, अगुणत्वं तद्-राहित्यं, तद् एव परम् अवरं च यस्य ॥७॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p>**विश्वनाथः : **एवम् अयं मनो-निबन्धनः संसार एव व्यवहार-पद-वाच्य इत्य् आह—तावान् इति । आविः प्रकाशमानः । सदा क्षेत्रज्ञस्य साक्ष्यो दृश्यः । स्थूलो जागरः सूक्ष्मः स्वप्नश् च तत्त्व-पद-वाच्यम् आत्म-मुखम् अपि मनो-निबन्धनम् एवेत्य् आह—तस्माद् अदो मन एव लिङ्गं कारणम् । कस्य गुणस्य संसारस्य अगुणत्वस्य मोक्षस्य च, तौ च संसार-मोक्षौ कस्य स्याताम् इत्य् अत आह—परावरस्य उत्कृष्ट-निकृष्ट-जन-सङ्घस्य । पाठ-क्रमो नात्र विवक्षितः । निकृष्टस्य संसारो भवति उत्कृष्टस्य तु मोक्ष इत्य् अर्थः ॥७॥</p>
<p>—ओ)०(ओ—</p>
<p><strong>॥ ५.११.८ ॥</strong></p>
<blockquote>
<p><strong>गुणानुरक्तं व्यसनाय जन्तोः</strong><br>
<strong>क्षेमाय नैर्गुण्यम् अथो मनः स्यात् ।</strong><br>
<strong>यथा प्रदीपो घृत-वर्तिम् अश्नन्</strong><br>
<strong>शिखाः स-धूमा भजति ह्य् अन्यदा स्वम् ।</strong><br>
<strong>पदं तथा गुण-कर्मानुबद्धं</strong><br>
<strong>वृत्तीर् मनः श्रयतेऽन्यत्र तत्त्वम् ॥</strong></p></blockquote>
<p>**श्रीधरः : **कथम् एकम् एव विलक्षणयोः कारणम् अवस्था-भेदात् ? इत्य् आह—गुनेति । नैर्गुण्यं निर्गुणम् । अथो इति कार्त्स्न्येन दृष्टान्तेन स्फुटयति—यथेति । अन्यदा तु घृत-क्षये । स्वं पदं शुक्ल-भास्वर-रूपं महा-भूतात्मत्वं वा । अन्यत्रान्यदा ॥८॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p>**विश्वनाथः : **कथम् एकम् एव विलक्षणयोः कारणम् अवस्था-भेदात् ? इत्य् आह—गुनेति सार्धेन । नैर्गुण्यं निर्गुणम् । अन्यदा घृत-क्षये इति निर्वाणो भूत्वा स्वं पदं महा-भूतात्मत्वं भजति । अन्यत्र अन्यदा ।</p>
<p>यद् वा, घृत-वर्तिम् अश्नन्न् एवाग्निः स-धूमाः शिखा भजति, अन्यदा काञ्चन-पिण्डम् अश्नंस् तु स्व-पदं निर्धूम-तेजः-स्वरूपं, तथैव मनोऽपि तत्त्वं भगवन्-माधुर्यास्वादम् ॥८॥</p>
<p>—ओ)०(ओ—</p>
<p><strong>॥ ५.११.९ ॥</strong></p>
<blockquote>
<p><strong>एकादशासन् मनसो हि वृत्तय</strong><br>
<strong>आकूतयः पञ्च धियोऽभिमानः ॥</strong><br>
<strong>मात्राणि कर्माणि पुरं च तासां</strong><br>
<strong>वदन्ति हैकादश वीर भूमीः ।</strong></p></blockquote>
<p>**मध्वः : **एकादशेन्द्रिय-द्वारा स्युर् एकादश-वृत्तयः ।</p>
<blockquote>
<p>शब्दाद्यास् तद्-अभिमानास् तद्-इच्छा सैव पञ्चशः ॥<br>
स्पर्शान्त-भावतः कर्म स्वानां नैव पृथग् गतिः ।<br>
एकादशैव चेष्टा स्युर् इन्द्रियाणां पृथक् पृथक् ॥<br>
गोलोकास् तद्-अधिष्ठानं चैकादश निगद्यते ॥९॥</p></blockquote>
<p>**श्रीधरः : **वृत्तीर् दर्शयति । एकादश-वृत्तय आसन् । आकूतयः क्रिया-काराः पञ्च । धियश् च ज्ञानाकाराः पञ्च, अभिमानश् चेति । हे वीर ! भूमीर् विषयान् ॥९॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p>**विश्वनाथः : **वृत्तीर् दर्शयति । एकादश-वृत्तय इन्द्रिय-रूपाः, तत्र पञ्च आकूतयः कर्माकाराः पञ्च धियो ज्ञानाकाराः । एकोऽभिमानोऽहङ्कार इत्य् एवम् एकादश । तासां वृत्तीनां भूमी-विषयान् अप्य् एकादशैव चेति । हे वीर ! भूमीर् विषयान् अप्य् एकादशैव वदन्ति; वीर, हे ज्ञान-वीर, राजन्, मात्राणि गन्धादयः पञ्च-ज्ञानेन्द्रियाणाम् । विसर्गादि कर्माणि पञ्च-कर्मेन्द्रियाणाम् । पुरं देह-गेहाद्य्-एकम् अभिमानस्येत्य् एकादश  ॥९॥</p>
<p>—ओ)०(ओ—</p>
<p><strong>॥ ५.११.१० ॥</strong></p>
<blockquote>
<p><strong>गन्धाकृति-स्पर्श-रस-श्रवांसि</strong><br>
<strong>विसर्ग-रत्य्-अर्त्य्-अभिजल्प-शिल्पाः ।</strong><br>
<strong>एकादशं स्वीकरणं ममेति</strong><br>
<strong>शय्याम् अहं द्वादशम् एक आहुः ॥</strong></p></blockquote>
<p>**मध्वः : **एष संसृति-सम्भारो द्वादशैवाथवा भवेत् ।</p>
<blockquote>
<p>दशकं विषयाणां च ममाहम् इति च द्वयम् ।<br>
द्वयम् एव ममाहं वा संसृतिस् त्व् अहम् एव वा ॥१०॥</p></blockquote>
<p>**श्रीधरः : **विषयान् एवाह । गन्धादयः पञ्च ज्ञानेन्द्रिय-द्वारा धी-वृत्तीनां व्षयाः । आकृतिः रूपम् । श्रवः शब्दः । विसर्गादयः पञ्च कर्मेन्द्रिय-द्वारा कर्माकार-वृत्तीनां विषयाः । रतिः सम्भोगः । अर्तिर् गतिः । पुरस्याभिमान-विषयत्व-प्रकारम् आह । एकादशं पुरम् । स्वीक्रियत इति स्वीकरणम् ।</p>
<p>अयम् अर्थः—शरीरम् अभिमानस्य न ज्ञेयतया गन्धादिवद् विषयः । नापि कार्यतया विसर्गादि-वत् । किन्तु ममेति भोगायतनत्वेन स्वी-कार्यतया विषय इति । एके तु विवेकिनाम् एव पुरां ममत्वाभिमान-विषयो नतु मूडानां, अतो मूढ-दृष्ट्या अहम् अहङ्कारं द्वादशं वृत्त्य्-अन्तरम् आहुः । तस्य च पुरम् एव शय्या-संज्ञं द्वादशं विषयम् आहुः । तत्र हि जीवोऽहङ्कारेण सह शेते । यतः पुरि शयनात् पुरुष इत्य् उच्यते ॥१०॥</p>
<p>**क्रम-सन्दर्भः : **मात्राणि विवृणोति गन्धाकृतीति । कर्माणि विवृणोति विसर्गेति ॥१०॥</p>
<p>**विश्वनाथः : **मात्रादीनि विवृणोति । गन्धेति पञ्च नासिकादीनां ज्ञानेन्द्रियाणां विषयाः आकृतिः रूपं, विसर्गादयः पञ्च पाय्व्-आदीनां कर्मेन्द्रियाणाम् एवं दश । अर्तिर् गमनम् । स्वीक्रियते इति स्वीकरणम् । एकादशं पुरम् अभिमानस्य विषयम् आहुः । एके आचार्याः अभिमानस्य द्वैविध्यात् ममेति मम-कारस्य शय्यां विषयं गेहादिकम् एकादशं, अहम् इति अहङ्कारस्य शय्यां देहं द्वादशम् आहुः ॥१०॥</p>
<p>—ओ)०(ओ—</p>
<p><strong>॥ ५.११.११ ॥</strong></p>
<blockquote>
<p><strong>द्रव्य-स्वभावाशय-कर्म-कालैर्</strong><br>
<strong>एकादशामी मनसो विकाराः ।</strong><br>
<strong>सहस्रशः शतशः कोटिशश् च</strong><br>
<strong>क्षेत्रज्ञतो न मिथो न स्वतः स्युः ॥</strong></p></blockquote>
<p>**मध्वः : **द्रव्यं देहादि । स्वभावो योग्यता । जीवस्य क्षेत्रज्ञतः स्युः, मिथः स्वतश् च न स्युः ॥११॥</p>
<p>**श्रीधरः : **तासां वृत्तीनाम् अवान्तर-भेदैर् आनन्त्यम् आह । द्रव्याणि विषयाः, स्वभावः परिणम-हेतुः, आशयः संस्कारः, कर्म अदृष्टम्, कालः क्षोभकः, तैर् निमित्त-भूतैः प्रथमं शतशस् ततः सहस्र-शस्ततः कोटिशः स्युः, न तु मिथः स्युः, न च स्वतः, किन्तु क्षेत्रज्ञतः परमेश्वरात् । तस्य चानन्त-शक्तित्वाद् अनन्ताः स्युर् इत्य् अर्थः ।</p>
<p>यद् वा, तासां मिथ्यात्वम् अनेनोच्यते । कोटिशो भवन्ति, अतस् ताः क्षेत्र-ज्ञत एव स्युः, तत् सत् तयैव सत्तां लभेरन्, न तु मिथो न च स्वत इति ।</p>
<p>यद् वा, क्षेत्रज्ञो जीवस् तस्मान् न स्युः, तस्याविकारित्वात् । न मिथः, इतरेतराश्रयत्वापत्तेः । न स्वतः, आत्माश्रयत्वापत्तेः । अतो मिथ्या-भूता एव ॥११॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p>**विश्वनाथः : **तासां वृत्तीनाम् अवान्तर-भेदैर् आनन्त्यम् आह—द्रव्यादिभिर् भेदैर् अमी विकाराः वृत्ति-रूपाः प्रथमं शतशः, ततः सहस्रशः लक्षशः कोटिशश् च स्युः । द्रव्याणां चन्दन-कस्तूरी-कुङ्कुमादीनां स्वर्ण-रजत-प्रवालादीनां चानन्त्यात् कोऽपि गन्ध-रूपादिः कस्मैचित् रोचत इति स्वभावानन्त्यात्, आशयोऽन्तःकरणं तस्य शिष्टता-दुष्टताभ्याम् कर्म अदृष्टं तद्-वशाद् अपि कालो बाल्य-यौवनादिस् तद्-वशाद् अपि प्रत्येक-मनस्ता एव गन्धादयः स्युर् इत्य् अर्थः । न तु मिथः स्युर् नापि स्वतः स्युः, किन्तु क्षेत्रज्ञतः परमेश्वरात् तस्य चानन्त-शक्तित्वाद् अनन्ताः स्युर् इत्य् अर्थः ॥११॥</p>
<p>—ओ)०(ओ—</p>
<p><strong>॥ ५.११.१२ ॥</strong></p>
<blockquote>
<p><strong>क्षेत्रज्ञ एता मनसो विभूतीर्</strong><br>
<strong>जीवस्य माया-रचितस्य नित्याः ।</strong><br>
<strong>आविर्हिताः क्वापि तिरोहिताश् च</strong><br>
<strong>शुद्धो विचष्टे ह्य् अविशुद्ध-कर्तुः ॥</strong></p></blockquote>
<p><em>शुद्धः क्षेत्रज्ञः माया-रचितस्य अविशुद्ध-कर्तुः जीवस्य [जीवोपाधेः] मनसः एताः नित्याः क्वापि आविर्हिताः क्वापि तिरोहिताश् च विभूतीः विचष्टे [पश्यति] ॥</em></p>
<p>**श्रीधरः : **तद् एवं श्लोक-त्रयेण गुण-कर्मानुबद्धं मनो-वृत्तीः श्रयत इति यद् उक्तं, तत् प्रपञ्चितम् । अन्यदा तत्त्वं श्रयत इति यद् उक्तं, तद् एव तत्त्वम् आह—क्षेत्र-ज्ञ इति । <strong>जीवस्य</strong> जीवोपाधेर् <strong>अविशुद्ध-कर्तुर् मनसोनित्याः</strong> प्रवाह-रूपेणाविच्छिन्ना जाग्रत्-स्वप्नयोर् <strong>आविर्भूताः</strong> पश्यति, क्वापि सुषुप्तौ <strong>तिरो-भूताः</strong> पश्यति । अवस्था-त्रय-साक्षी क्षेत्र-ज्ञ आत्मा तत्त्वम् इत्य् अर्थः ॥१२॥</p>
<p>**क्रम-सन्दर्भः : **अथ परमात्मा विव्रियते । यद्यपि परमात्मत्वं वैकुण्ठेऽपि प्रभोर् अस्ति, तद् अपि च भगवत्ताङ्गं तत् स्याद् इतीत्थं जगद्-गतं वाच्यम् । तत्र तं जगद्-गत-जीव-निरूपण-पूर्वकं निरूपयति—क्षेत्रज्ञ इति द्वाभ्याम् ।</p>
<p>यः <strong>शुद्धो</strong>ऽपि मायातः परोऽपि <strong>माया-रचितस्य</strong> वक्ष्यमाणस्य सर्व-क्षेत्रज्ञस्य<sup id="fnref:3"><a href="#fn:3" class="footnote-ref" role="doc-noteref">3</a></sup> मायया<sup id="fnref:4"><a href="#fn:4" class="footnote-ref" role="doc-noteref">4</a></sup> कल्पितस्य <strong>मनसो</strong>ऽन्तः-करणस्य <strong>एताः</strong> प्रसिद्धा <strong>विभूतीर्</strong> वृत्तीर् <strong>विचष्टे</strong> विशेषेण पश्यति, पश्यंस् तत्राविष्टो भवति, स खल्व् असौ जीव-नामा स्व-शरीर-द्वय-लक्षण-क्षेत्रस्य ज्ञातृत्वात् <strong>क्षेत्रज्ञ</strong> उच्यत इत्य् अर्थः ।</p>
<p>तद् उक्तम्—</p>
<blockquote>
<p>यया संमोहितो जीवो आत्मानं त्रिगुणात्मकं<br>
परोऽपि मनुतेऽनर्थं तत्-कृतं चाभिपद्यते ॥ [भा।पु। १.७.५] इति ।</p></blockquote>
<p>तस्य मनसः कीदृशतया माया-रचितस्य ? तत्राह—<strong>जीवस्य</strong> जीवोपाधितया जीव-तादात्म्येन रचितस्य, ततश् च तत्तयोपचर्यमाणस्येत्य् अर्थः । ततश् च कीदृशस्य ? <strong>अविशुद्धं</strong> भगवद्-बहिर्मुखं कर्म करोतीति तादृशस्य । कीदृशीर् विभूतीः ? <strong>नित्या</strong> अनादित एवानुगताः । तत्र च कदा कीदृशीः ? इत्य् अपेक्षायाम् आह—जाग्रत्-स्वप्नयोर् <strong>आविर्भूताः</strong> सुषुप्तौ <strong>तिरोहिताश्</strong> चेति ॥१२॥ [परमात्म-सन्दर्भ १]</p>
<p>**विश्वनाथः : **क्षेत्रज्ञो हि द्विविधः—परमात्म जीवात्मा च । तयोः प्रथमः पूर्व-श्लोके उद्दिष्टः, उत्तर-श्लोके वक्ष्यते च । द्वितीयश् च द्विविधः—बद्धो मुक्तश् च । तत्र मनस आलिङ्गितः तद्-अभिमानी बद्धः । तेन अनालिङ्गितो निरभिमानी मुक्तः । तयोः पूर्वो ज्ञायत एव, उत्तरः कीदृशः स्यात् ? इत्य् अपेक्षायाम् आह—<strong>क्षेत्रज्ञ एता मनसो विभूतीर् विचष्टे</strong> पश्यति जानाति केवलं, न तु तद्-अभिमानी सन् भुङ्क्ते । अत एव <strong>शुद्धः</strong> संसारान् मुक्तः, अन्यस् त्व् अशुद्धः संसारीत्य् अर्थः । मनसः कीदृशस्य ? <strong>जीवस्य</strong> जीवोपाधेः यतो <strong>मायया रचितस्य</strong>, अत एवाविशुद्धं भगवद्-बहिर्मुखं कर्म करोतीति । तस्य विभूतीः कीदृशीः ? <strong>नित्याः</strong>, अनादित एवानुगताः । कथं तर्हि सदा न दृश्यन्ते ? इत्य् अत आह—<strong>आविर्हिताः</strong> क्वापि जाग्रत्-स्वप्नयोः, <strong>तिरोहिताः</strong> क्वापि सुषुप्ति-प्रलययोः ॥१२॥</p>
<p>—ओ)०(ओ—</p>
<p><strong>॥ ५.११.१३ ॥</strong></p>
<blockquote>
<p><strong>क्षेत्रज्ञ आत्मा पुरुषः पुराणः</strong><br>
<strong>साक्षात् स्वयं-ज्योतिर् अजः परेशः ।</strong><br>
<strong>नारायणो भगवान् वासुदेवः</strong><br>
<strong>स्व-माययात्मन्य् अवधीयमानः ॥</strong></p></blockquote>
<p>**मध्वः : **स्व-मायया आत्मनि अवधीयमानः स्वेच्छया ।</p>
<blockquote>
<p>स्वस्मिन् तिरोहितत्वेनावस्थितत्वे स्थितः ॥<br>
स्वात्माधारः स्वेच्छयैव जीव-दृष्टेस् तिरोहितः ।<br>
क्षेत्रज्ञेत्य् उच्यते विष्णु-जीवस्थः पुरुषोत्तमः ॥१३॥</p></blockquote>
<p><strong>श्रीधरः : <strong>क्षेत्रज्ञो द्विविधः—त्वं-पदार्थो जीवः, तत्-पदार्थ इश्वरश् च । तत्राद्यो निरूपितः । इदानीं तत्-प्राप्यम् ईश्वरं निरूपयति । <strong>क्षेत्रज्ञ आत्मा</strong> व्यापी । <strong>पुराणो</strong> जगत्-कारण-भूतः । <strong>पुरुषः</strong> पूर्णः । <strong>साक्षाद्</strong> अपरोक्षः । स च <strong>स्वयं-ज्योतिः,</strong> न तु ज्ञानस्य विषयत्वेनाश्रयत्वेन वा परोक्षः । <strong>अजो</strong> जन्मादि-शून्यः । <strong>परेषां</strong> ब्रह्मादीनाम् अप्</strong>ईशः</strong> । नारं जीव-समूहः सोऽयनं यस्य नियन्तुः । <strong>भगवान्</strong> ऐश्वर्यादि-षड्-गुणवान् । <strong>वासुदेवः</strong> सर्व-भूतानाम् आश्रयः <strong>स्वा</strong>धीनया <strong>माययात्मनि <strong>जीवेऽ</strong>वधीयमानो</strong>ऽवस्थाप्यमानः । कर्म-कर्तरि-प्रयोगः, तन्-नियन्तृत्वेन वर्तमान इत्य् अर्थः ॥१३॥</p>
<p>**क्रम-सन्दर्भः : **यस् तु <strong>पुराणो</strong> जगत्-कारण-भूतः <strong>पुरुषः,<strong>आद्योऽवतारः पुरुषः परस्य [भा।पु। २.६.४१] इत्य्-आदि द्वितीय-स्कन्धादौ प्रसिद्धः; <strong>साक्षाद्</strong> एव <strong>स्वयं-ज्योतिः</strong> स्व-प्रकाशो, न तु जीववद् अन्यापेक्षया; <strong>अजो</strong> जन्मादि-शून्यः; <strong>परेषां</strong> ब्रह्मादीनाम् अप्</strong>ईशः</strong>; <strong>नारं</strong> जीव-समूहः स्व-नियम्यत्वेन <strong>आयनं</strong> यस्य सः; <strong>भगवान्</strong> ऐश्वर्याद्य्-अंशवान्, भगवद्-अंशत्वात्; <strong>वासुदेवः</strong> सर्व-भूतानाम् आश्रयः; <strong>स्व-मायया</strong> स्व-स्वरूप-शक्त्या <strong>आत्मनि</strong> स्व-स्वरूपे <strong>अवधीयमानः</strong> अवस्थाप्यमानः । कर्म-कर्तृ-प्रयोगः । मायायां मायिकेऽप्य् अन्तर्यामितया प्रविष्टोऽपि स्वरूप-शक्त्या स्वरूप-स्थ एव, न तु तत्-संसक्त इत्य् अर्थः, वासुदेवत्वेन सर्व-क्षेत्र-ज्ञातृत्वात्, सोऽपरो माया-मोहितात् जीवाद् अन्यो माया-रहितः शुद्धः <strong>क्षेत्रज्ञः, आत्मा</strong> परमात्मेति ।</p>
<p>तद् एवम् अपि मुख्यं क्षेत्रज्ञत्वं परमात्मन्य् एव । तद् उक्तम्—</p>
<blockquote>
<p>सर्वं पुमान् वेद गुणांश् च तज्-ज्ञो<br>
न वेद सर्वज्ञम् अनन्तम् ईडे [भा।पु। ६.४.२५] इति ।</p></blockquote>
<p>श्री-गीतोपनिषत्सु—</p>
<blockquote>
<p>इदं शरीरं कौन्तेय क्षेत्रम् इत्य् अभिधीयते ।<br>
एतद् यो वेत्ति तं प्राहुः क्षेत्रज्ञ इति तद्-विदः ॥<br>
क्षेत्रज्ञं चापि मां विद्धि सर्व-क्षेत्रेषु भारत ।<br>
क्षेत्र-क्षेत्रज्ञयोर् ज्ञानं यत् तज् ज्ञानं मतं मम ॥ [गीता १३.१-२]</p></blockquote>
<p>अत्र खलु _क्षेत्रज्ञं चापि मां विद्धि _इतिसर्वेष्व् अपि क्षेत्रेषु मां च क्षेत्रज्ञं विद्धि, न तु जीवम् इव स्व-स्व-क्षेत्र एव इत्य् एवार्थं वहति । न च जीवेशयोः सामानाधिकरण्येन निर्विशेष-चिद्-वस्त्व् एव ज्ञेयतया निर्दिशति, <em>सर्व-क्षेत्रेषु</em> इत्य् अस्य वैयर्थ्यापत्तेः, ज्ञेयं यत् तत् प्रवक्ष्यामि [गीता १३.१२] इत्य्-आदिना, सर्वतः पाणि-पादं तद् सर्वतोऽक्षि-शिरो-मुखम् [गीता १३.१३] इत्य्-आदिना सविशेषत्वस्यैव निर्देक्ष्यमाणत्वात्,<sup id="fnref:5"><a href="#fn:5" class="footnote-ref" role="doc-noteref">5</a></sup>, अमानित्वम् [गीता १३.७-११] इत्य्-आदिना ज्ञानस्य च तथोपदेक्ष्यमाणत्वात् ।</p>
<p>किं च, &ldquo;क्षेत्रज्ञं चापि&rdquo; इत्य् अत्र तत् त्वम् असि [छा।उ। ६.८.७] इतिवत् सामानाधिकरण्येन तन्-निर्विशेष-ज्ञाने विवक्षिते, &ldquo;क्षेत्रज्ञेश्वरयोर् ज्ञानम्&rdquo; इत्य् एवानूद्येत, न तु &ldquo;क्षेत्र-क्षेत्रज्ञयोर् ज्ञानम्&rdquo; इति । किन्तु क्षेत्र-क्षेत्रज्ञयोर् इत्य् अस्यायम् अर्थः—द्विविधयोर् अपि क्षेत्र-क्षेत्रज्ञयोर् ज्ञानं, तन् ममैव ज्ञानं मतम्, अन्यार्थस् तु परामर्शः [वे।सू। १.३.२०] इति न्यायेन मज्-ज्ञानैक-तात्पर्यकम् इत्य् अर्थः, ज्ञेयस्यैकत्वेनैव निर्दिष्टत्वात्, योग्यत्वाच् च ।</p>
<p>न च निरीश्वर-साङ्ख्यवत् क्षेत्र-क्षेत्रज्ञ-मात्र-विभागाद् अत्र ज्ञानं मतं, माम् इत्य् अनेनेश्वरस्यापेक्षितत्वात् ।</p>
<p>न च विवर्त-वादवद् ईश्वरस्यापि भ्रम-मात्र-प्रतीत-पुरुषत्वम्, तद्-वचन-लक्षण-स-वेद-गीतादि-शास्त्राणाम् अप्रामाण्यात्, बौद्ध-वादापत्तेः । तस्यां च सत्यां बौद्धानाम् इव विवर्त-वादिनां तद्-व्याख्यानायुक्तेः ।</p>
<p>न च तस्य सत्य-पुरुषत्वेऽपि निर्विशेष-ज्ञानम् एव मोक्ष-साधनम् इति तदीय-शास्त्रान्तरतः समाहार्यम्, एवं सतत-युक्ता ये [गीता १२.१] इत्य्-आदि पूर्वाध्याये निर्विशेष-ज्ञानस्य हेयत्वेन विवक्षितत्वात् । तत्रैव च, ये तु सर्वाणि कर्माणि [गीता १२.६] इत्य्-आदिनानन्य-भक्तान् उद्दिश्य, तेषाम् अहं समुद्धर्ता मृत्यु-संसार-सागरात् [गीता १२.७] इत्य् अनेन तज्-ज्ञानापेक्षापि नादृतेति । तद् उक्तम् एकादशे स्वयं भगवता—यत् कर्मभिर् यत् तपसा [भा।पु। ११.२०.३२] इत्य्-आदि । मोक्ष-धर्मे च—</p>
<blockquote>
<p>या वै साधन-सम्पत्तिः पुरुषार्थ-चतुष्टये ।<br>
तया विना तद् आप्नोति नरो नारायणाश्रयः ॥ इति ।</p></blockquote>
<p>अत्र तु पूर्वाध्याय-विश्लाघितं तद् एवावृथाकर्तुं सविशेषतया निर्दिश्य</p>
<blockquote>
<p>इति क्षेत्रं तथा ज्ञानं ज्ञेयं चोक्तं समासतः ।<br>
मद्-भक्त एतद् विज्ञाय मद्-भावायोपपद्यते ॥ [गीता १३.१८]</p></blockquote>
<p>इत्य् अन्तेन भक्ति-संवलिततया सुकरार्थ-प्रायं कृतम् । अतएवात्र व्यष्टि-क्षेत्रज्ञ एव भक्तत्वेन निर्दिष्टः समष्टि-क्षेत्रज्ञस् तु ज्ञेयत्वेनेति क्षेत्र-ज्ञानाभ्यां सह ज्ञेयस्य पाठाद् अनुस्मार्य तद्-अनन्तरं च तस्य तस्य च जीवत्वम् ईश्वरत्वं च क्षरं नेति दर्शितम् । यतः—</p>
<blockquote>
<p>पुरुषः प्रकृति-स्थो हि भुङ्क्ते प्रकृति-जान् गुणान् ।<br>
कारणं गुण-सङ्गोऽस्य सद्-असद्-योनि-जन्मसु ॥ [गीता १३.२१]</p></blockquote>
<p>इति जीवस्य प्रकृतिस्थत्वं निर्दिश्य, स्वतस् तस्याप्राकृतत्व-दर्शनया स्फुटम् एवाक्षरत्वं ज्ञापितम् ।</p>
<blockquote>
<p>उपद्रष्टानुमन्ता च भर्ता भोक्ता महेश्वरः ।<br>
परमात्मेति चाप्य् उक्तो देहेऽस्मिन् पुरुषः परः ॥ [गीता १३.२२]</p></blockquote>
<p>इति जीवात् परत्वेन निर्दिष्टस्य परमात्माख्य-पुरुषस्य तु कैमुत्येनैव तद् दर्शितम् ।</p>
<blockquote>
<p>द्वाव् इमौ पुरुषौ लोके क्षरश् चाक्षर एव च<br>
क्षरः सर्वाणि भूतानि कूटस्थोऽक्षर उच्यते ॥<br>
उत्तमः पुरुषस् त्व् अन्यः परमात्मेत्य् उदाहृतः<br>
यो लोक-त्रयम् आविश्य बिभर्त्य् अव्यय ईश्वरः ॥ [गीता १५.१६-१७]</p></blockquote>
<p>इत्य् अत्र जीवस्याप्य् अक्षरत्वं कण्ठोक्तम् एव ।</p>
<p>तत्र _उपद्रष्टा _परम-साक्षी, <em>अनुमन्ता</em> तत्-तत्-कर्मानुरूपः प्रवर्तकः, <em>भर्ता</em> पोषकः, <em>भोक्ता</em> पालयिता,<em>महेश्वरः</em> सर्वाधिकर्ता, <em>परमात्मा</em> सर्वान्तर्यामीति व्याख्येयम् । उत्तर-पद्ययोस् तु _कूटस्थ_एक-रूपतया तु यः काल-व्यापी स कूटस्थ इत्य् अमर-कोषाद् अवगतार्थः । असौ शुद्ध-जीव एव—उत्तमः पुरुषस् त्व् अन्य इत्य् उत्तरात् ।</p>
<p>तद् एवम् अत्रापि क्षेत्र-क्षेत्रज्ञ-सर्व-क्षेत्रज्ञा उक्ताः । अत्र चोत्तरयोर् अन्य इत्य् अनेन भिन्नयोर् एव सतोर् अक्षरयोर्न तत्-तद्-रूपता-परित्यागः सम्भवेद् इति न कदाचिद् अपि निर्विशेष-रूपेनावस्थितिर् इति दर्शितम् । तस्मान् <em>मद्-भावायोपपद्यते</em> इति यद् उक्तं तद् अपि तत्-सार्ष्टि-प्राप्ति-तात्पर्यकम्। तद् एवं द्वयोर् अक्षरत्वेन साम्येऽपि जीवस्य हीन-शक्तित्वात् प्रकृत्य्-आविष्टस्य तन्-निवृत्त्य्-अर्थम् ईश्वर एव भजनीयत्वेन ज्ञेय इति भावः ।</p>
<p>तस्माद् इदं शरीरम्  [गीता १३.१]इत्य्-आदिकं पुनर् इत्थं विवेचनीयम् । <em>इदं</em> स्व-स्वापरोक्षम् इत्य् अर्थः। शरीर-क्षेत्रयोर् एकैकत्वेन ग्रहणम् अत्र व्यक्ति-पर्यवसानेन जाति-पुरस्कारेणैवेति गम्यते, <em>सर्व-क्षेत्रेषु</em> इति बहु-वचनेनानुवादात् । <em>एतद् यो वेत्ति</em> इत्य् अत्र देहोऽसवोऽक्षा-मनव इत्य्-आदौ, सर्वं पुमान् वेद-गुणांश् च तज्-ज्ञः [भा।पु। ६.४.२५] इत्य्-उक्त-दिशा <strong>क्षेत्रज्ञ एता मनसो विभूतीः</strong> [भा।पु। ५.११.१२] इत्य्-उक्त-दिशा च जानातीत्य् अर्थः । _क्षेत्रज्ञं चापि मां विद्धि _इत्य् अत्र मां स्वयं भगवन्तम् एव सर्वेष्व् अपि समष्टि-व्यष्टि-रूपेषु क्षेत्रेषु, न तु पूर्व-क्षेत्रज्ञवत् निज-निज-क्षेत्र एव, &ldquo;क्षेत्रज्ञं च विद्धि&rdquo; इति । तद् उक्तम्—विष्टभ्याहम् इदं कृत्स्नम् एकांशेन स्थितो जगत् [गीता १०.४२] इति ।</p>
<p>यत्र गत्य्-अन्तरं नास्ति, तत्रैव लक्षणा-मय-कष्टम् आश्रीयेत । तथापि तेन सामानाधिकरण्यं यदि विवक्षितं स्यात्, तर्हि <em>क्षेत्रज्ञं चापि मां विद्धि</em></p>
<p>इत्य् एतावद् एव, &ldquo;तं च मां विद्धि&rdquo; इत्य् एतावद् एव वा प्रोच्येत, न तु <em>सर्व-क्षेत्रेषु भारत</em> इत्य् अधिकम् अपि। किन्तु <strong>क्षेत्रज्ञ एता मनसो व्भूतीर्</strong> इत्य्-आदिवत् क्षेत्रज्ञ-द्वयम् अपि वक्तव्यम् एव स्यात् ।</p>
<p>तथा च ब्रह्म-सूत्रं, गुहां प्रविष्टाव् आत्मानौ हि तद्-दर्शनात् [वे।सू। १.२.११] इति तद् द्वैविध्यम् एव चोपसंहृतम् । पुरुषः प्रकृतिस्थो हि [गीता१३.२१]इत्य्-आदिना । तस्माद् उपक्रमार्थस्य उपसंहाराधीनत्वाद् एष एवार्थः समञ्जसः । यथोक्तं ब्रह्म-सूत्र-कृद्भिः—असद् व्यपदेशान् नेति चेन् न धर्मान्तरेण वाक्य-शेषाद् [वे।सू। २.१.१७] इति ।</p>
<p>अथ <em>क्षेत्र-क्षेत्रज्ञयोर् ज्ञानम्</em> इत्य् अत्र यत् क्षेत्रे ज्ञानेन्द्रिय-गतं चेतना-गतं<sup id="fnref:6"><a href="#fn:6" class="footnote-ref" role="doc-noteref">6</a></sup> च ज्ञानं दर्शयिष्यते, यच् च पूर्व-क्षेत्रज्ञे निज-निज-क्षेत्र-ज्ञानं दर्शितं, तत् तन् मज्-ज्ञानांशस्य क्षेत्रेषु च्छाया-रूपत्वात् क्षेत्रज्ञेषु यत् किञ्चिद् अंशांशतया प्रवेशान् ममैव ज्ञानं मतम् इति । तस्मात् साधूक्तं मुख्यं क्षेत्रज्ञत्वं परमात्मन्य् एवेति ॥१३॥ [परमात्म-सन्दर्भ १]</p>
<p>**विश्वनाथः : **बद्ध-जीवस्य व्यवहार एव सदैवावधान-विषयो यथा, तथा मुक्त-जीवस्यावधान-विषयः कः ? इत्य् अपेक्षायाम् आह—क्षेत्रज्ञः क्षेत्रस्य कार्त्स्न्येन ज्ञाता परमात्म इत्य् अर्थः । आत्मा व्यापकः पुराणो जगत्-कारण-भूतः पुरुषः पुरुषाकारः स्वयं-ज्योतिः स्व-प्रकाशः, अजो मायिक-जन्मादि-शून्यः परेषां ब्रह्मादीनाम् अपीशः नारायणः कारणार्णवशायी भगवान् षड्-ऐश्वर्य-पूर्णो वैकुण्ठनाथः वासुदेवो वसुदेव-नन्दनः श्री-मथुराद्य्-अधिपतिः । सुष्ठु अमायया हेतुना आत्मनि अवधीयमानः युक्त-जीवेन आत्मनि मनसि अवधान-विषयीक्रियमाणः । यद् वा, स्व-मायया स्वरूप-शक्त्या कृपया वा सहितः ॥१३॥</p>
<p>—ओ)०(ओ—</p>
<p><strong>॥ ५.११.१४ ॥</strong></p>
<blockquote>
<p><strong>यथानिलः स्थावर-जङ्गमानाम्</strong><br>
<strong>आत्म-स्वरूपेण निविष्ट ईशेत् ।</strong><br>
<strong>एवं परो भगवान् वासुदेवः</strong><br>
<strong>क्षेत्रज्ञ आत्मेदम् अनुप्रविष्टः ॥</strong></p></blockquote>
<p>**श्रीधरः : **एतत् स-दृष्टान्तम् आह—यथेति । आत्म-स्वरूपेण प्राण-रूपेण, ईशेन् नियमयति—इदं विश्वम् ॥१४॥</p>
<p>**क्रम-सन्दर्भः : **यथेति । श्रुतिश् च—</p>
<blockquote>
<p>वायुर् यथैको भुवनं प्रविष्टो<br>
रूपं रूपं प्रतिरूपो बभूव ।<br>
एकस् तथा सर्व-भूतान्तरात्मा<br>
रूपं रूपं प्रतिरूपो बहिश् च ॥ इति काठके [२.२.१०] ॥१४॥ [परमात्म-सन्दर्भ ५]</p></blockquote>
<p>**विश्वनाथः : **स च भगवान् मुक्त-जीवेन सुलभ एवेति स-दृष्टान्तम् आह—यथेति । आत्म-स्वरूपेण प्राण-रूपेण ईशेत् ईशीत इदं विश्वम् ॥१४॥</p>
<p>—ओ)०(ओ—</p>
<p><strong>॥ ५.११.१५ ॥</strong></p>
<blockquote>
<p><strong>न यावद् एतां तनु-भृन् नरेन्द्र</strong><br>
<strong>विधूय मायां वयुनोदयेन ।</strong><br>
<strong>विमुक्त-सङ्गो जित-षट्-सपत्नो</strong><br>
<strong>वेदात्म-तत्त्वं भ्रमतीह तावत् ॥</strong></p></blockquote>
<p>**मध्वः : **अभिमानाद् एव संसारोऽन्यथा नेति परिहारः ॥१५॥</p>
<p>**श्रीधरः : **तद् एवम् आत्मनः शुद्धत्वं संसारस्य च मिथ्यात्वं प्रदर्श्येदानीं तन् निवृत्तिम् आह । तनु-भृद् देही वयुनोदयेन ज्ञानोत्पत्त्या यावन् मायां विधूयात्म-तत्त्वं न वेद तावद् इह भ्रमति ॥१५॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p>**विश्वनाथः : **एवम् अविद्योत्तीर्णानां भगवद्-अवधान-लक्षणं ज्ञानं शाश्वतिकम् एवेत्य् उक्तम् । अविद्या-पतितानां जीवानाम् अप्य् अविद्योत्तारणे एतद् एव साधनम् इत्य् आह—नेति । वयुनोदयेन उक्त-लक्षण-ज्ञानोत्पत्त्या विमुक्त-सङ्गः सन् यावन्-मायां विधूयात्म-तत्त्वं न वेद तावद् इह भ्रमति ॥१५॥</p>
<p>—ओ)०(ओ—</p>
<p><strong>॥ ५.११.१६ ॥</strong></p>
<blockquote>
<p><strong>न यावद् एतन् मन आत्म-लिङ्गं</strong><br>
<strong>संसार-तापावपनं जनस्य ।</strong><br>
<strong>यच् छोक-मोहामय-राग-लोभ-</strong><br>
<strong>वैरानुबन्धं ममतां विधत्ते ॥</strong></p></blockquote>
<p>**श्रीधरः : **यावच् च विषयानुरक्तं मन एवानर्थ-हेतुर् इति । न वेद तावन् निर्वेदाभावात् परिभ्रमत्य् एवेत्य् आह—नेति । आत्मनो लिङ्गम् उपाधि-भूतं मनः संसार-तापानाम् आवपनं क्षेत्रं यावन् न वेद, तावद् भ्रमतीत्य् अनुषङ्गः । तापावपनत्वे हेतुः—यन्-मनः शोकाद्य्-अनुबन्धं ममतां च विधत्ते ॥१६॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p>**विश्वनाथः : **माया-विधूननं च सम्यक्तया कथं ज्ञातव्यम् इति चेत् यावद् विषयानुरक्तं मनस् तावन् माया-विधूननम् आत्म-तत्त्व-ज्ञानं च न स्याद् इत्य् आह—नेति । आत्मनो लिङ्गम् उपाधि-भूतं मनः यावन् ममतां विधत्ते, तावद् आत्म-तत्त्वं न वेदेत्य् अनुषङ्गः । कीदृशम् ? संसार-तापानाम् आबध्नातीति तत् तद् एवं मनः श्रयते । अन्यत्र तत्त्वं यद् उक्तंं, तत् क्षेत्रज्ञ एता इत्य्-आदि-श्लोक-पञ्चकेन प्रपञ्चितम् ॥१६॥</p>
<p>—ओ)०(ओ—</p>
<p><strong>॥ ५.११.१७ ॥</strong></p>
<blockquote>
<p><strong>भ्रातृव्यम् एनं तद् अदभ्र-वीर्यम्</strong><br>
<strong>उपेक्षयाध्येधितम् अप्रमत्तः ।</strong><br>
<strong>गुरोर् हरेश् चरणोपासनास्त्रो</strong><br>
<strong>जहि व्यलीकं स्वयम् आत्म-मोषम् ॥</strong></p></blockquote>
<p>**श्रीधरः : **तत् तस्मात् । भ्रातृव्यं शत्रुम् अध्येधितं संप्रवृद्धं स्वयं व्यलीकं मिथ्या-भूतं, तथाप्य् आत्मानं मुष्णातीति तथा तम् । गुरुर् एव हरिः, तस्य चरणोपासनम् एवास्त्रं यस्य तथा-भूतः सन् जहि घाटय ॥१७॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p>**विश्वनाथः : **तस्मान् मन एव निगृहीतव्यम् इत्य् आह—भ्रातृव्यं शत्रुम् । उपेक्षयैव जहि निगृहाण, तद्-उपेक्षणम् एव तद्वध इति भावः । न तु तद्-इष्ट-विषय-भोग-प्रदान-लक्षणया अपेक्षया अनुगृहानेत्य् अर्थः । सर्वथैव तद्-वधस् त्व् अनभिप्रेत एव । तस्मान् मनो-लिङ्गम् अदो वदन्ति गुणागुणत्वस्य परावरस्य इति श्रूयते । अन्यत्र तत्त्वम् इत्य् पूर्वोक्तेः । दृष्टान्ते च भ्रातुष्पुत्रस्यावध्यत्वात् । मनः कीदृश्म् अधिकम् एधितं स्व-वृत्तीः संश्रित्य संवृद्धम् ।</p>
<p>ननु बलवन्तम् इमं दुर्बलोऽहं कथं निगृह्णामीत्य् अत आह—गुरोः सकाशात् प्राप्तस्य मन्त्र-रूपस्य हरेश् चरणयोर् उपासना श्रवणादि-नव-विध-भक्तिर् एवास्त्रं यस्य सः । यद् वा, गुरुर् एव हरिस् तस्य चरणोपासनम् एवास्त्रम् । व्यलीकम् अप्रियं, यतः स्व-वृत्ति-सन्दर्शनया संमोह्य आत्मानं परमात्म-रूपं सर्वस्वम् एव मुष्णातीति तं महा-चौरम् इत्य् अर्थः ।</p>
<blockquote>
<p>भक्त्य्-अस्त्रेण त्याजयित्वा विषयान् स्व-मनो यतिः ।<br>
ध्वस्ताविद्योऽवधत्ते यः कृष्णं मुक्तः स उच्यते ॥<br>
भक्त्य्-अभावान् मनो-वृत्तीर् आश्रयद् वासना-मयम् ।<br>
अविद्यां यस्य पुष्णाति स पुमान् बद्ध उच्यते ॥१७॥</p></blockquote>
<p>—ओ)०(ओ—</p>
<p>इति सारार्थ-दर्शिन्यां हर्षिण्यां भक्त-चेतसाम् ।</p>
<p>एकादशः पञ्चमस्य सङ्गतः सङ्गतः सताम् ॥*॥</p>
<p>—ओ)०(ओ—</p>
<blockquote>
<p>इति श्रीमद्-भागवते महा-पुराणे ब्रह्म-सूत्र-भाष्ये पारमहंस्यं संहितायां वैयासिक्यां पञ्चम-स्कन्धे<br>
ब्राह्मण-रहूगण-संवादे एकादशोऽध्यायः ।</p></blockquote>
<p>॥ ५.११ ॥</p>
<p>(५.१२)</p>
<div class="footnotes" role="doc-endnotes">
<hr>
<ol>
<li id="fn:1">
<p>यया संमोहितो जीव आत्मानं त्रिगुणात्मकं ।
परोऽपि मनुतेऽनर्थं तत्-कृतं चाभिपद्यते ॥ [भा।पु। १.७.५] इति ।&#160;<a href="#fnref:1" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:2">
<p>भयं द्वितीयाभिनिवेशतः स्याद्
ईशाद् अपेतस्य विपर्ययोऽस्मृतिः ।
तन्-माययातो बुध आभजेत् तं
भक्त्यैकयेशं गुरु-देवतात्मा ॥&#160;<a href="#fnref:2" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:3">
<p>सर्व-क्षेत्रस्य इति विविध-पाण्डुलिपिभ्यः पुरीदासैर् धृतः परमात्म-सन्दर्भ-पाठः।&#160;<a href="#fnref:3" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:4">
<p>भगवतो मायया इति ख-पाठः।&#160;<a href="#fnref:4" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:5">
<p>निर्दिष्टत्वात् (ङ)&#160;<a href="#fnref:5" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:6">
<p>तेनागतं इति परमात्म-सन्दर्भे निर्विवादित-पाठः।&#160;<a href="#fnref:6" class="footnote-backref" role="doc-backlink">&#x21a9;&#xfe0e;</a></p>
</li>
</ol>
</div>

  </div>
</article>


        

        



    <aside class="card border noPrint" id="section-tree-item-bhAgavatam_gauDIya-prastutiH_05_11_brAhmaNa-rahUgaNa-saMvAde_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/purANam_vaiShNavam/bhAgavatam/gauDIya-prastutiH/05/11_brAhmaNa-rahUgaNa-saMvAde/">११ ब्राह्मण-रहूगण-संवादे </a>
            <a data-toggle="collapse" href="#section-tree-item-body-bhAgavatam_gauDIya-prastutiH_05_11_brAhmaNa-rahUgaNa-saMvAde_md" role="button" aria-expanded="false" aria-controls="section-tree-item-body-bhAgavatam_gauDIya-prastutiH_05_11_brAhmaNa-rahUgaNa-saMvAde_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-bhAgavatam_gauDIya-prastutiH_05_11_brAhmaNa-rahUgaNa-saMvAde_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: ११ ब्राह्मण-रहूगण-संवादे</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/purANam_vaiShNavam/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/purANam_vaiShNavam/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/purANam_vaiShNavam/actions/workflows/build.yml"><img src="https://github.com/vishvAsa/purANam_vaiShNavam/actions/workflows/build.yml/badge.svg"> Built </a> on 2025 Aug 25 05:46:07 UTC. (<a href="http://google.com/search?q=05%3a46%3a07%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
