<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>पुराणे विश्वासटिप्पन्यः  | ०१ प्रियव्रत-विजये</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/purANam_vaiShNavam/bhAgavatam/gauDIya-prastutiH/05/01_priyavrata-vijaye/" rel="alternate" type="application/rss+xml" title="पुराणे विश्वासटिप्पन्यः" />
    <link href="/purANam_vaiShNavam/bhAgavatam/gauDIya-prastutiH/05/01_priyavrata-vijaye/" rel="feed" type="application/rss+xml" title="पुराणे विश्वासटिप्पन्यः" />

    <meta property="og:url" content="https://vishvAsa.github.io/purANam_vaiShNavam/bhAgavatam/gauDIya-prastutiH/05/01_priyavrata-vijaye/">
  <meta property="og:site_name" content="पुराणे विश्वासटिप्पन्यः">
  <meta property="og:title" content="०१ प्रियव्रत-विजये">
  <meta property="og:description" content="॥ ५.१.१ ॥
राजोवाच—
प्रियव्रतो भागवत आत्मारामः कथं मुने ।
गृहे1ऽरमत यन्-मूलः कर्म-बन्धः पराभवः ॥
**श्रीधरः : **श्री-गणेशाय नमः । नमः श्रीमत्-परमहंसास्वादित-चरण-कमल-चिन्-मकरन्दाय भक्त-जन-मानस-निवासाय श्री-रामचन्द्राय ॥
अथातः पञ्चम-स्कन्ध-व्याख्यानेक-विशेषवान् ।
प्रियव्रतान्वयो यत्र स-प्रपञ्चः प्रपञ्च्यते ॥
षड्-विंशत्याधुनाध्यायैः पञ्चमे स्थानम् ईर्यते ।
लोक-द्वीपादि-मर्यादा पालनाख्यम् अनेकधा ॥
पृथिव्य्-उपर्य्-अधो-लोकैर् मर्यादा त्रिविधा मता ।
पुनश् चैकैकशस् तेषु मर्यादा बहुधा मता ॥
भुवि द्वीपादि-मर्यादाः पाल्यन्ते राजभिः पृथक् ।
भूमेर् उपरि देवाद्यैस् ततश् चाधोऽसुरादिभिः ॥
तत्राध्यायैस् तु विंशत्या प्रियव्रत-पुरः-सरैः ।
भुवि द्वीपादि-मर्यादाः पालिता इति वर्ण्यते ॥
त्रिभिः सूर्यादिभिर् ज्योतिश् चक्रादिष्व् इति कीर्त्यते ।">
  <meta property="og:locale" content="en_us">
  <meta property="og:type" content="article">
    <meta property="article:section" content="bhagavatam">

  <meta itemprop="name" content="०१ प्रियव्रत-विजये">
  <meta itemprop="description" content="॥ ५.१.१ ॥
राजोवाच—
प्रियव्रतो भागवत आत्मारामः कथं मुने ।
गृहे1ऽरमत यन्-मूलः कर्म-बन्धः पराभवः ॥
**श्रीधरः : **श्री-गणेशाय नमः । नमः श्रीमत्-परमहंसास्वादित-चरण-कमल-चिन्-मकरन्दाय भक्त-जन-मानस-निवासाय श्री-रामचन्द्राय ॥
अथातः पञ्चम-स्कन्ध-व्याख्यानेक-विशेषवान् ।
प्रियव्रतान्वयो यत्र स-प्रपञ्चः प्रपञ्च्यते ॥
षड्-विंशत्याधुनाध्यायैः पञ्चमे स्थानम् ईर्यते ।
लोक-द्वीपादि-मर्यादा पालनाख्यम् अनेकधा ॥
पृथिव्य्-उपर्य्-अधो-लोकैर् मर्यादा त्रिविधा मता ।
पुनश् चैकैकशस् तेषु मर्यादा बहुधा मता ॥
भुवि द्वीपादि-मर्यादाः पाल्यन्ते राजभिः पृथक् ।
भूमेर् उपरि देवाद्यैस् ततश् चाधोऽसुरादिभिः ॥
तत्राध्यायैस् तु विंशत्या प्रियव्रत-पुरः-सरैः ।
भुवि द्वीपादि-मर्यादाः पालिता इति वर्ण्यते ॥
त्रिभिः सूर्यादिभिर् ज्योतिश् चक्रादिष्व् इति कीर्त्यते ।">
  <meta itemprop="wordCount" content="5022">
  <meta name="twitter:card" content="summary">
  <meta name="twitter:title" content="०१ प्रियव्रत-विजये">
  <meta name="twitter:description" content="॥ ५.१.१ ॥
राजोवाच—
प्रियव्रतो भागवत आत्मारामः कथं मुने ।
गृहे1ऽरमत यन्-मूलः कर्म-बन्धः पराभवः ॥
**श्रीधरः : **श्री-गणेशाय नमः । नमः श्रीमत्-परमहंसास्वादित-चरण-कमल-चिन्-मकरन्दाय भक्त-जन-मानस-निवासाय श्री-रामचन्द्राय ॥
अथातः पञ्चम-स्कन्ध-व्याख्यानेक-विशेषवान् ।
प्रियव्रतान्वयो यत्र स-प्रपञ्चः प्रपञ्च्यते ॥
षड्-विंशत्याधुनाध्यायैः पञ्चमे स्थानम् ईर्यते ।
लोक-द्वीपादि-मर्यादा पालनाख्यम् अनेकधा ॥
पृथिव्य्-उपर्य्-अधो-लोकैर् मर्यादा त्रिविधा मता ।
पुनश् चैकैकशस् तेषु मर्यादा बहुधा मता ॥
भुवि द्वीपादि-मर्यादाः पाल्यन्ते राजभिः पृथक् ।
भूमेर् उपरि देवाद्यैस् ततश् चाधोऽसुरादिभिः ॥
तत्राध्यायैस् तु विंशत्या प्रियव्रत-पुरः-सरैः ।
भुवि द्वीपादि-मर्यादाः पालिता इति वर्ण्यते ॥
त्रिभिः सूर्यादिभिर् ज्योतिश् चक्रादिष्व् इति कीर्त्यते ।">
<script type="text/javascript">
    
    let baseURL = "https:\/\/vishvAsa.github.io\/purANam_vaiShNavam\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/purANam_vaiShNavam\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/purANam_vaiShNavam\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/purANam_vaiShNavam\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/purANam_vaiShNavam\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvya\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/purANam_vaiShNavam\/bhAgavatam\/gauDIya-prastutiH\/05\/01_priyavrata-vijaye\/".replace(basePath, "/");
  pageVars.pageParams = {};
  pageVars.pageSource = "bhAgavatam\/gauDIya-prastutiH\/05\/01_priyavrata-vijaye.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/purANam_vaiShNavam/webpack_dist/uiLib-bundle.js"></script>







    <link rel="stylesheet" href="/purANam_vaiShNavam/webpack_dist/uiLib.css">
<link rel="stylesheet" href="/purANam_vaiShNavam/css/uiLibPrint.css" media="print" >
<link rel="stylesheet" href="/purANam_vaiShNavam/css/fonts.css" >
<link rel="stylesheet" href="/purANam_vaiShNavam/css/@fortawesome/fontawesome-free/css/solid.min.css">

<link rel="stylesheet" href="/purANam_vaiShNavam/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/purANam_vaiShNavam/bhAgavatam/gauDIya-prastutiH/05/01_priyavrata-vijaye/" />
<link rel="alternate" hreflang="sa-Deva" href="https://vishvAsa.github.io/purANam_vaiShNavam/bhAgavatam/gauDIya-prastutiH/05/01_priyavrata-vijaye/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/purANam_vaiShNavam/bhAgavatam/gauDIya-prastutiH/05/01_priyavrata-vijaye/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/purANam_vaiShNavam/bhAgavatam/gauDIya-prastutiH/05/01_priyavrata-vijaye/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/purANam_vaiShNavam/bhAgavatam/gauDIya-prastutiH/05/01_priyavrata-vijaye/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/purANam_vaiShNavam/bhAgavatam/gauDIya-prastutiH/05/01_priyavrata-vijaye/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/purANam_vaiShNavam/bhAgavatam/gauDIya-prastutiH/05/01_priyavrata-vijaye/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/purANam_vaiShNavam/bhAgavatam/gauDIya-prastutiH/05/01_priyavrata-vijaye/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/purANam_vaiShNavam/bhAgavatam/gauDIya-prastutiH/05/01_priyavrata-vijaye/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/purANam_vaiShNavam/bhAgavatam/gauDIya-prastutiH/05/01_priyavrata-vijaye/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/purANam_vaiShNavam/bhAgavatam/gauDIya-prastutiH/05/01_priyavrata-vijaye/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/purANam_vaiShNavam/bhAgavatam/gauDIya-prastutiH/05/01_priyavrata-vijaye/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/purANam_vaiShNavam/bhAgavatam/gauDIya-prastutiH/05/01_priyavrata-vijaye/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/purANam_vaiShNavam/bhAgavatam/gauDIya-prastutiH/05/01_priyavrata-vijaye/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/purANam_vaiShNavam/bhAgavatam/gauDIya-prastutiH/05/01_priyavrata-vijaye/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/purANam_vaiShNavam/bhAgavatam/gauDIya-prastutiH/05/01_priyavrata-vijaye/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/purANam_vaiShNavam/bhAgavatam/gauDIya-prastutiH/05/01_priyavrata-vijaye/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/purANam_vaiShNavam/bhAgavatam/gauDIya-prastutiH/05/01_priyavrata-vijaye/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/purANam_vaiShNavam/bhAgavatam/gauDIya-prastutiH/05/01_priyavrata-vijaye/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/purANam_vaiShNavam/bhAgavatam/gauDIya-prastutiH/05/01_priyavrata-vijaye/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/purANam_vaiShNavam/bhAgavatam/gauDIya-prastutiH/05/01_priyavrata-vijaye/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/purANam_vaiShNavam/bhAgavatam/gauDIya-prastutiH/05/01_priyavrata-vijaye/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/purANam_vaiShNavam/bhAgavatam/gauDIya-prastutiH/05/01_priyavrata-vijaye/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/purANam_vaiShNavam/bhAgavatam/gauDIya-prastutiH/05/01_priyavrata-vijaye/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/purANam_vaiShNavam/bhAgavatam/gauDIya-prastutiH/05/01_priyavrata-vijaye/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/purANam_vaiShNavam/bhAgavatam/gauDIya-prastutiH/05/01_priyavrata-vijaye/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/purANam_vaiShNavam/bhAgavatam/gauDIya-prastutiH/05/01_priyavrata-vijaye/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/purANam_vaiShNavam/bhAgavatam/gauDIya-prastutiH/05/01_priyavrata-vijaye/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/purANam_vaiShNavam/bhAgavatam/gauDIya-prastutiH/05/01_priyavrata-vijaye/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/purANam_vaiShNavam/bhAgavatam/gauDIya-prastutiH/05/01_priyavrata-vijaye/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/purANam_vaiShNavam/bhAgavatam/gauDIya-prastutiH/05/01_priyavrata-vijaye/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/purANam_vaiShNavam/bhAgavatam/gauDIya-prastutiH/05/01_priyavrata-vijaye/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/purANam_vaiShNavam/bhAgavatam/gauDIya-prastutiH/05/01_priyavrata-vijaye/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/purANam_vaiShNavam/bhAgavatam/gauDIya-prastutiH/05/01_priyavrata-vijaye/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/purANam_vaiShNavam/bhAgavatam/gauDIya-prastutiH/05/01_priyavrata-vijaye/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/purANam_vaiShNavam/bhAgavatam/gauDIya-prastutiH/05/01_priyavrata-vijaye/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/purANam_vaiShNavam/bhAgavatam/gauDIya-prastutiH/05/01_priyavrata-vijaye/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/purANam_vaiShNavam/bhAgavatam/gauDIya-prastutiH/05/01_priyavrata-vijaye/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/purANam_vaiShNavam/bhAgavatam/gauDIya-prastutiH/05/01_priyavrata-vijaye/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/purANam_vaiShNavam/bhAgavatam/gauDIya-prastutiH/05/01_priyavrata-vijaye/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/purANam_vaiShNavam/bhAgavatam/gauDIya-prastutiH/05/01_priyavrata-vijaye/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/purANam_vaiShNavam/bhAgavatam/gauDIya-prastutiH/05/01_priyavrata-vijaye/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/purANam_vaiShNavam/bhAgavatam/gauDIya-prastutiH/05/01_priyavrata-vijaye/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/purANam_vaiShNavam/bhAgavatam/gauDIya-prastutiH/05/01_priyavrata-vijaye/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/purANam_vaiShNavam/bhAgavatam/gauDIya-prastutiH/05/01_priyavrata-vijaye/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">पुराणे विश्वासटिप्पन्यः <br/> ०१ प्रियव्रत-विजये</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/purANam_vaiShNavam/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="०१ प्रियव्रत-विजये">०१ प्रियव्रत-विजये</h1>
    
    <a id="editLink" class="btn btn-primary noPrint"  href="https://github.com/vishvAsa/purANam_vaiShNavam/edit/content/bhAgavatam/gauDIya-prastutiH/05/01_priyavrata-vijaye.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <p><strong>॥ ५.१.१ ॥</strong></p>
<p><strong>राजोवाच—</strong></p>
<blockquote>
<p><strong>प्रियव्रतो भागवत आत्मारामः कथं मुने ।</strong><br>
<strong>गृहे</strong><sup id="fnref:1"><a href="#fn:1" class="footnote-ref" role="doc-noteref">1</a></sup><strong>ऽरमत यन्-मूलः कर्म-बन्धः पराभवः ॥</strong></p></blockquote>
<p>**श्रीधरः : **श्री-गणेशाय नमः । नमः श्रीमत्-परमहंसास्वादित-चरण-कमल-चिन्-मकरन्दाय भक्त-जन-मानस-निवासाय श्री-रामचन्द्राय ॥</p>
<p>अथातः पञ्चम-स्कन्ध-व्याख्यानेक-विशेषवान् ।</p>
<p>प्रियव्रतान्वयो यत्र स-प्रपञ्चः प्रपञ्च्यते ॥</p>
<p>षड्-विंशत्याधुनाध्यायैः पञ्चमे स्थानम् ईर्यते ।</p>
<p>लोक-द्वीपादि-मर्यादा पालनाख्यम् अनेकधा ॥</p>
<p>पृथिव्य्-उपर्य्-अधो-लोकैर् मर्यादा त्रिविधा मता ।</p>
<p>पुनश् चैकैकशस् तेषु मर्यादा बहुधा मता ॥</p>
<p>भुवि द्वीपादि-मर्यादाः पाल्यन्ते राजभिः पृथक् ।</p>
<p>भूमेर् उपरि देवाद्यैस् ततश् चाधोऽसुरादिभिः ॥</p>
<p>तत्राध्यायैस् तु विंशत्या प्रियव्रत-पुरः-सरैः ।</p>
<p>भुवि द्वीपादि-मर्यादाः पालिता इति वर्ण्यते ॥</p>
<p>त्रिभिः सूर्यादिभिर् ज्योतिश् चक्रादिष्व् इति कीर्त्यते ।</p>
<p>अतलादिषु दैत्याद्यैः पालनं च ततस् त्रिभिः ॥</p>
<p>तत्र तु प्रथमेऽध्याये ज्ञानिनो राज्य-निर्वृतिः ।</p>
<p>पुनश् च ज्ञान-निष्ठेति प्रियव्रत-कथाद्भुता ॥</p>
<blockquote>
<p>वंशः प्रियव्रतस्यापि निबोध नृप-सत्तम ।<br>
यो नारदाद् आत्म-विद्याम् अधिगम्य पुनर् महीम् ।<br>
भुक्त्वा विभज्य पुत्रेभ्य ऐश्वरं समगात् पदम् ॥ [भा।पु। ४.३१.२६-२७]</p></blockquote>
<p>इति पूर्व-स्कन्धान्ते प्रियव्रतस्य प्रथमम् आत्म-विद्या, ततो गृहाश्रमः, ततः सर्व-सङ्ग-त्यागेन मोक्ष इत्य् उक्तम् । तत्र विस्मितः पृच्छति । <strong>प्रियव्रतो भागवतो</strong>ऽत एव <strong>आत्मारामो गृहे</strong> <strong>कथम् अरमत</strong> ? ननु रमतां को दोषः ? इति चेत्, अत आह । <strong>कर्मणां बन्धः पराभवश्</strong> च स्वरूप-तिरस्कारो <strong>यन्-मूलो</strong> भवति, यद् गृहं मूलं कारणं यस्य ॥१॥</p>
<p>**क्रम-सन्दर्भः : **</p>
<p>पञ्चम-क्रम-सन्दर्भे सन्दर्भाणां समाहृतिः ।</p>
<p>क्रियते यन्-निदेशेन स मेऽनन्य-गतेर् गतिः ॥</p>
<p>अथ पञ्चम-स्कन्धस्य क्रम-सन्दर्भः—</p>
<blockquote>
<p>स्वामि-पादैर् न यद् व्यक्तं यद् व्यक्तं चास्फुटं क्वचित् ।<br>
तत्र तत्रैव लेख्योऽयं सन्दर्भः क्रम-नामकः ॥<br>
वैष्णवापरितोषः स्याद् यत्र यत्र ततस् ततः ।<br>
लेख्यं वैष्णव-सिद्धान्त-दाक्षिण्येनैव किञ्चन ॥</p></blockquote>
<p><strong>भागवत आत्माराम</strong> इति भवद्-आदिवद् आत्मारामेष्व् अपि भागवत इत्य् अर्थः । अत एवाग्रेऽप्य् अस्य मुख्यं भागवतत्वम् एवानुवदिष्यते, न तु गौणम् आत्मारामत्वम् । ततश् चात्मारामत्वेऽपि गृहारामत्वं न सम्भवति, कुतस्तरां भागवतत्वेऽपीत्य् आह—<strong>कथं</strong> <strong>मुन</strong> इति । ततश् च सुतरां मोक्षोऽपि न सम्भवतीत्य् आह—<strong>यन्-मूल</strong> इति । <strong>कर्मणां बन्धः पराभवश्</strong> च स्वरूप-तिरस्कारो यतो भवति, यद् <strong>गृहं मूलं</strong> यस्य ॥१॥</p>
<p>**विश्वनाथः : **</p>
<p>प्रणम्य श्री-गुरुं भूयः श्री-कृष्णं करुणार्णवम् ।</p>
<p>लोकनाथं जगच्-चक्षुः श्री-शुकं तम् उपाश्रये ॥</p>
<p>गोप-रामा-जन-प्राण-प्रेयसेऽतिप्रभुष्णवे ।</p>
<p>तदीय-प्रिय-दास्याय मां मदीयम् अहं ददे ॥</p>
<p>त्रिभिः प्रियव्रताग्नीध्र-नाभीनां चरितं क्रमात् ।</p>
<p>आर्षभं त्रिभिर् अध्यायैर् भरतस्य तथाष्टभिः ॥</p>
<p>गयोपाख्यानम् एकेन चतुर्भिर् जम्बु-संज्ञितः ।</p>
<p>द्वीपो निरूप्यते द्वीपान्तर-शैल-नगादिकम् ॥</p>
<p>एकेन ज्योतिश्चक्रादि द्वाभ्याम् ध्रुव-पदं ततः ।</p>
<p>एकेन द्वाभ्याम् सूर्याध आशेष-स्थानम् उच्यते ॥</p>
<p>एकेन नरकं चैव पञ्चम-स्कन्ध-सङ्ग्रहः ॥</p>
<p>तत्र स्थानं तच् च देवादिभिः पालनम् उच्यते ।</p>
<p>देवासुर-नरादीनाम् ऊर्ध्वाधो-मध्य-वर्तिनाम् ॥</p>
<p>तत्र तु प्रथमे ब्रह्म-गिरं सम्मानयन् व्यधात् ।</p>
<p>राज्यं प्रियव्रतः पश्चाद् विरज्यावाप माधवम् ॥</p>
<blockquote>
<p>वंशः प्रियव्रतस्यापि निबोध नृप-सत्तम ।<br>
यो नारदाद् आत्म-विद्याम् अधिगम्य पुनर् महीम ।<br>
भुक्त्वा विभज्य पुत्रेभ्य ऐश्वरं समगात् पदम् ॥ [भा।पु। ४.३१.२६-२७]</p></blockquote>
<p>इति पूर्व-स्कन्धान्ते प्रियव्रतस्य प्रथमम् आत्मारामत्वं ततो विषय-भोग इति श्रुत्वा विस्मितः पृच्छति—प्रियव्रत इति । <strong>भागवत</strong> इत्य् <strong>आत्मारामत्वे</strong>ऽपि भवान् इवातिविशीष्ट इत्य् अर्थः । <strong>यन्-मूलः</strong> गृहासक्ति-हेतुकः <strong>कर्म-बन्धो</strong> भवति, स च शुद्धः शुद्ध-जीवस्य तस्य पराभव-प्रदत्वात् <strong>पराभवः</strong> ॥१॥</p>
<p>—ओ)०(ओ—</p>
<p>**॥ ५.१.२ ॥ **</p>
<blockquote>
<p><strong>न नूनं मुक्त-सङ्गानां तादृशानां द्विजर्षभ ।</strong><br>
<strong>गृहेष्व् अभिनिवेशोऽयं पुंसां भवितुम् अर्हति ॥</strong></p></blockquote>
<p>**श्रीधरः : **गृहेषु रतिश् च तत्राभिनिवेशात् स्यात्, स च भागवतानाम् आत्मारामाणां न सम्भवतीत्य् आह—न नूनम् इति ॥२॥</p>
<p>**क्रम-सन्दर्भः : **तद् एव स्पष्टयति—न नूनम् इत्य्-आदि ॥२॥</p>
<p>**विश्वनाथः : **भागवतत्वे सत्य् अन्यत्रासक्तिर् न सम्भवतीत्य् आह—न नूनम् इति ॥२॥</p>
<p>—ओ)०(ओ—</p>
<p>**॥ ५.१.३ ॥ **</p>
<blockquote>
<p><strong>महतां खलु विप्रर्षे उत्तमश्लोक-पादयोः ।</strong><br>
<strong>छाया-निर्वृत-चित्तानां न कुटुम्बे स्पृहा-मतिः ॥</strong></p></blockquote>
<p>**श्रीधरः : **गृहासक्तिर् हि कुटुम्बादि-स्पृहया भवति, सा च तेषां नास्तीत्य् आह—महताम् इति । <strong>उत्तम-श्लोक-पादयोश् छाया</strong> कामादि-सन्ताप-हारिणी <strong>तया निर्वृतं चित्तं</strong> येषां <strong>स्पृहा</strong>-युक्ता <strong>मतिर् नास्ति</strong> ॥३॥</p>
<p><strong>क्रम-सन्दर्भः : छाया</strong> आश्रयः कान्तिर् वा । <strong>स्पृहा</strong> तावन् <strong>नास्त्य्</strong> एव । <strong>मतिस्</strong> तद्-अनुसन्धानं च नास्तीत्य् अर्थः ॥३॥</p>
<p>**विश्वनाथः : **भगवत्य् आसक्तेर् हेतुम् आह—महताम् इति । <strong>छाया</strong> संसार-सन्ताप-निवर्तिका तयेति येषां <strong>चित्तं</strong> सदा भगवच्-चरणानुगामीति ध्यान-युक्तो भवति । **स्पृहा **सैव <strong>अमतिर्</strong> अज्ञानम् ॥३॥</p>
<p>—ओ)०(ओ—</p>
<p>**॥ ५.१.४ ॥ **</p>
<blockquote>
<p><strong>संशयोऽयं महान् ब्रह्मन् दारागार-सुतादिषु ।</strong><br>
<strong>सक्तस्य यत् सिद्धिर् अभूत् कृष्णे च मतिर् अच्युता ॥</strong></p></blockquote>
<p>**श्रीधरः : **दाराद्य्-आसक्तस्य तु मोक्षः श्री-कृष्णेऽस्खलिता मतिश् चाभूद् इति यद् अयं च महान् संशय इत्य् आह—संशय इति ॥४॥</p>
<p><strong>क्रम-सन्दर्भः : सिद्धिर्</strong> भगवत्-सामीप्यादि-रूपा । न केवलं तस्याम् एव संशयः, अपि तु तत्-साधन-रूपायां तादृश-तन्-मताव् अपीत्य् आह—कृष्णे चेति ॥४॥</p>
<p>**विश्वनाथः : **भवतु वा कथञ्चिद् अपराध-वशात्, किन्तु तत्रापि तस्य सिद्धिः कृष्णासक्तिश् च न च्युतेति कथम् ? ॥४॥</p>
<p>—ओ)०(ओ—</p>
<p><strong>॥ ५.१.५॥</strong></p>
<p><strong>श्री-शुक उवाच—</strong></p>
<p><strong>बाढम् उक्तं भगवत उत्तमश्लोकस्य श्रीमच्-चरणारविन्द-मकरन्द-रस आवेशित-चेतसो भागवत-परमहंस-दयित-कथां किञ्चिद्-अन्तराय-विहतां स्वां शिवतमां पदवीं न प्रायेण हिन्वन्ति।</strong></p>
<p>**श्रीधरः : **अङ्गीकृत्य परिहरति—बाढम् इति । <strong>बाढम्</strong> अभिनिवेशादिकं नास्तीति सत्यम् एव, तथापि विघ्न-वशेन तेषां प्रवृत्तिः पूर्वाभ्यास-बलेन पुनर् निवृत्तिश् च सङ्गच्छत इत्य् आह—<strong>भगवतः</strong> <strong>श्रीमच्-चरणारविन्द-मकरन्द</strong>-रूपो यो <strong>रसस्</strong> तस्मिन्न् <strong>आवेशितं चेतो</strong> यैस् तेऽपि <strong>केनचिद् अन्तरायेण</strong> विघ्नेन <strong>विहताम्</strong> अपि <strong>स्वां</strong> <strong>शिवतमां पदवीं</strong> मार्गं न <strong>हिन्वन्ति</strong>, न त्यजन्ति । काम् ? <strong>भागवता</strong> एव <strong>परमहांसास्</strong> तेषां <strong>दयितस्य</strong> प्रियस्य श्री-वासुदेवस्य <strong>कथाम्</strong> ॥५॥</p>
<p>**क्रम-सन्दर्भः : **भागवता ये परमहंसा इति पूर्ववत् । <strong>शिवतमाम् अन्तरायेष्व्</strong> अपि भगवच्-चित्त-तापादनेन परम-कल्याण-रूपाम् इत्य् अर्थः ॥५॥ [प्रीति-सन्दर्भ ७७]</p>
<p>**विश्वनाथः : **अङ्गीकृत्य परिहरति—<strong>बाढम्</strong> इति । आत्मारामस्य गृहारामता, गृहासक्तस्य च कृष्णासक्तिर् इत्य् उभे न सम्भवत इति सत्यम् एव, तद् अप्य् अतिमहतां दुर्वितर्क्य-चरितानां कापि कादाचित्की विषयासक्तिस् त्वया न विश्वसनीयेत्य् आह—भगवत इति । <strong>आवेशित-चेतसो</strong> जना भागवती भगवतः सम्बन्धिनी चासौ <strong>परमहंसानां दयिता</strong> प्रियतमा च या <strong>कथा</strong>, तां <strong>किञ्चिन्</strong>-मात्रेण <strong>अन्तरायेण</strong> विघ्नेन <strong>विहतां</strong> स्थगितीकृतां <strong>न</strong> <strong>प्रायेण</strong> <strong>हिन्वन्ति</strong> न त्यजन्ति । कीदृशीं ? <strong>स्वां शिवतमां पदवीम्</strong> इति तत्-कथैव भक्तानां पदवी सुख-मयं वर्त्म, तयैव गम्यो भगवान् इत्य् अर्थः ।</p>
<p>ननु,</p>
<blockquote>
<p>त्वयाभिगुप्ता विचरन्ति निर्भया<br>
विनायकानीकप-मूर्धसु प्रभो ॥ [भा।पु। १०.२.३३]</p></blockquote>
<p>इत्य्-आद्य्-उक्तेर् भक्तानाम् अन्तरायो नास्त्य् एव ? सत्यं, काल-कर्मादि-हेतुकोऽसौ नास्त्य् एव । किन्त्व् अन्तरायो हि भक्तानां द्विविधः, महद्-अपराध-हेतुको भगवद्-इच्छा-हेतुकश् च । तत्र महद्-अपराधो हि समुचित-कष्ट-भोगेन चिर-कालत एव, तस्यैव महतः कृपया सद्य एव च शाम्यति । यथा द्विविदादीनां रहूगणादीनां च । भगवद्-इच्छा च स्व-भक्त-सदाचार-शिक्षणार्था । तद्-उत्थो विघ्नस् तु प्रेम-वर्धनार्थ एव, यथा भरतादीनाम् । तत्र प्रियव्रतस्यापराधाभावाद् भगवद्-इच्छा-निबन्धन एव विघ्नोऽयम् । तत्र गुण-बुद्ध्यापि भक्तैः क्वापि ममता न कर्तव्येति यथा भरतस्य मृग-पोषण-प्रदर्शनया स्व-भक्ता भगवता शिक्षिताः, तथा महद्-आज्ञा हि भक्त्य्-अनुपयोगिन्य् अपि भक्तैः प्रतिपालनीयैवेति प्रियव्रत-कर्तृक-ब्रह्माज्ञा-प्रतिपालन-प्रदर्शनया शिक्षिता इति ज्ञेयम् ॥५॥</p>
<p>—ओ)०(ओ—</p>
<p><strong>॥ ५.१.६ ॥</strong></p>
<blockquote>
<p>**यर्हि वाव ह राजन् स राज-पुत्रः प्रियव्रतः परम-भागवतो **<br>
**नारदस्य चरणोपसेवयाञ्जसावगत-परमार्थ-सतत्त्वो **<br>
<strong>ब्रह्म-सत्रेण दीक्षिष्यमाणोऽवनि-तल-परिपालनाय</strong><br>
**आम्नात-प्रवर-गुण-गणैकान्त-भाजनतया स्व-पित्रोपामन्त्रितो भगवति वासुदेव एवाव्यवधान-समाधि-योगेन **<br>
**समावेशित-सकल-कारक-क्रिया-कलापो नैवाभ्यनन्दत्, **<br>
**यद्यपि तद् अप्रत्याम्नातव्यं तद्-अधिकरण **<br>
<strong>आत्मनोऽन्यस्माद् असतोऽपि पराभवम् अन्वीक्षमाणः ।</strong></p></blockquote>
<p><strong>श्रीधरः : <strong>प्रियव्रतस्य ब्रह्माज्ञैवान्तराय-रूपा बभूवेति स-प्रसङ्गम् आह—यर्हीत्य्-आदिना, विमुक्त-सङ्गः प्रकृतिं भजस्व [भा।पु। ५.१.१९] इत्य्-अन्तेन । <strong>यर्हि वाव ह</strong> यदा हि । वावेति प्रसिद्ध्य्-आदौ, ह इति च । स <strong>स्व-पित्रा</strong> मनुनाऽ</strong>वनि-तल-परिपालनायोपामन्त्रितो</strong> नियुक्तो <strong>नैवाभ्यनन्दन्</strong> नैच्छत् । <strong>अथ ह</strong> तदैव** भगवान् अदि-देवो ब्रह्मा स्व-भवनाद् अवततार **[७] इत्य् अन्वयः ।</p>
<p>उपामन्त्रणे हेतुः—<strong>आम्नाता</strong> राज्ञां शास्त्रेणोक्ता ये <strong>प्रवराः</strong> श्रेष्ठा <strong>गुणस्यैकान्त-भाजनतया</strong> नियताश्रयत्वेन ।</p>
<p>अनिच्छायां हेतुः—<strong>परमार्थ-स-तत्त्वम्</strong> आत्म-याथात्म्यम् अवगतं तद् येन स तथा । अतो <strong>ब्रह्म-सत्रेण</strong> आत्म-ध्यानेन कार्येण <strong>दीक्षिष्यमाणो</strong> नियमं ग्रहीष्यन् । प्राग् अपि <strong>वासुदेव</strong> एव <strong>निरन्तर-समाधि-योगेन</strong> चित्तैकाग्र्येण <strong>समावेशितः</strong> समर्पितः <strong>सकल</strong>-<strong>कारकाणाम्</strong> इन्द्रियाणां याः <strong>क्रियास्</strong> तासां <strong>कलापो</strong> येन सः । यद्यपि तत् पित्रोक्तं न [<strong>अप्रत्याम्नातव्यं</strong>] प्रत्याख्येयं, तथापि तद्-<strong>अधिकरणे</strong> राज्याधिकारेऽ<strong>सतोऽपि</strong> मिथ्या-भूताद् अपि राज्य-प्रपञ्चाद् <strong>आत्मनः पराभवम्</strong> [<strong>अन्वीक्षमाणः</strong>] आलोचयन् <strong>नाभ्यनन्दत्</strong> ॥६॥</p>
<p><strong>क्रम-सन्दर्भः : राज-पुत्र</strong> इति नव-वयस्त्वं ज्ञापितम् । तत्र स्वभावत एव <strong>परम-भागवतः</strong> । ततो <strong>नारदस्य</strong> इत्य्-आदि । ततो <strong>भगवति वासुदेव</strong> इत्य्-आदि । ततो <strong>ब्रह्म-सत्रेण</strong> इत्य्-आदि । ततोऽ<strong>वनि-तल-परिपालनाय</strong> इत्य्-आदि । ततो <strong>नैवाभ्यनन्दद्</strong> इति योज्यम् । तत्र <strong>परमार्थ-स-तत्त्वं</strong> भगवत्-तत्त्वम् । <strong>कारकाणि</strong> स्वाभाविकेन्द्रिय-चेष्टाः । <strong>क्रिया-कलापाश्</strong> च शास्त्रोक्ताः । तेषां <strong>समर्पणं</strong> च—यत् करोषि यद् अश्नासि [गीता ९.२१] इत्य्-आदिना, ब्रह्मार्पणं ब्रह्म-हविः [गीता ४.२४] इत्य्-आदिना च श्री-गीतोक्त-प्रकारेण ज्ञेयम् । ब्रह्म-सत्रेणेत्य् अतः परं भगवत्-तत्त्व-मात्रं परस्परं विचारयितव्यम् । नान्यत् किम् अपि कर्तव्यम् इति सङ्कल्पेन <strong>दीक्षिष्यमाणो</strong> नियमं कर्तुम् उद्यत इत्य् अर्थः ॥६॥</p>
<p>**विश्वनाथः : **प्रियव्रतस्यात्मारामत्वम् औत्पत्तिकम् एव श्री-नारद-कृपया परम-भागवतत्वं श्री-ब्रह्माज्ञया गार्हस्थ्यं चाह—यर्हीत्य्-आदिना । <strong>वाव</strong> इत्य् एवार्थे । <strong>यर्ह्य्</strong> एव <strong>प्रियव्रतः</strong> <strong>स्व-पित्रा अवनि-तल-परिपालनाय उपामन्त्रितो</strong> नियुक्तोऽपि, तन् <strong>नैवाभ्यनन्दत्</strong>, तदा <strong>ब्रह्मा स्व-भवनाद् अवततार</strong> [७] इत्य् अन्वयः ।</p>
<p><strong>अञ्जसा</strong> शीघ्रं <strong>स-तत्त्वं</strong> <strong>ब्रह्म-सत्रेण</strong> आत्म-ध्यानेन <strong>दीक्षिष्यमाणो</strong> दीक्षां प्राप्स्यन्, अतः परं सच्-चिद्-आनन्द-मात्रं यद् वस्तु तद् एवानुभवनीयं, न तु प्राकृतं किम् अपीति सङ्कल्पेन नियमं कर्तुम् उद्यत इत्य् अर्थः । तत्-क्षण एव <strong>पित्रा</strong> मनुना <strong>आम्नाता</strong> राज्ञां शास्त्रेणोक्ता ये <strong>प्रवरा गुणास्</strong> तेषां <strong>गणस्य एकान्त-भाजनतया</strong> नियताश्रयत्वेन हेतुना । &ldquo;हे प्रियव्रत ! सम्प्रति त्वम् अवनिं पालय&rdquo; इत्य् उपामन्त्रितस् तैस् तन् नाभ्यनन्दत् स्वस्याभद्रम् अमन्यतेति नैच्छद् इत्य् अर्थः । कुतः ? <strong>भगवति अव्यवधान-समाधि-योगेन</strong> निरन्तर-चित्तैकाग्र्येण सम्यग् निवेशितः <strong>सकलानां कारकाणाम्</strong> इन्द्रियाणां व्यापार-समूहो येन सः। <strong>यद्यपि</strong> तत् पित्रोक्तम् <strong>अप्रत्याम्नातव्यम्</strong> अप्रत्याख्येयं, तद् अपि नाहं राज्यं करोमीति प्रत्याख्यातवान् एवेत्य् अर्थः ।</p>
<p>कुतः ? <strong>तद्-अधिकरणे</strong> राज्याधिकारे <strong>आत्मनः</strong> स्वस्य अंशतोऽसाधु-भूताद् अपि काम-क्रोधादेः सकाशात् <strong>पराभवं</strong> पर्यालोचयन् ॥६॥</p>
<p>—ओ)०(ओ—</p>
<p><strong>॥ ५.१.७ ॥</strong></p>
<blockquote>
<p>**अथ ह भगवान् आदि-देव एतस्य गुण-विसर्गस्य **<br>
**परिबृंहणानुध्यान-व्यवसित-सकल-जगद्-अभिप्राय **<br>
**आत्म-योनिर् अखिल-निगम-निज-गण-परिवेष्टितः **<br>
<strong>स्व-भवनाद् अवततार।</strong></p></blockquote>
<p><strong>श्रीधरः : गुण-विसर्गस्य</strong> गुण-सृष्टेः <strong>परिबृंहणं</strong> समृद्धिस् तद्**-अनुचिन्तया व्यवसितः सकल-जगताम् अभिप्रायो** येन सः । यथा राज्ञा चरैर् मण्डलेश्वराणाम् अभिप्रायो निश्चीयते, तद्वत् । <strong>अखिलैर् निगमैर्</strong> मूर्तिमद्भिर् वेदैर् <strong>निज-गणैश्</strong> च मरीच्य्-आदिभिः <strong>परिवृतः सत्य-लोकाद् अवतीर्णः</strong> ॥७॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p><strong>विश्वनाथः : अथ ह</strong> ततश् च **आदि-देवो **ब्रह्मा <strong>गुण-विसर्गस्य</strong> जगत्-सृष्टेः <strong>परिबृंहणं</strong> समृद्धिस् <strong>तद्-अनुचिन्तया व्यवसितः सकल-जगताम् अभिप्रायो</strong> येन सः । यथा राज्ञा चारैर् मण्डलेश्वराणाम् अभिप्रायो निश्चीयते, तद्वत् । <strong>अखिलैर् निगमैर्</strong> मूर्तिमद्भिर् वेदैर् <strong>निज-गणैश्</strong> च मरीच्य्-आदिभिः <strong>परिवृत</strong> इति प्रियव्रतं प्रत्युपदेष्टव्ये धर्मे प्रमाणीकरणार्थं <strong>सत्य-लोकाद् अवतीर्णो</strong> भू-तलम् इति शेषः ।</p>
<p>तत्र प्रियव्रतं बाल्यम् आरभ्यैव विरक्तं गृहान् निर्विद्य वन एव कृत-वासं ज्ञात्वा, तद्-आज्ञया कनिष्ठोऽप्य् उत्तानपादो राज्यं चकार । तद्-वंश्याश् च प्रचेतः-पर्यन्ता यथा-समयं राज्यं चक्रुः । एवं च स्वायम्भुव-मन्वन्तरस्यार्धाद् अप्य् अधिकः कालो गच्छति स्म । प्राचेतसो दक्षस् तु स्वायम्भुवे मन्वन्तर एव लब्ध-जन्मा पौर्वभविकैश्वर्य-कामनया तपसे जगाम, ततश् चाराजकं वीक्ष्य मनुर् उपायान्तरम् अनालोच्य विरक्तम् अपि प्रियव्रतं वनाद् आनिनीषन्न् अप्य् आनेतुं यदा न शशाक, तदा ब्रह्मैवागत्य प्रियव्रतं राज्ये प्रवर्तयामास । ततश् च प्रथम-मन्वन्तर-पर्यन्तं क्रमेण प्रियव्रतस्य तद्-वंश्यानां राज्ञां चाधिकारः, तृतीय-चतुर्थ-पञ्चम-मनूनाम् उत्तम-तामस-रैवतानां प्रियव्रत-पुत्रत्वात् द्वितीय-मनोः स्वारोचिषस्यापि तद्-अन्तः-पातात् । तत्-तन्-मनु-पुत्र-पौत्राद्यास् तु प्रैयव्रता एव राज्ये खण्ड-मण्डलेश्वर-रूपा राजानो बभूवुः ।</p>
<p>ततश् च षष्ठस्य चाक्षुष-मन्वन्तरस्यारम्भे तपसो निवृत्तेन दक्षेण प्रजा-सृष्टिस् तत्रैव तस्य साम्राज्यं च । यद् उक्तं—</p>
<blockquote>
<p>चाक्षुषे त्व् अन्तरे प्राप्ते प्राक्-सर्गे काल-विद्रुते ।<br>
यः ससर्ज प्रजा इष्टाः स दक्षो दैव-चोदितः ॥ [भा।पु। ४.३०.४९] इति ।</p></blockquote>
<p>चाक्षुषस्य मनोर् उत्तानपाद-वंश्यत्वात् तन्-मन्वन्तर-पर्यन्तम् एव स्वायम्भुव-मनोर् अधिकार इति ज्ञेयम् ॥७॥</p>
<p>—ओ)०(ओ—</p>
<p><strong>॥ ५.१.८ ॥</strong></p>
<blockquote>
<p>**स तत्र तत्र गगन-तल उडु-पतिर् इव विमानावलिभिर् **<br>
**अनुपथम् अमर-परिवृढैर् अभिपूज्यमानः **<br>
**पथि पथि च वरूथशः **<br>
**सिद्ध-गन्धर्व-साध्य-चारण-मुनि-गणैर् उपगीयमानो **<br>
<strong>गन्ध-मादन-द्रोणीम् अवभासयन्न् उपससर्प।</strong></p></blockquote>
<p>**श्रीधरः : **स च ब्रह्मा <strong>तत्र तत्र उडु-पतिश्</strong> चन्द्र <strong>इव</strong> प्रकाशमानो <strong>गन्धमादनस्य द्रोणीं</strong> दरीम् <strong>अवभासयन्न्</strong> <strong>उपससर्प</strong> इत्य् अन्वयः । <strong>अमर-परिवृढैः</strong> देवेन्द्रादिभिः ॥८॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p>**विश्वनाथः : **भू-तलं प्रति तस्यावतरणे शोभाम् आह—स ब्रह्मा । <strong>परिवृढैर्</strong> मुख्यैः कीदृशैः ? <strong>विमानानाम् आवलिर्</strong> येषां तैः ॥८॥</p>
<p>—ओ)०(ओ—</p>
<p><strong>॥ ५.१.९ ॥</strong></p>
<blockquote>
<p>**तत्र ह वा एनं देवर्षिर् हंस-यानेन **<br>
**पितरं भगवन्तं हिरण्य-गर्भम् उपलभमानः सहसैवोत्थायार्हणेन सह पिता-पुत्राभ्याम् **<br>
<strong>अवहिताञ्जलिर् उपतस्थे।</strong></p></blockquote>
<p><strong>श्रीधरः : हंस-यानेन</strong> उपलक्षणेन एनं <strong>पितरम् उपलभमानो</strong> मत्-पितायम् इति लक्षयन् <strong>पिता-पुत्राभ्यां</strong> मनु-प्रियव्रताभ्यां <strong>सह</strong> नारदः <strong>कृताञ्जलिः</strong> सन् <strong>सहसैव अभ्युत्थाय अर्हणेन</strong> पूजया सह उपतस्थे तुष्टाव । प्रियव्रतं तदा मन्दर-द्रोण्यां नारद उपदिशति, मनुश् च तं नेतुम् आगतोऽस्तीति ज्ञातव्यम् ॥९॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p><strong>विश्वनाथः : हंस-यानेन</strong> उपलक्षणेन, <strong>पिता-पुत्राभ्यां</strong> मनु-प्रियव्रताभ्याम् ॥९॥</p>
<p>—ओ)०(ओ—</p>
<p><strong>॥ ५.१.१० ॥</strong></p>
<blockquote>
<p>**भगवान् अपि भारत तद्-उपनीतार्हणः **<br>
**सूक्त-वाकेनातितराम् उदित-गुण-गणावतार-सुजयः **<br>
<strong>प्रियव्रतम् आदि-पुरुषस् तं सदय-हासावलोक इति होवाच।</strong></p></blockquote>
<p>**श्रीधरः : **हे <strong>भारत</strong> ! <strong>भगवान् आदि-पुरुषो</strong> ब्रह्मापि <strong>तं</strong> प्रियव्रतम् <strong>इति होवाच</strong> इत्य् अन्वयः। <strong>तेन</strong> नारदेन <strong>उपनीतम् अर्हणं</strong> यस्य सः । <strong>सूक्त-वाकेन</strong> यथोचित-वाक्येन । अतिशयेन <strong>उदिता</strong> वर्णिता <strong>गुण-गणा</strong> <strong>अवताराः सुजयाः</strong> सर्वोत्कर्षाश् च यस्य ॥१०॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p>**विश्वनाथः : **तदा नारदस् तत्र प्रियव्रतम् उपदिशति—मनुस् तं नेतुम् आगतोऽस्तीति ज्ञेयम् । <strong>भगवान्</strong> ब्रह्मापि प्रियव्रतम् उवाच—<strong>तैर्</strong> नारद-मनु-प्रियव्रतैर् **उपनीतम् अर्हणं **यस्मै सः । <strong>उदितो</strong> वर्णितो <strong>गुण-गणः</strong> स्व-प्रजासु वात्सल्यादिः, तत एव हेतोर् <strong>अवतारः</strong> सत्य-लोकाद् अवतरणं, तत एव सुजय अत्युत्कर्षो यस्य सः ।</p>
<p>सदयेति । अस्याभिवाञ्छित-भक्ति-ज्ञान-वैराग्याणाम् अहम् एव प्रतिबन्धकोऽभूवं, तद्-गार्हस्थ्येऽप्य् अस्य भक्तिर् वर्धताम् एवेत्य् आशीर् व्यञ्जकः <strong>सदयावलोकः</strong> । अहं राज्यं न करोमीति तव प्रौढिः, त्वाम् अहं राज्यं कारयामीति मम प्रौढिस् तत्र पश्यामः कस्याद्य प्रौढिस् तिष्ठतीति नप्तरि प्रियव्रते सहासावलोकश् च यस्य सः ॥१०॥</p>
<p>—ओ)०(ओ—</p>
<p><strong>॥ ५.१.११ ॥</strong></p>
<p><strong>श्री-भगवान् उवाच—</strong></p>
<blockquote>
<p><strong>निबोध तातेदम् ऋतं ब्रवीमि</strong><br>
<strong>मासूयितुं देवम् अर्हस्य् अप्रमेयम् ।</strong><br>
<strong>वयं भवस् ते तत एष महर्षिर्</strong><br>
<strong>वहाम सर्वे विवशा यस्य दिष्टम् ॥</strong></p></blockquote>
<p>**श्रीधरः : **प्रवृत्ति-निष्ठं मद्-वाक्यं प्रतिकूलं मत्वा मय्य् असूयां करिष्यतीति शङ्कमानो नाहम् एवं वदामि, किन्तु मन्-मुखेन हरिर् एव त्वाम् आज्ञापयतीति वदन् प्रवृत्ति-निवृत्ति-रहस्यम् आह—निबोधेति नवभिः । <strong>ऋतं</strong> सत्यम् । <strong>अप्रमेयं देवम् असूयितुं</strong> दोषारोपेण द्रष्टुं <strong>नार्हसि</strong> । <strong>ते</strong> तव <strong>ततस्</strong> <strong>तात</strong> एष त्वद्-गुरुश् च <strong>महर्षिः</strong> । <strong>दिष्टम्</strong> आदिष्टम् आज्ञां <strong>विवशा</strong> अस्वतन्त्राः सन्तो <strong>वहाम</strong> ॥११॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p>**विश्वनाथः : **प्रवृत्ति-निष्ठं मद्-वाक्यं स्वासह्यं मत्वा मय्य् असूयां मा कृथाः । भोः प्रियव्रत! अहं तु त्वत्-प्रभोर् एवाधीनः, तस्यैवाभिप्रेतं वच्मीत्य् आह—<strong>निबोध</strong> स्व-बुद्ध्यैवेदं परामृशेत्य् अर्थः । हे <strong>तात</strong> ! इति नाहं तव शत्रुर् यत् त्वां दुःखयामीति भावः। <strong>ऋतं</strong> सत्यम् एव, न त्वाम् अहं प्रतारयामीति भावः । <strong>ब्रवीमि</strong> इत्य् अहं ब्रह्मा, न तु स्व-पितेवाहम् अप्य् अप्रमाणीकर्तव्य इति भावः ।</p>
<p>किं सत्यम् ? तत्राह—<strong>वयम्</strong> इति । भवो रुद्रोऽपि, <strong>ते</strong> तव <strong>ततस्</strong> तातो मनुर् महर्षिर् नारदोऽयं तव गुरुर् इत्य् अतो वयं यस्य <strong>दिष्टम्</strong> आज्ञाम् एव <strong>वहाम,</strong> स खलु यस्मै यस्मै हृदा यद् यद् आदिशति तथैव चेष्टते इति तद्-आज्ञयैव त्वाम् अहं राज्ये प्रवर्तयामीति भावः । यम् अहं सर्वात्मना भजे, स प्रभुर् एव मां संसार-सिन्धौ निमज्जयतीति स्वेष्ट-देवेऽपि दोष-दर्शी मा भूर् इत्य् आह—मासूयितुम् इति । <strong>अप्रमेयं</strong> प्रमातुम् अशक्यं कम् अपि संसारेऽपि प्रवर्त्य शीघ्रम् उद्धरति, कम् अपि वनेऽपि प्रस्थाप्य नोद्धरतीति कस् तस्य चरितं वेद ? इति भावः ॥११॥</p>
<p>—ओ)०(ओ—</p>
<p>**॥ ५.१.१२ ॥ **</p>
<blockquote>
<p><strong>न तस्य कश्चित् तपसा विद्यया वा</strong><br>
<strong>न योग-वीर्येण मनीषया वा ।</strong><br>
<strong>नैवार्थ-धर्मैः परतः स्वतो वा</strong><br>
<strong>कृतं विहन्तुं तनु-भृद् विभूयात् ॥</strong></p></blockquote>
<p>**श्रीधरः : **विवशत्वम् एवाह चतुर्भिः—नेति । तस्य <strong>कृतं</strong> तेन निर्मितं <strong>तनु-भृज्</strong> जीवस् तप-आदिभिर् <strong>विहन्तुम्</strong> अन्यथा कर्तुं <strong>न विभूयात्,</strong> प्रभूर् न भवेत् । <strong>मनीषया</strong> सामादि-बुद्धि-बलेन । <strong>परतो</strong> बलवद् आश्रयात् ॥१२॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p>**विश्वनाथः : **न चात्र स्व-हठं रक्षितुम् आत्मनस् तपो-विद्या-योग-बलं प्रदर्शयितव्यम् इत्य् आह—नेति । तस्य <strong>कृतं</strong> तेन निर्मितं तप-आदिभिर् <strong>विहन्तुम्</strong> अन्यथा कर्तुं <strong>तनु-भृज्</strong> जीवो <strong>न विभूयात्</strong> न प्रभवेत् ।</p>
<p>ननु त्वद्-द्वारा मां राज्ये प्रभुः प्रवर्तयति यथा, तथा महर्षि-द्वारा मां राज्यात् प्रव्राजयति चेति । किम् अत्र निश्चिनोमि ? इति चेत्, बुद्धि-बलेन मां परमेश्वरं विजिगीषस्वेत्य् आह—<strong>मनीषया</strong> वेति । तेनोभयम् अपि भगवद्-आदिष्टं मत्वा राज्यं चिकीर्षस्व नापीमां विपदं बहु-धर्मैर् बलवद्-आश्रयेण वा स्व-बाहु-बलेन वोत्तितीर्षेत्य् आह—<strong>नैवार्थ</strong>- इत्य्-आदि ॥१२॥</p>
<p>—ओ)०(ओ—</p>
<p>**॥ ५.१.१३ ॥ **</p>
<blockquote>
<p><strong>भवाय नाशाय च कर्म कर्तुं</strong><br>
<strong>शोकाय मोहाय सदा भयाय ।</strong><br>
<strong>सुखाय दुःखाय च देह-योगम्</strong><br>
<strong>अव्यक्त-दिष्टं जनताङ्ग धत्ते ॥</strong></p></blockquote>
<p>**श्रीधरः : **तत्र देह-योगे तावत् पारतन्त्र्यं प्रसिद्धम् इत्य् आह—भवायेति । <strong>भवो</strong> जन्म। भवाद्य्-अर्थम् <strong>अव्यक्तेन</strong> ईश्वरेण <strong>दिष्टं</strong> दत्तं <strong>देह-योगं जनता</strong> जीव-समूहः सदा <strong>धत्ते</strong>, न त्व् अन्यथा कर्तुं शक्नोति । <strong>अङ्ग</strong> ! हे प्रियव्रत ॥१३॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p>**विश्वनाथः : **नात्र किम् अपि शोचनीयं यतो देह-धारिण ईश्वराधीना भद्रम् अभद्रं वा स्वेच्छया परेच्छया वा सर्वं सहन्त एवेत्य् आह—भवायेति । <strong>भव-नाशौ</strong> पुनः पुनर् जन्म-मृत्यू तद्-आद्य्-अर्थं <strong>जनता</strong> जीव-समूहः । <strong>अव्यक्तेन</strong> ईश्वरेण <strong>दिष्टं</strong> दत्तं <strong>देह-योगं</strong> सदा <strong>धत्ते</strong>, स्व-कर्मोपार्जितम् अपि देहम् ईश्वराज्ञां विना न प्राप्नोति, यथा साध्व्-असाधु-क्रियाद्य्-उपार्जितम् अपि शालि-क्षेत्र-कारागारादिकं नृपाज्ञां विना प्रजा न प्राप्नोति, नृपः खल्व् अन्यथापि कुर्याद् इत्य् अतो हेतोः ॥१३॥</p>
<p>—ओ)०(ओ—</p>
<p>**॥ ५.१.१४ ॥ **</p>
<blockquote>
<p><strong>यद्-वाचि तन्त्र्यां गुण-कर्म-दामभिः</strong><br>
<strong>सुदुस्तरैर् वत्स वयं सुयोजिताः ।</strong><br>
<strong>सर्वे वहामो बलिम् ईश्वराय</strong><br>
<strong>प्रोता नसीव द्विपदे चतुष्पदः ॥</strong></p></blockquote>
<p>**श्रीधरः : **कर्म-करणेऽपि पारतन्त्र्यम् आह—यद्-वाचीति । <strong>यस्य वाचि</strong> वेद-लक्षणायां <strong>तन्त्र्यां</strong> दामन्यां <strong>गुणाः</strong> सत्त्वादयस् तत्-पूर्वकाणि च यानि <strong>कर्माणि</strong> तन् निबन्धनैर् <strong>दामभिर्</strong> ब्राह्मणादि-शब्दैः <strong>सुदुस्तरैः</strong> सुदृढैः, हे <strong>वत्स</strong> ! <strong>वयं</strong> <strong>सर्वे</strong> <strong>सुयोजिता</strong> निबद्धाः सन्तस् तस्मै <strong>ईश्वराय बलिं वहामस्</strong> तद्-इच्छया कर्म कुर्मः । <strong>नसि</strong> नासिकायां <strong>प्रोता</strong> बद्धाः सन्तश् <strong>चतुष्पदो</strong> बलीवर्दा यथा <strong>द्विपदे</strong> पुरुषाय ॥१४॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p>**विश्वनाथः : **कर्म-करणेऽपि पारतन्त्र्यम् आह—यद् वाचीति । <strong>यस्य वाचि</strong> वेद-लक्षणायां <strong>तन्त्र्यां</strong> दामन्यां <strong>गुणाः</strong> सत्त्वादयस् तत्-पूर्वकाणि च यानि <strong>कर्माणि</strong> तन्-निबन्धनैर् <strong>दामभिर्</strong> ब्राह्मणादि-शब्दैः <strong>सुदुस्तरैः</strong> सुदृढैर् हे <strong>वत्स</strong>, <strong>वयं सर्वे सुयोजिता</strong> निबद्धाः तस्मै <strong>ईश्वराय बलिं वहामः</strong>, तद्-आदिष्टं कर्म कुर्मः । अत्र दृष्टान्तः—<strong>नसि</strong> नासिकायां <strong>प्रोता</strong> बद्धाः सन्तश् <strong>चतुष्पदो</strong> बलीवर्दा <strong>द्विपदे</strong> मनुष्याय, ते यथा मनुष्य-दत्तस्य भारस्यावहने गमनागमन-क्रियादिषु स्वातन्त्र्ये च दण्डं प्राप्नुवन्ति, तथा च वयम् अपीति भावाह् ॥१४॥</p>
<p>—ओ)०(ओ—</p>
<p>**॥ ५.१.१५ ॥ **</p>
<blockquote>
<p><strong>ईशाभिसृष्टं ह्य् अवरुन्ध्महेऽङ्ग</strong><br>
<strong>दुःखं सुखं वा गुण-कर्म-सङ्गात् ।</strong><br>
<strong>आस्थाय तत् तद् यद् अयुङ्क्त नाथश्</strong><br>
<strong>चक्षुष्मतान्धा इव नीयमानाः ॥</strong></p></blockquote>
<p><strong>श्रीधरः : <strong>भोगेषु पारतन्त्र्यम् आह—<strong>ईशा</strong> ईश्वरेण <strong>अभिसृष्टं</strong> दत्तम् एव <strong>अङ्ग</strong> ! हे प्रियव्रत! <strong>अवरुन्ध्महे</strong> स्वीकुर्मः । यथा स्वामिना दत्तम् एव कणिशादि बलीवर्दा भक्षयन्ति, न स्वेच्छया तद्वत् । न चैवं वैषम्यम् ईश्वरस्य । यतो <strong>गुण-कर्म-सङ्गान् नाथो</strong> <strong>यद्</strong> यद् देव-तिर्यग्-आदि-लक्षणं देहम् <strong>अयुङ्क्त</strong> योजितवांस् <strong>तत् तद् आस्थाय</strong> स्वीकृत्य । यथाऽ</strong>न्धाश् चक्षुष्मता</strong> छायाम् आतपं वा <strong>नीयमानाः</strong> सन्तस् तत्रैव गच्छन्ति, तद्वत् ॥१५॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p>**विश्वनाथः : **कर्म-फल-भोगेऽपि पारतन्त्र्यम् आह—<strong>ईशा</strong> ईश्वरेण <strong>अभिसृष्टं</strong> दत्तम् एव, <strong>अङ्ग</strong> ! प्रियव्रत ! <strong>अवरुन्ध्महे</strong> प्राप्नुमः <strong>दुःखं सुखं</strong> वेति न चात्र वैषम्यम् ईश्वरस्येत्य् आह—गुणेति । तम-आदि-<strong>गुण</strong>-निबन्धनानि यानि <strong>कर्माणि</strong> तेषु <strong>सङ्गाद्</strong> आसक्यत्वात् । यथा स्वीयत्वात् समेष्व् अपि बलीवर्देषु मध्ये साध्व्-असाधु-कर्म-करण-तारतम्यानुरूपम् एव केभ्यश्चिद् उत्तम-गृहाभ्यन्तरे स्थापितेभ्यः स-घृत-दुग्धोदनादिकं तत्-स्वामी दत्ते, केभ्यश्चन रूक्ष-रन्धि-चणक-माषादिकं, केभ्यश्चन कणिश-घासादिकं, केभ्यश्चन नीहारातप-पङ्कादिमतिः बहिः-स्थले स्थापितेभ्यः साक्रोश-दण्ड-प्रहारं विरसं दल-पलालादिकम् इति ।</p>
<p>किं कृत्वा अवरुन्ध्महे ? <strong>नाथः</strong> स्वामी <strong>यद्</strong> यद् <strong>अयुङ्क्त</strong> अभद्रं भद्रं वा फलं ददौ, <strong>तत् तद् आस्थाय</strong> अस्मद्-वैगुण्य-सादृग्-गुण्यानुरूपम् एव ददाति, &ldquo;स्वामिनः को दोषः ?&rdquo; इति मनसि विश्वस्येत्य् अर्थः । प्रत्युत परमेश्वरस्यात्र गुण एव द्रष्टव्य इति दृष्टान्तेनाह—चक्षुष्मतेति । शीतलम् आतप-तप्तं वा वर्त्म नीयमानास् तत्र कदाचित् शीतले वर्त्मनि कण्टक-कूर्पादिकं दृष्ट्वा यदा तप्तं वर्त्म नीयन्ते, तेन किम् अन्धैश् चक्षुष्मान् उपालभ्यते ? अपि तु हितकृद् अयम् इति विश्वस्य प्रशस्यत एवेति भावः ॥१५॥</p>
<p>—ओ)०(ओ—</p>
<p>**॥ ५.१.१६ ॥ **</p>
<blockquote>
<p><strong>मुक्तोऽपि तावद् बिभृयात् स्व-देहम्</strong><br>
<strong>आरब्धम् अश्नन्न् अभिमान-शून्यः ।</strong><br>
<strong>यथानुभूतं प्रतियात-निद्रः</strong><br>
<strong>किं त्व् अन्य-देहाय गुणान् न वृङ्क्ते ॥</strong></p></blockquote>
<p><strong>श्रीधरः : <strong>नन्व् एतत् सर्वम् अविदुष एव न त्व् आत्म-विद इत्य् आशङ्क्याह—मुक्तोऽपीति । यावत् <strong>प्रारब्धं</strong> कर्म <strong>तावत्</strong> । <strong>यथा</strong> स्वप्नेऽ</strong>नुभूतं</strong> <strong>प्रतियात-निद्रो</strong> गत-निद्रोऽ<strong>भिमान-शून्य</strong> एवानुस्मरति, तर्हि भोग-वासनया पुनर् जन्म भवेत्, तत्राह । किन्तु देहान्तरारम्भकान् <strong>गुणान्</strong> कर्माणि वासनाश् च <strong>न वृङ्क्ते</strong> न संयजते ॥१६॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p><strong>विश्वनाथः : <strong>नन्व् एतत् सर्वम् अविदुषः कर्मिण एव, न तु कर्म-प्रस्थित उत्तीर्णस्यात्म-ज्ञानिन इत्य् आशङ्क्याह—मुक्तोऽपीति । यावत् <strong>प्रारब्धं <strong>कर्म</strong> तावत्</strong> । यथा स्वप्नेऽ</strong>नुभूतं प्रतियात-निद्रो</strong> गत-निद्रोऽ<strong>भिमान-शून्य</strong> एवानुस्मरति । तर्हि भोग-वासनाय पुनर् जन्म स्यात्, तत्राह—<strong>किन्त्व् अन्य-देहाय</strong> देहान्तरं प्राप्तुं <strong>गुणान्</strong> कर्माणि वासनाश् च <strong>न वृङ्क्ते</strong> न सम्भजते ॥१६॥</p>
<p>—ओ)०(ओ—</p>
<p>**॥ ५.१.१७ ॥ **</p>
<blockquote>
<p><strong>भयं प्रमत्तस्य वनेष्व् अपि स्याद्</strong><br>
<strong>यतः स आस्ते सह-षट्-सपत्नः ।</strong><br>
<strong>जितेन्द्रियस्यात्म-रतेर् बुधस्य</strong><br>
<strong>गृहाश्रमः किं नु करोत्य् अवद्यम् ॥</strong></p></blockquote>
<p>**श्रीधरः : **ननु गृहे वर्तमानस्य भोगान् भुञ्जानस्य कुतोऽभिमानाभावो मोक्षो वा ? अतस् तत्-त्यागेन वन-वास एव युक्तः, तत्राह—<strong>भयं</strong> संसारः <strong>स्याद्</strong> एव । <strong>प्रमत्तस्य</strong> अजितेन्द्रियस्य । <strong>वनेष्व्</strong> इति सङ्ग-भिया वनाद् वनान्तरं गच्छतोऽपीत्य् अर्थः । <strong>सहैव षट् सपत्नः</strong> शत्रवो मनो-बुध्दीन्द्रियाणि च यस्य स तथा-भूत एव वनेष्व् अपि, <strong>यत आस्ते</strong> <strong>बुधत्वेन जितेन्द्रियत्वाद् आत्मरतेर्</strong> आत्मारामस्य <strong>अवद्यं</strong> रागादि-दोषं <strong>किं नु करोति</strong> ? न करोत्य् एव ॥१७॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p>**विश्वनाथः : **ननु तद् अपीश्वराधीनत्वेऽपि मम सांप्रतिकाद् वन-वासात् भाविनि गृहे स्थितिर् अपकारं करिष्यत्य् एवेत्य् आशङ्क्याह—<strong>भयं</strong> संसारः <strong>सह-षट्-सपत्नः</strong> षड्-इन्दिर्य-शत्रु-सहितः । <strong>जितेन्द्रियस्य</strong>, तत्राप्य् <strong>आत्म-रतेर्</strong> आत्मारामस्य, तत्रापि <strong>बुधस्य</strong> वन-गृहयोस् तारतम्याभावं बुध्यमानस्य <strong>किम् अवद्यं</strong> रागादि-दोषम् ॥१७॥</p>
<p>—ओ)०(ओ—</p>
<p>**॥ ५.१.१८ ॥ **</p>
<blockquote>
<p><strong>यः षट् सपत्नान् विजिगीषमाणो</strong><br>
<strong>गृहेषु निर्विश्य यतेत पूर्वम् ।</strong><br>
<strong>अत्येति दुर्गाश्रित ऊर्जितारीन्</strong><br>
<strong>क्षीणेषु कामं विचरेद् विपश्चित् ॥</strong></p></blockquote>
<p>**श्रीधरः : **ननु गृहे वसतः पुरुसास्य रागादयः सम्भवन्ति, न तु वन इत्य् आशङ्क्याह—य इति । <strong>यः षट्</strong> वैरिणः षड् इन्द्रियाणि <strong>विजिगीषमाणः</strong>, स पूर्वं गृहेषु स्थित्वा, तेषाम् अत्यन्तं निरोधम् अकुर्वन् जेतुं <strong>यतेत</strong> । <strong>क्षीणेष्व्</strong> अरिषु <strong>कामं</strong> गृहेऽन्यत्र वा <strong>विचरेत्</strong> । यतो लोके <strong>ऊर्जितारीन्</strong> <strong>दुर्गाश्रित</strong> एव <strong>अत्येति</strong> जयति । पश्चाद् दुर्गे वान्यत्र वा वर्तेत । युध्येतेति पाठे प्रहरेद् इत्य् अर्थः ॥१८॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p>**विश्वनाथः : **अजितेन्द्रियो जितेन्द्रिय इन्द्रिय-जयेच्छुर् इत्य् अत्र लोके त्रिविधो जनः । तत्राद्ययोर् गृहाश्रमो न दोष इत्य् उक्तम् । अन्त्यस्य तु प्रत्युत गुण एवेत्य् आह—<strong>यो विजिगीषमाणः</strong> विजेतुम् इच्छति, स <strong>पूर्वं</strong> <strong>गृहेषु</strong> स्थित्वा, तेषाम् अत्यन्तं निरोधम् अकुर्वन् जेतुं <strong>यतेत</strong> । यतो लोके <strong>ऊर्जितान्</strong> बलिष्ठान् <strong>अरीन्</strong> <strong>दुर्गाश्रित</strong> एव <strong>अत्येति</strong> जयति । ततश् च <strong>क्षीणेष्व्</strong> अरिषु <strong>कामं</strong> गृहेष्व् अन्यत्र वा <strong>विचरेत्</strong> । युध्येतेति पाठे प्रहरेद् इत्य् अर्थः ॥१८॥</p>
<p>—ओ)०(ओ—</p>
<p>**॥ ५.१.१९ ॥ **</p>
<blockquote>
<p><strong>त्वं त्व् अब्ज-नाभाङ्घ्रि-सरोज-कोश-</strong><br>
<strong>दुर्गाश्रितो निर्जित-षट्-सपत्नः ।</strong><br>
<strong>भुङ्क्ष्वेह भोगान् पुरुषातिदिष्टान्</strong><br>
<strong>विमुक्त-सङ्गः प्रकृतिं भजस्व ॥</strong></p></blockquote>
<p>**मध्वः : **श्री-वेदव्यासाय नमः ।</p>
<blockquote>
<p>विहितो यस्य यो धर्मो विष्णुना प्रभविष्णुना ।<br>
तेन मुक्तिर् भवेत् तस्य तं गुरुर् वेद-सर्व-वित् ॥ इति प्रवृत्त-संहितायाम् ॥१९॥</p></blockquote>
<p>**श्रीधरः : **इदं च गृह-दुर्गाश्रयणं प्राकृतानां, <strong>त्वं त्व्</strong> **अब्ज-नाभस्याङ्घ्रि-सरोज-कोश **एव <strong>दुर्गं</strong> तद्-<strong>आश्रितो</strong>ऽत एव <strong>निर्जित-षट्-सपत्नश्</strong> च, तथापि <strong>पुरुषेण</strong> इशरेण <strong>अतिदिष्टान्</strong> दत्तान् <strong>सम्भोगांस्</strong> तावद् <strong>भुङ्क्ष्व</strong> । पश्चाद् <strong>विमुक्त-सङ्गः</strong> सन् प्रकृतिं स्वरूपं भजस्व । आत्म-निष्ठो भवेत्य् अर्थः ॥१९॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p>**विश्वनाथः : **त्वं तु तेषु त्रिषु मध्ये न कोऽपीत्य् आह—त्वम् इति । <strong>तुर्</strong> भिन्नोपक्रमे, <strong>अब्जनाभेति,</strong> न त्व् अन्य-प्राकृतवद् गृह-<strong>दुर्गाश्रितः</strong> । न चान्य-वर्जितेन्द्रियश् च यतो निर्जितेति <strong>जित-षट्-सपत्नेभ्यो</strong> निर्गतः । तव षड्-इन्द्रियाणि भगवत्-सौन्दर्यादिष्व् आसक्तानि परम-मित्राण्य् एव, न तु शत्रवः । अतः <strong>पुरुषेण</strong> स्व-प्रभुणैवातिशयेन <strong>दिष्टान्</strong> दत्तान् <strong>भोगान्</strong> इति कर्म-जन्यानाम् एव भोगानां बन्धकत्वं, न त्व् ईश्वर-दत्तानाम् इति भावः । <strong>प्रकृतिं भजस्वेति</strong> पश्चाद् राज्य-भारं स्व-पुत्रे विन्यस्य वनेऽपि गत्वा तिष्ठ ॥१९॥</p>
<p>—ओ)०(ओ—</p>
<p><strong>॥ ५.१.२० ॥</strong></p>
<blockquote>
<p>**इति समभिहितो महा-भागवतो भगवतस् त्रि-भुवन-गुरोर् **<br>
**अनुशासनम् आत्मनो लघुतयावनत-शिरोधरो बाढम् इति **<br>
<strong>स-बहु-मानम् उवाह।</strong></p></blockquote>
<p><strong>श्रीधरः : आत्मनस्</strong> ततो <strong>लघुतया</strong>ऽल्पतया तच्-छासनम् अङ्गीचकार । यद् वा, आत्मनो यद् <strong>अनुशासनं</strong> तद् अलघुतया गौरवेण <strong>बाढं</strong> तथा करिष्यामीत्य् अवनत-कन्धरः सन् जग्राह ॥२०॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p><strong>विश्वनाथः : आत्मनः</strong> स्वस्य <strong>लघुतया</strong> तत्-पौत्रत्वाद् इत्य् अर्थः ॥२०॥</p>
<p>—ओ)०(ओ—</p>
<p><strong>॥ ५.१.२१ ॥</strong></p>
<blockquote>
<p>**भगवान् अपि मनुना यथावद् उपकल्पितापचितिः **<br>
**प्रियव्रत-नारदयोर् अविषमम् अभिसमीक्षमाणयोर् **<br>
**आत्म-समवस्थानम् अवाङ्-मनसं क्षयम् **<br>
<strong>अव्यवहृतं प्रवर्तयन्न् अगमत्।</strong></p></blockquote>
<p><strong>श्रीधरः : मनुना</strong> सन्तुष्टेन <strong>उपकल्पिता</strong> पूजा यस्य । <strong>प्रियव्रतस्य</strong> योग-भ्रंशान् <strong>नारदस्य</strong> च शिष्य-नाशात् कुटिलम् ईक्षणं सम्भवति, तत् तु नास्तीत्य् आह । <strong>अविषमं</strong> यथा तथा तयोर् <strong>अभिसमीक्षमाणयोः</strong> सतोर् <strong>आत्मनः सम्</strong>यग्**-अवस्थानम्** <strong>अवाङ् मनसं</strong> वाङ्-मनसयोर् अविषयं <strong>क्षयं</strong> निवासं <strong>जगाम</strong> ।</p>
<p>पाठान्तरे अवाग्-वाचाम् अगोचरं कथञ्चिन् मनसः <strong>क्षयं</strong> विषयम्, अतोऽ**व्यवहृतं **व्यवहार-शून्यं ब्रह्म-निवृत्तं <strong>प्रवर्तयन्</strong> । व्यवहाराद् विषण्णः सन् व्यवहारातीतं स्वरूपं चिन्तयन्न् अन्तर्हित इत्य् अर्थः ॥२१॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p>**विश्वनाथः : यथावद् **इति तत्-काल-देशोचित-सपर्यया इत्य् अर्थः । अत्र <strong>प्रियव्रतस्य</strong> योग-भ्रंशात् <strong>नारदस्य</strong> च शिष्य-गत-मनोरथ-ध्वंसात् कुटिलम् ईक्षणं सम्भवति, तत् तु नास्तीत्य् आह—<strong>अविषमं</strong> यथा स्यात् तथा तयोर् <strong>अभिसमीक्षमाणयोः</strong> सतोर् <strong>आत्मनः</strong> परमात्मनः <strong>सम्यग् अवस्थानं</strong> स्वरूपं स्व-ह्र्डि <strong>प्रवर्तयन्</strong> स्मरन् । कीदृशम् ? <strong>वाङ्-मनसोः</strong> प्राकृतयोर् <strong>अविषयं</strong> क्षयं सर्व-निवास-स्थानत्वाद् आश्रयत्वम् इत्य् अर्थः । पाठान्तरे अवाङ् न विद्यन्ते, वाचस् त्रैगुण्य-विषया विधि-निषेधात्मिकाः श्रुतयो यत्र, तथा-भूतं यन्-मनः, तस्य <strong>क्षयं</strong> निस्त्रैगुण्यं मनो-विषयम् इत्य् अर्थः । <strong>अव्यवहृतं</strong> व्यवहार-शून्यम् । यद् वा, अव्यवहृतं प्रियव्रतं व्यवहारे प्रवर्तयन् क्षयं सत्य-लोकम् <strong>अगमत्</strong> । कीदृशम् ? आत्मनः स्वस्य सम्यग् अवस्थानं यत्र तत् । प्रियव्रतं कीदृशम् ? अवाङ्-मनसम् आत्मारामं महा-भागवतत्वात् प्राकृत-वाङ्-मनस-शून्यम् इत्य् अर्थः ॥२१॥</p>
<p>—ओ)०(ओ—</p>
<p><strong>॥ ५.१.२२ ॥</strong></p>
<blockquote>
<p>**मनुर् अपि परेणैवं प्रतिसन्धित-मनोरथः **<br>
**सुरर्षि-वरानुमतेनात्मजम् **<br>
**अखिल-धरा-मण्डल-स्थिति-गुप्तय आस्थाप्य **<br>
<strong>स्वयम् अति-विषम-विषय-विष-जलाशयाशाया उपरराम।</strong></p></blockquote>
<p>**श्रीधरः : **पुत्रं राज्येऽभिषिच्य वनं यास्यामीत्य् एवं यो मनोरथः स परेण ब्रह्मणैव प्रतिसन्धितः सम्पादितो यस्य सः । नारदस्यानुमतेन राज्ये स्थापयित्वाऽतिविषमो दुस्तरो यो विषय-विष-जलाशयो गृहं तस्याशा दिक् प्रवृत्ति-वासना भोगेच्छा वा तस्या उपरतोऽभूत् ॥२२॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p>**विश्वनाथः : **परेण ब्रह्मणैव प्रतिसन्धितः सम्पादितो मनोरथो यस्य सः । स्थिति-गुप्तये मर्यादा-पालनाय विषम-विषय एव विष-जलाशयः विष-समुद्रस् तत्र या आशा प्रवृत्ति-वासना तस्याः सकाशात् ॥२२॥</p>
<p>—ओ)०(ओ—</p>
<p><strong>॥ ५.१.२३ ॥</strong></p>
<blockquote>
<p><strong>इति ह वाव स जगती-पतिर् ईश्वरेच्छयाधिनिवेशित-कर्माधिकारोऽखिल-जगद्-बन्ध-ध्वंसन-परानुभावस्य भगवत आदि-पुरुषस्याङ्घ्रि-युगलानवरत-ध्यानानुभावेन परिरन्धित-कषायाशयोऽवदातोऽपि मान-वर्धनो महतां मही-तलम् अनुशशास।</strong></p></blockquote>
<p>**श्रीधरः : **यत् पृष्टं गृहे कथम् अरमत ? तत्रोक्तम् उत्तरम् उपसंहरति—इति ह वाव इत्थम् एव हि अधिनिवेशितः प्रापितः कर्माधिकारो यस्य । अखिलस्य जगतो बन्ध-ध्वंसनः परोऽनुभावो यस्य तस्य । यद् अङ्घ्रि-युगलं तस्यानवरतं ध्यानं तद्-अनुभावेन परिरन्धित-कषायो दग्ध-रागादि-मल आशयो यस्य । अतोऽवदातः शुद्धोऽपि महतां ब्रह्मादीनाम् आज्ञा-पालनेन मान-वर्धनः ॥२३॥</p>
<p>**क्रम-सन्दर्भः : **रागडि-दोषा-राहित्येन शुद्धोऽपि मही-तलम् अनुशशास । महतां मान-वर्धनः सन्, तत्रापि तद्-अर्थम् एवेत्य् अर्थः ॥२३॥</p>
<p>**विश्वनाथः : **गृहे कथम् अरमतेत्य् अस्योत्तरम् आह—इति ह वाव इत्थम् एवेत्य् अर्थः । बन्ध-ध्वंसेन एव परानुभावः प्रकात-प्रभावो यस्य तस्य । परिरन्धित-कषायो दग्ध-रागादि-मलः आशयो यस्य सः । अत एवावदातः परम-शुद्धोऽपि महतां ब्रह्मादीनाम् आज्ञा-पालनेन मानम् आदरं वर्धयतीति सः ॥२३॥</p>
<p>—ओ)०(ओ—</p>
<p><strong>॥ ५.१.२४ ॥</strong></p>
<blockquote>
<p><strong>अथ च दुहितरं प्रजापतेर् विश्वकर्मण उपयेमे बर्हिष्मतीं नाम तस्याम् उ ह वाव आत्मजान् आत्म-समान-शील-गुण-कर्म-रूप-वीर्योदारान् दश भावयाम् बभूव कन्यां च यवीयसीम् ऊर्जस्वतीं नाम।</strong></p></blockquote>
<p>**श्रीधरः : **उ इति विस्मये । ह इति प्रसिद्धौ । वावेति निश्चये । आत्मनः समानैः शीलादिभिर् ऊदारान् महतो दश पुत्रान् जनयाम् आस ॥२४॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p>**विश्वनाथः : **शीलादिभिर् उदारान् भावयाम्बभूव उत्पादयामास ॥२४॥</p>
<p>—ओ)०(ओ—</p>
<p><strong>॥ ५.१.२५ ॥</strong></p>
<blockquote>
<p><strong>आग्नीध्रेध्मजिह्व-यज्ञबाहु-महावीर-हिरण्यरेतो-घृतपृष्ठ-सवन-मेधातिथि-वीतिहोत्र-कवय इति सर्व एवाग्नि-नामानः।</strong></p></blockquote>
<p>**श्रीधरः : **तान् आह । आग्नीध्र इध्मजिह्वो यज्ञबाहुर् महावीरो हिरण्यरेता घृतपृष्ठः सवनो मेधातिथिर् वीतिहोत्रः कविश् चेत्य् अग्नीनां नामानि येषां ते ॥२५॥</p>
<p><strong>क्रम-सन्दर्भः, विश्वनाथः : <em>न व्याख्यातम्।</em></strong></p>
<p>—ओ)०(ओ—</p>
<p><strong>॥ ५.१.२६ ॥</strong></p>
<blockquote>
<p><strong>एतेषां कविर् महावीरः सवन इति त्रय आसन्न् ऊर्ध्व-रेतसस् त आत्म-विद्यायाम् अर्भ-भावाद् आरभ्य कृत-परिचयाः पारमहंस्यम् एवाश्रमम् अभजन्।</strong></p></blockquote>
<p>**श्रीधरः : **अर्भ-भावात् बाल्याद् आरभ्य ॥२६॥</p>
<p><strong>क्रम-सन्दर्भः, विश्वनाथः : <em>न व्याख्यातम्।</em></strong></p>
<p>—ओ)०(ओ—</p>
<p><strong>॥ ५.१.२७-२८ ॥</strong></p>
<blockquote>
<p><strong>तस्मिन्न् उ ह वा उपशम-शीलाः परमर्षयः सकल-जीव-निकायावासस्य भगवतो वासुदेवस्य भीतानां शरण-भूतस्य श्रीमच्-चरणारविन्दाविरत-स्मरणाविगलित-परम-भक्ति-योगानु-भावेन परिभावितान्तर्-हृदयाधिगते भगवति सर्वेषां भूतानाम् आत्म-भूते प्रत्यग्-आत्मन्य् एवात्मनस् तादात्म्यम् अविशेषेण समीयुः। अन्यस्याम् अपि जायायां त्रयः पुत्रा आसन्न् उत्तमस् तामसो रैवत इति मन्वन्तराधिपतयः।</strong></p></blockquote>
<p>**श्रीधरः : **तस्मिन् पारमहंस्याश्रमे श्रीमच्-चरणारविन्दयोर् अविरत-स्मरणेनाविगलितोऽखण्डितो यः परमो भक्ति-योगस् तस्यानुभावेन विशोधितान्तः करणे प्रतीतो यो भगवांस् तस्मिन्न् आत्मनस् त्वं-पदार्थस्य तादात्म्यम् अविशेषेण विशेषो देहाद्य्-उपाधिस् तद्-अपोहेन प्रापुः ॥२७-२८॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p>**विश्वनाथः : **तस्मिन्न् उ ह वै पारमहंस्याश्रम एव अविगलितो निश्चलो यः परम-भक्ति-योगस् तस्यानुभावेन प्रब्रह्मा परिशोधितं यद् अन्तर् हृदयं तत्राधिगतः प्रतीतो भगवांस् तस्मिन्न् आत्मनस् त्वं-पदार्थस्य तादात्म्यम् लयम् अविशेषेण विशेषो देहाद्य्-उपाधि-कृत-पृथग्-भावस् तद्-अपोहेन ॥२७-२८॥</p>
<p>—ओ)०(ओ—</p>
<p><strong>॥ ५.१.२९ ॥</strong></p>
<blockquote>
<p><strong>एवम् उपशमायनेषु स्व-तनयेष्व् अथ जगती-पतिर् जगतीम् अर्बुदान्य् एकादश परिवत्सराणाम् अव्याहताखिल-पुरुष-कार-सार-सम्भृत-दोर्-दण्ड-युगलापीडित-मौर्वी-गुण-स्तनित-विरमित-धर्म-प्रतिपक्षो बर्हिष्मत्याश् चानुदिनम् एधमान-प्रमोद-प्रसरण-यौषिण्य-व्रीडा-प्रमुषित-हासावलोक-रुचिर-क्ष्वेल्य्-आदिभिः पराभूयमान-विवेक इवानवबुध्यमान इव महामना बुभुजे।</strong></p></blockquote>
<p>**श्रीधरः : **उपशमाश्रयेषु सत्सु, दश-कोटिभिर् एकम् अर्बुदम् । एतादृशानि वर्षाणाम् एकादशार्बुदानि जगतीं बुभुज इत्य् अन्वयः । राज्ञो धर्म-पालन-विषय-भोग-प्रभावैर् भाव्यम् । तत्रानायासेनैव धर्म-पालनम् आह । अव्याहता अखिलाः पुरुष-काराः पौरुषाणि यस्मात् तेन सारेण बलेन सम्भृतौ पूर्णौ दोर्दण्डौ तयोर् युगलं येनापीडित आकृष्टो मौर्वी-गुणस् तस्य स्तनितं टङ्कारस्तेनैव युद्धं विना विरमिता निरस्ता धर्म-प्रतिपक्षा येन । भोगातिशयम् आह । बर्हिष्मत्याः स्व-भऋयाया अनु-दिनम् एधमानैः प्रमोदादिभिः पराभूयमान-विवेक इवात एव विषयासक्त्य्-आत्मानम् अनवबुध्यमान इव बुभुजे । तत्र प्रमोद आयान्तं पतिं दृष्ट्वा हर्षस् ततः प्रसरणम् अभ्युत्थानादि-लीला ततो यौषिण्यं योषित्-स्वभाव-कृत-शृङ्गारानुभाव-प्रकाशनं ततो व्रीडया प्रमुषिताः सङ्कुचिता हासावलोकास् ततो रुचिर-क्ष्वेल्य्-आदयः परिहास-वाक्यादीनि तैः ॥२९॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p>**विश्वनाथः : **उपशमाश्रयेषु सत्सु, दश-कोटीभिर् एकम् अर्बुदम् इति श्री-स्वामि-चरणाः । अर्बुदं कोटि-पर्यायम् इति सन्दर्भः । एकादशार्बुदानि परिवत्सरान् जगतीं बुभुज इत्य् अन्वयः । राज्ञां खलु यशःसु प्रताप-विषय-भोग-प्रभावेष्व् आवश्यकेषु मध्ये प्रथमं तस्य प्रतापातिशयं वर्णयति—अव्याहता अखिलाः पुरुष-काराः पौरुषाणि यस्मात् तेन सारेण बलेन सम्भृतं पूर्णं यद् दोर्-दण्ड-युगलं, तेन आपीडित आकृष्टो मौर्वी-गुणस् तस्य टङ्कारः, तेनैव युद्धं विनैव विरमिता निरस्ता धर्म-प्रतीक्षा शत्रवो येन सः । बर्हिष्मत्याः स्व-भऋयाया अनुदिनम् एधमानैः प्रमोदादिभिः पराभूयमान-विवेक इव । अत्र प्रमोद आयान्तं पतिं दृष्ट्वा हर्षः । ततः प्रसरणम् अभ्युत्थान-स्वादावरण-विवर्तन-स्थानान्तर-गमनादि । ततो यौषिण्यं योषित्-।स्वभाव-धर्मोऽपाङ्ग-चालन-नासामुक्तोन्नमन-कर्ण-कण्डूयनादि स्वयं दूत्यम् । ततः पत्युर् औत्सुक्यम् आलक्ष्य व्रीडया प्रमुषिताः सङ्कोचिता हासावलोकास् ततो रुचिराः क्ष्वेल्य्-आदयः परिहास-वाक्यादीनि तैः । अत एव विषयासक्त्या आत्मानम् अनवबुद्ध्यमान इव । अत्र इव-द्वयेन तस्य विवेक-ज्ञानयोः सम्पूर्णयोर् अक्षुण्णयोर् अपि वैषयिक-लोकैर् दुर्गमत्वं व्यञ्जितं, तत्र हेतुर् महा-मनाः विषयासक्ति-तद्-अभावयोर् यौगपद्येन सद्-भावाद् दुस्तर्क-मनस्-तत्त्व इत्य् अर्थः ॥२९॥</p>
<p>—ओ)०(ओ—</p>
<p><strong>॥ ५.१.३० ॥</strong></p>
<blockquote>
<p><strong>यावद् अवभासयति सुर-गिरिम् अनुपरिक्रामन् भगवान् आदित्यो वसुधा-तलम् अर्धेनैव प्रतपत्य् अर्धेनावच्छादयति तदा हि भगवद्-उपासनोपचिताति-पुरुष-प्रभावस् तद् अनभिनन्दन् समजवेन रथेन ज्योतिर्मयेन रजनीम् अपि दिनं करिष्यामीति सप्त-कृत् वस्तरणिम् अनुपर्यक्रामद् द्वितीय इव पतङ्गः।</strong></p></blockquote>
<p>**श्रीधरः : **प्रभावातिशयम् आह । यावद् वसुधा-तलं लोकालोक-पर्यन्तम् अवभासयति मेरुं प्रदक्षिणी-कुर्वन्न् आदित्यस् तस्मिन्न् अर्धेनैवोपलक्षितं प्रतपति प्रकाशयत्य् अर्धेन चावच्छादयति तमसावृणोति तदा द्वितीयः पतङ्गः सूर्य इव पर्यक्रामत् । न चेदम् असम्भावितम् । यतो भगवद् उपासनेनोपचितोऽति-पुरुषः पुरुषान् अतिक्रान्तः प्रभवो यस्य ॥३०॥</p>
<p>**क्रम-सन्दर्भः : **यावद् इति । प्रजाभ्यः सुख-दानेच्छयैव, न तु स्पर्धयेति ज्ञेयम् _। _गद्यान्ते—एवं कुर्वाणं प्रियव्रतम् आगत्य चतुराननस् तवाधिकारो न भवतीति निवारयामास इत्य् अधिकं क्वचित् ॥३०॥</p>
<p>**विश्वनाथः : **प्रभावातिशयम् वर्णयति । यावद् वसुधा-तलं लोकालोक-पर्यन्तम् आदित्योऽवभासयति मेरुं प्रदक्षिणी-कुर्वन्न् तत्र अर्धेन अर्धावर्तेन प्रतपति प्रकाशयति इति तमसा रात्रिर् भवति । तदा हि प्रियव्रत-राज्याधिकार-समय इत्य् अर्थः । भगवद्-उपासनेन उपचितः अतिपुरुषः पुरुषानतिक्रान्तः प्रभावो यस्य सः । तद् अभिनन्दन् अर्धेनाच्छादनम् अप्रशंसन् । तरणिम् अनु लक्ष्यीकृत्य तरणेर् अस्ताचलावरोह-समये स्वयम् उदयाचलम् आरोहन्न् इत्य् अर्थः । पतङ्गः सूर्यः पर्यक्रामत् परिक्रान्तवान् प्रजाभ्यः सुख-दानेच्छयैव, न तु सूर्य-स्पर्धया । तेन ज्यैष्ठादि-मासेषु प्रियव्रताख्य-सूर्यस्य चन्द्राद् अप्य् अतिशीतलत्वं, मार्गशीर्षादि-मासेषु तु सूर्याद् अपि प्रातः सायं-कालयोर् औष्ण्यम् अधिकम् इति ज्ञेयम् । एवं च प्रियव्रतस्य सौभर्यादेर् इव योग-बलेनैव राजत्व-सूर्यत्वे काय-द्वैतेनैव ज्ञेये ॥३०॥</p>
<p>—ओ)०(ओ—</p>
<p><strong>॥ ५.१.३१ ॥</strong></p>
<blockquote>
<p><strong>ये वा उ ह तद्-रथ-चरण-नेमि-कृत-परिखातास् ते सप्त सिन्धव आसन् यत एव कृताः सप्त भुवो द्वीपाः।</strong></p></blockquote>
<p>**मध्वः : **पूर्व-सृष्टान् रथावृत्ता स्थूलं चक्रे प्रियव्रतः ।</p>
<blockquote>
<p>समुद्रांस् तेन तत्-कर्तेत्य् आहु एनं प्रियव्रतम् ॥ इति गारुडे ॥३१॥</p></blockquote>
<p>**श्रीधरः : **ये वै उ ह अति-प्रसिद्धास् तस्य रथ-चक्राग्र-कृताः परिखाता गर्ताः यतो यैर् एव कृताः ॥३१॥</p>
<p>**क्रम-सन्दर्भः : **ये वै इति । रथोऽयम् एक-चक्रस् तद्-इच्छा-परिमाणश् च ज्ञेयः _॥_३१॥</p>
<p>**विश्वनाथः : **ये वै उ ह अति-प्रसिद्धास् तस्य रथ-चक्राग्र-कृताः परिखाता गर्ताः यतो यैर् एव कृताः ॥३१॥</p>
<p>—ओ)०(ओ—</p>
<p><strong>॥ ५.१.३२ ॥</strong></p>
<blockquote>
<p><strong>जम्बू-प्लक्ष-शाल्मलि-कुश-क्रौञ्च-शाक-पुष्कर-संज्ञास् तेषां परिमाणं पूर्वस्मात् पूर्वस्माद् उत्तर उत्तरो यथा-सङ्ख्यं द्वि-गुण-मानेन बहिः समन्तत उपकॢप्ताः।</strong></p></blockquote>
<p>**श्रीधरः : **तान् आह—जम्ब्व् इति । तेषां परिमाणं शृण्व् इति शेषः । पूर्वस्य यद् विस्तारमानम् उत्तरस् ततो द्वि-गुणेन विस्तारमानेनेत्य् एवं सिन्धुभ्यो बहिः समन्तत उपकॢप्ता रचिताः ॥३२॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p>**विश्वनाथः : **परिमाणं शृण्व् इति शेषः । द्वि-गुण-विस्तारमाणेन एकैकस्मात् सिन्धोर् बहिः समन्तत चत्सृष्व् एव दिक्षु ॥३२॥</p>
<p>—ओ)०(ओ—</p>
<p><strong>॥ ५.१.३३ ॥</strong></p>
<blockquote>
<p><strong>क्षारोदेक्षु-रसोद-सुरोद-घृतोद-क्षीरोद-दधि-मण्डोद-शुद्धोदाः सप्त जलधयः सप्त-द्वीप-परिखा इवाभ्यन्तर-द्वीप-समाना एकैकश्येन यथानुपूर्वं सप्तस्व् अपि बहिर् द्वीपेषु पृथक् पृथक् परित उपकल्पिताः । तेषु जम्ब्व्-आदिषु बर्हिष्मती-पतिर् अनुवृत्तान् आत्मजान् आग्नीध्रेध्मजिह्व-यज्ञबाहु-हिरण्यरेतो-घृतपृष्ठ-मेधातिथि-वीतिहोत्र-संज्ञान् यथा-सङ्ख्यानैकैकस्मिन्न् एकम् एकम् एवाधिपतिं विधते ॥</strong></p></blockquote>
<p>**श्रीधरः : **यथा सिन्धुभ्यो बहिर् एकैकशो द्वीपा एवं द्वीपानाम् अपि बहिः सिन्धव इत्य् आह—क्षारोदेति । दधि-मण्डो मथितं दधि । एते सप्त जलधयः सप्त-द्वीपानां परिखा इवाभ्यन्तरे तैः संवेष्टिता ये द्वीपास् तैः समाना विस्तारतः । बहिर् नान्तः पृथग् असङ्कीर्णतया ॥३३॥</p>
<p>**क्रम-सन्दर्भः : **अतो बहि बहिर् मण्डलस्याधिक्यात् तादृश-तद्-इच्छया समुद्राणाम् उत्तरोत्तराधिक्यम् _॥_३३॥</p>
<p>**विश्वनाथः : **यथैवैकैकशः सिन्धोर् बहिर् एकैको द्वीपस् तथैवैकैकस्माद् द्वीपाद् बहिर् एकैकः सिन्धुर् इत्य् आह—क्षारोदेति । दधि-मण्डो मथितं दधि । अभ्यन्तरे वर्तमाना ये द्वीपास् तैः समान-विस्तारत एव एकैकश्येनेति एकस्माद् एकस्माद् बहिर् एकैकः सिन्धुर् इत्य् एवं सप्तस्व् अपि द्वीपेषु यथानुपूर्वेण पृथग् असङ्कीर्णतया बहिर् बहिर् एव नान्तः ॥३३॥</p>
<p>—ओ)०(ओ—</p>
<p><strong>॥ ५.१.३४ ॥</strong></p>
<blockquote>
<p><strong>दुहितरं चोर्जस्वतीं नामोशनसे प्रायच्छद् यस्याम् आसीद् देवयानी नाम काव्य-सुता।</strong></p></blockquote>
<p><em>न कतमेनापि व्याख्यातम्।</em></p>
<p>—ओ)०(ओ—</p>
<p>**॥ ५.१.३५ ॥ **</p>
<blockquote>
<p><strong>नैवं-विधः पुरुष-कार उरुक्रमस्य</strong><br>
<strong>पुंसां तद्-अङ्घ्रि-रजसा जित-षड्-गुणानाम् ।</strong><br>
<strong>चित्रं विदूर-विगतः सकृद् आददीत</strong><br>
<strong>यन्-नामधेयम् अधुना स जहाति बन्धम् ॥</strong></p></blockquote>
<p>**श्रीधरः : **अहो आश्चर्यं राज्ञः सामर्थ्यम् इति परीक्षिद्-अभिप्रायज्ञो भगवान् बादरायणिर् आह—नैवम् इति । जिताः षड्-गुणा इन्द्रियाणि षड्-ऊर्मयो वा यैस् तेषाम् एवंविधः पुरुषकार इति न चित्रं नासम्भावितम् । यतो विदूर-विगतोऽन्त्यजोऽपि यस्योरुक्रमस्य नाम सकृद् उच्चारयेद् यः सोऽधुना तत्-क्षणम् एव बन्धं संसारम् । तन्वम् इति पाठेऽप्य् अयम् एवार्थः । पाठान्तरे तत्त्वम् चाण्डालत्वं जहाति । शुद्धो भवतीतिय् अर्थः ॥३५॥</p>
<p>**क्रम-सन्दर्भः : **बहिर् बहिर् गमनं चान्तरालान्तरावकाश-नाशाशङ्कया ज्ञेयम् ॥३५॥</p>
<p>**विश्वनाथः : **एवं-विधः पुरुषकारः पौरुषः प्रभावो न चित्रम् । तद्-अङ्घ्रि-रजसेति रजसापि यैर् दुर्जेयानि षड्-इन्द्रियाणि जीयन्ते इति विरोधः । यतो विदूर-विगतोऽन्त्यजोऽपि अधुना नामोच्चारण-क्षण एव बन्धं तन्वं तत्त्वम् इति त्रय एव स्वामि-सम्मताः पाठास् तत्र बन्धं कर्म-बन्धम् । तन्वं तनुं तत्-क्षण एव तनूत्यागादर्शनात् तन्वारम्भकं कर्मेति प्रारब्ध-कर्म-क्षय उक्तः । तत्त्वं महद्-आदि-पृथिव्य्-अन्तं स्थूलस्-सूक्ष्म-देहाव् इत्य् अर्थः । तद् अपि तद्-देह-स्थितिर् नाम्न एवाचिन्त्य-प्रभावत्वाद् इति ज्ञेयं गत्य्-अन्तराभावात् ॥३५॥<sup id="fnref:2"><a href="#fn:2" class="footnote-ref" role="doc-noteref">2</a></sup></p>
<p>—ओ)०(ओ—</p>
<p><strong>॥ ५.१.३६ ॥</strong></p>
<blockquote>
<p><strong>स एवम् अपरिमित-बल-पराक्रम एकदा तु देवर्षि-चरणानुशयनानु-पतित-गुण-विसर्ग-संसर्गेणानिर्वृतम् इवात्मानं मन्यमान आत्म-निर्वेद इदम् आह।</strong></p></blockquote>
<p>**श्रीधरः : **तस्य पराक्रमम् उपसंहरन् निवृत्ति-क्रमम् आह—स एवम् इति । देवर्षि-चरणयोर् अनुशयनम् उपसत्तिस् तद् अनुपतितो यो गुण-विसर्गो राज्यादि-प्रपञ्चस् तत् संसर्गेण । आत्मनि मनसि निर्वेदो यस्य ॥३५॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p>**विश्वनाथः : **भोग-प्रभावम् उपसंहरंस् तस्य वैराग्य-प्रभावम् आह—स एवम् इति । देवर्षि-चरणयोर् अनुशयनानि गुरुत्वेन दण्डवत्-प्रणामास् तान् अनुपतित एव गुण-विसर्गो राज्यादि-परम्पर्स् तत्-संसर्गेण अनिर्वृतम् इवेति यद्यपि राज्योऽप्य् अनासक्त्यैवान्तर्-निर्वृतिर् आसीत् तद् अपीत्य् अर्थः ॥३६॥</p>
<p>—ओ)०(ओ—</p>
<p><strong>॥ ५.१.३७ ॥</strong></p>
<blockquote>
<p><strong>अहो असाध्व् अनुष्ठितं यद् अभिनिवेशितोऽहम् इन्द्रियैर् अविद्या-रचित-विषम-विषयान्ध-कूपे तद् अलम् अलम् अमुष्या वनिताया विनोद-मृगं मां धिग् धिग् इति गर्हयां चकार।</strong></p></blockquote>
<p>**श्रीधरः : **तम् आह । मयाऽसाध्व् अनुष्ठितम् । यद् यतोऽभिनिवेशितः, तत् ततः अलम्, अलं विषयैः । विनोद-मृगं मर्कटम् ॥३७॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p>**विश्वनाथः : **विनोद-मृगं मर्कटम् ॥३७॥</p>
<p>—ओ)०(ओ—</p>
<p><strong>॥ ५.१.३८ ॥</strong></p>
<blockquote>
<p><strong>पर-देवता-प्रसादाधिगतात्म-प्रत्यवमर्शेनानुप्रवृत्तेभ्यः पुत्रेभ्य इमां यथा-दायं विभज्य भुक्त-भोगां च महिषीं मृतकम् इव सह महा-विभूतिम् अपहाय स्वयं निहित-निर्वेदो हृदि गृहीत-हरि-विहारानुभावो भगवतो नारदस्य पदवीं पुनर् एवानुससार।</strong></p></blockquote>
<p>**श्रीधरः : **पर-देवताया हरेः प्रसादेनाधिगतः प्राप्तो ये आत्म-प्रत्यवमऋशो विवेकस् तेन नारदस्य पदवीं तद् उपदिष्ट-मार्गम् एव पुनर् अनुससारेत्य् अन्वयः । किं कृत्वा ? अनुगतेभ्यः पुत्रेभ्य इमां पृथ्वीं विभज्य । भूक्तो भोगो यस्यास् तां भार्यां महा-विभूतिः साम्राज्य-संपत्-तत्-सहितां महिषीं मृत-शरीरम् इव परित्यज्य । तत्र हेतुः, हृदि निहितो निर्वेदो येन । हृदीत्य् अस्योत्तरत्राप्य् अन्वयः । हृदि गृहीतो निश्चितो हरि-विहारस् तेनानुभावस् त्याग-सामर्थ्यं यस्य ॥३८॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p>**विश्वनाथः : **पर-देवताया हरेः प्रसादेनाधिगतः प्राप्तो य आत्म-प्रत्यवमऋशो विवेकस् तेन नारदस्य पदवीं तद्-उपदिष्ट-मार्गम् एव पुनर् अनुससारेत्य् अन्वयः । किं कृत्वा ? अनुप्रवृत्तेभ्यः अनुगतेभ्यः हृदीत्य्-आदि हृदि गृहीतो योउ हरेर् विहारो लीला-विलासस् तेनानुभावा अश्रु-पुलकादयो यस्य सः ॥३८॥</p>
<p>—ओ)०(ओ—</p>
<p><strong>॥ ५.१.३९ ॥</strong></p>
<p><strong>तस्य ह वा एते श्लोकाः——</strong></p>
<blockquote>
<p><strong>प्रियव्रत-कृतं कर्म को नु कुर्याद् विनेश्वरम् ।</strong><br>
<strong>यो नेमि-निम्नैर् अकरोच् छायां घ्नन् सप्त वारिधीन् ॥</strong></p></blockquote>
<p>**श्रीधरः : **तस्य महिमोपनिबन्धन-श्लोकाः पूर्व-सिद्धाः कथ्यन्ते । अथा वेदे, तद् अप्य् एष श्लोको भवति इति । को नाम कुर्यात् ? छायां घ्नन् तमो निरस्यन् ॥३९॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p>**विश्वनाथः : **श्लोकाः पूर्व-सिद्धा एव कथ्यन्ते छायां रात्रिम् ॥३९॥</p>
<p>—ओ)०(ओ—</p>
<p>**॥ ५.१.४० ॥ **</p>
<blockquote>
<p><strong>भू-संस्थानं कृतं येन सरिद्-गिरि-वनादिभिः ।</strong><br>
<strong>सीमा च भूत-निर्वृत्यै द्वीपे द्वीपे विभागशः ॥</strong></p></blockquote>
<p>**श्रीधरः : **भू-संस्थानं द्वीपैः कृतम् । सरिद्-गिरि-वनादिभिः सीमा च येन कृता । भूतानां निर्वृत्त्यै सुखायाविवादाय ॥४०॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p>**विश्वनाथः : **भुवः संस्थानं द्वीपैः कृतम् । सरिद्-आदिभिः सीमा च भूतानां जनपद-ग्रामाद्य्-अधिपतीनां निर्वृत्यै निर्विवाद-सुखाय ॥४०॥</p>
<p>—ओ)०(ओ—</p>
<p>**॥ ५.१.४१ ॥ **</p>
<blockquote>
<p><strong>भौमं दिव्यं मानुषं च महित्वं कर्म-योगजम् ।</strong><br>
<strong>यश् चक्रे निरयौपम्यं पुरुषानुजन-प्रियः ॥</strong></p></blockquote>
<p>**श्रीधरः : **भौमं पाताल-जं दिव्यं स्वर्ग-जं मानुषं मर्त्य-लोक-जं महित्वं वैभवं यो निरय-तुल्यं मेने । पुरुषानुजना विष्णु-भक्तास् त एव प्रिया यस्येति ॥४१॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p>**विश्वनाथः : **भौमं पाताल-जं, दिव्यं स्वर्ग-जं, मानुषं मर्त्य-लोक-जं, महित्वं वैभवम् ॥४१॥</p>
<p>—ओ)०(ओ—</p>
<p>इति सारार्थ-दर्शिन्यां हर्षिण्यां भक्त-चेतसाम् ।</p>
<p>पञ्चमे प्रथमोऽध्यायः सङ्गतः सङ्गतः सताम् ॥*॥</p>
<p>—ओ)०(ओ—</p>
<blockquote>
<p>इति श्रीमद्-भागवते महा-पुराणे ब्रह्म-सूत्र-भाष्ये पारमहंस्यं संहितायां वैयासिक्यां पञ्चम-स्कन्धे<br>
प्रियव्रत-विजये प्रथमोऽध्यायः ।</p></blockquote>
<p>॥ ५.१ ॥</p>
<p>(५.२)</p>
<div class="footnotes" role="doc-endnotes">
<hr>
<ol>
<li id="fn:1">
<p>गृहे इत्य् उपलक्षणं दारापत्यादीनां इति सिद्धां।&#160;<a href="#fnref:1" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:2">
<p>१.६.२९ सारार्थ-दर्शिनी द्रष्टव्या&#160;<a href="#fnref:2" class="footnote-backref" role="doc-backlink">&#x21a9;&#xfe0e;</a></p>
</li>
</ol>
</div>

  </div>
</article>


        

        



    <aside class="card border noPrint" id="section-tree-item-bhAgavatam_gauDIya-prastutiH_05_01_priyavrata-vijaye_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/purANam_vaiShNavam/bhAgavatam/gauDIya-prastutiH/05/01_priyavrata-vijaye/">०१ प्रियव्रत-विजये </a>
            <a data-toggle="collapse" href="#section-tree-item-body-bhAgavatam_gauDIya-prastutiH_05_01_priyavrata-vijaye_md" role="button" aria-expanded="false" aria-controls="section-tree-item-body-bhAgavatam_gauDIya-prastutiH_05_01_priyavrata-vijaye_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-bhAgavatam_gauDIya-prastutiH_05_01_priyavrata-vijaye_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: ०१ प्रियव्रत-विजये</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/purANam_vaiShNavam/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/purANam_vaiShNavam/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/purANam_vaiShNavam/actions/workflows/build.yml"><img src="https://github.com/vishvAsa/purANam_vaiShNavam/actions/workflows/build.yml/badge.svg"> Built </a> on 2025 Aug 25 05:46:07 UTC. (<a href="http://google.com/search?q=05%3a46%3a07%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
