<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>पुराणे विश्वासटिप्पन्यः  | १३ धृतराष्ट्र-वन-वासः</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/purANam_vaiShNavam/bhAgavatam/gauDIya-prastutiH/01/13_dhRtarAShTra-vana-vAsaH/" rel="alternate" type="application/rss+xml" title="पुराणे विश्वासटिप्पन्यः" />
    <link href="/purANam_vaiShNavam/bhAgavatam/gauDIya-prastutiH/01/13_dhRtarAShTra-vana-vAsaH/" rel="feed" type="application/rss+xml" title="पुराणे विश्वासटिप्पन्यः" />

    <meta property="og:url" content="https://vishvAsa.github.io/purANam_vaiShNavam/bhAgavatam/gauDIya-prastutiH/01/13_dhRtarAShTra-vana-vAsaH/">
  <meta property="og:site_name" content="पुराणे विश्वासटिप्पन्यः">
  <meta property="og:title" content="१३ धृतराष्ट्र-वन-वासः">
  <meta property="og:description" content="विषयः विदुरोपदेशेन गान्धार्या सह धृतराष्ट्रस्य वनाय प्रस्थानम् ।
॥ १.१३.१ ॥
सूत उवाच—
विदुरस् तीर्थ-यात्रायां मैत्रेयाद् आत्मनो गतिम् ।
ज्ञात्वागाद् धास्तिनापुरं तयावाप्त-विवित्सितः**1** ॥**
श्रीधर-स्वामी (भावार्थ-दीपिका) :
निगमो धृतराष्ट्रस्य विदुरोक्त्या त्रयोदशे । \ उक्तः पौत्राभिषेकेण वक्तुं राज्ञो महापथम् ॥
इदानीं परीक्षितः कलि-निग्रहादि-कर्माणि कथयिष्यन् विदुरागमनेन धृतराष्ट्र-प्रस्थानं ततोऽर्जुनागमनं, ततः श्री-कृष्णान्तर्धानं निशम्य पाण्डव-प्रस्थानं च निरूपयति त्रिभिर् अध्यायैः । गतिं हरिम् । तया आत्म-गत्या अवाप्तं विवित्सितं ज्ञातुम् इष्टं सर्वं येन ॥१॥
———————————————————————————————————————
जीव-गोस्वामी (क्रम-सन्दर्भः) : विदुर इति । सोऽयं तृतीय-स्कन्धानुसारेण युद्धात् पूर्वं दुर्योधनाद् विच्छिद्य गत आसीद् इति ज्ञेयम् । आत्मनो गतिर् हरि-भक्तिः, तया अवाप्त-विवित्सित इति तज्-ज्ञानेनैव सर्वन् ज्ञातवान् इत्य् अर्थः, सर्वाश्रयत्वात् तस्याः ॥१॥">
  <meta property="og:locale" content="en_us">
  <meta property="og:type" content="article">
    <meta property="article:section" content="bhagavatam">

  <meta itemprop="name" content="१३ धृतराष्ट्र-वन-वासः">
  <meta itemprop="description" content="विषयः विदुरोपदेशेन गान्धार्या सह धृतराष्ट्रस्य वनाय प्रस्थानम् ।
॥ १.१३.१ ॥
सूत उवाच—
विदुरस् तीर्थ-यात्रायां मैत्रेयाद् आत्मनो गतिम् ।
ज्ञात्वागाद् धास्तिनापुरं तयावाप्त-विवित्सितः**1** ॥**
श्रीधर-स्वामी (भावार्थ-दीपिका) :
निगमो धृतराष्ट्रस्य विदुरोक्त्या त्रयोदशे । \ उक्तः पौत्राभिषेकेण वक्तुं राज्ञो महापथम् ॥
इदानीं परीक्षितः कलि-निग्रहादि-कर्माणि कथयिष्यन् विदुरागमनेन धृतराष्ट्र-प्रस्थानं ततोऽर्जुनागमनं, ततः श्री-कृष्णान्तर्धानं निशम्य पाण्डव-प्रस्थानं च निरूपयति त्रिभिर् अध्यायैः । गतिं हरिम् । तया आत्म-गत्या अवाप्तं विवित्सितं ज्ञातुम् इष्टं सर्वं येन ॥१॥
———————————————————————————————————————
जीव-गोस्वामी (क्रम-सन्दर्भः) : विदुर इति । सोऽयं तृतीय-स्कन्धानुसारेण युद्धात् पूर्वं दुर्योधनाद् विच्छिद्य गत आसीद् इति ज्ञेयम् । आत्मनो गतिर् हरि-भक्तिः, तया अवाप्त-विवित्सित इति तज्-ज्ञानेनैव सर्वन् ज्ञातवान् इत्य् अर्थः, सर्वाश्रयत्वात् तस्याः ॥१॥">
  <meta itemprop="wordCount" content="6683">
  <meta name="twitter:card" content="summary">
  <meta name="twitter:title" content="१३ धृतराष्ट्र-वन-वासः">
  <meta name="twitter:description" content="विषयः विदुरोपदेशेन गान्धार्या सह धृतराष्ट्रस्य वनाय प्रस्थानम् ।
॥ १.१३.१ ॥
सूत उवाच—
विदुरस् तीर्थ-यात्रायां मैत्रेयाद् आत्मनो गतिम् ।
ज्ञात्वागाद् धास्तिनापुरं तयावाप्त-विवित्सितः**1** ॥**
श्रीधर-स्वामी (भावार्थ-दीपिका) :
निगमो धृतराष्ट्रस्य विदुरोक्त्या त्रयोदशे । \ उक्तः पौत्राभिषेकेण वक्तुं राज्ञो महापथम् ॥
इदानीं परीक्षितः कलि-निग्रहादि-कर्माणि कथयिष्यन् विदुरागमनेन धृतराष्ट्र-प्रस्थानं ततोऽर्जुनागमनं, ततः श्री-कृष्णान्तर्धानं निशम्य पाण्डव-प्रस्थानं च निरूपयति त्रिभिर् अध्यायैः । गतिं हरिम् । तया आत्म-गत्या अवाप्तं विवित्सितं ज्ञातुम् इष्टं सर्वं येन ॥१॥
———————————————————————————————————————
जीव-गोस्वामी (क्रम-सन्दर्भः) : विदुर इति । सोऽयं तृतीय-स्कन्धानुसारेण युद्धात् पूर्वं दुर्योधनाद् विच्छिद्य गत आसीद् इति ज्ञेयम् । आत्मनो गतिर् हरि-भक्तिः, तया अवाप्त-विवित्सित इति तज्-ज्ञानेनैव सर्वन् ज्ञातवान् इत्य् अर्थः, सर्वाश्रयत्वात् तस्याः ॥१॥">
<script type="text/javascript">
    
    let baseURL = "https:\/\/vishvAsa.github.io\/purANam_vaiShNavam\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/purANam_vaiShNavam\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/purANam_vaiShNavam\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/purANam_vaiShNavam\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/purANam_vaiShNavam\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvya\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/purANam_vaiShNavam\/bhAgavatam\/gauDIya-prastutiH\/01\/13_dhRtarAShTra-vana-vAsaH\/".replace(basePath, "/");
  pageVars.pageParams = {};
  pageVars.pageSource = "bhAgavatam\/gauDIya-prastutiH\/01\/13_dhRtarAShTra-vana-vAsaH.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/purANam_vaiShNavam/webpack_dist/uiLib-bundle.js"></script>







    <link rel="stylesheet" href="/purANam_vaiShNavam/webpack_dist/uiLib.css">
<link rel="stylesheet" href="/purANam_vaiShNavam/css/uiLibPrint.css" media="print" >
<link rel="stylesheet" href="/purANam_vaiShNavam/css/fonts.css" >
<link rel="stylesheet" href="/purANam_vaiShNavam/css/@fortawesome/fontawesome-free/css/solid.min.css">

<link rel="stylesheet" href="/purANam_vaiShNavam/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/13_dhRtarAShTra-vana-vAsaH/" />
<link rel="alternate" hreflang="sa-Deva" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/13_dhRtarAShTra-vana-vAsaH/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/13_dhRtarAShTra-vana-vAsaH/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/13_dhRtarAShTra-vana-vAsaH/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/13_dhRtarAShTra-vana-vAsaH/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/13_dhRtarAShTra-vana-vAsaH/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/13_dhRtarAShTra-vana-vAsaH/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/13_dhRtarAShTra-vana-vAsaH/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/13_dhRtarAShTra-vana-vAsaH/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/13_dhRtarAShTra-vana-vAsaH/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/13_dhRtarAShTra-vana-vAsaH/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/13_dhRtarAShTra-vana-vAsaH/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/13_dhRtarAShTra-vana-vAsaH/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/13_dhRtarAShTra-vana-vAsaH/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/13_dhRtarAShTra-vana-vAsaH/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/13_dhRtarAShTra-vana-vAsaH/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/13_dhRtarAShTra-vana-vAsaH/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/13_dhRtarAShTra-vana-vAsaH/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/13_dhRtarAShTra-vana-vAsaH/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/13_dhRtarAShTra-vana-vAsaH/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/13_dhRtarAShTra-vana-vAsaH/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/13_dhRtarAShTra-vana-vAsaH/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/13_dhRtarAShTra-vana-vAsaH/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/13_dhRtarAShTra-vana-vAsaH/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/13_dhRtarAShTra-vana-vAsaH/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/13_dhRtarAShTra-vana-vAsaH/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/13_dhRtarAShTra-vana-vAsaH/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/13_dhRtarAShTra-vana-vAsaH/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/13_dhRtarAShTra-vana-vAsaH/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/13_dhRtarAShTra-vana-vAsaH/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/13_dhRtarAShTra-vana-vAsaH/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/13_dhRtarAShTra-vana-vAsaH/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/13_dhRtarAShTra-vana-vAsaH/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/13_dhRtarAShTra-vana-vAsaH/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/13_dhRtarAShTra-vana-vAsaH/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/13_dhRtarAShTra-vana-vAsaH/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/13_dhRtarAShTra-vana-vAsaH/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/13_dhRtarAShTra-vana-vAsaH/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/13_dhRtarAShTra-vana-vAsaH/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/13_dhRtarAShTra-vana-vAsaH/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/13_dhRtarAShTra-vana-vAsaH/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/13_dhRtarAShTra-vana-vAsaH/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/13_dhRtarAShTra-vana-vAsaH/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/13_dhRtarAShTra-vana-vAsaH/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/13_dhRtarAShTra-vana-vAsaH/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">पुराणे विश्वासटिप्पन्यः <br/> १३ धृतराष्ट्र-वन-वासः</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/purANam_vaiShNavam/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="१३ धृतराष्ट्र-वन-वासः">१३ धृतराष्ट्र-वन-वासः</h1>
    
    <a id="editLink" class="btn btn-primary noPrint"  href="https://github.com/vishvAsa/purANam_vaiShNavam/edit/content/bhAgavatam/gauDIya-prastutiH/01/13_dhRtarAShTra-vana-vAsaH.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <details><summary>विषयः</summary>
<p>विदुरोपदेशेन गान्धार्या सह धृतराष्ट्रस्य वनाय प्रस्थानम् ।</p>
</details>
<p><strong>॥ १.१३.१ ॥</strong></p>
<p><strong>सूत उवाच—</strong></p>
<p><strong>विदुरस् तीर्थ-यात्रायां मैत्रेयाद् आत्मनो गतिम् ।</strong><br>
ज्ञात्वागाद् धास्तिनापुरं तयावाप्त-विवित्सितः**<sup id="fnref:1"><a href="#fn:1" class="footnote-ref" role="doc-noteref">1</a></sup>** ॥**</p>
<p><strong>श्रीधर-स्वामी (भावार्थ-दीपिका) :</strong></p>
<p>निगमो धृतराष्ट्रस्य विदुरोक्त्या त्रयोदशे । \ उक्तः पौत्राभिषेकेण वक्तुं राज्ञो महापथम् ॥</p>
<p>इदानीं परीक्षितः कलि-निग्रहादि-कर्माणि कथयिष्यन् विदुरागमनेन धृतराष्ट्र-प्रस्थानं ततोऽर्जुनागमनं, ततः श्री-कृष्णान्तर्धानं निशम्य पाण्डव-प्रस्थानं च निरूपयति त्रिभिर् अध्यायैः । <strong>गतिं</strong> हरिम् । <strong>तया</strong> <strong>आत्म-गत्या</strong> <strong>अवाप्तं विवित्सितं</strong> ज्ञातुम् इष्टं सर्वं येन ॥१॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> <strong>विदुर</strong> इति । सोऽयं तृतीय-स्कन्धानुसारेण युद्धात् पूर्वं दुर्योधनाद् विच्छिद्य गत आसीद् इति ज्ञेयम्  । <strong>आत्मनो गतिर्</strong> हरि-भक्तिः, <strong>तया अवाप्त-विवित्सित</strong> इति तज्-ज्ञानेनैव सर्वन् ज्ञातवान् इत्य् अर्थः, सर्वाश्रयत्वात् तस्याः ॥१॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong></p>
<p>परीक्षितो जन्म वक्तुं द्रौण्य्-अस्त्रादि-कथा यथा ।</p>
<p>अभिषेकं तथा वक्तुं विदुरागमनाद्य् अभूत् ॥</p>
<p>विदुरस्योपदेशेन धृतराष्ट्रस्य निर्गमः ।</p>
<p>राज्ञो विषादः शान्तिश् च नारदोक्त्या त्रयोदशे ॥</p>
<p>परीक्षितो जन्म उक्त्वा, कलि-निग्रहादि-कर्माणि कथयिष्यन्, प्रथमं राज्याभिषेकं वक्तुं विदुरस्यागमनं, ततो वैराग्योपदेशेन धृतराष्ट्र-निष्क्रमः, ततोऽर्जुनागमनं, ततः पाण्डव-प्रस्थानं च निरूपयति त्रिभिर् अध्यायैः । <strong>गतिं</strong> कृष्णम् । <strong>तया आत्म-गत्या अवाप्तम्</strong> आत्मनो <strong>विवित्सितं</strong> प्राप्तुम् इष्टं येन सः । विदल् लाभे ॥१॥</p>
<p>———————————————————————————————————————</p>
<p><strong>बलदेव-विद्यभूषणः (वैष्णवानन्दिनी) :</strong></p>
<p>वने विदुर-वाक्येन धृतराष्ट्रस्य निर्गमः । \ राज्ञो विषाद-शान्तिश् च नारदोक्त्या त्रयोदशे ॥ \</p>
<p>उक्त-जन्मनः परीक्षितः कलि-निग्रहादीनि कर्माणि वक्ष्यन्न् आदौ राज्याभिषेकं वक्तुं विदुरस्यागमनं तेन वैराग्योपदेशं तेन धृतराष्ट्रस्य गृहान् निर्गमं ततोऽर्जुनस्यागमनं ततः पाण्डवानां प्रस्थानं च वर्णयति—<strong>विदुर</strong> इत्य्-आदिभिस् त्रिभिर् अध्यायैः । <strong>मैत्रेयात्</strong> श्री-कृष्णाद् इष्टाद् <strong>आत्मनः</strong> स्वस्य <strong>गतिं</strong> कृष्णं । <strong>तया</strong> गत्या <strong>अवाप्तम्</strong> आत्मनो <strong>विवित्सितम् आप्तुम्</strong> इष्टं येन सः । विद लाभे धातुः ॥१॥</p>
<p>———————————————————————————————————————</p>
<p><strong>॥ १.१३.२ ॥</strong></p>
<p><strong>यावतः कृतवान् प्रश्नान् क्षत्ता कौषारवाग्रतः ।</strong><br>
जातैक-भक्तिर् गोविन्दे तेभ्यश् चोपरराम ह ॥**</p>
<p>**श्रीधर-स्वामी (भावार्थ-दीपिका) : **तद् एवाह । <strong>यावतः</strong> कर्म-योग-व्रतादि-विषयान् <strong>प्रश्नान्</strong> प्रथमं <strong>कृतवान्</strong> । <strong>कौषारवस्य</strong> मैत्रेयस्य पुरतः । पश्चात् त्रि-चतुः-प्रश्नार्थ-ज्ञान-मात्रेण <strong>गोविन्दे जातैक-भक्तिः</strong> कृतार्थः संस् तेभ्यः प्रश्नेभ्यः <strong>उपरराम</strong> । ततः परं न विजिज्ञासितवान् ॥२॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : <em>न व्याख्यातम्।</em></strong></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) : तेभ्यः</strong> प्रश्नेभ्य <strong>उपरराम,</strong> तद् उत्तरं श्रोतुं नैच्छत्, भक्तौ जातायाम् अन्यस्य जिज्ञास्यस्य वैयर्थ्याद् इति भावः ॥२॥</p>
<p>———————————————————————————————————————</p>
<p><strong>बलदेव-विद्यभूषणः (वैष्णवानन्दिनी) : कौशारवो</strong> मैत्रेयः, <strong>तेभ्यः</strong> प्रश्नेभ्यो मुनिना परिहृतेभ्य <strong>उपरराम</strong> तद्-उत्तराणि श्रोतुं नैच्छत्, तत्र हेतुः—<strong>जातैक-</strong> इति । भक्तौ जातायाम् अन्य-जिज्ञासाया वैफल्याद् इति भावः ॥२॥</p>
<p>———————————————————————————————————————</p>
<p><strong>॥ १.१३.३-५ ॥</strong></p>
<p><strong>तं बन्धुम् आगतं दृष्ट्वा धर्म-पुत्रः सहानुजः ।</strong><br>
धृतराष्ट्रो युयुत्सुश् च सूतः शारद्वतः पृथा ॥**</p>
<p><strong>गान्धारी द्रौपदी ब्रह्मन् सुभद्रा चोत्तरा कृपी ।</strong><br>
अन्याश् च जामयः पाण्डोर् ज्ञातयः ससुताः स्त्रियः ॥**</p>
<p><strong>प्रत्युज्जग्मुः प्रहर्षेण प्राणं तन्व इवागतम् ।</strong></p>
<p>**अभिसङ्गम्य विधिवत् परिष्वङ्गाभिवादनैः ॥ **</p>
<p>**मध्वाचार्यः (भागवत-तात्पर्यम्) : **तत्-प्राणे प्रसन्न उदतिष्ठद् इति श्रुतिः ॥५॥</p>
<p>———————————————————————————————————————</p>
<p><strong>श्रीधर-स्वामी (भावार्थ-दीपिका) : सूतः</strong> सञ्जयः । <strong>शारद्वतः</strong> कृपः । <strong>पृथा</strong> कुन्ती ॥३॥ <strong>कृपी</strong> द्रोण-भार्या । <strong>जामयो</strong> ज्ञाति-भार्याः । <strong>अन्याश्</strong> च स्त्रियः ॥४॥ <strong>प्राणं तन्व इवेति</strong> कुतश्चिन् मूर्च्छादि-दोषतः प्राणेऽवसन्ने सति, तन्वः कराङ्घ्र्य्-आदयोः निश्चेष्टा भवन्ति, पुनस् तस्मिन्न् आविर्भूते यथोत्तिष्ठन्ति, तद्वत् ॥५॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : <em>न व्याख्यातम्।</em></strong></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) : सूतः</strong> सञ्जयः, <strong>शारद्वतः</strong> कृपः, <strong>कृपी</strong> द्रोण-भार्या । <strong>जामयो</strong> ज्ञाति-भार्याः । <strong>जामि</strong>-शब्दश् च वर्गादिर् अन्तस्थादिश् च कोषेषु दृष्टः । <strong>प्राणं</strong> मूर्च्छादि-दोषेण गत-प्रायं पुनर् <strong>आगतं</strong> संलक्ष्य <strong>तन्वः</strong> कर-चरणादिकाः । यथा <strong>प्रत्युद्गच्छन्ति</strong> धृत-स्व-स्व-चेष्टा भवन्ति ॥३-५॥</p>
<p>———————————————————————————————————————</p>
<p><strong>बलदेव-विद्यभूषणः (वैष्णवानन्दिनी) : तं</strong> विदुरं, <strong>सूतः</strong> सञ्जयः, <strong>शारद्वतः</strong> कृपः, <strong>जामयो</strong> ज्ञाति-भार्याः ॥३-४॥ मूर्च्छादि-दोषेण गत-प्रायं <strong>प्राणम् आगतं</strong> संलक्ष्य ॥५-७॥</p>
<hr>
<p><strong>॥ १.१३.६ ॥</strong></p>
<p><strong>मुमुचुः प्रेम-बाष्पौघं विरहौत्कण्ठ्य-कातराः ।</strong><br>
राजा तम् अर्हयां चक्रे कृतासन-परिग्रहम् ॥**</p>
<p><strong>श्रीधर-स्वामी (भावार्थ-दीपिका) :</strong> <strong>विरहेण</strong> यद् <strong>औत्कण्ठ्यं</strong> तेन **कातरा **विवशाः ॥६॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः), विश्वनाथ-चक्रवर्ती (सारार्थ-दर्शिणी) :</strong> <em>न व्याख्यातम्।</em></p>
<p>———————————————————————————————————————</p>
<p><strong>॥ १.१३.७ ॥</strong></p>
<p><strong>तं भुक्तवन्तं विश्रान्तम् आसीनं सुखम् आसने ।</strong><br>
प्रश्रयावनतो राजा प्राह तेषां च शृण्वताम् ॥**</p>
<p><strong>श्रीधर-स्वामी (भावार्थ-दीपिका) : तं</strong> विदुरम् ॥७॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः), विश्वनाथ-चक्रवर्ती (सारार्थ-दर्शिणी) :</strong> <em>न व्याख्यातम्।</em></p>
<p>———————————————————————————————————————</p>
<p><strong>॥ १.१३.८ ॥</strong></p>
<p><strong>युधिष्ठिर उवाच—</strong></p>
<p><strong>अपि स्मरथ नो युष्मत्-पक्ष-च्छाया-समेधितान् ।</strong><br>
विपद्-गणाद् विषाग्न्य्-आदेर् मोचिता यत् स-मातृकाः ॥**</p>
<p>**श्रीधर-स्वामी (भावार्थ-दीपिका) : **पक्षिणो ह्य् अपत्यानि यथातिस्नेहेन पक्ष-च्छायया वर्धयन्ति, तद्वद् <strong>युष्मत्-पक्ष-पात-च्छायया समेधितान्</strong> वर्धितान् <strong>नोऽस्मान् किं स्मरथ</strong> ? समेधितत्वम् एवम् आह । <strong>विपद्-गणाद्</strong> यस्मान् <strong>मोचिताः</strong> स्मः ॥८॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : <em>न व्याख्यातम्।</em></strong></p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **पक्षिणो ह्य् अपत्यानि यथा अतिस्नेहेन पक्ष-च्छायया वर्धयन्ति, तद्वत् । पक्षे <strong>पक्ष-च्छाया</strong> पक्ष-पातः । <strong>यद्</strong> यस्मान् <strong>मोचिता</strong> वयं त्वयेत्य् अर्थः ॥८॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **पक्षिणो यथापत्यानि पक्ष-च्छायया वर्धयन्ति, तथा <strong>युष्मत्-पक्षच्-छायया</strong> वर्धितान् <strong>नो</strong>ऽस्मान् यूयं किं <strong>स्मरथ</strong>? समेधितत्वम् आह—<strong>विपद्</strong> इति ॥८॥</p>
<p>———————————————————————————————————————</p>
<p><strong>॥ १.१३.९ ॥</strong></p>
<p><strong>कया वृत्त्या वर्तितं वश् चरद्भिः क्षिति-मण्डलम् ।</strong><br>
तीर्थानि क्षेत्र-मुख्यानि सेवितानीह भूतले ॥**</p>
<p><strong>श्रीधर-स्वामी (भावार्थ-दीपिका) :</strong> <strong>वो</strong> युष्मभिः <strong>कया</strong> <strong>वृत्त्या</strong> <strong>वर्तितं</strong> देह-वृत्तिः कृता । कानि च <strong>तीर्थादीनि</strong> <strong>सेवितानि</strong> ? इति ॥९॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : <em>न व्याख्यातम्।</em></strong></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) : वृत्त्या</strong> जीविकया । <strong>वो</strong> युष्माभिः ॥९॥</p>
<p>———————————————————————————————————————</p>
<p><strong>बलदेव-विद्यभूषणः (वैष्णवानन्दिनी) : वो</strong> युष्माभिः ॥९॥</p>
<p>———————————————————————————————————————</p>
<p><strong>॥ १.१३.१० ॥</strong></p>
<p><strong>भवद्-विधा भागवतास् तीर्थ-भूताः स्वयं विभो ।</strong><br>
तीर्थी-कुर्वन्ति तीर्थानि स्वान्तः-स्थेन गदाभृता ॥**</p>
<p>**श्रीधर-स्वामी (भावार्थ-दीपिका) : **भवतां च तीर्थाटनं न स्वार्थं, किन्तु तीर्थानुग्रहार्थम् इत्य् आह—<strong>भवद्-विधा</strong> इति । मलिन-जन-संपर्केण मलिनानि तीर्थानि सन्तः पुनः स्वयं <strong>तीर्थी-कुर्वन्ति</strong> । <strong>स्वान्तं</strong> मनस्, तत्-स्थेन, स्वस्यान्तः-स्थितेनेति वा ॥१०॥</p>
<p>———————————————————————————————————————</p>
<p>**जीव-गोस्वामी (क्रम-सन्दर्भः) : **तीर्थेषु भक्तिमतां भवतां तीर्थाटनं च तीर्थानाम् एव मङ्गलाय सम्पद्यत इत्य् आह—<strong>भवद्-विधा</strong> इति ॥१०॥</p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **भवतां च तीर्थाटनं तीर्थानाम् एव भाग्येनेत्य् आह—<strong>भवद्-विधा</strong> इति <strong>तीर्थीकुर्वन्ति</strong> महा-तीर्थीकुर्वन्ति &ldquo;पावनं पावनानाम्&rdquo;<sup id="fnref:2"><a href="#fn:2" class="footnote-ref" role="doc-noteref">2</a></sup> इतिवत् ॥१०॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **भवतां तीर्थ-यात्रा तीर्थ-भाग्याद् इत्य् आह—भवद् इति । मलिन-जन-प्रसङ्गा त्तीर्थान्य् अपि मलिनानि भवन्ति । <strong>भवद्-विधास्</strong> तु <strong>स्वान्तः-स्थेन गदाभृता</strong> कृष्णेन <strong>स्वयं तीर्थ-भूतास्</strong> तानि <strong>तीर्थी-कुर्वन्ति</strong> उज्ज्वलानि पावित्र्य-करण-शक्तिमन्ति कुर्वन्तीत्य् अर्थः ॥१०॥</p>
<hr>
<p><strong>॥ १.१३.११-१२ ॥</strong></p>
<p><strong>अपि नः सुहृदस् तात बान्धवाः कृष्ण-देवताः ।</strong><br>
दृष्टाः श्रुता वा यदवः स्व-पुर्यां सुखम् आसते ॥**</p>
<p><strong>इत्य् उक्तो धर्म-राजेन सर्वं तत् समवर्णयत् ।</strong><br>
यथानुभूतं क्रमशो विना यदु-कुल-क्षयम् ॥**</p>
<p><strong>मध्वाचार्यः (भागवत-तात्पर्यम्) : यदु-कुल-क्षयम्</strong> एष्यत् ।</p>
<blockquote>
<p>शापं श्रुत्वा ब्राह्मणानाम् उद्धवः खिन्न-मानसः ।<br>
उदासीनं तथा कृष्णम् इव सुप्रीतम् एव च ॥<br>
न शिष्यमाणं स्व-कुलं स्वर्षियासुं च केशवम् ।<br>
ज्ञात्वा पप्रच्छ भगवान् स्वरूपं तम् उपह्वरे ॥<br>
मैत्रेयोऽपि तदैवागाज् जिज्ञासुस् तत्त्वम् उत्तमम् ।<br>
तयोर् अदात् स भगवान् ज्ञानं निर्मलम् अञ्जसा ॥<br>
षड्-विंश-वत्सरात् पूर्वं स्वर्गतेः पुरुषोत्तमः ।<br>
प्रेषयामास च हरिर् उद्धवं बदरीम् अनु ॥<br>
कलापग्रामिणां वक्तुम् एतत् तत्त्वम् अशेषतः ।<br>
विदुरं तीर्थ-यात्रास्थम् अन्तराले स उद्धवः ॥<br>
दृष्टानशिष्यमाणं च कुलं जिगमिषुं हरिम् ।<br>
कथयित्वा बदर्यें च कलाप-ग्राम-वासिनाम् ॥<br>
प्रोच्य तत्त्वम् अशेषेण वासुदेव-मुखोद्गतम् ।<br>
षड्विंशद्-वर्ष-गमने पुनर् आगतिम् आत्मनः ॥<br>
तेषाम्  उक्त्वा पुनः कृष्ण-सन्निधौ विचचार ह ।<br>
मैत्रेय-विदुरायैतद् ऊचिवान् कृष्ण-चोदितः ॥<br>
विदुरः पाण्डवानां च विना यदु-विनाशनम् ।<br>
षट्-त्रिंशद्-वर्षतः पूर्वं ज्ञात्वाप्य् अप्रियम् एव तत् ॥<br>
नावोचद् विदुरो धीमान् तस्मान् नापिर्यम् आवदेत् ॥ इति पाद्मे ।</p></blockquote>
<p>तावच् छशास क्षितिम् एक-चक्राम् एकातपत्राम् अजितेन पार्थ इति चोपरि विदुरं चागतं पुनर् इति च । भारते चैक-विंशद् वर्षात् पूर्वं विदुरस्य युधिष्ठिर-भाव उक्तः ॥१२॥</p>
<p>———————————————————————————————————————</p>
<p><strong>श्रीधर-स्वामी (भावार्थ-दीपिका) :</strong> <strong>अपि</strong> किं <strong>सुखम् आसते</strong> भवद्भिः ? क्वापि <strong>दृष्टाः श्रुता वा</strong> ? ॥११॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः), विश्वनाथ-चक्रवर्ती (सारार्थ-दर्शिणी) :</strong> <em>न व्याख्यातम्।</em></p>
<p>———————————————————————————————————————</p>
<p><strong>बलदेव-विद्यभूषणः (वैष्णवानन्दिनी) : अपि</strong> किं <strong>सुखम् आसते</strong>? ॥११-१२॥</p>
<p>———————————————————————————————————————</p>
<p><strong>॥ १.१३.१३ ॥</strong></p>
<p><strong>नन्व् अप्रियं दुर्विषहं नृणां स्वयम् उपस्थितम् ।</strong><br>
नावेदयत् स-करुणो दुःखितान् द्रष्टुम् अक्षमः ॥**</p>
<p>**श्रीधर-स्वामी (भावार्थ-दीपिका) : **यदु-कुल-क्षयावर्णने कारणम् आह—<strong>नन्व्</strong> इति ॥१३॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : नन्व्</strong> इति । अत्रान्योऽपि दुःख-शङ्कया नाकथयद् इति ज्ञेयम् ॥१३॥</p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **यदु-कुल-क्षयावर्णने कारण-भूतं नीति-शास्त्र-विधिम् आह—<strong>नन्व्</strong> इति ॥१३॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **यदुकुल-क्षयावर्णने हेतुं नीति-शास्त्र-विधिम् आह—<strong>नन्व्</strong> इति ॥१३॥</p>
<p>———————————————————————————————————————</p>
<p>॥ १.१३.१४ ॥</p>
<p><strong>कञ्चित् कालम् अथावात्सीत् सत्-कृतो देववत् सुखम्</strong><sup id="fnref:3"><a href="#fn:3" class="footnote-ref" role="doc-noteref">3</a></sup>** ।**</p>
<p><strong>भ्रातुर् ज्येष्ठस्य श्रेयस्-कृत् सर्वेषां सुखम् आवहन् ॥</strong></p>
<p><strong>श्रीधर-स्वामी (भावार्थ-दीपिका) : श्रेयस्-कृत्</strong> तत्त्वम् उपदिशन् ॥१४॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : श्रेयस्-कृत्</strong> हितोपदेष्टा ॥१४॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी), बलदेव-विद्यभूषणः (वैष्णवानन्दिनी) :</strong> <strong>श्रेयस्-कृत्</strong> श्रेयः कर्तुम् ॥१३॥</p>
<p>———————————————————————————————————————</p>
<p><strong>॥ १.१३.१५ ॥</strong></p>
<p><strong>अबिभ्रद् अर्यमा दण्डं यथावद् अघ-कारिषु ।</strong><br>
यावद् दधार शूद्रत्वं शापाद् वर्ष-शतं यमः ॥**</p>
<p><strong>मध्वाचार्यः (भागवत-तात्पर्यम्) : <strong>योऽ</strong>र्यमा दण्डम् अबिभ्रत्</strong>, स <strong>वर्ष-शतं</strong> यावच् <strong>छूद्रत्वं</strong> बभार ।</p>
<blockquote>
<p>न देवानां न देवीनां सामस्त्येन जनिर् भुवि ।<br>
अंशांशेनैव जायन्ते सर्वे त्व् आजानजादयः ॥१५॥</p></blockquote>
<p>———————————————————————————————————————</p>
<p>**श्रीधर-स्वामी (भावार्थ-दीपिका) : **ननु शूद्रोऽसौ कथम् उपदिशेत् ? न ह्य् असौ शूद्रः, किन्तु यमस् तद्-रूपेणासीत् । किं तत्र कारणं ? यमे चात्रागतेऽमुत्र को दण्ड-धरः ? इत्य् अपेक्षायाम् आह—<strong>अबिभ्रद्</strong> इति । धृतवान् इत्य् अर्थः । माण्डव्यस्य <strong>शापात्</strong> । तथा हि—क्वचिच् चोरान् अनु धावन्तो राज-भटा माण्डव्यस्य ऋषेस् तपश् चरतः समीपे तान् संप्राप्य, तेन सह निबद्ध्यानीय, राज्ञे निवेद्य, तद्-आज्ञया सर्वान् शूलम् आरोपयामासुः । ततो राजा तम् ऋषिं ज्ञात्वा शूलाद् अवतार्य प्रसादयामास । ततो मुनिर् यमं गत्वा कुपित उवाच, &ldquo;कस्माद् अहं शूलम् आरोपितः ?&rdquo; इति । तेनोक्तं &ldquo;त्वं बाल्ये शलभं कुशाग्रेणाविध्य क्रीडितवान्&rdquo; इति । तच् छ्रुत्वा माण्डव्यस् तं शशाप । &ldquo;बाल्येऽजानतो मे महान्तं दण्डं यतस् त्वं कारितवान्, अतः शूद्रो भव&rdquo; इति ॥१५॥</p>
<p>———————————————————————————————————————</p>
<p>**जीव-गोस्वामी (क्रम-सन्दर्भः) : **नन्व् असौ यम एव विदुरत्वेन जातः, तस्य चास्य लोकेऽस्मिन् श्रेयस्कृत्त्वम् एव श्रूयते, न तु यम-लोके यम-रूपेण दण्डकृत्त्वम् अपि । तर्हि तत्र दण्डः कथम् आसीत् ? तत्राह—<strong>अबिभ्रद्</strong> इति । वर्षाणि कतिचिद् अधिकानि शतं च <strong>वर्ष-शतम्</strong> ॥१५॥</p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **न च धृतराष्ट्राद् अयं कनिष्ठत्वान् न्यूनो मन्तव्यः, साक्षाद् धर्म-राजस्यैव माण्डव्य-शापेन शूद्रतयावतीर्णत्वात् । ननु तावद् अमुत्र को दण्ड-धरः ? तत्राह—<strong>अबिभ्रत्</strong> आर्ष-प्रयोगः, धृतवान् इत्य् अर्थः । तथा हि क्वचिच् चोरान् अनुधावन्तो राज-भटा माण्डव्यस्य तपश् चरतः समीपे तान् सम्प्राप्य तेन सह निबद्ध्यानीय राज्ञे निवेद्य तद्-आज्ञया सर्वान् एव शूलम् आरोपयामासुः । ततो राजा तम् ऋषिं ज्ञात्वा शूलाद् अवतार्य प्रसादयामास । ततो मुनिर् यमं गत्वा कुपित उवाच । &ldquo;कस्मड् अहं शूलम् आरोपितः ?&rdquo; इति । तेनोक्तं—&ldquo;त्वं बाल्ये कुशाग्रेण शलभम् आविध्य क्रीडितवान्&rdquo; इति । तत् श्रुत्व माण्डव्यस् तं शशाप । &ldquo;बाल्ये अजानतो मे महान्तं दण्डं कारितवान्, अतस् त्वं शूद्रो भव&rdquo; इति ॥१५॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **न विदुरस्य कनिष्ठत्वाच् छूद्रत्वाच् च कथं तद् उपदेष्टृत्वम् ? तत्राह—<strong>अर्यमा</strong> पितृदेव-मुख्यो भगवद्-विभूतिः, पितॄणाम् अर्यमा चास्मि [गीता १०.२९] इत्य् उक्तोऽघ-कारिषु पापिषु यथावत् स-न्यायं दण्डम् अबिभ्रत् धृतवान् । यावन्-माण्डव्य-शापात् <strong>यमः वर्ष-शतं</strong> व्याप्य <strong>शूद्रत्वं दधार</strong> । भारते कथास्ति—कदाचित् तस्करान् अनुधावन्तो राज-पुरुषास् तपस्यतो माण्डव्य-र्षेर् अन्तिके तान् प्राप्य तेन सह निबद्ध्यानीय राज्ञे निवेद्य तद्-आज्ञया सर्वान् शूलम् आरोपयामासुः । ततो राजा तम् ऋषिं विज्ञाय शूलाद् अवतार्य प्रसादं याच्ञाञ्चकार । ततः स ऋषिर् यमम् एव राजाविष्टं दण्ड-धरं विमृष्य तम् आसाद्य चुकोप । &ldquo;त्वं बाल्ये कुशाग्रेण शलभम् आविध्य क्रीडाम् अकार्षीः&rdquo; इति तद् उक्तं निशम्य शशाप—&ldquo;तदा ज्ञान-हीनस्य मम महान्तं दण्डं कृतवान् अतत्त्वं शूद्रो भव&rdquo; इति । तथा च विदुरः कनिष्ठोऽपि शूद्रोऽपि साक्षाद्-धर्म-राजत्वेन प्रत्यक्षीकृत-परेशत्वात् तस्य तद्-उपदेष्टृत्वम् इति । अत एव भारद्वाज-संहितायां स्त्री-शूद्रादीनां तन् निषिध्य साक्षात्-कृत-पर-तत्त्वानां तेषां तद् आह—</p>
<blockquote>
<p>न जातु मन्त्र-दातारो न शूद्रो नान्तरोद्भवः ।<br>
नाभिशप्तो न पतितः काम-कामोऽप्य् अकामितः ॥<br>
स्त्रियः शूद्रादयश् चैव बोधयेयुर् हिताहितम् ।<br>
यथार्हं माननीयाश् च नार्हन्त्य् आचार्यतां क्वचित् ।<br>
किम् अप्य् अत्राभिजायन्ते योगिनः सर्व-योनिषु ।<br>
प्रत्यक्षितात्मनार्थानां नैषां चिन्त्यं कुलादिकम् ॥ इति ॥१५॥<br>
———————————————————————————————————————</p></blockquote>
<p>॥ १.१३.१६ ॥</p>
<p><strong>युधिष्ठिरो लब्ध-राज्यो दृष्ट्वा पौत्रं कुलन्धरम् ।</strong><br>
भ्रातृभिर् लोक-पालाभैर् मुमुदे परया श्रिया ॥**<sup id="fnref:4"><a href="#fn:4" class="footnote-ref" role="doc-noteref">4</a></sup></p>
<p>**श्रीधर-स्वामी (भावार्थ-दीपिका) : **इदानीं राज्यस्यापकर्षं निरूपयितुम् उत्कर्षं निगमयति—<strong>युधिष्ठिर</strong> इति । <strong>कुलं-धरं</strong> वंश-धरम् ॥१६॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः), विश्वनाथ-चक्रवर्ती (सारार्थ-दर्शिणी) :</strong> <em>न व्याख्यातम्।</em></p>
<p>———————————————————————————————————————</p>
<p><strong>बलदेव-विद्यभूषणः (वैष्णवानन्दिनी) : कुलन्धरं</strong> वंश-धारकम् ॥१६॥</p>
<p>———————————————————————————————————————</p>
<p><strong>॥ १.१३.१७ ॥</strong></p>
<p><strong>एवं गृहेषु सक्तानां प्रमत्तानां तद्-ईहया ।</strong><br>
अत्यक्रामद् अविज्ञातः कालः परम-दुस्तरः ॥**</p>
<p><strong>श्रीधर-स्वामी (भावार्थ-दीपिका) : तद्-ईहया</strong> गृह-व्यापारेण <strong>प्रमत्तानाम्</strong> । <strong>अत्यक्रामद्</strong> आयुः-कालोऽतिक्रान्तः । यद् वा, तान् अभ्यभवद् इत्य् अर्थः ॥१७॥</p>
<p>———————————————————————————————————————</p>
<p>**जीव-गोस्वामी (क्रम-सन्दर्भः) : **एवं श्री-युधिष्ठिरस्य पालन-लब्ध-सुख-प्रकारेण <strong>गृहेषु सक्तानां प्रमत्तानां</strong> जनानाम्, न तु पाण्डवानाम् ।</p>
<blockquote>
<p>किं ते कामाः सुर-स्पार्हा मुकुन्द-मनसो द्विजाः ।<br>
अधिजह्रुर् मुदं राज्ञः क्षुधितस्य यथेतरे ॥ [भा।पु। १.१२.६] इत्य्-आदेः ।</p></blockquote>
<p>येऽध्यासनं राज-किरीट-जुष्टं सद्यो जहुर् भगवत्-पार्श्व-कामाः [भा।पु। १.१९.२०] इत्य्-आदेश् च । अत एव विदुरोऽपि धृतराष्ट्रं प्रत्य् एव तथोपदिदेश, न तु तान् प्रतीति ॥१७॥</p>
<p>**प्रीति-सन्दर्भः (७): **श्री-यादव-पाण्डवानां स्वार्थ इवापि तत्-सम्बन्धस् तद्-आभास एव । यथोक्तम्—</p>
<blockquote>
<p>शय्यासनाटनालाप- क्रीडा-स्नानाशनादिषु ।<br>
न विदुः सन्तम् आत्मानं वृष्णयः कृष्ण-चेतसः ॥ [भा।पु। १०.९०.४६] इति ।<br>
किं ते कामाः सुर-स्पार्हा मुकुन्द-मनसो द्विजाः ।<br>
अधिजह्रुर् मुदं राज्ञः क्षुधितस्य यथेतरे ॥ [भा।पु। १.१२.६] इति ।</p></blockquote>
<p>अतः, एवं गृहेषु सक्तानां प्रमत्तानां तद्-ईहया [भा।पु। १.१३.१७] इत्य्-आदिकं जहल्-लक्षणया तद्-उपलक्षितान् धृतराष्ट्रादीन् अपेक्ष्योक्तम् । अत एवानन्तरं विदुरस् तद् अभिप्रेत्य [भा।पु। १.१३.१८] इत्य्-आदौ । तेन धृतराष्ट्रस्यैव शिक्षा, न तु तेषाम्  अपि ॥१७-१८॥  \</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) : गृहेषु सक्तानाम्</strong> इति युधिष्ठिरादिभ्योऽन्येषाम्  एव निन्देयं तात्कालिक-जनानां ज्ञेया । तेषां क्षुधितस्य यथेतरे [भा।पु। १.१२.६] इति दृष्टान्तेन तादृश-सम्पद्-आदिष्व् अपि अनासक्तिः प्रपञ्चिता ॥१७॥</p>
<p>———————————————————————————————————————</p>
<p><strong>बलदेव-विद्यभूषणः (वैष्णवानन्दिनी) : गृहेष्व्</strong> इति <strong>अत्यक्रामद्</strong> आयुर् इति शेषः । इयं निन्दा तदानीन्तनानाम् अन्येषां, न तु युधिष्ठिरादीनां, तेषां तु क्षुधितस्य यथेतरे [भा।पु। १.१२.६] इति मुकुन्दाद् अन्यत्रानसक्तेर् अभिधानात् ॥१७-१८॥</p>
<p>———————————————————————————————————————</p>
<p><strong>॥ १.१३.१८ ॥</strong></p>
<p><strong>विदुरस् तद्</strong><sup id="fnref:5"><a href="#fn:5" class="footnote-ref" role="doc-noteref">5</a></sup>** अभिप्रेत्य धृतराष्ट्रम् अभाषत ।**</p>
<p><strong>राजन् निर्गम्यतां शीघ्रं पश्येदं भयम् आगतम् ॥</strong></p>
<p><strong>श्रीधर-स्वामी (भावार्थ-दीपिका) : अभिप्रेत्य</strong> ज्ञात्वा ॥१८॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः), विश्वनाथ-चक्रवर्ती (सारार्थ-दर्शिणी) :</strong> <em>न व्याख्यातम्।</em></p>
<p>———————————————————————————————————————</p>
<p><strong>॥ १.१३.१९ ॥</strong></p>
<p><strong>प्रतिक्रिया न यस्येह कुतश्चित् कर्हिचित् प्रभो ।</strong><br>
स एष भगवान् कालः सर्वेषां नः समागतः ॥**</p>
<p>**मध्वाचार्यः (भागवत-तात्पर्यम्) : **</p>
<blockquote>
<p>संहर्ता भगवान् विष्णुः काल इत्य् अभिधीयते ।<br>
अथवा गुण-सर्वस्वं काल-शब्दो व्यनक्ति हि ॥ इति स्कान्दे ॥१९॥</p></blockquote>
<p>———————————————————————————————————————</p>
<p>**श्रीधर-स्वामी (भावार्थ-दीपिका) : **ननु तद्-प्रतीकारः क्रियतां ? किं निर्गमनेन ? तत्राह—<strong>प्रतिक्रिया</strong> इति । <strong>सर्वेषाम्</strong> इति यैः प्रतिकर्तव्यं, तेषाम्  अपीत्य् अर्थः ॥१९॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : <em>न व्याख्यातम्।</em></strong></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) : सर्वेषाम्</strong> इति यैः प्रतिकर्तव्यं, तेषाम्  अपीत्य् अर्थः ॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **ननु गृह एव स्थित्वा भयं प्रतिकर्तव्यं ? तत्राह—प्रतीति । <strong>सर्वेषां</strong> प्रतिकर्तृणाम् अपीत्य् अर्थः । तथा च विरज्य परेश-भजनात् तन्-निवृत्तिर् इति भावः ॥१९॥</p>
<p>———————————————————————————————————————</p>
<p><strong>॥ १.१३.२० ॥</strong></p>
<p><strong>येन चैवाभिपन्नोऽयं प्राणैः प्रियतमैर् अपि ।</strong><br>
जनः सद्यो वियुज्येत ं किम् उतान्यैर् धनादिभिः ॥**</p>
<p>**श्रीधर-स्वामी (भावार्थ-दीपिका) : **कथं धनादि-वियोगः सोढुं शक्योऽत आह—येन चेति । <strong>अभिपन्नो</strong> ऽभिग्रस्तः ॥२०॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : <em>न व्याख्यातम्।</em></strong></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) : येन</strong> मृत्यु-रूपेण कालेन <strong>अभिपन्नो</strong> ग्रस्तः ॥२०॥</p>
<p>———————————————————————————————————————</p>
<p><strong>बलदेव-विद्यभूषणः (वैष्णवानन्दिनी) : येन</strong> मृत्यु-रूपेण कालेन <strong>अभिपन्नो</strong> ग्रस्तो जनः ॥२०॥</p>
<p>———————————————————————————————————————</p>
<p><strong>॥ १.१३.२१ ॥</strong></p>
<p><strong>पितृ-भ्रातृ-सुहृत्-पुत्रा हतास् ते विगतं वयम् ।</strong><br>
आत्मा च जरया ग्रस्तः पर-गेहम् उपाससे ॥**</p>
<p>**श्रीधर-स्वामी (भावार्थ-दीपिका) : **अत्रावस्थानम् अतिदैन्यम् इति दर्शयन् वैराग्यम् उत्पादयति—<strong>पितृ-भ्रात्र्</strong> इति सप्तभिः । <strong>आत्मा च</strong> देहः ॥२१॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : <em>न व्याख्यातम्।</em></strong></p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **वैराग्यम् उत्पादयति—<strong>पित्र्</strong> इति सप्तभिः ॥२१॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **विरागं जनयन्न् आह—<strong>पित्र्</strong> इति सप्तभिः ॥२१॥</p>
<p>———————————————————————————————————————</p>
<p><strong>॥ १.१३.२२ ॥</strong></p>
<p><strong>अन्धः पुरैव वधिरो मन्द-प्रज्ञाश् च साम्प्रतम् ।</strong><br>
विशीर्ण-दन्तो मन्दाग्निः सरागः कफम् उद्वहन् ॥**</p>
<p><em>एष श्लोकः न पठ्यते सर्वैः।</em></p>
<p>———————————————————————————————————————</p>
<p><strong>॥ १.१३.२३ ॥</strong></p>
<p><strong>अहो महीयसी जन्तोर् जीविताशा यथा भवान् ।</strong><br>
भीमापवर्जितं**<sup id="fnref:6"><a href="#fn:6" class="footnote-ref" role="doc-noteref">6</a></sup>** पिण्डम् आदत्ते गृह-पालवत् ॥**</p>
<p>**श्रीधर-स्वामी (भावार्थ-दीपिका) : **येन पुत्रा हताः, तेन <strong>भीमेन</strong> दत्तं <strong>पिण्डं</strong> गृह-पाल इव । <strong>गृह-पालः</strong> श्वा ॥२३॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : <em>न व्याख्यातम्।</em></strong></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> <strong>अपवर्जितं</strong> दत्तम् । <strong>गृह-पालः</strong> श्वा ॥२३॥</p>
<p>———————————————————————————————————————</p>
<p><strong>बलदेव-विद्यभूषणः (वैष्णवानन्दिनी) : आवर्जितं</strong> दत्तं, <strong>गृह-पालः</strong> श्वा ॥२३॥</p>
<p>———————————————————————————————————————</p>
<p><strong>॥ १.१३.२४ ॥</strong></p>
<p><strong>अग्निर् निसृष्टो दत्तश् च गरो दाराश् च दूषिताः ।</strong><br>
हृतं क्षेत्रं धनं येषां तद्-दत्तैर् असुभिः कियत् ॥**</p>
<p><strong>श्रीधर-स्वामी (भावार्थ-दीपिका) : निसृष्टः</strong> प्रक्षिप्तः । <strong>गरो</strong> विषम् । <strong>दूषिता</strong> अवमताः । <strong>तद्-दत्तैर्</strong> अन्नादिभिर् लब्धैर् <strong>असुभिः कियत्</strong> प्रयोजनम् ? न किंचिद् इत्य् अर्थः ॥२४॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : <em>न व्याख्यातम्।</em></strong></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) : तद्-दत्तैर्</strong> अन्नादिभिर् लब्धैर् <strong>असुभिः कियत्</strong> ? किं प्रयोजनम् ? इत्य् अर्थः ॥२४॥</p>
<p>———————————————————————————————————————</p>
<p><strong>बलदेव-विद्यभूषणः (वैष्णवानन्दिनी) : गरो</strong> विषं <strong>तद्-दत्तैः</strong> पिण्डैर् लब्धैर् <strong>असुभिः</strong> प्राणैः <strong>कियत्</strong> किं-फलम् इत्य् अर्थः ॥२४॥</p>
<p>———————————————————————————————————————</p>
<p><strong>॥ १.१३.२५ ॥</strong></p>
<p><strong>तस्यापि तव देहोऽयं कृपणस्य जिजीविषोः ।</strong><br>
परैत्य् अनिच्छतो जीर्णो जरया वाससी इव ॥**</p>
<p><strong>श्रीधर-स्वामी (भावार्थ-दीपिका) : तस्यापि तव</strong> एवं दैन्यम् अनुभवतोऽपि <strong>परैति</strong> क्षीयते । अत एव भवेति ॥२५॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : <em>न व्याख्यातम्।</em></strong></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) : परैति</strong> क्षीयते । <strong>वाससी</strong> अन्तरीयोत्तरीये इति दृष्टान्तस्य द्वि-वचन-दृष्ट्या दार्ष्टान्तिकस्य देहस्यापि सूक्ष्म-स्थूल-भेदेन द्वितयात्मकस्य <strong>जीर्णत्वम्</strong> । आन्ध्य-वाधिर्यादिकं सूक्ष्म-देहस्य जीर्णत्वं लक्षणं, वली-पालितादिकं स्थूल-देहस्य च ॥२५॥</p>
<p>———————————————————————————————————————</p>
<p><strong>बलदेव-विद्यभूषणः (वैष्णवानन्दिनी) : देहः</strong> स्थूल-सूक्ष्म-रूपः, <strong>वाससी</strong> <strong>इव</strong> इति दृष्टान्तात्, <strong>परैति</strong> क्षीयते । वलि-पलितादिकं स्थूलस्य, आन्ध्य-वाधिर्यादिकं सूक्ष्मस्य च जीर्णत्वं बोध्यम् ॥२५॥</p>
<p>———————————————————————————————————————</p>
<p><strong>॥ १.१३.२६ ॥</strong></p>
<p><strong>गत-स्वार्थम् इमं देहं विरक्तो मुक्त-बन्धनः ।</strong><br>
अविज्ञात-गतिर् जह्यात् स वै धीर उदाहृतः ॥**</p>
<p>**श्रीधर-स्वामी (भावार्थ-दीपिका) : “**किं-लक्षणो धीरः ?” इत्य् अपेक्षायाम् आह । <strong>गत-स्वार्थं</strong> यशो-धर्मादि-शून्यम्। <strong>मुक्त-बन्धनस्</strong> त्यक्ताभिमानः । क्व गतः ? इत्य् <strong>अविज्ञाता गतिर्</strong> यस्य, <strong>स धीरः,</strong> प्राप्त-दुःखस्य स्वयं सहनेन मुक्ति-प्राप्तेः ॥२६॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : गत-स्वार्थम् इमं देहम्</strong> इत्य्-आदि-द्वये पूर्व आतुर-सन्न्यासी । परस् तु सद्-विवेकेन भगवच्-छरणतया सन्न्यासीति तारतम्यं ज्ञेयम् ॥२६॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) : गत-स्वार्थम्</strong> अकृत-कृष्ण-भजनत्वेन शोक-मोह-जरादि-व्याकुलम् । <strong>मुक्त-बन्धनः</strong> त्यक्त-धन-पुत्रादिः । क्व गतः ? इत्य् <strong>अविज्ञाता गतिर्</strong> यस्य सः । <strong>जह्यात्</strong> क्वापि तीर्थे <strong>देहं</strong>, भक्त्यैव यस् त्यजेत्, <strong>स धीरः</strong> ॥२६॥</p>
<p>———————————————————————————————————————</p>
<p><strong>बलदेव-विद्यभूषणः (वैष्णवानन्दिनी) : गत-स्वार्थम्</strong> अकृत-भगवद्-भक्तित्वेनानिष्पादित-देह-फलम् । <strong>मुक्त-बन्धनस्</strong> त्यक्त-धनात्मजादिः । <strong>क्व गतः</strong> ? इति जनैर् अविज्ञाता गतिर् यस्य सः, <strong>जह्यात्</strong> कुत्रचित् पुण्य-क्षेत्रे भगवन्तं स्मरन् <strong>देहं</strong> यस् त्यजेत्, स धीरः ॥२६॥</p>
<p>———————————————————————————————————————</p>
<p><strong>॥ १.१३.२७ ॥</strong></p>
<p><strong>यः स्वकात् परतो वेह जात-निर्वेद आत्मवान् ।</strong><br>
हृदि कृत्वा हरिं गेहात् प्रव्रजेत् स नरोत्तमः ॥**</p>
<p><strong>श्रीधर-स्वामी (भावार्थ-दीपिका) : नरोत्तमस्</strong> तु ततः प्राग् एव कृत-प्रतीकारः । <strong>स्वकात्</strong> स्वत एव । <strong>परतः</strong> परोपदेशतो वा ॥२७॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : <em>न व्याख्यातम्।</em></strong></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) : नरोत्तमस्</strong> तु प्राग् एव कृत-प्रतीकारः । तल्-लक्षणम् आह—<strong>स्वकात्</strong> स्वत एव <strong>परतः</strong> परोपदेशतो व <strong>आत्मवान्</strong> विवेकी । धनं हृदि कृत्व वणिक् यातीतिवत् **हरिं हृदि कृत्वा **हरिं प्राप्तुम् इति भावः । <strong>स नरोत्तमः</strong> । तत्रातुर-सन्न्यासी धीरः, भक्ति-विवेकी नरोत्तम इति भेदः ॥२७॥</p>
<p>———————————————————————————————————————</p>
<p><strong>बलदेव-विद्यभूषणः (वैष्णवानन्दिनी) : नरोत्तमस्</strong> तु पूर्वम् एव कृत-प्रतीकारस् तल्-लक्षणम् आह—<strong>य</strong> इति । <strong>परतः</strong> परोपदेशद् <strong>वा</strong> । <strong>आत्मवान्</strong> विविक्तात्म-निष्ठः, त्वं तु प्रायो नरोत्तमो नासीति भावः ॥२७॥</p>
<p>———————————————————————————————————————</p>
<p><strong>॥ १.१३.२८ ॥</strong></p>
<p><strong>अथोदीचीं दिशं यातु स्वैर् अज्ञात-गतिर् भवान् ।</strong><br>
इतोऽर्वाक् प्रायशः कालः पुंसां गुण-विकर्षणः ॥**</p>
<p><strong>मध्वाचार्यः (भागवत-तात्पर्यम्) : स्वैर् अज्ञात-गतिः</strong> विविक्त-गतिः ॥२८॥</p>
<p>———————————————————————————————————————</p>
<p>**श्रीधर-स्वामी (भावार्थ-दीपिका) : **त्वं तु नरोत्तमो नाभूः, अत इदानीं धीरो भवेत्य् आह—अथेति । <strong>अर्वाग्</strong> अर्वाचीनः । एष्यन्न् इत्य् अर्थः । <strong>गुणान्</strong> धैर्य-दयादीन् <strong>विकर्षत्य्</strong> आच्छिनत्तीति तथा ॥२८॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : <em>न व्याख्यातम्।</em></strong></p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **त्वं तु नरोत्तमो नाभूर् एवातो धीरो भवेत्य् आह—अथ इति । <strong>अर्वाक्</strong> अर्वाचीनः एष्यन् <strong>काल</strong> इत्य् अर्थः । <strong>गुणण्</strong> धैर्य-दयादीन् <strong>विकर्षति</strong> आच्छिनत्तीत्य् अर्थः ॥२८॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **इदानीं नरोत्तमस् त्वं भवेत्य् आह—<strong>भवान्</strong> <strong>स्वैः</strong> पाण्डवैर् <strong>अज्ञात-गतिः</strong> सन्न् <strong>उदीचीं दिशं यातु</strong> यस्माद् <strong>इतोऽर्वाचीनः</strong> <strong>कालः</strong> कलिर् एष्यति, <strong>गुणान्</strong> धैर्य-दयादीन् <strong>विकर्षत्य्</strong> अपनयतीत्य् अर्थः ॥२८॥</p>
<p>———————————————————————————————————————</p>
<p><strong>॥ १.१३.२९ ॥</strong></p>
<p><strong>एवं राजा विदुरेणानुजेन</strong></p>
<p><strong>प्रज्ञाचक्षुर् बोधित आजमीढः ।</strong></p>
<p><strong>छित्त्वा स्वेषु स्नेह-पाशान् द्रढिम्नो</strong></p>
<p><strong>निश्चक्राम भ्रातृ-सन्दर्शिताध्वा ॥</strong></p>
<p><strong>श्रीधर-स्वामी (भावार्थ-दीपिका) : आजमीढो</strong>ऽजमीढ-वंशजः । <strong>प्रज्ञाचक्षुर्</strong> अन्धः, <strong>एवं</strong> <strong>बोधितः</strong> सन् । <strong>द्रढिम्नश्</strong> चित्त-दार्ढ्यात् । <strong>भ्रात्रा सन्दर्शितोऽध्वा</strong> बन्ध-मोक्षयोर् मार्गो यस्य सः ॥२९॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : <em>न व्याख्यातम्।</em></strong></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) : बोधितः</strong> मुक्त्य्-अर्थः भक्ति-मिश्र-ज्ञानोपदेशेनेत्य् अर्थः । <strong>आजमीढः</strong> अजमीढ-वंशजः । <strong>द्रढिम्नश्</strong> चित्त-दार्ढ्याद् धेतोः । <strong>भ्रात्रा सन्दर्शितः अध्वा</strong> बन्ध-मोक्षयोर् मार्गो यस्य सः ॥२९॥</p>
<p>———————————————————————————————————————</p>
<p><strong>बलदेव-विद्यभूषणः (वैष्णवानन्दिनी) : प्रज्ञा-चक्षु</strong>-रन्धः, <strong>बोधितो</strong> मुक्ति-फलां हरि-भक्तिं ग्राहितः । <strong>आजमीढो</strong>ऽजमीढ-वंशोद्भवः, <strong>द्रढिम्नश्</strong> चित्त-दार्ढ्याद् धेतोर् <strong>निश्चक्राम</strong>, <strong>भ्रात्रा</strong> विदुरेण । <strong>सन्दार्शितो</strong> बन्ध-मुक्त्योर् <strong>अध्वा</strong> पन्था यस्य सः ॥२९॥</p>
<p>———————————————————————————————————————</p>
<p><strong>॥ १.१३.३० ॥</strong></p>
<p><strong>पतिं प्रयान्तं सुबलस्य पुत्री</strong></p>
<p><strong>पति-व्रता चानुजगाम साध्वी ।</strong></p>
<p><strong>हिमालयं न्यस्त-दण्ड-प्रहर्षं</strong></p>
<p><strong>मनस्विनाम् इव सत् सम्प्रहारः ॥</strong></p>
<p><strong>श्रीधर-स्वामी (भावार्थ-दीपिका) : सुबलस्य पुत्री</strong> गान्धारी <strong>साध्वी</strong> सुशीला <strong>हिमालयं</strong> प्रयान्तं <strong>पतिम् अनुजगाम</strong> । ननु कथं सा सुकुमारी हिमादि-दुःख-बहुलं हिमवन्तं गता ? अत आह—<strong>न्यस्त-दण्डानां प्रहर्षो</strong> यस्मिंस् तम् । दुःखम् अपि केषांचित् प्रहर्ष-हेतुर् भवतीत्य् अत्र दृष्टान्तः । <strong>मनस्विनां</strong> शूराणां युद्धे संस् तीव्रः <strong>संप्रहारो</strong> यथा । पाठान्तरे सत्-संप्रहारं युद्धं यथेति ॥३०॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : <em>न व्याख्यातम्।</em></strong></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) : सुबलस्य पुत्री</strong> गान्धारी । <strong>साध्वी</strong> सुशीला । ननु सा सुकुमारी हिमाद्रिं दुःख-बहुलं कथं गता ? इत्य् अत आह—<strong>न्यस्त-दण्डानां प्रहर्षो</strong> यत्र तं दुःखकम् अपि केषाञ्चिद् उत्साहवतां प्रहर्ष-हेतुर् भवतीति । अत्र दृष्टान्तः—<strong>मनस्विनां</strong> शूराणां परम-सुकुमाराणाम् अपि युद्ध-वीराणां <strong>सद्</strong> उत्कृष्टः <strong>सम्प्रहारो</strong> युद्धम् इव । &ldquo;सत्-सम्प्रहारम्&rdquo; इति पाठे क्लीबत्वम् आर्षम् । सम्प्रहाराभिसम्पात-कलि-संस्फोट-संयुगाः इत्य् अमरः ॥३०॥</p>
<p>———————————————————————————————————————</p>
<p><strong>बलदेव-विद्यभूषणः (वैष्णवानन्दिनी) : सुबलस्य पुत्री</strong> गान्धारा <strong>हिमालयं प्रयातं पतिम् अनुजगाम</strong> । ननु सा सुकुमारी हिमालयं कथं गता? तत्राह—<strong>न्यस्त-दण्डानां प्रहर्षो</strong> यत्र तम्, तत्र दृष्टान्तः—<strong>मनस्विनां</strong> शूराणां सुकुमाराणाम् अपि <strong>सत् संप्रहारम्</strong> आहवम् इव । यथाहवे स्वर्गानन्दानुरागस् तथा मोक्षानन्दानुरागो हिमालये प्रवर्तक इति भावः ॥३०॥</p>
<p>———————————————————————————————————————</p>
<p><strong>॥ १.१३.३१ ॥</strong></p>
<p><strong>अजात-शत्रुः कृत-मैत्रो हुताग्निर्</strong></p>
<p><strong>विप्रान् नत्वा तिल-गो-भूमि-रुक्मैः ।</strong></p>
<p><strong>गृहं प्रविष्टो गुरु-वन्दनाय</strong></p>
<p><strong>न चापश्यत् पितरौ सौबलीं च ॥</strong></p>
<p><strong>मध्वाचार्यः (भागवत-तात्पर्यम्) : पितरौ</strong> कुन्ती-धृतराष्ट्रौ  । न चाप्य् अपश्यतः । तस्य मनसि तेषां विपद्-भावो बभूव । अन्यथा महाभारत-विरोधात् । स्कान्दे च—</p>
<blockquote>
<p>भीम-सन्तर्जितो राज्ञस् त्व् अनुज्ञां प्राप्य यत्नतः ।<br>
धृतराष्ट्रो वने वासम् अकरोद् वत्सर-त्रयम् ॥<br>
विदुरस् तद्-दिदृक्षार्थम् आगतेषु वनं पुरा ।<br>
पाण्डवेषु तु राजानं प्रविश्यैकत्वम् आगतः ॥<br>
ततो दावाग्निना दग्धं धृतराष्ट्रं च सौबलीम् ।<br>
श्रुत्वा कुन्ती-चर्चितान्ते प्रापुः पाण्डु-सुतस् तदा ॥<br>
तांस् तदा नारदो विद्वान् शमयामास धर्मवित् ।<br>
उक्तोत्तमां पतिं तेषां निष्ठां तात्कालिकीं तथा ॥ इति ॥३१॥</p></blockquote>
<p>———————————————————————————————————————</p>
<p><strong>श्रीधर-स्वामी (भावार्थ-दीपिका) : क्र्तं मैत्रं</strong> मित्र-दैवत्यं सन्ध्या-वन्दनं येन । <strong>नत्वा</strong> संपूज्य । <strong>पितरौ</strong> विदुर-धृतराष्ट्रौ ॥३१॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : <em>न व्याख्यातम्।</em></strong></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) : कृतं मैत्रं</strong> मित्र-दैवत्यं सन्ध्या-वन्दनादिकं येन सः । <strong>नत्वा</strong> <strong>तिलादिभिः</strong> सम्पूज्येति &ldquo;प्रविश पिण्डीम्&rdquo; इतिवद् आक्षेप-लब्धम् । <strong>नापश्यत्</strong> च-कारात् न ज्ञातवांश् च । <strong>पितरौ</strong> धृतराष्ट्र-विदुरौ ॥३१॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **कृतं मैत्रं मित्र-देवताकं सन्ध्योपासनं येन सः । नत्व तिलादिभिर् अभ्यर्च्येति प्रविश पिण्डीम् इति वदाक्षेपात् प्राप्तं । पितरौ धृतराष्ट्र-विदुरौ ॥३१॥</p>
<p>———————————————————————————————————————</p>
<p><strong>॥ १.१३.३२ ॥</strong></p>
<p><strong>तत्र सञ्जयम् आसीनं पप्रच्छोद्विग्न-मानसः ।</strong></p>
<p><strong>गावल्गणे क्व नस् तातो वृद्धो हीनश् च नेत्रयोः ।</strong><br>
अम्बा च हत-पुत्रार्ता पितृव्यः क्व गतः सुहृत् ॥**</p>
<p>**मध्वाचार्यः (भागवत-तात्पर्यम्) : **ब्रह्माण्डे—</p>
<blockquote>
<p>धृतराष्ट्रे मृते सूतः सञ्जयः पाण्डु-सूनवे ।<br>
गतिं शशंस कुन्त्याश् च गान्धारी-धृतराष्ट्रयोः ॥ इत्य्-आदि ।</p></blockquote>
<p><strong>पितृव्यो</strong>ऽपि धृतराष्ट्र एव । द्विरुक्तिस् तात्पर्यार्था ।</p>
<blockquote>
<p>यत्राधिकं तत्परता बहु-वारम् अपि ध्रुवम् ।<br>
तद् वदन्ति महा-प्राज्ञो लोक-वेदानुसारतः ॥ इति च ब्रह्म-तर्के ॥३२॥</p></blockquote>
<p>———————————————————————————————————————</p>
<p>**श्रीधर-स्वामी (भावार्थ-दीपिका), विश्वनाथ-चक्रवर्ती (सारार्थ-दर्शिणी) : **हे <strong>गावल्गणे</strong> गवल्गणस्य पुत्र सञ्जय ॥३२॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : <em>न व्याख्यातम्।</em></strong></p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **हे <strong>गावल्गने</strong> ! गवल्गनस्य पुत्र सञ्जय ! <strong>नेत्रयोर् हीनो</strong> नेत्राभ्यां रहितः । <strong>पितृव्यो</strong> विदुरः ॥३२॥</p>
<p>———————————————————————————————————————</p>
<p><strong>॥ १.१३.३३ ॥</strong></p>
<p><strong>अपि मय्य् अकृत-प्रज्ञे हत-बन्धुः स भार्यया ।</strong><br>
आशंसमानः शमलं गङ्गायां दुःखितोऽपतत् ॥**</p>
<p><strong>श्रीधर-स्वामी (भावार्थ-दीपिका) : अकृत-प्रज्ञे</strong> मन्द-मतौ । <strong>शमलम्</strong> अपराधम् <strong>आशंसमान</strong> आशङ्कमानः । <strong>भार्यया</strong> सह ॥३३॥</p>
<p>———————————————————————————————————————</p>
<p>**जीव-गोस्वामी (क्रम-सन्दर्भः) : **अपीति । <strong>शमलम्</strong> अस्य मद्-वधात्मकम् अपि पापं भवत्व् इति वाञ्छयेत्य् अर्थः ॥३३॥</p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **धृतराष्ट्रः <strong>शमलं</strong> मत्-कर्तृकम् अपराधम् <strong>आशंसमानं</strong> युधिष्ठिरेण मम एकोऽपि पुत्रो न रक्षितस् तत् किं मे जीवितेन ? इति मनसानुलपन् निर्विद्यमान इत्य् अर्थः । यद् वा, अस्य मद्-वधात्मकम् अपि पापं भवत्व् इति वाञ्छन्न् इत्य् अर्थः ॥३३॥</p>
<p>———————————————————————————————————————</p>
<p><strong>बलदेव-विद्यभूषणः (वैष्णवानन्दिनी) : अकृत-प्रज्ञे</strong> मन्द-मतौ <strong>मयि</strong> <strong>हत-बन्धुर्</strong> धृतराष्ट्रः **शमलम् **अपराधम् <strong>आशंसमानः</strong> । ममैक-पुत्रो न रक्षितस् तत् किं जीवितेनेति <strong>दुःखितो</strong> <strong>भार्यया सह</strong> <strong>गङ्गायां</strong> <strong>न्यपतत्</strong> । यद् वा, अस्य मद्-वधात्मकं पापं भवत्व् इति मयि <strong>शमलम्</strong> आशंसमानो वाञ्छन् ॥३३॥</p>
<p>———————————————————————————————————————</p>
<p><strong>॥ १.१३.३४ ॥</strong></p>
<p><strong>पितर्य् उपरते पाण्डौ सर्वान् नः सुहृदः शिशून् ।</strong><br>
अरक्षतां व्यसनतः पितृव्यौ क्व गताव् इतः ॥**</p>
<p><strong>मध्वाचार्यः (भागवत-तात्पर्यम्) : पितृव्यौ</strong> गान्धारी-धृतराष्ट्रौ ॥३४॥</p>
<p>———————————————————————————————————————</p>
<p><strong>श्रीधर-स्वामी (भावार्थ-दीपिका) :</strong> याव् <strong>अरक्षतां,</strong> तौ । इतः स्थानात् ॥३४॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः), विश्वनाथ-चक्रवर्ती (सारार्थ-दर्शिणी) :</strong> <em>न व्याख्यातम्।</em></p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **तद् उपकारान् स्मरन्न् अनुतपति—पितरीति । <strong>पितृव्यौ</strong> विदुर-धृतराष्ट्रौ ॥३४॥</p>
<p>———————————————————————————————————————</p>
<p><strong>॥ १.१३.३५ ॥</strong></p>
<p><strong>सूत उवाच—</strong></p>
<p><strong>कृपया स्नेह-वैक्लव्यात् सूतो विरह-कर्शितः ।</strong><br>
आत्मेश्वरम् अचक्षाणो न प्रत्याहातिपीडितः ॥**</p>
<p><strong>श्रीधर-स्वामी (भावार्थ-दीपिका) : कृपया</strong> स्नेह-वैक्लव्याच् चातिपीडित <strong>आत्मेश्वरं</strong> धृतराष्ट्रम् <strong>अपश्यन्</strong> । <strong>विरह-कर्शितश्</strong> च <strong>सूतः</strong> सञ्जयो <strong>न प्रत्य्</strong> उत्तरम् <strong>आह</strong> ॥३५॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : <em>न व्याख्यातम्।</em></strong></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) : कृपया</strong> हा वृद्धयोर् अनाथयोः किं भविष्यतीति चेतो-द्रवेण सम्बन्ध-हेतुको यः <strong>स्नेहः,</strong> तेन <strong>वैक्लव्याच्</strong> च ॥३५॥</p>
<p>———————————————————————————————————————</p>
<p><strong>बलदेव-विद्यभूषणः (वैष्णवानन्दिनी) : सूतः</strong> सञ्जय <strong>आत्मेश्वरं</strong> धृतराष्टम् <strong>अचक्षाणो</strong>ऽपश्यम् <strong>कृपया</strong> वृद्धयोर् अनाथयोः किं भावीति चित्त-द्रवेण, स्व-स्वामि-भाव-हेतुकेन <strong>स्नेहेन वैक्लव्याच्</strong> च <strong>विरह-कर्षितो</strong> दुर्बलोऽ<strong>तिपीडितः</strong> सन् ॥३५॥</p>
<p>———————————————————————————————————————</p>
<p><strong>॥ १.१३.३६ ॥</strong></p>
<p><strong>विमृज्याश्रूणि पाणिभ्यां विष्टभ्यात्मानम् आत्मना ।</strong><br>
अजात-शत्रुं प्रत्यूचे प्रभोः पादाव् अनुस्मरन् ॥**</p>
<p><strong>श्रीधर-स्वामी (भावार्थ-दीपिका) : आत्मना</strong> बुद्ध्या <strong>आत्मनं</strong> मनो <strong>विष्टभ्य</strong> धैर्य-युक्तं कृत्वा । <strong>प्रभोर्</strong> धृतराष्ट्रस्य ॥३६॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : <em>न व्याख्यातम्।</em></strong></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) : आत्मना</strong> बुद्ध्या <strong>आत्मानं</strong> मनो <strong>विष्टभ्य</strong> धैर्य-युक्तं कृत्वा ॥३६॥</p>
<p>———————————————————————————————————————</p>
<p><strong>बलदेव-विद्यभूषणः (वैष्णवानन्दिनी) : आत्मना</strong> बुद्ध्या <strong>आत्मानं</strong> मनो <strong>विष्टभ्य</strong> स्थिरं कृत्वा । <strong>प्रभोर्</strong> धृतराष्ट्रस्य ॥३६॥</p>
<p>———————————————————————————————————————</p>
<p><strong>॥ १.१३.३७ ॥</strong></p>
<p><strong>सञ्जय उवाच—</strong></p>
<p><strong>नाहं वेद व्यवसितं पित्रोर् वः कुल-नन्दन ।</strong><br>
गान्धार्या वा महा-बाहो मुषितोऽस्मि महात्मभिः ॥**<sup id="fnref:7"><a href="#fn:7" class="footnote-ref" role="doc-noteref">7</a></sup></p>
<p>**मध्वाचार्यः (भागवत-तात्पर्यम्) : मुषितोऽस्मि **इति प्रलापः ॥३७॥</p>
<p>———————————————————————————————————————</p>
<p><strong>श्रीधर-स्वामी (भावार्थ-दीपिका) : गान्धार्याश्</strong> च । <strong>व्यवसितं</strong> निश्चितम् । यतो <strong>मुषितो</strong> वञ्चितोऽ<strong>स्मि</strong> इति ॥३७॥</p>
<p>———————————————————————————————————————</p>
<p>**जीव-गोस्वामी (क्रम-सन्दर्भः) : **सञ्जय उवाचेति । क्वचिन् नास्ति । नाहं वेद्मीत्य् आदौ,</p>
<blockquote>
<p>अहं व्यवसितं राजन् पित्रोस् ते कुल-नन्दन ।<br>
न वेद साध्व्या गान्धार्या मुषितोऽस्मि महात्मभिः ॥ इति क्वचित् पाठः ॥३७॥</p></blockquote>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) : वेद</strong> वेद्मि । <strong>मुषितो</strong> वञ्चितः । मन्-निद्रा-समये ते गता इति भावः ॥३७॥</p>
<p>———————————————————————————————————————</p>
<p><strong>बलदेव-विद्यभूषणः (वैष्णवानन्दिनी) : व्यवसितं</strong> निश्चयं, <strong>मुषितो</strong> वञ्चितः, मयि निद्राणे गता इति भावः ॥३७॥</p>
<p>———————————————————————————————————————</p>
<p><strong>॥ १.१३.३८ ॥</strong></p>
<p><strong>अथाजगाम भगवान् नारदः सह-तुम्बुरुः ।</strong><br>
प्रत्युत्थायाभिवाद्याह सानुजोऽभ्यर्चयन् मुनिम् ॥**</p>
<p>**श्रीधर-स्वामी (भावार्थ-दीपिका) : **एवं किंचित् कालं शोचति तस्मिन्न् अथ <strong>नारद आजगाम</strong> । अत्रास्ति क्वचित् पुस्तके पाठान्तरं<sup id="fnref:8"><a href="#fn:8" class="footnote-ref" role="doc-noteref">8</a></sup> तद् उल्लङ्घ्य यथा-सम्प्रदायं व्याख्यायते । शोक-वेगाद् अभ्यर्चयन्न् इवाह राजा, न त्व् अभ्यर्चयत् ।</p>
<blockquote>
<p>शोकाक्रान्तः कृपाविष्टः श्रद्धया रहितः पुमान् । \</p></blockquote>
<p>गुरु-देव-द्विजातीनां पूजनं न समाचरेत् ॥ इति स्मृतेः ॥३८॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : अथाजगाम</strong> इत्य् आदौ,</p>
<blockquote>
<p>एतस्मिन्न् अन्तरे विप्रा नारदः प्रत्यदृश्यत ।<br>
वीणां त्रितन्त्रीं ध्वनयन् भगवान् सह-तुम्बुरुः ।<br>
राज-दत्तोपनीतार्ध्यं प्रत्युत्थञाभिनन्दितम् ।<br>
परमासन आसीनं पौरवेन्द्रः स्म भाषते ॥</p></blockquote>
<p>इति पुण्यारण्य-चित्सुखयोः सम्मतः पाठः ॥३८॥</p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **शोक-वेगाद् <strong>अभ्यर्चयन्न्</strong> इवाह—न त्व् अभ्यर्च्य ॥३८॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **शोक-व्याकुलत्वाद् <strong>अभ्यर्चयन्न्</strong> इवेति ॥३८॥</p>
<p>———————————————————————————————————————</p>
<p><strong>॥ १.१३.३९ ॥</strong></p>
<p><strong>युधिष्ठिर उवाच—</strong></p>
<p><strong>नाहं वेद गतिं पित्रोर् भगवन् क्व गताव् इतः ।</strong></p>
<p><strong>अम्बा वा हत-पुत्रार्ता क्व गता च तपस्विनी ।</strong><br>
कर्णधार इवापारे भगवान् पार-दर्शकः ॥**</p>
<p><strong>अथाबभाषे भगवान् नारदो मुनि-सत्तमः ॥</strong></p>
<p><strong>मध्वाचार्यः (भागवत-तात्पर्यम्) : क्व गतौ</strong> ? इत्य् अदृष्टापेक्षया ॥३९-४०॥</p>
<p>———————————————————————————————————————</p>
<p><strong>श्रीधर-स्वामी (भावार्थ-दीपिका) : नाहं वेद</strong> वेद्मि । <strong>तपस्विनी</strong> दुःख-युक्ता । <strong>अपारे</strong> शोकार्णवे <strong>भगवांस्</strong> तम् एव पार-दर्शकः । अतो ब्रूहीति शेषः ॥३९॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : <em>न व्याख्यातम्।</em></strong></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) : अपारे</strong> शोकार्णवे । <strong>भगवान्</strong> सर्वज्ञस् त्वम् । अतो ब्रूहीति भावः ॥३९॥</p>
<p>———————————————————————————————————————</p>
<p><strong>बलदेव-विद्यभूषणः (वैष्णवानन्दिनी) : नाहं वेद</strong> न वेद्मि । <strong>तपस्विनी</strong> नियमवती शोक-तप्ता च ॥३९॥</p>
<p>———————————————————————————————————————</p>
<p><strong>॥ १.१३.४१ ॥</strong></p>
<p><strong>नारद उवाच—</strong></p>
<p><strong>मा कञ्चन शुचो राजन् यद् ईश्वर-वशं जगत् ।</strong></p>
<p><strong>लोकाः सपाला यस्येमे वहन्ति बलिम् ईशितुः ।</strong><br>
स संयुनक्ति भूतानि स एव वियुनक्ति च ॥**</p>
<p>**श्रीधर-स्वामी (भावार्थ-दीपिका) : **आदाव् एव यथा-वृत्त-कथने शोकेन मूर्च्छितः पतेद् इति प्रथमं तावच् छोकम् उपशमयति । <strong>कञ्चन मा शुचो</strong> मा शोच । न केवलं तान् एव । <strong>यद्</strong> यस्माद् <strong>ईश्वराधीनं जगत्</strong> । तद् एवाह—<strong>लोका</strong> इति । <strong>संयुनक्ति</strong> संयोजयति । <strong>वियुनक्ति</strong> वियोजयति च ॥४१॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : मा कञ्चन</strong> इत्य्-आदौ हि पारतन्त्र्य-मात्रम् उक्तम् । ततश् चेदं विना प्रवृत्तौ पारतन्त्र्यम् उक्त्वेति पारतन्त्र्य-विशेषोक्तिर् न घटते । <strong>स संयुनक्ति</strong> इत्य् अर्धं च क्वचिन् नास्ति । किन्तु <strong>वहन्ति बलिम् ईशितुर्</strong> इति स्थान-द्वये पाठेनैव प्रथम-लेखक-भ्रमोऽयं क्वचित् सम्प्रदायेऽनुवृत्त इति लक्ष्यते ॥४१॥</p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **आदाव् एव यथा-वृत्त-कथने शोकेन मूर्च्छितः पतेद् इति प्रथमं तावत् शोकम् उपशमयति । <strong>मा शुचः</strong> मा शोच । तयोर् विच्छेदेन सीदामीति चेद् अप्रतिकार्यम् एतत् संयोग-वियोगयोर् ईश्वराधीनत्वाद् इत्य् आह—<strong>स</strong> इति ॥४१॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **आदौ यथा वृत्तार्थ-कथने शोक-मूर्च्छितो नृपतिर् निपतेद् अतः पूर्वं शोकं निवर्तयन्न् आह—<strong>मा कञ्चन</strong> इति । <strong>मा शुचः</strong> मा शोच । तत्र हेतुः—<strong>यद्</strong> इति ॥४१॥</p>
<p>———————————————————————————————————————</p>
<p><strong>॥ १.१३.४२ ॥</strong></p>
<p><strong>यथा गावो नसि प्रोतास् तन्त्र्यां बद्धाश् च दामभिः ॥</strong></p>
<p><strong>वाक्-तन्त्र्यां नामभिर् बद्धा वहन्ति बलिम् ईशितुः ॥४२॥</strong></p>
<p><strong>श्रीधर-स्वामी (भावार्थ-दीपिका) : गवो</strong> बलीवर्दा <strong>नसि</strong> नासिकायां <strong>प्रोतास्</strong> तन्त्र्यां दीर्घ-तन्त्यां दामभिर् बद्धाः स्वामिनो बलिं वहन्ति यथा । एवं वाक्-तन्त्यां कर्तव्याकर्तव्य-विधायक-वेद-लक्षणायां नामभिर् ब्रह्मचारीत्य्-आदि-वर्णाश्राम-लक्षणैर् बद्धाः परमेश्वरस्य बलिं तेन प्रेरिताः सर्वे वहन्तीत्य् अर्थः ॥४२॥</p>
<p>———————————————————————————————————————</p>
<p>**जीव-गोस्वामी (क्रम-सन्दर्भः) : **यथा गाव इति पद्यं क्वचिन् नास्ति । यथा क्रीडेत्य् आदेर् अवतारिकानुसारेण तु स्वामि-सम्मतम् इति लक्ष्यते ॥४२॥</p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **स एव संयुनक्तीत्य् उक्तम् अर्थ-द्वयम् उक्त-पोष-न्यायेन स-दृष्टान्तं क्रमेणाह—गावस् तन्त्र्याम् एकस्याम् एव दीर्घायां रज्ज्वां सर्व एव बद्धाः तत्र पृथक् दामभिर् नसि प्रोताः । ननु प्रकृते का वा तन्त्री दामानि वा कानीत्य् अपेक्षायाम् आह—वाक् वेद एव तन्त्री तस्यां नामभिर् ब्राह्मण-क्षत्रिय इति ब्रह्मचारी गृहस्थ इत्य्-आदिभिर् एव दामभिर् बद्धा बलिम् अहरहः सन्ध्याम् उपासीतेत्य् आदि-लक्षणं शासनम् ॥४२॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **तद्-वियोगेन विषीदामि इति चेत्, तत्राह—<strong>स</strong> इति सार्धाभ्यां, संयोग-वियोगयोर् ईशाधीनत्वाद् वियोगस् त्वया प्रतिकार्यो नेत्य् अर्थः । उक्तम् अर्थ-द्वयं दृष्टान्तेन पुष्णन्न् आह—यथेति द्वाभ्यां । गावो बलीवर्दा यथा एकस्याम् एव दीर्घ रज्ज्वां बद्धाः पृथक् पृथक् दामभिर्नसि नासिकायां प्रोता ग्रथिताः,</p>
<p>ननु प्रकृते का तन्त्री, कानि च दामानि? तत्राह—वाक् वेद-लक्षणा तन्त्री । तस्यां ब्राह्मण-क्षत्रियादिभिर् ब्रह्मचारि-गृहस्थादिभिश् च दामभिर् बद्धा ईशितुर् बलिं हरन्ति, स्व-स्वर्णाश्रम-विहित-कर्मानुष्ठान-लक्षणं निवेदयन्तीत्य् अर्थः ॥४२॥</p>
<p>———————————————————————————————————————</p>
<p><strong>॥ १.१३.४३ ॥</strong></p>
<p><strong>यथा क्रीडोपस्कराणां संयोग-विगमाव् इह ।</strong><br>
इच्छया क्रीडितुः स्यातां तथैवेशेच्छया नृणाम् ॥**</p>
<p>**श्रीधर-स्वामी (भावार्थ-दीपिका) : **प्रवृत्तौ पारतन्त्र्यम् उक्त्वा संयोग-वियोगयोर् अप्य् आह—यथेति । क्रीडोपस्काराणां क्रीडा-साधनानां (दारु-रचित-मेषादीनाम्) ॥४३॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : <em>न व्याख्यातम्।</em></strong></p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **क्रीडोपस्कराणां क्रीडा-साधनानाम् अक्षादीनाम् ॥४३॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **क्रीडोपस्कराणां क्रीडा-साधनानाम् ॥४३॥</p>
<p>———————————————————————————————————————</p>
<p><strong>॥ १.१३.४४ ॥</strong></p>
<p><strong>यन् मन्यसे ध्रुवं लोकम् अध्रुवं वा न चोभयम् ।</strong><br>
सर्वथा न हि शोच्यास् ते स्नेहाद् अन्यत्र मोहजात् ॥**</p>
<p>**श्रीधर-स्वामी (भावार्थ-दीपिका) : **ईश्वराधीनत्वान् न शोकः कार्य इत्य् उक्तम् । शोक-तत्त्वे च विचार्यमाणो निर्विषयोऽयं शोक इत्य् आह । यद्यपि लोकं जनं ध्रुवं जीव-रूपेण । अध्रुवं देह-रूपेण । न चेति । न ध्रुवं नाप्य् अध्रुवम् । शुद्ध-ब्रह्मरूपेणानिर्वचनीयत्वेन वा उभयं चिज्-जडांशतः । सर्वथा चतुर्ष्व् अपि पक्षेषु ते पित्रादयो न शोच्याः । स्नेहाद् अन्यत्र । स्नेह एव केवलं शोक-हेतुः स चाज्ञान-मूल इत्य् अर्थः ॥४४॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : <em>न व्याख्यातम्।</em></strong></p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **ईश्वराधीनत्वान् न शोकः कार्य इत्य् उक्तम्, लोकतत्त्वे तु विचार्यमाणे निर्विषयोऽयं शोक इत्य् आह—यद् यदि लोकं जनं ध्रुवं जीव-रूपेण अध्रुवं देह-रूपेण न उभयं न ध्रुवं नाप्य् अध्रुवं ब्रह्म-रूपेण वा शब्दाद् उभयं च चिज्-जडांश-रूपेण । सर्वथा चतुर्ष्व् अपि पक्षेषु ते पित्रादयो न शोच्याः स्नेहाद् अन्यत्र विवेकादौ सति । स्नेह एव केवलं शोक-हेतुः स चाज्ञान-मूल इत्य् अर्थः । मोहजाद् इत्य् अनेन भगवद्-भक्ति-सम्बन्धी स्नेहो व्यावृत्तः । तद्-उत्थं शोकं तु करुण-रस-स्थायि-भावं परमोपादेयं मन्यते ॥४४॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **प्राणि-संयोग-वियोगयोर् ईशाधीनत्वाच्-छोको न योग्य इत्य् उक्तम् । इदानीं वस्तु-स्वरूपे परीक्ष्यमाणे न शोकावकाश इत्य् आह—य यदि लोकं जीव-रूपेण ध्रुवं देह-रूपेणाध्रुवं मन्यसे, न चोभयं ध्रुवाध्रुव-भिन्नम् इत्य् अर्थः । सर्वर्था प्रकारत्रयेऽपि ते पित्रादयः शोच्या न भवन्ति । ध्रुव-पक्षे कूटस्थत्वान् न शोकः अध्रुव-पक्षे नित्य-विनश्वरत्वान् न सः, ध्रुवाध्रुव-भिन्न-पक्षे तादृशस्यैकस्या-सत्त्वेन शोकस्य निर्विषयत्वात्-तथा । तर्हि किं-निमित्तोऽयं लोके शोकस् तत्राह —स्नेहाद् अन्यत्र मोहजाद् इति । देह-गेहादावहंममेति विपरीत ज्ञानं-मोहः, तज्-जातात् स्नेहाद् अन्यत्रेति तादृशः स्नेहः शोकस्थानम् इत्य् अर्थः । तथा च भ्रान्ति-जन्यः स्नेहः शोक-हेतुर् न हरि-तद्-भक्त-स्नेहस् तथेति ॥४४॥</p>
<p>———————————————————————————————————————</p>
<p><strong>॥ १.१३.४५ ॥</strong></p>
<p><strong>तस्माज् जह्य् अङ्ग वैक्लव्यम् अज्ञान-कृतम् आत्मनः ।</strong><br>
कथं त्व् अनाथाः कृपणा वर्तेरंस् ते च मां विना**<sup id="fnref:9"><a href="#fn:9" class="footnote-ref" role="doc-noteref">9</a></sup>** ॥**</p>
<p>**श्रीधर-स्वामी (भावार्थ-दीपिका) : **तस्मान् मां विना कथं ते वर्तेरन्न् इत्य् आत्मनो मनसो वैक्लव्यं व्याकौलतां त्यज ॥४५॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : <em>न व्याख्यातम्।</em></strong></p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **तस्मान् मां विना कथं ते वर्तेरन्न् इति मनसो वैक्लव्यं त्यज ॥४४॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **तस्मान्-मां विनानाथास् ते कथं वर्तेरन्न् इत्य् आत्मनो मनसे वैक्लव्यं जहि त्यज्येर्थः ॥४५॥</p>
<p>———————————————————————————————————————</p>
<p>॥ १.१३.४६ ॥</p>
<p><strong>काल-कर्म-गुणाधीनो देहोऽयं पाञ्च-भौतिकः ।</strong><br>
कथम् अन्यांस् तु गोपायेत् सर्प-ग्रस्तो यथा परम् ॥**</p>
<p>**श्रीधर-स्वामी (भावार्थ-दीपिका) : **तत्र त्वद्-देहतस् तेषां वृत्तिर् एतत् तावन् नास्तीत्य् आह । कालो गुण-क्षोभकः । कर्म जन्म-निमित्तम् । गुणा उपादानम् । तद्-अधीनः पाञ्चभौतिको जडस् तद्-विभागे नाशवांश् च । सर्प-ग्रस्तोऽजगर-गिलितो यथान्यं न रक्षति तद्वत् ॥४६॥</p>
<p>———————————————————————————————————————</p>
<p>**जीव-गोस्वामी (क्रम-सन्दर्भः) : **ममायं पित्रादिर् मया रक्ष्य इत्य् अभिमानो न कर्तव्य इत्य् आह—कालेति ॥४६॥</p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **नहि कश्चिद् अपि कम् अपि वृत्ति-दानादिना रक्षितुं प्रभवतीत्य् आह—कालः सामान्यतो निमित्तम् । कर्म जन्म-निमित्तम् । गुणा उपादानं तद्-अधीनः पाञ्चभौतिक इति तद्-विभागे सद्य एव नाशवान् इत्य् अर्थः । एकः सर्प-दष्टं गोपायितुं नैव शक्नोतीत्य् अर्थः ॥४६॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **न खलु कोऽपि कञ्चिज्-जीविकार्पणादिना रक्षितुं प्रभवतीत्य् आह—कालः साधारण-निमित्तं, कर्म जन्म-निमित्तं, गुणस्तूपादानं तद् अधीनोऽयं पाञ्च-भौतिको देहः । तद्-विभागे सद्य एव विनष्येत् । ईदृशः कथम् अन्यान् गोपायेत्? नेत्य् अर्थः । तत्र दृष्टान्तः—सर्पेति । यथैकः सर्पदष्टोऽन्यं सर्प-दष्टं गोपायितुं न शक्नोति, तद्वद् इत्य् अर्थः ॥४६॥</p>
<p>———————————————————————————————————————</p>
<p>॥ १.१३.४७ ॥</p>
<p><strong>अहस्तानि सहस्तानाम् अपदानि चतुष्-पदाम् ।</strong><br>
फल्गूनि तत्र महतां जीवो जीवस्य जीवनम् ॥**</p>
<p>**श्रीधर-स्वामी (भावार्थ-दीपिका) : **ईश्वरेण वृत्तिश् च सर्वतः सुलभैवेत्य् आह । अहस्तानि पश्व्-आदीनि । उपदानि तृणादीनि । तत्र तेष्व् अहस्तादिष्व् अपि फल्गून्य् अल्पानि । एवं जीवः सर्वोऽपि जीवस्य सर्वस्य जीवनं जीविका । एतेनैव सर्वतो मृत्यु-ग्रासत्वं चोक्तम् ॥४७॥</p>
<p>———————————————————————————————————————</p>
<p>**जीव-गोस्वामी (क्रम-सन्दर्भः) : **व्याघ्रादिभिर् भक्षिते च तस्मिन् दुःखं न कर्तव्यम् इत्य् आह—अहस्तानीति _॥_४७॥</p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **अतो जीविकाम् अपि ईश्वर एव सर्वेषाम् एव प्रथमम् एव व्यवस्थापितवान् इत्य् आह—अहस् तानि मृगादीनि । अपदानि तृणादीनि । तत्रापि महतां मत्स्यादीनां फल्गूनि मत्स्यादीनि । अतो जीवस्य जीव एव जीविका साहजिकी । तेन तपस्विनां पत्र-पुष्प-फलादिर् ईश्वर-कल्पितैवानिषिद्धा जीविकास्ति । किम्-अर्थं त्वं विषीदसीति भावः ॥४७॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **ईश्वरस् तु सर्वेषां जीविकां सम्पादितवान् अस्तीत्य् आह—अहस्तानि मृगादीनि अपदानि तृणादीनि, तत्रापि महतां मत्स्यादीनां फल्गूनि मत्स्यादीनि, एवं जीव एव जीवस्य जीवनं परेशेन निमितं, तथा च पत्र-फलादिकं जीवनं । तेन निर्मितम् अनिषिद्धम् अस्तीति विषादस् तव न योग्य इति ॥४७॥</p>
<p>———————————————————————————————————————</p>
<p>॥ १.१३.४८ ॥</p>
<p><strong>तद् इदं भगवान् राजन्न् एक आत्मात्मनां स्व-दृक् ।</strong><br>
अन्तरोऽनन्तरो भाति पश्य तं माययोरुधा ॥**</p>
<p>**श्रीधर-स्वामी (भावार्थ-दीपिका) : **मोह-निवृत्त्य्-अर्थं द्वैतस्यावस्तुत्वम् आह । तद् इदम् अहस्त-सहस्तादि-रूपं जगत् । स्व-दृग् भगवान् एव न ततः पृथक् । स चैक एव न तु नाना । ननु सजातीय-विजातीय-भेदे प्रत्यक्षे कुत एतत् तत्राह । आत्मनां भोक्तॄणाम् आत्मा स्वरूपम् । अतो न सजातीय-भेदः । अन्तरोऽनन्तरश् च अन्तर् बहिश् च भोक्तृ-भोग्य-रूपश् च भाति । अतो न विजातीय-भेदोऽपि । नन्व् एकः कथं तथा प्रतीयतेऽत आह । मायया बहुधा भाति तं पश्येति ॥४८॥</p>
<p>———————————————————————————————————————</p>
<p>**जीव-गोस्वामी (क्रम-सन्दर्भः) : **एतच् च जगत् भगवद्-दुर्वितर्क्य-शक्ति-मय-कार्यत्वात् तद्-अधीनम् एवेत्य् आह—तद् इदम् इति । मायया दुर्वितर्क्य-शक्त्या भगवान् एवेदं भाति । एतद्-रूपेण परिणमते । स्वयं तु स्वरूपेणैव तिष्ठति, चिन्तामणिवत् ॥४८॥</p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **ननु यदीश्वर-वशं जगद् इत्य्-आदिना त्वयोक्तं भगवद्-अधीनं सर्वं चेत् कथं काल-कर्म-गुणाधीनो देह इत्य् उच्यते । सत्यम् । काल-कर्मादिकस्य सर्वस्य जगतो भगवच्-छक्ति-कार्यत्वात् सर्वं भगवान् एवेत्य् आह—तद् इदम् इति । स्वरूप-शक्त्या आत्मनां जीवानाम् आत्मा अन्तर्यामि-रूपेण । स्व-दृक् स्व-प्रकाशः । अन्तरो भोक्तृ-रूपेण जीवः । अनन्तरो बहिर् भोग्य-रूपेण सुख-दुःखादि । माययेति । भगवान् एव शक्ति-त्रय-रूपेण भाति । अतस् तम् एवैकं मायया शक्त्या उरुधा देव-तिर्यग्-आदि-देह-रूपेण बहुधा ॥४८॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **ननु चेद् ईश्वर-वशं जगत्वयोक्तं, तर्हि काल-कर्म-गुणाधीनो देहः कथम् उच्यते? तत्राह—एक एव भगवान् इदं जगत्, ननु विज्ञानानन्दः कथञ्चिज्-जडात्मकं जगत्? तत्राह—माययोर् उधेति । स्वशक्त्या जगद्-रूप इत्य् अर्थः । त्रिगुणात्मिकाथ ज्ञानं च तथा चिच्-छक्तिर् एव च । माया-शब्देन भण्यन्ते शब्द-तत्त्वार्थवेदिभिः इति शब्द-महोदधेः । चिच्छक्तिर् अत्र पराख्या क्षेत्रज्ञाख्या च गृह्यते, द्वयोश् चिद्-रूप-विशेषात्, कालोऽपि तच्-छक्तिः स्वकाल-शक्त्या क्षपयन् [भा।पु। १०.१.२२] इति वक्ष्यमाणात् । तथा च पराख्ययात्मनां जीवानाम् आत्मान्तर्यामी । अन्तरोऽप्रत्यक्षः । त्रिगुणया क्षेत्रज्ञाख्यया कालाख्यया चानन्तरो जगद्-रूप इत्य् अर्थः । तद् इदं त्वं विवेक-दृष्ट्या पश्यति ॥४८॥</p>
<p>———————————————————————————————————————</p>
<p><strong>॥ १.१३.४९ ॥</strong></p>
<p><strong>सोऽयम् अद्य महाराज भगवान् भूत-भावनः ।</strong><br>
काल-रूपोऽवतीर्णोऽस्याम् अभावाय सुर-द्विषाम् ॥**</p>
<p>**श्रीधर-स्वामी (भावार्थ-दीपिका) : **क्वासाव् अस्तीदृशो महा-मायावी, द्वारकायाम् इत्य् आह—सोऽयम् इति । अस्यां भूम्याम् । अभवाय नाशाय ॥४९॥</p>
<p>———————————————————————————————————————</p>
<p>**जीव-गोस्वामी (क्रम-सन्दर्भः) : **सोऽयम् अद्येति । वर्तमान-सामीप्ये वर्तमानवद् वा इति न्यायेन सुर-द्विषाम् अभवायैव काल-रूपः । स्वयं तु परमानन्द-रूप एवेत्य् अर्थः ॥४९॥</p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **क्वासाव् अस्तीदृशो मायावी ? द्वारकायाम् इत्य् आह—सोऽयम् इति । अस्यां भूमौ सुर-द्विषाम् अभावाय नाशाय काल-रूपस् तैर् एव काल-रूपत्वेनानुभूयमानः स्वयं तु परमानन्द-रूप एवेत्य् अर्थः ॥४९॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **नन्व् ईदृशोऽसौ क्वास्ते? तत्राह–सोऽयम् इति । अस्यां भुवि सुरद्विषामभवाय विनाशायावतीर्णः, कालो रूपं शक्तिर् यस्य सः । तैः काल-रूपत्वेन प्रतीयमानः स्वयं विज्ञानानन्द-वपुर् द्वारवत्याम् अस्तीति ॥४९॥</p>
<p>———————————————————————————————————————</p>
<p><strong>॥ १.१३.५० ॥</strong></p>
<p><strong>निष्पादितं देव-कृत्यम् अवशेषं प्रतीक्षते ।</strong><br>
तावद् यूयम् अवेक्षध्वं भवेद् यावद् इहेश्वरः ॥**</p>
<p>**श्रीधर-स्वामी (भावार्थ-दीपिका) : **तर्हि श्री-कृष्णोऽत्रास्तीत्य् अत्रैवास्थां मा कृथा इत्य् आह । तच् च देवानां कार्यं तेन निष्पादितम्, केवलम् अशेषं प्रतीक्ष्यते । यदु-कुल-क्षयम् इति हृदि-स्थम् । ततो निजं धाम यास्यति ततो यूयम् अपि गच्छतेत्य् अर्थः । तच् च भूतम् अपि विदुरवद् एव नावर्णयत् ॥५०॥</p>
<p>———————————————————————————————————————</p>
<p>**जीव-गोस्वामी (क्रम-सन्दर्भः) : **अवशेषं भवताम् आकर्षण-पूर्वम् इति हृत्-स्थम् ॥५०॥</p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **केवलम् अवशेषं प्रतिक्षत इति यदु-कुलानाम् अन्तर्धापनम् इति हृदि-स्थम् । तच् च भूतम् अपि विदुरवद् एव नावर्णयत् । अवेक्षध्वम् इत्य् अस्य कर्माप्रयोगाद् अहन्तास्पदं च सर्वम् एव लभ्यते । तद्-अन्तर्धाने श्रुते सति सर्वम् एवोपेक्षध्वम् इति भावः ॥५०॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **अवशेषं यदुवंशान्तर्धापनम् इति हृद्गतं, तच् च जातम् अपि विदुरवन्-नोक्तवान् । तावद् यूयम् इति अवशेषे तेन निष्पादिते सर्वम् उपेक्षध्वम् इति भावः ॥५०॥</p>
<p>———————————————————————————————————————</p>
<p><strong>॥ १.१३.५१ ॥</strong></p>
<p><strong>धृतराष्ट्रः सह भ्रात्रा गान्धार्या च स्व-भार्यया ।</strong><br>
दक्षिणेन हिमवत ऋषीणाम् आश्रमं गतः ॥**</p>
<p>**मध्वाचार्यः (भागवत-तात्पर्यम्) : **गमन-काले सह-भ्राता ॥५१॥</p>
<p>———————————————————————————————————————</p>
<p>**श्रीधर-स्वामी (भावार्थ-दीपिका) : **तद् एव शोकम् आस्थां च निवार्य जिज्ञासवे तस्मै यथा-वृत्तं कथयति—धृतराष्ट्र इति षड्भिः । हिमवतो दक्षिणे भागे ॥५१॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : <em>न व्याख्यातम्।</em></strong></p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **तद् एवं शोकं निवार्य जिज्ञासवे तस्मै यथा-वृत्तं कथयति—धृतराष्ट्र इति षड्भिः । दक्षिणेन दक्षिणस्यां दिशि ॥५१॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **तद् एवं तत्त्वोपदेशेन शोकं निवार्य यथावृत्तम् आह षड्भिः । दक्षिणेन दक्षिणस्यां दिशि ॥५१॥</p>
<p>———————————————————————————————————————</p>
<p><strong>॥ १.१३.५२ ॥</strong></p>
<p><strong>स्रोतोभिः सप्तभिर् या वै स्वर्धुनी सप्तधा व्यधात् ।</strong><br>
सप्तानां प्रीतये नाना**<sup id="fnref:10"><a href="#fn:10" class="footnote-ref" role="doc-noteref">10</a></sup>** सप्त-स्रोतः प्रचक्षते ॥**</p>
<p>**श्रीधर-स्वामी (भावार्थ-दीपिका) : **तद् अपि कुत्रेत्य् आह—स्रोतोभिर् इति । या वै प्रसिद्धा स्वर्धुनी सा आत्मानं यत्र सप्तधा व्यधात् । किम् अर्थम् । नाना पृथक् सप्तभिः स्रोतोभिः प्रवाहैः सप्तानाम् ऋषीणां प्रतीयते । अतएव तत् तीर्थं सप्त-स्रोतो वदन्ति ॥५२॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : <em>न व्याख्यातम्।</em></strong></p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **या वै प्रसिद्धा स्वर्धुनी गङ्गा सा आत्मानं सप्तधा व्यधात् । किम्-अर्थम् ? सप्तानाम् ऋषीणां प्रीतये । अतस् तत् तीर्थं सप्त-स्रोत एव नाम मरीचि-गङ्गा अत्रि-गङ्गेत्य् आदि नाना-नाम्ना वदन्ति ॥५२॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **या वै प्रसिद्धा स्वर्धुनी गङ्गा सा यत्रात्मानं सप्तधा व्यधात्, किम् अर्थं? सप्तानाम् ऋषीणां प्रीतये, अतस् तत्-तीर्थं तत्-तन्-नाम्ना सप्त-स्रोतः प्रचक्षते । मरीचि-गङ्गात्रिगङ्गेत्य्-आदीनि नामानि ॥५२॥</p>
<p>———————————————————————————————————————</p>
<p><strong>॥ १.१३.५३-५४ ॥</strong></p>
<p><strong>स्नात्वानुसवनं तस्मिन् हुत्वा चाग्नीन् यथा-विधि ।</strong><br>
अब्-भक्ष उपशान्तात्मा स आस्ते विगतैषणः ॥**</p>
<p><strong>जितासनो जित-श्वासः प्रत्याहृत-षड्-इन्द्रियः ।</strong><br>
हरि-भावनया ध्वस्त-रजः-सत्त्व-तमो-मलः ॥**</p>
<p>**मध्वाचार्यः (भागवत-तात्पर्यम्) : **अस्ति इत्य् आद्य् अतीतार्थे स एष एतर्ह्य् अध्यास्तः आसनं पार्थिवोचितम् इत्य्-आदिवत् । सुप्तिङ्-पद-ग्रह-लिङ्ग-नराणां काल-हलच् स्वर-कर्तृ-षङां च । व्यत्ययम् इच्छति शास्त्र-कृद् एषां सोऽपि च सिध्यति बाहुलकेन इति महा-व्याकरणे ।</p>
<blockquote>
<p>व्यासादयो वर्तमानम् अतीतान् आगते तथा ।<br>
व्यत्यस्यापि वदन्त्य् अद्धा मोहनार्थं दुरात्मनाम् ॥<br>
पौर्वापर्यं यतो नैव सदैव परिवर्तनात् ।<br>
अतश् च व्यत्याद् एतद् वदन्ति ज्ञान-चक्षुषः ॥ इति ब्राह्मे ॥५३॥</p></blockquote>
<p>———————————————————————————————————————</p>
<p>**श्रीधर-स्वामी (भावार्थ-दीपिका) : **तत्र तेन कृतम् अष्टाङ्ग-योगम् आह —स्नात्वेति चतुर्भिः । तत्र स्नानं होमोऽब्-भक्षणं चेति नियमा उक्ताः । भक्ष-स्थाने अपां स्वीकाराद् अब्-भक्षः । उपशान्त आत्मा यस्य सः । विगताः पुत्राद्य्-एषणा यस्माद् इति यमा उक्ताः ॥५३॥</p>
<p>जितासन इत्य्-आदिना आसन-प्राणायाम-प्रत्याहारा उक्ताः । हरि-भावनयेति धारणोक्ता । ध्वस्ता रजः-सत्त्व-तमो-रूपा मला यस्येति फलतो ध्यानम् उक्तम् ॥५४॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : <em>न व्याख्यातम्।</em></strong></p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **तेन कृतम् अष्टाङ्ग-योगम् आह—स्नात्वेति चतुर्भिः । तत्र स्नानं होमोऽब्-भक्षणं च नियमा उक्ताः । उपशान्तात्मा विगतैषण इति यमः । जितासन इत्य्-आदिना आसन-प्राणायाम-प्रत्याहाराः । हरि-भावनयेति धारणा-ध्याने उक्ते ॥५४॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **तेनानुष्ठितम् अष्टाङ्गं योगम् आहा—स्नात्वेति चतुर्भिः । स्नान-होमाव्-भक्षणानि नियमाः ॥५३॥ \</p>
<blockquote>
<p>\</p></blockquote>
<p>जितासनेत्य्-आदिनासन-प्राणायाम-प्रत्याहाराः, हरि-भावनयेति धारणाध्याने ॥५४॥</p>
<p>———————————————————————————————————————</p>
<p><strong>॥ १.१३.५५-५६ ॥</strong></p>
<p><strong>विज्ञानात्मनि संयोज्य क्षेत्रज्ञे प्रविलाप्य तम् ।</strong><br>
ब्रह्मण्य् आत्मानम् आधारे घटाम्बरम् इवाम्बरे ॥**</p>
<p><strong>ध्वस्त-माया-गुणोदर्को निरुद्ध-करणाशयः ।</strong><br>
निवर्तिताखिलाहार आस्ते स्थाणुर्**<sup id="fnref:11"><a href="#fn:11" class="footnote-ref" role="doc-noteref">11</a></sup>** इवाचलः ॥**</p>
<p>**मध्वाचार्यः (भागवत-तात्पर्यम्) : **</p>
<blockquote>
<p>विज्ञानात्मा विरिञ्चोऽयं यस् तस्मिं लीयते जगत् ।<br>
यादांसि सागरे यद्वत् स-क्षेत्रज्ञे जनार्दने ॥<br>
हृदिस्थे च स च व्याप्ते स्वात्मन्य् एकीभवत्य् उत ।+++</p></blockquote>
<p>———————————————————————————————————————</p>
<p>**श्रीधर-स्वामी (भावार्थ-दीपिका) : **समाधिम् आह—विज्ञानेति द्वाभ्याम् । आत्मानं मनोऽहङ्कारास्पदं स्थूल-देहाद् वियोज्य विज्ञानात्मन्य् बुद्धौ संयोज्यैकी-कृत्य तं च विज्ञानात्मानं दृष्यांशाद् वियोज्य क्षेत्र-ज्ञे द्रष्टरि प्रविलाप्य तं च क्षेत्र-ज्ञं द्रष्ट्र् अंशाद् वियोज्याधारे आश्रय-सञ्ज्ञे ब्रह्मणि प्रविलाप्य । घटाम्बरं घटोपाधेर् वियोज्य यथा महाकाशे प्रविलाप्यते तद्वत् ॥५५॥</p>
<p>व्युत्थानाभावम् आह—ध्वस्तेति । अन्तर् गुण-क्षोभाद् वा बहिर् इन्द्रिय-विक्षेपाद् वा व्युत्थानं भवेत्, तद् उभयं तस्य नास्ति । यतो ध्वस्तो माया-गुणानाम् उदर्क उत्तर-फलं वासना यस्य सः । निरुद्धानि करणानि चक्षुर् आदीन्य् आशयो मनश् च यस्य सः । अतएव निवर्तितोऽखिल आहारो भोज्यम् इन्द्रियैर् विषयाहरणं वा येन सः । स्थाणुर् इव निश्चल आस्ते ॥५६॥</p>
<p>———————————————————————————————————————</p>
<p>**जीव-गोस्वामी (क्रम-सन्दर्भः) : **आत्मानम् अहङ्कारास्पदं सूक्ष्म-देहं स्थूल-देहाद् वियोज्य क्षेत्रज्ञे देह-द्वयाभिमान्य्-अवस्थ-जीवे प्रविलाप्य तं च क्षेत्रज्ञं विज्ञानात्मनि शुद्ध-जीव-स्वरूपे प्रविलाप्य तं च ब्रह्मणि संयोज्य । घटाम्बरम् इति चिद्-रूपत्वेनैवाभेदांशे दृष्टान्त इति ज्ञेयम् ॥५५॥</p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **विज्ञानेति । स्व-देह-गतानि भूतानि क्रमेण कारणेषु प्रवेश्य आत्मानम् अहङ्कारं विज्ञानात्मनि महत्-तत्त्वे संयोज्य संयुक्तं भावयित्वा तं च विज्ञानात्मानं क्षेत्रज्ञे जीवे प्रविलाप्य संयुक्तं विभाव्येत्य् अर्थः । तं च क्षेत्रज्ञं ब्रह्मणि संयोज्य आत्मानं स्व-देह-स्थम् अन्तर्यामिनम् आधारे आश्रय-तत्त्वे भगवत्य् अंशिनि संयुक्तं विभाव्य । नन्व् अन्तर्यामि-भगवतोर् ऐक्यम् एव प्रसिद्धम् । सत्यम् ऐक्येऽपि औपचारिको भेदो विवक्षित एवेति स-दृष्टान्तम् आह—घटाम्बरम् इवाम्बर इति । उपाधिस्थम् आकाशं निरुपाधाव् आकाशे इव । तयोश् च घाताकाश-महाकाशयोः वस्तुतः सर्व-व्यापकत्वाद् ऐक्यम् एवेत्य् अर्थः । व्युत्थानाभावम् आह ध्वस्तेति । अन्तर्गुण-क्षोभाद् वा बहिर् इन्द्रिय-विक्षेपाद् वा व्युत्थानं भवेत् । तद् उभयं तस्य नास्ति यतो ध्वस्ता मायाया गुणानाम् उदर्क उत्तर-फलं वासना यस्य सः । अत एव निरुध्येत्य् आदि ॥५५-५६॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **विज्ञानेति—स्व-देह-गतादीनि पृथिव्यादीनि क्रमेण कारणेऽहङ्कारे संयोज्य तं च विज्ञानात्मनि महत्तत्वे संयोज्य तं च क्षेत्रज्ञे जीवे प्रविलाप्य संयोज्य, तं च ब्रह्मण्यन्तर्यामिणि संयोज्य तं च तद् आधारे आश्रय-तत्त्वे तद् अंशिनि संयोज्य । नन्व् अन्तर्यामि-भगवतोरद्वैतात् कथम् अत्र द्वैतम् उक्तम्? तत्र दृष्टान्तेन द्वैतं परिहरति—घटे नष्टे यथा घटाम्बरं महाम्बरे लीयते, तथा प्रलयादौ नियम्ये लीने सति नियामको व्यापके स्वांशिनि लीयते । अनाविष्कृत-नियमन-शक्तिकः सन् तस्मिन्न् ऐक्यम् एतीति ॥५५॥ \</p>
<blockquote>
<p>\</p></blockquote>
<p>अव्युत्थानमाह—ध्वस्तो मायागुणानामुदर्क उत्तरफलं वासना यस्य सः । अतेव निरुद्धेत्यादि । अन्तर्गुण-विक्षोभाद्वहिरिन्द्रियविक्षेपाद्वा व्युत्थानं स्यत्तदुभयं तस्य नास्तीत्यव्युत्थान-सिद्धिः ॥५६॥</p>
<p>———————————————————————————————————————</p>
<p>॥ १.१३.५७ ॥</p>
<p><strong>तस्यान्तरायो मैवाभूः सन्न्यस्ताखिल-कर्मणः ।</strong></p>
<p><strong>स वा अद्यतनाद् राजन् परतः पञ्चमेऽहनि ।</strong><br>
कलेवरं हास्यति स्वं तच् च भस्मी-भविष्यति ॥**</p>
<p>**श्रीधर-स्वामी (भावार्थ-दीपिका) : **तथा-भूतम् अप्य् आनेतुम् उद्यतं प्रत्य् आह—तस्येति । अन्तरायो विघ्नः । मैवाभूर् इत्य् अड्-आगमश् छान्दसः । दर्शनम् अपि तावत् कुर्याम् इत्य् उद्यतं प्रत्य् आह । स वै अद्यतमाद् अह्नः परत उत्तरत्र । स्वं स्वाधीनम् । तर्हि तद्-दाहार्थं गमिष्यामि नेत्य् आह तच् चेति ॥५७॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : <em>न व्याख्यातम्।</em></strong></p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **तथाभूतम् अप्य् आनेतुम् उद्यतं प्रत्याह—तस्येति । अन्तरायो विध्नो मैवाभूः । अड्-आगमश् छान्दसः । तद्-दर्शनम् अपि तावत् कुर्याम् इत्य् उद्यतं प्रत्याह—स वा इति । तर्हि तद्-दाहार्थं गमिष्यंइ नेत्य् आह—तच् चेति ॥५७॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **ननु तादृशम् अप्य् आनयामीति चेत्-तत्राह-तस्येति । अडागमच्-छान्दसः । ननु स मया द्रष्टव्य इति चेत्-तत्राह–स वा इति । ननु तद्-दाहार्थं यास्यामि, तत्राह—तच्-चेति ॥५७॥</p>
<p>———————————————————————————————————————</p>
<p><strong>॥ १.१३.५८ ॥</strong></p>
<p><strong>दह्यमानेऽग्निभिर् देहे पत्युः पत्नी सहोटजे ।</strong><br>
बहिः स्थिता पतिं साध्वी तम् अग्निम् अनु वेक्ष्यति ॥**</p>
<p>**श्रीधर-स्वामी (भावार्थ-दीपिका) : **तर्हि गान्धार्य्-आनयनाय गमिष्यामि नेत्य् आह । पत्युर् देहे <strong>सहोटजे</strong> पर्ण-शाला-सहिते योगाग्निना सह गार्हपत्यादिभिर् <strong>दह्यमाने</strong> तस्य <strong>पत्नीबहिः स्थिता</strong> सती तं पतिम् <strong>अन्व् अग्निं वेक्ष्यति</strong> प्रवेक्ष्यति ॥५८॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : <em>न व्याख्यातम्।</em></strong></p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **तर्हि गान्धार्यानयनाय गमिष्यामि नेत्याह—पत्युर् देहे सहोटजे पर्णशाला-सहिते अग्निभिः योगाग्नि-गार्हपत्यादिभिर् दह्यमाने तस्य पत्नी बहिः-स्थिता पतिम् अनु अग्निं वेक्ष्यति प्रवेक्ष्यति ॥५८॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **ननु गान्धारीमानेतुं यास्यामीति तत्राह—–पत्युर् देहे सहोटजे पर्णशाला-सहिते योगाग्निना गार्हपत्यादिभिश् चाग्निभिर् दह्यमाने सति तस्य पत्नी वहिःस्थिता तं पतिमन्व् अग्निं प्रवेक्ष्यति ॥५८॥</p>
<p>———————————————————————————————————————</p>
<p>॥ १.१३.५९ ॥</p>
<p><strong>विदुरस् तु तद् आश्चर्यं निशाम्य कुरु-नन्दन ।</strong><br>
हर्ष-शोक-युतस् तस्माद् गन्ता तीर्थ-निषेवकः ॥**</p>
<p>**श्रीधर-स्वामी (भावार्थ-दीपिका) : **तर्हि विदुरानयनार्थं गन्तव्यम् एव नेत्य् आह । विदुरस् तु तन् निशाम्य दृष्ट्वा भ्रातुः सुगत्या हर्षस् तन्-मृत्युना शोकश् च ताभ्यां युक्तस् तस्मात् स्थानात् तीर्थानि सेवितुं गन्ता गमिष्यति ॥५९॥</p>
<p>———————————————————————————————————————</p>
<p>**जीव-गोस्वामी (क्रम-सन्दर्भः) : **विदुर इति । हर्षोऽयं धृतराष्ट्रस्य सद्-गति-प्राप्तेर् हर्ष-प्राय एव ज्ञेयः । शोकस् तु मूलतो यः, स एव ज्ञेयः ॥५९॥</p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **तर्हि विदुरानयनार्थं गन्तव्यम् एव नेत्य् आह—विदुरस् तु तन् निशाम्य दृष्ट्वा । तन्-मुक्त्या हर्षः लोक-व्यवहारेण शोकश् च । तस्मात् स्थानात् तीर्थानि निषेवितुं गन्ता गमिष्यति । अत्र भक्तापराधिनि धृतराष्ट्रे विदुरस्य तादृश-कृपाभावान् मुक्तिर् एवाभून् न तु प्रेम-भक्तिर् इति ज्ञेयम् ॥५९॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **विदुरमानेष्यामीति चेत्-तत्राह—विदुर इति । निशाम्य दृष्ट्वा, भ्रातुर् उत्कृष्ट-गति-दर्शनाद्-धर्षः, स्नेहाच्-छोकश् च ताभ्यां युक्तं, तीर्थ-निषेवकः तीर्थानि निषेवितुं ततः स्थानाद्-गन्ता गमिष्यति ॥५९–६०॥</p>
<p>इति श्री-वैष्णवानन्दिन्यां  प्रथम-स्कन्ध-टिप्पन्यां त्रयोदशोऽध्यायः ॥१३॥</p>
<p>———————————————————————————————————————</p>
<p><strong>॥ १.१३.६० ॥</strong></p>
<p><strong>इत्य् उक्त्वाथारुहत् स्वर्गं नारदः सह-तुम्बुरुः ।</strong><br>
युधिष्ठिरो वचस् तस्य हृदि कृत्वाजहाच् छुचः ॥**</p>
<p>**श्रीधर-स्वामी (भावार्थ-दीपिका) : **शुचः शोकान् ॥६०॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : <em>न व्याख्यातम्।</em></strong></p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **इत्य् उक्त्वा समादधे । अथ रुहत् शुचः शोकान् ॥६०॥</p>
<p>इति सारार्थ-दर्शिन्यां हर्षिण्यां भक्त-चेतसाम् ।</p>
<p>त्रयोदशोऽपि प्रथमे सङ्गतः सङ्गतः सताम् ॥*॥</p>
<hr>
<p>इति श्रीमद्-भागवते महा-पुराणे ब्रह्म-सूत्र-भाष्ये पारमहंस्यं संहितायां वैयासिक्यां दशम-स्कन्धे</p>
<p>श्री-नारद-वाक्यं नाम</p>
<p>त्रयोदशोऽध्यायः ।</p>
<p>॥१.१३॥</p>
<hr>
<blockquote>
</blockquote>
<p>(१.१४)</p>
<div class="footnotes" role="doc-endnotes">
<hr>
<ol>
<li id="fn:1">
<p>कृत-कृत्य-विवित्सित इति पाठे विदितव्येद्य इत्य् अर्थः ।&#160;<a href="#fnref:1" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:2">
<p>कल्याणानां निधानं कलि-मल-मथनं पावनं पावनानां
पाथेयं यन् मुमुक्षोः सपदि परपदप्राप्तये प्रोच्यमानम् ।
विश्राम-स्थानम् एकं कवि-वर-वचसां जीवनं सज्जनानां
बीजं धर्म-द्रुमस्य प्रभवतु भवतां भूतये कृष्ण-नाम ॥ (पद्यावलि १९)&#160;<a href="#fnref:2" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:3">
<p>देववत् स्वकैर् इति पाठः ।&#160;<a href="#fnref:3" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:4">
<p>अत्र विजयध्वज्यां षोडशं पद्यम्—
अथामन्त्र्याच्युतो बन्धून् निर्वर्त्यानुगतान् विभुः ।
अर्जुनोद्धव-शैनेयैर् ययौ द्वारवतीं हयैः ॥ इति विद्यते ॥&#160;<a href="#fnref:4" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:5">
<p>तम् अभिप्रेत्येति पाठे तं विनाश-कालन् इत्य् अर्थो ज्ञेयः ।&#160;<a href="#fnref:5" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:6">
<p>भीमापवर्जितम् इति पाठः । स एव पाठो युक्तः, टीकायां दत्तम् इत्य् अर्थ-करणात् ।&#160;<a href="#fnref:6" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:7">
<p>विजयध्वज्यां त्व् अत्र—अहं च व्यंसिनो राजन् पित्रोर् वः कुल-ननदन । न वेद साध्व्या गान्धर्व्या भुषितोऽस्मि महात्मभिः ॥ इति पाठः ।&#160;<a href="#fnref:7" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:8">
<p>पाठान्तरम् अभ्यर्चयन् मुनिम् इति एवं-रूपम् इति ज्ञेयम् ।&#160;<a href="#fnref:8" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:9">
<p>‘वर्तेरन् वनम् आश्रिताःऽ‘वर्तेरन् माम् अनाश्रिताःऽ इति पाठौ ।&#160;<a href="#fnref:9" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:10">
<p>‘नाम्नाऽ इति पाठः स चासंबद्ध एव ।&#160;<a href="#fnref:10" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:11">
<p>‘स्थाणुर् इवाधुनाऽ इति पाठः ।&#160;<a href="#fnref:11" class="footnote-backref" role="doc-backlink">&#x21a9;&#xfe0e;</a></p>
</li>
</ol>
</div>

  </div>
</article>


        

        



    <aside class="card border noPrint" id="section-tree-item-bhAgavatam_gauDIya-prastutiH_01_13_dhRtarAShTra-vana-vAsaH_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/purANam_vaiShNavam/bhAgavatam/gauDIya-prastutiH/01/13_dhRtarAShTra-vana-vAsaH/">१३ धृतराष्ट्र-वन-वासः </a>
            <a data-toggle="collapse" href="#section-tree-item-body-bhAgavatam_gauDIya-prastutiH_01_13_dhRtarAShTra-vana-vAsaH_md" role="button" aria-expanded="false" aria-controls="section-tree-item-body-bhAgavatam_gauDIya-prastutiH_01_13_dhRtarAShTra-vana-vAsaH_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-bhAgavatam_gauDIya-prastutiH_01_13_dhRtarAShTra-vana-vAsaH_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: १३ धृतराष्ट्र-वन-वासः</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/purANam_vaiShNavam/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/purANam_vaiShNavam/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/purANam_vaiShNavam/actions/workflows/build.yml"><img src="https://github.com/vishvAsa/purANam_vaiShNavam/actions/workflows/build.yml/badge.svg"> Built </a> on 2025 Aug 25 05:46:07 UTC. (<a href="http://google.com/search?q=05%3a46%3a07%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
