<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>पुराणे विश्वासटिप्पन्यः  | ०३ अवताराः</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/purANam_vaiShNavam/bhAgavatam/gauDIya-prastutiH/01/03_avatArAH/" rel="alternate" type="application/rss+xml" title="पुराणे विश्वासटिप्पन्यः" />
    <link href="/purANam_vaiShNavam/bhAgavatam/gauDIya-prastutiH/01/03_avatArAH/" rel="feed" type="application/rss+xml" title="पुराणे विश्वासटिप्पन्यः" />

    <meta property="og:url" content="https://vishvAsa.github.io/purANam_vaiShNavam/bhAgavatam/gauDIya-prastutiH/01/03_avatArAH/">
  <meta property="og:site_name" content="पुराणे विश्वासटिप्पन्यः">
  <meta property="og:title" content="०३ अवताराः">
  <meta property="og:description" content="विस्तारः (द्रष्टुं नोद्यम्) भगवतस् चतुर्विंशत्य्-अवताराणां सङ्क्षेपतो वर्णनम् ।
॥ १.३.१ ॥
सूत उवाच—
जगृहे पौरुषं रूपं भगवान् महद्-आदिभिः ।
सम्भूतं षोडश-कलम् आदौ लोक-सिसृक्षया ॥**
**मध्वाचार्यः (भागवत-तात्पर्यम्) : **व्यक्त्य्-अपेक्षया जगृह इति । तथा हि तन्त्र-भागवते—
अहेयम् अनुपादेयं यद् रूपं नित्यम् अव्ययम् ।
स एवापेक्ष्य रूपाणां व्यक्तिम् एव जनार्दनः ॥
अगृह्णाद् व्यसृजच् चेति कृष्ण-रामादिकां तनुम् ।
पठ्यते भगवान् ईशो मूढ-बुद्धि-व्यपेक्षया ॥
तमसाद्य् उपगूढस्य यत् तमः पानम् ईशितुः ।
एतत्-पुरुष-रूपस्य ग्रहणं समुदीर्यते ॥
कृष्ण-रामादि-रूपाणां लोक-व्यक्तिम् अपेक्षया ॥ इति।">
  <meta property="og:locale" content="en_us">
  <meta property="og:type" content="article">
    <meta property="article:section" content="bhagavatam">

  <meta itemprop="name" content="०३ अवताराः">
  <meta itemprop="description" content="विस्तारः (द्रष्टुं नोद्यम्) भगवतस् चतुर्विंशत्य्-अवताराणां सङ्क्षेपतो वर्णनम् ।
॥ १.३.१ ॥
सूत उवाच—
जगृहे पौरुषं रूपं भगवान् महद्-आदिभिः ।
सम्भूतं षोडश-कलम् आदौ लोक-सिसृक्षया ॥**
**मध्वाचार्यः (भागवत-तात्पर्यम्) : **व्यक्त्य्-अपेक्षया जगृह इति । तथा हि तन्त्र-भागवते—
अहेयम् अनुपादेयं यद् रूपं नित्यम् अव्ययम् ।
स एवापेक्ष्य रूपाणां व्यक्तिम् एव जनार्दनः ॥
अगृह्णाद् व्यसृजच् चेति कृष्ण-रामादिकां तनुम् ।
पठ्यते भगवान् ईशो मूढ-बुद्धि-व्यपेक्षया ॥
तमसाद्य् उपगूढस्य यत् तमः पानम् ईशितुः ।
एतत्-पुरुष-रूपस्य ग्रहणं समुदीर्यते ॥
कृष्ण-रामादि-रूपाणां लोक-व्यक्तिम् अपेक्षया ॥ इति।">
  <meta itemprop="wordCount" content="11031">
  <meta name="twitter:card" content="summary">
  <meta name="twitter:title" content="०३ अवताराः">
  <meta name="twitter:description" content="विस्तारः (द्रष्टुं नोद्यम्) भगवतस् चतुर्विंशत्य्-अवताराणां सङ्क्षेपतो वर्णनम् ।
॥ १.३.१ ॥
सूत उवाच—
जगृहे पौरुषं रूपं भगवान् महद्-आदिभिः ।
सम्भूतं षोडश-कलम् आदौ लोक-सिसृक्षया ॥**
**मध्वाचार्यः (भागवत-तात्पर्यम्) : **व्यक्त्य्-अपेक्षया जगृह इति । तथा हि तन्त्र-भागवते—
अहेयम् अनुपादेयं यद् रूपं नित्यम् अव्ययम् ।
स एवापेक्ष्य रूपाणां व्यक्तिम् एव जनार्दनः ॥
अगृह्णाद् व्यसृजच् चेति कृष्ण-रामादिकां तनुम् ।
पठ्यते भगवान् ईशो मूढ-बुद्धि-व्यपेक्षया ॥
तमसाद्य् उपगूढस्य यत् तमः पानम् ईशितुः ।
एतत्-पुरुष-रूपस्य ग्रहणं समुदीर्यते ॥
कृष्ण-रामादि-रूपाणां लोक-व्यक्तिम् अपेक्षया ॥ इति।">
<script type="text/javascript">
    
    let baseURL = "https:\/\/vishvAsa.github.io\/purANam_vaiShNavam\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/purANam_vaiShNavam\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/purANam_vaiShNavam\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/purANam_vaiShNavam\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/purANam_vaiShNavam\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvya\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/purANam_vaiShNavam\/bhAgavatam\/gauDIya-prastutiH\/01\/03_avatArAH\/".replace(basePath, "/");
  pageVars.pageParams = {};
  pageVars.pageSource = "bhAgavatam\/gauDIya-prastutiH\/01\/03_avatArAH.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/purANam_vaiShNavam/webpack_dist/uiLib-bundle.js"></script>







    <link rel="stylesheet" href="/purANam_vaiShNavam/webpack_dist/uiLib.css">
<link rel="stylesheet" href="/purANam_vaiShNavam/css/uiLibPrint.css" media="print" >
<link rel="stylesheet" href="/purANam_vaiShNavam/css/fonts.css" >
<link rel="stylesheet" href="/purANam_vaiShNavam/css/@fortawesome/fontawesome-free/css/solid.min.css">

<link rel="stylesheet" href="/purANam_vaiShNavam/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/03_avatArAH/" />
<link rel="alternate" hreflang="sa-Deva" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/03_avatArAH/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/03_avatArAH/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/03_avatArAH/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/03_avatArAH/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/03_avatArAH/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/03_avatArAH/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/03_avatArAH/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/03_avatArAH/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/03_avatArAH/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/03_avatArAH/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/03_avatArAH/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/03_avatArAH/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/03_avatArAH/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/03_avatArAH/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/03_avatArAH/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/03_avatArAH/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/03_avatArAH/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/03_avatArAH/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/03_avatArAH/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/03_avatArAH/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/03_avatArAH/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/03_avatArAH/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/03_avatArAH/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/03_avatArAH/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/03_avatArAH/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/03_avatArAH/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/03_avatArAH/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/03_avatArAH/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/03_avatArAH/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/03_avatArAH/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/03_avatArAH/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/03_avatArAH/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/03_avatArAH/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/03_avatArAH/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/03_avatArAH/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/03_avatArAH/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/03_avatArAH/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/03_avatArAH/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/03_avatArAH/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/03_avatArAH/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/03_avatArAH/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/03_avatArAH/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/03_avatArAH/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/03_avatArAH/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">पुराणे विश्वासटिप्पन्यः <br/> ०३ अवताराः</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/purANam_vaiShNavam/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="०३ अवताराः">०३ अवताराः</h1>
    
    <a id="editLink" class="btn btn-primary noPrint"  href="https://github.com/vishvAsa/purANam_vaiShNavam/edit/content/bhAgavatam/gauDIya-prastutiH/01/03_avatArAH.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <details><summary>विस्तारः (द्रष्टुं नोद्यम्)</summary>
<p>भगवतस् चतुर्विंशत्य्-अवताराणां सङ्क्षेपतो वर्णनम् ।</p>
</details>
<p>॥ १.३.१ ॥</p>
<p><strong>सूत उवाच—</strong></p>
<p><strong>जगृहे पौरुषं रूपं भगवान् महद्-आदिभिः ।</strong><br>
सम्भूतं षोडश-कलम् आदौ लोक-सिसृक्षया ॥**</p>
<p>**मध्वाचार्यः (भागवत-तात्पर्यम्) : **व्यक्त्य्-अपेक्षया जगृह इति । तथा हि तन्त्र-भागवते—</p>
<blockquote>
<p>अहेयम् अनुपादेयं यद् रूपं नित्यम् अव्ययम् ।<br>
स एवापेक्ष्य रूपाणां व्यक्तिम् एव जनार्दनः ॥<br>
अगृह्णाद् व्यसृजच् चेति कृष्ण-रामादिकां तनुम् ।<br>
पठ्यते भगवान् ईशो मूढ-बुद्धि-व्यपेक्षया ॥<br>
तमसाद्य् उपगूढस्य यत् तमः पानम् ईशितुः ।<br>
एतत्-पुरुष-रूपस्य ग्रहणं समुदीर्यते ॥<br>
कृष्ण-रामादि-रूपाणां लोक-व्यक्तिम् अपेक्षया ॥ इति।</p></blockquote>
<p><strong>महद्-आदिभिः</strong>—सम्भूतम् अन्तर्गतं महद् आदि । न महद्-आदि शरीरम् । षोडश-कलम् । यस्मिन् नेताः षोडश-कलाः प्रभवन्ति इति श्रुतिः ।</p>
<blockquote>
<p>यत् किञ्चिद् इह लोके वै देह-बद्धं विशां पते ।<br>
सर्वं पञ्चभिर् आविष्टं भूतैर् ईश्वर-बुद्धि-जैः ॥<br>
ईश्वरो हि महद्-भूतं प्रभुर् नारायणो विराट् ।<br>
भूतान्तरात्मा विज्ञेयः सगुणो निर्गुणोऽपि च ॥<br>
भूत-प्रलयम् अव्यक्तं शुश्रूषुर् नृप-सत्तम ॥<br>
इति मोक्ष-धर्मे [म।भा। १२.३३५.१०-११]</p></blockquote>
<p>नासीद् अहोनरात्रिर् आसीन् नासद् आसीत् तन् महद् वपुस् तद्-आभवद् विश्वरूपं सा विश्व-रूपस्य रजनि इति भाल्लवेय-श्रुतिः ।</p>
<blockquote>
<p>न तस्य प्राकृता मूर्तिर् मांस-मेदोऽस्थि-सम्भवा ।<br>
न योगित्वाद् ईश्वरत्वात् सत्य-रूपोऽच्युतो विभुः ॥ इति वाराहे ।<br>
सर्वे नित्याः शाश्वताश् देहास् तस्य परात्मनः ।<br>
हानोपादान-रहिता नैव प्रकृतिजाः क्वचित् ॥<br>
परमानन्द-सन्दोहा ज्ञान-मात्राश् च सर्वशः ।<br>
सर्वे सर्व-गुणैः पूर्णाः सर्वे भेद-विवर्जिताः ॥<br>
अन्यूनानधिकाश् चैव गुणैः सर्वैश् च सर्वतः ।<br>
देहि-देह-भिदा चैव नेश्वरे विद्यते क्वचित् ॥<br>
तत् स्वीकारादि-शब्दस् तु हस्त स्वीकारवत् स्मृतः ।<br>
वैलक्षण्यान् न वा तत्र ज्ञान-मात्रार्थम् ईरितम् ॥<br>
केवलैश्वर्य-संयोगाद् ईश्वरः प्रकृतेः परः ।<br>
जातो गतस् त्व् इदं रूपं तद् इत्य्-आदि व्यवक्षते ॥ इति महा-वाराहे ।</p></blockquote>
<p>एकम् एवाद्वितीयं नेह नानास्ति किञ्चन । एवं धर्मान् पृथक् पश्यन्न् इत्य्-आदि च । तस्यैवास्थूलत्वाद् वैश्वर्य-योगात् । तथा च कौर्मे—</p>
<blockquote>
<p>अस्थूलश् चानणुश् चैव स्थूलोऽणुश् चैव सर्वतः ।<br>
अवर्णः सर्वतः प्रोक्तः श्यामो रक्तान-लोचनः ॥<br>
ऐश्वर्य-योगाद् भगवान् विरुद्धार्थोऽभिधीयते ।<br>
तथापि दोषाः परमे नैवाहार्याः कथञ्चन ।<br>
गुणाविरुद्धा अपि तु समाहार्याश् च सर्वतः ॥ इति विष्णु-धर्मोत्तरे च ।<br>
गुणाः सर्वेऽपि युज्यते ह्य् ऐश्वर्यात् पुरुषोत्तमे ।<br>
दोषाः कथञ्चिन् नैवात्र युज्यन्ते परमो हि सः ॥<br>
गुण-दोषौ माययैव केचिद् आहुर् अपण्डिताः ।<br>
न तत्र माया-मायावी तदीयौ तौ कुतो ह्य् अतः ॥<br>
तस्मान् न मायया सर्वं सर्वम् ऐश्वर्य-सम्भवम् ।<br>
अमायो हीश्वरो यस्मात् तस्मात् तं परमं विदुः ॥ इति ॥१॥</p></blockquote>
<p>———————————————————————————————————————</p>
<p><strong>श्रीधर-स्वामी (भावार्थ-दीपिका) :</strong></p>
<p>अवतार-कथा-प्रश्ने तृतीये तूत्तराभिधा ।</p>
<p>पुरुषाद्य्-अवतारोक्त्या तत्-तच्-चारित्र-वर्णनैः ॥</p>
<p>यद् उक्तम् अथाख्याहि हरेर् धीमन्न् अवतार-कथाः शुभाः [भा।पु। १.१.१८] इति तद्-उत्तरत्वेनावतारान् अनुक्रमिष्यन् प्रथमं पुरुषावतारम् आह—जगृह इति पञ्चभिः । <strong>महद्-आदिभिर्</strong> महद्-अहङ्कार-पञ्च-तन्मात्रैः <strong>संभूतं</strong> सुनिष्पन्नम् । एकादशेन्द्रियाणि पं च महा-भूतानीति <strong>षोडश कला</strong> आंशा यस्मिन् । यद्य् अपि भगवद्-विग्रहो नैवंभूतः, तथापि विराड् जीवान्तर्यामिणो<sup id="fnref:1"><a href="#fn:1" class="footnote-ref" role="doc-noteref">1</a></sup> भगवतो विराड्-रूपेणोपासनार्थम् एवम् उक्तम् इति द्रष्टव्यम् ॥१॥</p>
<p>———————————————————————————————————————</p>
<p>**जीव-गोस्वामी (क्रम-सन्दर्भः) : **जगृह इति । तत्र ब्रह्मेति परमात्मेत्य् अत्र यो भगवान् निर्दिष्टः[भा।पु। १.२.३०<sup id="fnref:2"><a href="#fn:2" class="footnote-ref" role="doc-noteref">2</a></sup>], <strong>स एवेदम्</strong> इत्य्-आदौ च यस्यैवाविर्भावा महत्-स्रष्ट्र् आदयो विष्णु-पर्यन्ता निर्दिष्टाः, स भगवान् स्वयं श्री-कृष्ण एवेति पूर्व-दर्शित-शौनकाद्य्-अभीष्ट-निजाभिमत-स्थापनाय परमात्मनो विशेषानुवाद-पूर्वकं दर्शयितुं तत्-प्रसङ्गेनान्यान् अवतारान् कथयितुं, तत्रैव ब्रह्म च निर्देष्टुम् आरभते—जगृह इति ।</p>
<p><strong>यःश्री-भगवान्</strong> पूर्ण-षड्-ऐश्वर्यत्वेन पूर्वं निर्दिष्टः, स एव <strong>पौरुषं रूपं,</strong> पुरुषत्वेनाम्नायते यद् रूपं तद् एव <strong>आदौ</strong> सर्गारम्भे <strong>जगृहे</strong>, प्राकृत-प्रलये स्वस्मिन् लीनं सत् प्रकटतया स्वीकृतवान् ।</p>
<p>किम्-अर्थम् ? तत्राह—<strong>लोक-सिसृक्षया</strong> । तस्मिन्न् एव लीनानां लोकानां समष्टि-व्यष्ट्य्-उपाधि-जीवानां सिसृक्षया प्रादुर्भावनार्थम् इत्य् अर्थः ।</p>
<p>कीदृशं सत् तद्-रूपं लीनम् आसीत् ? तत्राह—<strong>महद्-आदिभिः सम्भूतं</strong> मिलितम्, अन्तर्भूत-महद्-आदि-तत्त्वम् इत्य् अर्थः । सम्भूयाम्भोधिम् अभ्येति महा-नद्यो नगापागाः [शिशु।व। २.१००] इति सम्भूतिर् मिलनार्थः । तत्र हि महद्-आदीनि लीनान्य् आसन्न् इति । तद् एवं,</p>
<blockquote>
<p>विष्णोस् तु त्रीणि रूपाणि पुरुषाख्यान्य् अथो विदुः ।<br>
एकं तु महतः स्रष्टृ द्वितीयं तन्तु-संस्थितम् ।<br>
तृतीयं सर्व-भूतस्थं तानि ज्ञात्वा विमुच्यते ॥</p></blockquote>
<p>इति नारदीय-तन्त्रादौ महत्-स्रष्टृत्वेन प्रथमं पुरुषाख्यं रूपं यच् छ्रूयते, तस्मिन्न् आविरभूल् लिङ्गे महा-विष्णुर् जगत्-पतिः [ब्र।सं। ५.८] इत्य्-आदि,</p>
<blockquote>
<p>नारायणः स भगवान् आपस् तस्मात् सनातनात् ।<br>
आविरासन् कारणार्णोनिधिं सङ्कर्षणात्मकः ।<br>
योग-निद्रां गतस् तस्मिन् सहस्रांशः स्वयं महान् ॥ [ब्र।सं। ५.१२]</p></blockquote>
<p>इत्य्-आदि ब्रह्म-संहितादौ कारणार्णव-शायि-सङ्कर्षणत्वेन श्रूयते, तद् एव जगृहे इति प्रतिपादितम् ।</p>
<p>पुनः कीदृशं तद्-रूपम् ? तत्राह—<strong>षोडश-कलं</strong>, तत्-सृष्ट्य्-उपयोगि-पूर्ण-शक्तिर् इत्य् अर्थः । तद् एवं यस् तद्-रूपं जगृहे, स भगवान् । यत् तु तेन गृहीतम्, तत् तु स्व-सृज्यानाम् आश्रयत्वात् परमात्मेति पर्यवसितम् ॥१॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong></p>
<p>अवतार-कथा ब्रूहीत्य् अस्योत्तरतयोच्यते ।</p>
<p>भगवान् जन्म-कर्मभ्यां तृतीयेनैक-मूर्तिमान् ॥</p>
<p>पूर्वाध्यायान्ते लीलावतारानुरत [भा।पु। १.२.३४] इत्य् उक्तम् । तत्र कास् तस्य लीलाः ? के वा अवताराः ? इत्य् अपेक्षायां प्रथमं पुरुषावतारम् आह—जगृह इति पञ्चभिः । <strong>पौरुषं</strong> पुरुषाकारं पुरुष-सञ्ज्ञं वा ।</p>
<p>ननु <strong>जगृहे</strong> इति चेद् उच्यते—तर्हि तद्-रूपं पूर्वं नासीद् इत्य् अवगत्या तद्-रूपस्यानित्यत्वं प्रसक्तम् इत्य् अत आह—<strong>सम्यग् भूतं</strong> परम-सत्यं पूर्व-पूर्वम् अपि सदैव स्वरूपेण स्थितम् एव तत् जगृहे, लोक-सृष्ट्य्-अर्थम् उपादत्त ग्रहणस्य विद्यमान-वस्तु-विषयत्वात् । घटस्याविद्यमानत्वे घटं जग्राहेति प्रयोगादर्शनाच् च । राजा सेनान्यं दिग्विजिगीषया स्व-सङ्गे जग्राहेतिवत् । युक्ते क्ष्माद् आवृते भूतं प्राण्य्-अतीते समे त्रिष्व् इत्य् अमरः । उत्तरत्रापि स एव प्रथमं देव [भा।पु। १.३.६] इत्य् आदौ । सर्वत्र सम्भूतम् इति पदम् अनुवर्तनीयम् । <strong>महद्-आदिभिर्</strong> महत्-तत्त्वाहङ्कारादिभिर् लोकानां समष्टि-व्यष्टीनां भुवनानां वा या स्रष्टुम् इच्छा, तया **षोडशैव कला **यस्मिन्न् इति राका-चन्द्रम् इव मत्स्य-कूर्माद्य्-अवतारान् अपेक्ष्य परिपूर्णम् इत्य् अर्थः । कला तु षोडशो भाग इत्य् अभिधानात् । तत्र योऽयं भगवान् स पर-व्योमाधिनाथः, तेन गृहीतं यत् षोडश-कलं रूपं, स महा-विष्णुः प्रकृतीक्षण-कर्ता सङ्कर्षणांशः कारणार्णवशायी प्रथमः पुरुषो भागवतामृतोक्त-युक्त्या ज्ञेयः ॥१॥</p>
<p>———————————————————————————————————————</p>
<p><strong>बलदेव-विद्यभूषणः (वैष्णवानन्दिनी) :</strong></p>
<p>पुरुषाद्य् अवताराणां जन्म-कर्म-कथाः शुभाः । \ तृतीयेऽस्मिन् प्रकीर्त्यन्ते याः पृष्टा मुनिभिः पुरा ॥</p>
<p>अथाख्याहि हरेर् धीमन्न् अवतार-कथाः इति [भा।पु। १.१.१८] प्राक् पृष्टास् तद् उत्तरत्वेनावतारान् अनुक्रमिष्यन्न् आदौ पुरुषावतारम् आह—जगृह इति पञ्चभिः । स ऐक्षत, लोकान्नु सृजा [ऐ।उ। १.१] इति श्रुत्युक्तो भगवान् । स्व-वीक्षण-विक्षुव्धायाः प्रकृतेः परिणामैर् महद् अहङ्कार-तन्-मात्रादिभि-लोक-सिसृक्षया तैर् भुवनानि सृजेयम् इति वाञ्छया हेतुना पौरुषं पुरुषाकारं पुरुष-सञ्ज्ञं वा रूपं विग्रहं जगृहे, स्थितम् एव तद्-रूपं लोक-सृष्ट्य् अर्थम् उपादत्त न्ययुङ्क्तेति यावत्, घटस्य स्थितत्वे तं गृहाणेति प्रयोगात् । एतद् बोधयितुं तं विशिनष्टि—सम्भूतम् इति, युक्ते क्ष्माद् आवृते भूतं प्राण्यतीते समे त्रिषु इति नानार्थ-वर्गात् सम्यक् सत्यम् इत्य् अर्थः । षोडश कलाः श्र्यादयो विमलादयश् च यस्मिंस् तद् इति प्रथम-पुरुषः सङ्कर्षणोऽयं कारणोदशयः ॥१॥</p>
<p>———————————————————————————————————————</p>
<p>॥ १.३.२ ॥</p>
<p><strong>यस्याम्भसि शयानस्य योग-निद्रां वितन्वतः ।</strong><br>
नाभि-ह्रदाम्बुजाद् आसीद् ब्रह्मा विश्व-सृजां पतिः ॥**</p>
<p>**श्रीधर-स्वामी (भावार्थ-दीपिका) : **कोऽसौ भगवान् ? इत्य् अपेक्षायां तं विशिनष्टि—यस्याम्भसि एकार्णवे शयनस्य विश्रान्तस्य । तत्र च योगः समाधिस् तद्-रूपां निद्रां विस्तारयतो नाभिर् एव ह्रदस् तस्मिन् यद्-अम्बुजं तस्मात् सकाशाद् ब्रह्मासीद् अभूत् पाद्मे कल्पे । स पौरुषं रूपं जगृहे ॥२॥</p>
<p>———————————————————————————————————————</p>
<p>**जीव-गोस्वामी (क्रम-सन्दर्भः) : **तस्य पुरुष-रूपस्य विसर्ग-निदानत्वम् अपि प्रतिपादयितुम् आह सार्धेन । यस्य पौरुष-रूपस्य द्वितीयेन व्यूहेन ब्रह्माण्डं प्रविश्य अम्भसि गर्भोदके शयानस्येत्य् आदि योज्यम् । टीकायां पाद्म इत्य् अत्र ब्राह्म इति वाच्यम् ॥</p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **यस्य पुरुषस्य अम्भसि स्वरोम-कूपस्थ-ब्रह्माण्डान्तरे एकैक-प्रकाशेन प्रविश्य स्व-सृष्टे गर्भोदे शयानस्य योगः समाधिस् तद्-रूपां निद्रां विस्तारयतः । यस्य नाभि-ह्रदाम्बुजस्य अवयवानां संस्थानैः प्रदेश-विशेषैर् लोक-विस्तरः पातालादि-सत्यान्त-भुवन-विन्यासः इत्य् अयं पद्मनाभोऽनिरुद्धांशो गर्भोदशायी द्वितीयो ज्ञेयः । यस् तु पूर्वाध्याये हरि-विरिञ्च-हरेति सञ्ज्ञा इत्य् अत्र हरिर् इति पठितः । स क्षीरोदशायी अनिरुद्धांशस् तृतीयः पुरुषो ज्ञेय इति पुरुष-त्रयम् । तत्र प्रथमः प्रकृतिर् अन्तर्यामी । द्वितीयः समष्टि-विराजः । तृतीयो व्यष्टीनाम् इति । त्रय एवांशेनान्तर्यामिनः । तद् उक्तं—</p>
<blockquote>
<p>एकं तु महतः स्रष्टृ द्वितीयं तन्तु-संस्थितम् ।<br>
तृतीयं सर्व-भूतस्थं तानि ज्ञात्वा विमुच्यते ॥ इति ।</p></blockquote>
<p>एवं चैतत् प्रकरण-व्यञ्जिता महा-विष्णोर् लीला-कथा-परिपाटी चेयम् । यदैव तस्य पुनर् अपि प्रदेश-विशेषे शयनेच्छा अजनिष्ट तदा कारणार्णवे शयान एव स्व-निश्वास-निष्क्रमण-प्रथम-क्षणे स्व-शक्तिं मायाम् ऐक्षिष्ट । तय च तद्-इङ्गित-ज्ञया तद्-इच्छा-बलाल् लब्ध-सामर्थ्यया महत्-तत्त्वादि-तत्त्वानि स्वत एव निष्कास्य ब्रह्माण्डं तैः सृष्ट्वा स्व-प्रभुर् विज्ञाप्यते स्म—हे नाथ शयितुम् आगच्छेति ततोऽसौ तत्र गत्वा निमेष-मात्रं शयित्वा यदैव पुनर् आगतवान् तदैव तद् ब्रह्माण्डं शयन-मन्दिरं निर्माल्यम् इव माययैव सा दूरीचकार । पुनर् अपि नवीन-मन्दिरे तं शाययितुम् एवं च ब्रह्मणः परार्ध-द्वयं गच्छति स्म । यद् उक्तं तृतीये निमेष उपचार्यत इति ॥२॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **यस्येति—यस्य भगवतोऽम्भसि सृष्टाण्ड गर्भोद-समुद्रे रूपान्तरेण शयानस्य नाभीह्रदाम्बुजाद् ब्रह्ह्मासीत् । योगः समाधिस् तद्-रूपां निद्रां वितन्वतः विश्वसृजां दक्षादीनां पतिर् इति ॥२॥</p>
<p>———————————————————————————————————————</p>
<p>॥ १.३.३ ॥</p>
<p><strong>यस्यावयव-संस्थानैः कल्पितो लोक-विस्तरः ।</strong><br>
तद् वै भगवतो रूपं विशुद्धं सत्त्वम् ऊर्जितम् ॥**</p>
<p>**मध्वाचार्यः (भागवत-तात्पर्यम्) : **यस्यावयव-संस्थानैः । नाभ्या आसीद् अन्तरिक्षम् इत्य्-आदि ।</p>
<blockquote>
<p>सत्त्वं साधु-गुणत्वं ज्ञान-बल-रूपं च ।<br>
बल-ज्ञान-समाहारः सत्त्वम् इत्य् अभिधीयत ॥ इति मात्स्ये ॥३॥</p></blockquote>
<p>———————————————————————————————————————</p>
<p>**श्रीधर-स्वामी (भावार्थ-दीपिका) : **कीदृशं रूपम् ? तद् आह—यस्येति । ननु कीदृशो विग्रहस् तस्य योऽम्भसि शेते स्म तद् आह । तत् तस्य भगवतो रूपं तु विशुद्धं रज-आदि-गुणान्तरेणासंभिन्नम् अत एवोर्जितं निरतिशयं सत्त्वम् ॥३॥</p>
<p>———————————————————————————————————————</p>
<p>**जीव-गोस्वामी (क्रम-सन्दर्भः) : **यस्य च तादृशत्वेन तत्र शयानस्यावयव-संस्थानैः साक्षाच्-छ्री-चरणादि-सन्निवेशे लोकस्य विस्तरो विस्तारो विराड्-आकारः प्रपञ्चः कल्पितः । यथा तद्-अवयव-सन्निवेशस् तथैव पातालम् एतस्य हि पाद-मूलं [भा।पु। २.१.२६] इत्य्-आदिना नवीनोपासकान् प्रति मनः-स्थैर्याय प्रख्यापितः । न तु वस्तुतस् तद् एव यस्य रूपम् इत्य् अर्थः । यद् वा चन्द्रमा मनसो जातः इत्य् आरभ्य पद्भ्यां भूमिर् दिशः श्रोत्रात् तथा लोकान् अकल्पयत् [ऋक् १०.९०.१३-१४] इति श्रुतेस् तैर् हेतु-भूतैर् लोक-विस्तारो रचित इत्य् अर्थः ।</p>
<p>तथा च भारते मोक्ष-धर्म-नारायणीये गर्भोदके शयानस्य रूपान्तरेण श्वेतद्वीप-पतेर् वाक्यम्—</p>
<blockquote>
<p>अस्मन् मूर्तिश् चतुर्थी या सासृजच् छेषम् अव्ययम् ।<br>
स हि सङ्कर्षणः प्रोक्तः प्रद्युम्नं सोऽप्य् अजीजनत् ॥<br>
प्रद्युम्नाद् अनिरुद्धोऽहं सर्गो मम पुनः पुनः ।<br>
अनिरुद्धात् तथा ब्रह्मा तत्रादि कमलोद्भवः ॥<br>
ब्रह्मणः सर्वभूतानि चराणि स्थावराणि च ॥ [म।भा। १२.३२६.६८-७०]</p></blockquote>
<p>तत्रैव वेद-व्यासः—-</p>
<blockquote>
<p>परमात्मेति यं प्राहुः साङ्ख्ययोगविदो जनाः ।<br>
महापुरुष सञ्ज्ञां स लभते स्वेन कर्मणा ॥<br>
तस्मात् प्रसूतम् अव्यक्तं प्रधानं तद् विदुर् बुधाः ।<br>
अव्यक्ताद् व्यक्तम् उत्पन्नं लोकसृष्ट्य् अर्थम् ईश्वरात् ॥<br>
अनिरुद्धो हि लोकेषु महान् आत्मेति कथ्यते ।<br>
योऽसौ व्यक्तत्वम् आपन्नो निर्ममे च पितामहम् ॥ [म।भा। १२.३२७.२४-२६] इति ।</p></blockquote>
<p>तद् एवं सङ्कर्षणस्य वैभवम् उक्त्वानिरुद्धस्याप्य् आह अनिरुद्धो हीति । लोकेषु प्रत्येक-ब्रह्माण्डेषु महान् आत्मा परमात्मा । व्यक्तत्वं प्राकट्यं प्रद्युम्नाद् इति शेषः । सुतेन त्व् अभेद-विवक्षया प्रद्युम्नः पृथङ् नोक्तः विष्णोस् तु त्रीणि रूपाणि इतिवत् । सेयं प्रक्रिया द्वितीय-स्कन्धस्य सष्ठे दृश्यते, यथा स एष आद्यः पुरुषः [भा।पु। २.९.३९] इत्य्-आदि-पद्ये टीका—स एष आद्यो भगवान् यः पुरुषावतारः सन् सृष्ट्य्-आदिकं करोति इत्य् एषा ।</p>
<p>एवम् आद्योऽवतारः पुरुषः परस्य [भा।पु। २.६.४२] इत्य् अत्र टीका परस्य भूम्नः पुरुषः प्रकृति-प्रवर्तको यस्य सहस्र-शीर्षा [ऋक् १०.९०.१] इत्य् आद्य्-उक्तो लीला-विग्रहः स आद्योऽवतारः इत्य् एषा । तथा तृतीयस्य विंशे देवेन [भा।पु। ३.२०.१२] इत्य्-आदिकं सोऽनु इत्य् अन्तं स-टीकम् एव प्रकरणम् अत्रानुसन्धेयम् । तस्माद् विराट्त्वेन तद्-रूपं <em>न व्याख्यातम्।</em> तस्माच् च वासुदेव-स्थानीयो भगवान् पुरुषाद् अन्य एवेत्य् आयातम् ।</p>
<p>अथ तस्य रूप-द्वयस्य सामान्यत एकत्वेन स्वरूपम् आह—तद् इति । तच् छ्री-भगवतः पौरुषं रूपम् । वै प्रसिद्धौ । विशुद्धोऽर्जित-सत्त्वादिभिर् व्यक्तत्वाच् छक्ति-स्वरूपयोर् अभेदाच् च तद्-रूपम् एवेत्य् अर्थः । उक्तं च द्वितीयं पुरुष-व्यूहम् अधिकृत्य स्वरूपत्वं तद्-रूपस्य—नातः परं परम यद् भवतः स्वरूपं [भा।पु। ३.९.३] इत्य् अत्र । विशुद्धं जाड्यांशेनापि रहितम्, स्वरूप-शक्ति-वृत्तित्वात् । ऊर्जितं सर्वतो बलवत् परमानन्द-रूपत्वात्—को ह्य् एवान्यात् कः प्राण्यात् यद् एष आकाश आनन्दो न स्यात् [तै।उ। २.७.१] इति श्रुतेः । तस्माच् छाक्षाद् भगवद्-रूपे तु कैमुत्यम् एवायातम् ॥३॥</p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **तन्-मूर्तीनाम् अप्राकृतत्वम् आह । विशुद्धं रज आद्य-मिश्रम् अत एवोर्जितं श्रेष्ठम् अप्राकृतं सच्-चिद्-आनन्द-घनम् इत्य् अर्थः ॥३॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **यस्य रूपस्यावयव-संस्थानैः पादाद्यङ्ग-सन्निवेशैस् तत्-सादृश्येन लोक-विस्तरः पातालादि-सत्यान्तः कल्पितः । पातालम् एतस्य हि पाद-मूलम् [भा।पु। २.१.२६] इत्य्-आदि-वाक्यैः स्थूलधियां चित्त-स्थैर्यायोपदिष्टः । येन रूपेण शेते तद्-रूपं वै निश्चये विशुद्धं जाड्यांशेनापि रहितं स्व-प्रकाशता-शक्ति-लक्षणं सत्त्वम्, अत उर्जितं बलवत् स्मृतं सत् प्रकृतेर् निरासकम् इत्य् अर्थः ॥३॥</p>
<p>———————————————————————————————————————</p>
<p>॥ १.३.४ ॥</p>
<p><strong>पश्यन्त्य् अदो रूपम् अदभ्र-चक्षुषा</strong></p>
<p><strong>सहस्र-पादोरु-भुजाननाद्भुतम् ।</strong></p>
<p><strong>सहस्र-मूर्ध-श्रवणाक्षि-नासिकं</strong></p>
<p><strong>सहस्र-मौल्य्-अम्बर-कुण्डलोल्लसत् ॥</strong></p>
<p>**श्रीधर-स्वामी (भावार्थ-दीपिका) : **एतच् च योगिनां प्रत्यक्षम् आह—पश्यन्तीति । अदभ्रम् अनल्पं ज्ञानात्मकं यच् चक्षुस् तेन । सहस्रम् अपरिमितानि यानि पादादीनि तैर् उद्भुतम् । सहस्रं मूर्धादयो यस्मिंस् तत् । सहस्रं यानि मौल्य्-आदीनि तैर् उल्लसच् छोभमानम् ॥४॥</p>
<p>———————————————————————————————————————</p>
<p>**जीव-गोस्वामी (क्रम-सन्दर्भः) : **तद् एवं पुरुषस्य द्विधा स्थान-कर्मणी उक्त्वा स्वरूपवद् आकारं त्व् एक-प्रकारम् आह—-पश्यन्तीति । अदः पौरुष-रूपम् अदभ्र-चक्षुषा भक्त्य्-आख्येन । पुरुषः स परः पार्थ भक्त्या लभ्यस् त्व् अनन्यया [गीता। ८.२२] इत्य् उक्तेः । भक्तिर् एवैनं नयति, भक्तिर् एवैनं दर्शयति इत्य्-आदि श्रुतेश् च । तत्र प्रथम-पुरुषस्य सहस्र-पादादित्वं परमात्म-सन्दर्भे व्यञ्जितम् । तृतीयस्याष्टमे तु द्वितीयं पुरुष-व्यूहम् उपलक्ष्य—वेणु-भुजाङ्घ्रिपाङ्घ्रेः [भा।पु। ३.८.२४] इति, दोर् दण्ड-सहस्र-शाखं [भा।पु। ३.८.२९] इति, किरीट-साहस्र-हिरण्य-शृङ्गं [भा।पु। ३.८.३०] इति च । तथा नवमस्य चतुर्दशे श्री-शुकेन—</p>
<blockquote>
<p>सहस्र-शिरसः पुंसो नाभि-ह्रद-सरोरुहात् ।<br>
जातस्यासीत् सुतो धातुर् अत्रिः पितृ-समो गुणैः ॥ [भा।पु। ९.१४.२] इति ॥४॥</p></blockquote>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **एतच् च भक्ति-सिद्धानां प्रत्यक्षम् इत्य् आह—पश्यन्तीति । अदभ्रम् अनल्पम् अप्राकृतं यच् चक्षुस् तेन ॥४॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **एतच् च रूपं भक्त्या सिद्धानां चाक्षुषञ्चेत्य् आह—पश्यन्त इति अदभ्रमन् अल्पं यद्-भक्ति-संस्कृतं चक्षुस् तेन । मौलयः शिरोऽवतंसाः । स्फुटम् अन्यत् ॥४॥</p>
<p>———————————————————————————————————————</p>
<p>॥ १.३.५ ॥</p>
<p><strong>एतन् नानावताराणां निधानं बीजम् अव्ययम् ।</strong><br>
यस्यांशांशेन सृज्यन्ते देव-तिर्यङ्-नरादयः ॥**</p>
<p>**मध्वाचार्यः (भागवत-तात्पर्यम्) : **निधानम् अत्रैकीभवन्त्य् अन्तत इति । <strong>अंशांशेन</strong> सामर्थ्यैक-देशेन । ब्राह्मे च यच्-छक्त्यैकं च सम्भूतं जगद् एतच् चराचरम् इति ॥५॥</p>
<p>———————————————————————————————————————</p>
<p>**श्रीधर-स्वामी (भावार्थ-दीपिका) : **एतत् तु कूट-स्थं, न त्व् अन्यावतारवद् आविर्भाव-तिरोभाववद् इत्य् आह—एतद् इति । <strong>एतद्</strong>-आदि नारायण-रूपम् । निधीयतेऽस्म्निन्न् इति <strong>निधानम्</strong>, कार्यावसाने प्रवेश-स्थानम् इत्य् अर्थः । <strong>बीजम्</strong> उद्गम-स्थानम् । बीजत्वेऽपि नान्य-बीज-तुल्यं किं त्व् <strong>अव्ययम्</strong> । न केवलम् अवताराणाम् एव बीजं, किं तु सर्व-प्राणिनाम् अपीत्य् आह । <strong>यस्यांशो</strong> ब्रह्मा, तस्य <strong>अंशो</strong> मरीच्य्-आदिः, तेन ॥५॥</p>
<p>———————————————————————————————————————</p>
<p>**जीव-गोस्वामी (क्रम-सन्दर्भः) : **तत्र श्री-भगवन्तं सुष्ठु स्पष्टीकर्तुं गर्भोदक-स्थस्य द्वितीयस्य पुरुषस्य व्यूहस्य नानावतारित्वं विवृणोति—एतद् इति । ब्रह्माण्डस्थम् इत्य् अर्थः । निधानं सागराणां समुद्र इव सदैवाश्रयः । अत एवाव्ययम् अनपक्षयम् । बीजम् उद्गम-स्थानम् । न केवलम् अवताराणां बीजं जगतोऽपीत्य् आह यस्यांशांशेनेति ॥५॥</p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **षोडश-कलत्वेन यत् पूर्णत्वम् उक्तं तद् दर्शयति—एतद् इति । बीजत्वेऽपि नाना-बीज-तुल्यं किन्तु निधानं निधिर् अंशीभूतम् इत्य् अर्थः । वक्ष्यमाणा अवतारा एतस्यांशा इति भावः । न व्यतीत्य्-अव्ययं नित्यं यस्यांशो ब्रह्मा तस्यांशो मरीच्य्-आदिस् तेनेति । देवादयो विभूतय उक्ताः ॥५॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **एतद्-रूपं वक्ष्यमाणानाम् अवतारणाम् अवतारीत्य् आह—एतद् इति । निधानम् अंशि, बीजत्वेऽपि नान्य-बीज-तुल्यम् इत्य् आह—अव्ययं नित्यं, यस्यांशो विरञ्चिस् तस्यांशो । मरीच्यादिस् तेनेति देवादयो । विभूतयः सृज्यन्ते—इति द्वितीयः पुरुषः प्रद्युम्नोऽयं गर्भोदशयः । यस् तु प्राक् सत्त्वं रजस् तमः इति पद्ये [भा।पु। १.२.१३] हरिर् उक्तः, स खलु तृतीयः पुरुषोऽनिरुद्धो । बोध्यः । एयां एयाणां सङ्कर्षणादित्वं ब्रह्म-संहितायां व्यक्तं—प्रथमः प्रकृतेर् अन्तर्यामी, द्वितीयो विरञ्चेः, तृतीयस् तु प्रादेश-मात्रः सन्नस्मदादिजीवानाम् इति ज्ञेयम् । पुरुष-सञ्ज्ञत्वञ् च सात्वत-तन्त्रे—</p>
<blockquote>
<p>विष्णोस् तु त्रीणि रूपाणि पुरुषाख्यान्यथो विदुः ।<br>
एकन् तु महतः स्रष्ट्र द्वितीयन्त्व् अण्ड-संस्थितम् ।<br>
तृतीयं सर्व-भूतस्थं तानि ज्ञात्वा विमुच्यते ॥ इति,</p></blockquote>
<p>ननु नारायणीये [शान्ति-पर्व ३३९.७२-७४] पठ्यते—</p>
<blockquote>
<p>अस्मन्-मूर्तिश् चतुर्थी या सासृजच्-छेषव्य् अयम् ।<br>
स हि सङ्कर्षणः प्रोक्तः प्रद्युम्नं सोऽप्य् अजीजनत् ।<br>
प्रद्युम्नाच्-चानिरुद्धोऽहं सर्गो मम पुनः पुनः ।<br>
अनिरुद्धात्-तथा ब्रह्मा तन्-नाभिकमलोद्भवः । इति ।</p></blockquote>
<p>अनिरुद्धो हि लोकानां महानत्मेति कथ्यते । योऽसौ व्यक्तत्वम् आपन्नो निर्ममे च पितामहम् । [शान्ति-पर्व ३४०.३०-३१] इति च । अत्रानिरुद्धाद्-विरञ्चेर् जन्म यद् उच्यते, तत्-तु तस्य प्रद्युम्नाभेदेनैव सङ्गमनीयम्, अन्यथा यस् ताम्भसि [भा।पु। १.३.२] इत्य् एतद्-व्याकुप्येत् ॥५॥</p>
<p>———————————————————————————————————————</p>
<p>॥ १.३.६ ॥</p>
<p><strong>स एव प्रथमं देवः कौमारं सर्गम् आश्रितः ।</strong><br>
चचार दुश्चरं ब्रह्मा ब्रह्मचर्यम् अखण्डितम् ॥**</p>
<p>**मध्वाचार्यः (भागवत-तात्पर्यम्) : **</p>
<blockquote>
<p>कुमारो नाम भगवान् स्वयं स्वस्माद् अजायत ।<br>
दिदेश ब्रह्मणे ब्रह्म ब्रह्मचर्य-स्थितो विभुः ॥<br>
यस्मात् सनत्-कुमारश् च ब्रह्मचर्यम् अपालयत् ।<br>
यः स्थाणोः स्थाणुतां प्रादाद् भगवान् अव्ययो हरिः ॥ इति ब्राह्मे ॥६॥</p></blockquote>
<p>———————————————————————————————————————</p>
<p>**श्रीधर-स्वामी (भावार्थ-दीपिका) : **सनत्-कुमाराद्य्-अवतारं तच्-चरित्रं चाह—स एवेति । कौमार आर्षः प्राजापत्यो मानव इत्य् आदीनि सर्ग-विशेष-नामानि । यः पौरुषं रूपं जगृहे स एव देवः कौमाराख्यं सर्गम् आस्थितः सन् ब्रह्मा ब्राह्मणो भूत्वा ब्रह्मचर्यं चचार । प्रथम-द्वितीयादि-शब्दा निर्देश-मात्रापेक्षया ॥६॥</p>
<p>———————————————————————————————————————</p>
<p>**जीव-गोस्वामी (क्रम-सन्दर्भः) : **अथ प्राचुर्येण तद्-अवतारान् कथयंस् तद्-ऐक्य-विवक्षया तद्-अंशांशिनाम् अप्य् अविर्भाव-मात्रं गणयति विंशत्या । तत्र स एवेति । योऽम्भसि शयानः, यश् च सहस्र-पादादि-रूपः, स एव पुरुषाख्यो <strong>देवः</strong> । एते चांश-कलाः पुंसः [भा।पु। १.३.२८] इत्य् उपसंहारस्यापि संवादात् । <strong>कौमारं</strong> चतुःसन-रूपम् । <strong>ब्रह्मा</strong> ब्रह्मणो भूत्वा ॥६॥</p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **सनत्-कुमाराद्य्-अवतारं तच्-चरित्रं चाह—स एवेति । यस्यांशांशेन देवादयः सृज्यन्ते, स एव पद्मनाभ इत्य् अर्थः । कौमारं सर्गम् आश्रितः । कुमारेषु प्रादुर्भावं प्राप्तः सन् ब्रह्मा ब्राह्मणो भूत्वा ब्रह्मचर्यं चचार, स्वयम् आचरणं लोकेषु प्रचारयामासेत्य् अर्थः । प्रथम-द्वितीयादि-शब्दा निर्देश-मात्रापेक्षया ॥६॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **अथ सनत्कुमाराद्य् अवतारांस् तत्-कर्माणि चाह—स एवेति । स गर्भोदकशयः स्वयंप्रभोः कृष्णस्य स्वांशः कौमारं सर्गं कुमारेषु प्राकट्यम् आश्रितः प्राप्तः, ब्रह्मा विप्रो भूत्वाखण्डितं ब्रह्मचर्यञ्चचार लोकान् शिक्षयन् इति चतुर्भिर् एकोऽयम् अवतारः । अत्र प्रथमादि-शब्दाः सङ्ख्या-पूर्त्य् अपेक्षा न तु क्रमापेक्षा बोध्याः ॥६॥</p>
<p>———————————————————————————————————————</p>
<p>॥ १.३.७ ॥</p>
<p><strong>द्वितीयं तु भवायास्य रसातल-गतां महीम् ।</strong><br>
उद्धरिष्यन्न् उपादत्त यज्ञेशः सौकरं वपुः ॥**</p>
<p>**श्रीधर-स्वामी (भावार्थ-दीपिका) : **वराहावतारम् आह—द्वितीयम् इति । अस्य विश्वस्य भवायोद्भवाय महीम् उद्धरिष्यन्न् इति कर्मोक्तिः । एवं सर्वत्रावतारस् तत्-कर्म चोक्तम् इत्य् अनुसन्धेयम् ॥७॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : <em>न व्याख्यातम्।</em></strong></p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **भवाय क्षेमाय उद्धरिष्यन्न् इति कर्मोक्तिः । एवं सर्वत्रावतारस् तत् कर्म चोक्तम् इत्य् अनुसन्धेयम् ॥७॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **द्वितीयन्व् इति—स देवः शौकरं वपु-रुपादत्त प्रकटितवान् । अस्य विश्वस्य भवाय मङ्गलाय प्रलये रसातल-गतां महीमुद्धरिष्यन्न् इति कर्मोक्तिः । एवं सर्व त्रावतारस्य तत्-कर्मणश् चोक्तिर् भव्या, स्वायम्-भुवीये ब्रह्मनासिकातो जातोऽयम् ॥७॥</p>
<p>———————————————————————————————————————</p>
<p>॥ १.३.८ ॥</p>
<p><strong>तृतीयम् ऋषि-सर्गं वै देवर्षित्वम् उपेत्य सः ।</strong><br>
तन्त्रं सात्वतम् आचष्ट नैष्कर्म्यं कर्मणां यतः ॥**</p>
<p><strong>मध्वाचार्यः (भागवत-तात्पर्यम्) :</strong></p>
<blockquote>
<p>अवतारस् तृतीयोऽस्य देवर्षिः प्रथितो दिवि ।<br>
महि-दासस् त्व् ऐतरेयो यस् तन्त्रं नारदेऽवदत् ॥ इति च ॥८॥</p></blockquote>
<p>———————————————————————————————————————</p>
<p>**श्रीधर-स्वामी (भावार्थ-दीपिका) : **नारदावतारम् आह—तृतीयम् इति । ऋषि-सर्गम् उपेत्य । तत्र च देवर्षित्वम् उपेत्येत्य् अर्थः । सात्वतं वैष्णवं तन्त्रं पञ्चरात्रागमम् आचष्टोक्तवान् । यतस् तन्त्रात् निर्गतं<sup id="fnref:3"><a href="#fn:3" class="footnote-ref" role="doc-noteref">3</a></sup> कर्मत्वं बन्धु-हेतुत्वं, येभ्यस् तानि निष्कर्माणि, तेषां भावो नैष्कर्म्यम् । कर्मणाम् एव मोचकत्वं यतो भवति, तद् आचष्टेत्य् अर्थः ॥८॥</p>
<p>———————————————————————————————————————</p>
<p>**जीव-गोस्वामी (क्रम-सन्दर्भः) : **ऋषि-सर्गम् उपेत्य तत्रापि देवर्षित्वं नारदत्वम् उपेत्य । सात्वतं वैष्णवम् । तन्त्रं पञ्चरात्रागमम् । कर्मणा कर्माकारेणापि सतां श्री-भगवद्-धर्माणां यतस् तन्त्रान् नैष्कर्म्यं कर्म-बन्ध-मोचकत्वेन कर्मभ्यो निर्गतत्वं तेभ्यो भिन्नत्वं प्रतीयते इति शेषः ॥८॥</p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **ऋषिषु सर्गं प्रादुर्भावम् उपेत्य तत्र च देवर्षित्वं नारदत्वम् उपेत्येत्य् अर्थः । सात्वतं पञ्चरात्रागमं यतस् तन्त्रात् कर्मणां तत्रोक्तानां भगवद्-धर्माणां नैष्कर्म्यं कर्म-बन्ध-मोचकत्वम् ॥८॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **तृतीयम् इति—ऋषिषु सर्गं प्राकट्यं, तत्र च देवर्षित्वं नारदत्वम् उपेत्य सात्वतं पञ्च-रात्रं तन्त्रं, यतस् तन्त्रात् कर्मणां नैष्कर्म्यम् ईश्वरापणात् परिशोधित विष-पारद-न्यायेन कर्म-बन्ध-हारित्वं भवति ॥८॥</p>
<p>———————————————————————————————————————</p>
<p>॥ १.३.९ ॥</p>
<p><strong>तुर्ये धर्म-कला-सर्गे नर-नारायणाव् ऋषी ।</strong><br>
भूत्वात्मोपशमोपेतम् अकरोद् दुश्चरं तपः ॥**</p>
<p>**मध्वाचार्यः (भागवत-तात्पर्यम्) : **धर्म-कला सर्गः धर्मस्वांशावतारः । लोक-दृष्ट्यात्म-शमोपेतम् ॥९॥</p>
<p>———————————————————————————————————————</p>
<p>**श्रीधर-स्वामी (भावार्थ-दीपिका) : **नर-नारायणावतराम् आह—तुर्ये इति । **तुर्ये **चतुर्थेऽवतारे । <strong>धर्मस्य कला</strong> अंशः, भार्येत्य् अर्थः । अर्धो वा एष आत्मनो यत् पत्नी इति श्रुतेः । तस्याः <strong>सर्गे</strong> । <strong>ऋषी भूत्वेत्य्</strong> एकावतारत्वं दर्शयति ॥९॥</p>
<p>———————————————————————————————————————</p>
<p>**जीव-गोस्वामी (क्रम-सन्दर्भः) : **तुर्य इति स्पष्टम् ॥९॥</p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **तुर्ये चतुर्थेऽवतारे । धर्मस्य कला अंशः, भार्येत्य् अर्थः । अर्धो वा एष आत्मनो यत्-पत्नी इति श्रुतेः । तस्याः सर्गे प्रादुर्भावे ऋषी भूत्वेति द्वाभ्याम् एकावतारं दर्शयति ॥९॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **तुर्ये चतुर्थे ऽवतारे । धर्मस्य कला भागस् तद्-भार्येत्य् अर्थः । अर्धो वा एष आत्मनो यत् पत्नी इति श्रवणात् । तस्याः सर्गे स देवो नर-नारायणाव् ऋषी भूत्वा । दुश्चरं तपोऽकरोत् इति द्वाभ्याम् एकोऽयम् अवतारः । हरि-कृष्णाव् अनयोः सोदरौ तौ चैतद् अभिन्नाव् एवेत्य् अन्यत्र ॥९॥</p>
<p>———————————————————————————————————————</p>
<p>॥ १.३.१० ॥</p>
<p><strong>पञ्चमः कपिलो नाम सिद्धेशः काल-विप्लुतम् ।</strong><br>
प्रोवाचासुरये साङ्ख्यं तत्त्व-ग्राम-विनिर्णयम् ॥**</p>
<p>**मध्वाचार्यः (भागवत-तात्पर्यम्) : **तन्त्रं साङ्ख्यम् । वेदानुसारि । पाद्मे च—</p>
<blockquote>
<p>कपिलो वासुदेवाख्यस् तन्त्रं साङ्ख्यं जगाद ह ।<br>
ब्रह्मादिभ्यश् च देवेभ्यो भृग्व्-आदिभ्यस् तथैव च ॥<br>
तथैवासुरये सर्व-वेदार्थैर् उपबृंहितम् ।<br>
सर्व-वेद-विरुद्धं च कपिलोऽन्यो जगाद ह ।<br>
साङ्ख्यम् आसुरयेऽन्यसमै कुतर्क-परिबृंहितम् ॥ इति च ॥१०॥</p></blockquote>
<p>———————————————————————————————————————</p>
<p>**श्रीधर-स्वामी (भावार्थ-दीपिका) : **कपिलावतारम् आह—पञ्चम इति । आसुरये तन्-नाम्ने ब्राह्मणाय । तत्त्वानां ग्रामस्य सङ्घस्य विनिर्णयो यस्मिन् शास्त्रे तत् साङ्ख्यम् ॥१०॥</p>
<p>———————————————————————————————————————</p>
<p>**जीव-गोस्वामी (क्रम-सन्दर्भः) : **पञ्चम इति आसुरि-नाम्ने विप्राय ॥१०॥</p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **आसुरये तन्-नाम्ने ब्राह्मणाय ॥१०॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **पञ्चम इति—आसुरये तन्-नामे शिष्याय अयं कार्दमिर् ईश्वरः निरीश्वर-साङ्ख्य-प्रवक्ता त्व् अग्नि-वंशोद्भवो जीव एव दुर्मतिर् इति पाद्माद् विज्ञेयम् ॥१०॥</p>
<p>———————————————————————————————————————</p>
<p>॥ १.३.११ ॥</p>
<p><strong>षष्ठम् अत्रेर् अपत्यत्वं वृतः प्राप्तोऽनसूयया ।</strong><br>
आन्वीक्षिकीम् अलर्काय प्रह्लादादिभ्य ऊचिवान् ॥**</p>
<p>**मध्वाचार्यः (भागवत-तात्पर्यम्) : **आन्वीक्षकीं तत्त्व-विद्याम् । आन्वीक्षकी कुतर्काख्या तथैवान्वीक्षकी परा इति मात्स्ये ॥११॥</p>
<p>———————————————————————————————————————</p>
<p>**श्रीधर-स्वामी (भावार्थ-दीपिका) : **दत्तत्रेयावतारम् आह—षष्ठम् इति । अत्रेर् अपत्यत्वं तेनैव वृतः सन् प्राप्तः अत्रेर् अपत्यम् अभिकाङ्क्षत आह तुष्ट  [भा।पु। २.७.४] इति वक्ष्यमानत्वात् । कथं प्राप्तः ? अनुसूयया मत्-सदृशापत्य-मिषेण माम् एवापत्यं वृतवान् इति दोष-दृष्टिम् अकुर्वन्न् इत्य् अर्थः । आन्वीक्षिकीम् आट्म-विद्याम् । प्रह्रादादिभ्यश् च । आदि-पदाद् यदु-हैहयाद्या गृह्यन्ते ॥११॥</p>
<p>———————————————————————————————————————</p>
<p>**जीव-गोस्वामी (क्रम-सन्दर्भः) : **अत्रिणा तत्-सदृश-पुत्रोत्पत्ति-मात्रं प्रकटं याचितं [भा।पु। ४.१.२०] इति चतुर्थाद्य्-अभिप्रायः । एतद्-वाक्येनानसूयया तु कदाचित् साक्षाद् एव श्रीमद्-ईश्वरस्यैव पुत्र-भावो वृतोऽस्तीति लभ्यते । उक्तं च ब्रह्माण्ड-पुराणे पतिव्रतोपाख्याने—</p>
<blockquote>
<p>अनसूयाब्रवीन् नत्वा देवान् ब्रह्मेश-केशवान् ।<br>
यूयं यदि प्रसन्ना मे वरार्हा यदि वाप्य् अहम् ।<br>
प्रसादाभिमुखो भूत्वा मम पुत्रत्वम् एष्यथ ॥ इति ।</p></blockquote>
<p>आन्वीक्षिकीम् आत्म-विद्याम् । श्री-विष्णोर् एवावतारोऽयम् ॥११॥</p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **अनुसूयया अत्रेः पत्न्या वृतः सन्न् अपत्यत्वं प्राप्तः । यद् उक्तं ब्रह्माण्ड-पुराणे पतिव्रतोपाख्याने—</p>
<blockquote>
<p>अनसूयाब्रवीन् नत्वा देवान् ब्रह्मेश-केशवान् ।<br>
यूयं यदि प्रसन्ना मे वरार्हा यदि वाप्य् अहम् ।<br>
प्रसादाभिमुखो भूत्वा मम पुत्रत्वम् एष्यथ ॥ इति ।</p></blockquote>
<p>आन्वीक्षिकीम् आत्म-विद्यां प्रह्लादादिभ्यश् च ॥११॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **दत्तात्रेयावतारम् आह—षष्ठम् इति । अनसूययात्रेः पत्न्या वृतः सन्न् अपत्यत्वं प्राप्तः । एवम् उक्तं ब्रह्माण्डे [पति-व्रतोपाख्याने]</p>
<blockquote>
<p>अनसूया-ब्रवीन्नत्वा देवान् ब्रह्मेश-केशवान् ।<br>
यूयं मदि प्रसन्ना मे वरार्हा यदि वाप्यहम् ।<br>
प्रसादाभिमुखाः सर्वे मत्-पुत्रत्वम् उपेष्यथ इति,</p></blockquote>
<p>आन्विक्षिकीम् आत्म-विद्याम् ॥११॥</p>
<p>———————————————————————————————————————</p>
<p>॥ १.३.१२ ॥</p>
<p><strong>ततः सप्तम आकूत्यां रुचेर् यज्ञोऽभ्यजायत ।</strong><br>
स यामाद्यैः सुर-गणैर् अपात् स्वायम्भुवान्तरम् ॥**</p>
<p>**श्रीधर-स्वामी (भावार्थ-दीपिका) : **यज्ञावतारम् आह—तत इति । स यज्ञो यामाद्यैः स्वस्यैव पुत्रा यामा नाम देवास् तद्-आद्यैः सह स्वायम्भुवं मन्वन्तरं पालितवान् । तदा स्वयम् इन्द्रोऽभूद् इत्य् अर्थः ॥१२॥</p>
<p>———————————————————————————————————————</p>
<p>**जीव-गोस्वामी (क्रम-सन्दर्भः) : **स यज्ञस् तदा स्वयम् इन्द्रोऽभूद् इत्य् अर्थः ॥१२॥</p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **स यज्ञो यामाद्यैः स्वस्यैव पुत्रा यामा नाम देवास् तद्-आद्यैः सह स्वायंभुवं मन्वन्तरं पालितवान् । तदा स्वयम् इन्द्रोऽभूद् इत्य् अर्थः ॥१२॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **यज्ञावतारम् आह—तत इति । रुचेः पितुर् आकुत्यां मातरि यज्ञोऽभ्यजायत, स यज्ञः, यामाद्यैः स्व-पुत्रैः सुरगणैः सह स्वायम्-भुवं मन्वन्तरम् अपात्, तदा स्वयम् इन्द्रोऽभूदित्य् अर्थः ॥१२॥</p>
<p>———————————————————————————————————————</p>
<p>॥ १.३.१३ ॥</p>
<p><strong>अष्टमे मेरु-देव्यां तु नाभेर् जात उरुक्रमः ।</strong><br>
दर्शयन् वर्त्म धीराणां सर्वाश्रम-नमस्कृतम् ॥**</p>
<p>**श्रीधर-स्वामी (भावार्थ-दीपिका) : **ऋषभावतारम् आह—अष्टम इति । सर्वाश्रम-नमस्कृतम् अन्याश्रमं पारमहंस्यं वर्त्म धीराणां दर्शयन् नाभेर् आग्नीध्र-पुत्राद् ऋषभो जातः ॥१३॥</p>
<p>———————————————————————————————————————</p>
<p>**जीव-गोस्वामी (क्रम-सन्दर्भः) : **उरुक्रम ऋषभो जातः ॥१३॥</p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **नाभेर् आग्नीध्र-पुत्राद् ऋषभो जातः ॥१३॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **ऋषभावतारम् आह—अष्टमे इति । नाभेर् आग्नीध्र-पुत्रान् मेरु-देव्यां जातो देव ऋषभ-नामा सर्वाश्रम-नमस्कृतं धीराणां वर्त्म पारमहंस्यं दर्शयन् ॥१३॥</p>
<p>———————————————————————————————————————</p>
<p>॥ १.३.१४ ॥</p>
<p><strong>ऋषिभिर् याचितो भेजे नवमं पार्थिवं वपुः ।</strong><br>
दुग्धेमाम् ओषधीर् विप्रास् तेनायं स उशत्तमः ॥**</p>
<p>**मध्वाचार्यः (भागवत-तात्पर्यम्) : **पृथु-शरीराविष्ट-रूपम् । आविवेश पृथुं देवः शङ्खी चक्री चतुर्भुजः इति पाद्मे । उश इच्छायां सत्यकामः ॥१४॥</p>
<p>———————————————————————————————————————</p>
<p>**श्रीधर-स्वामी (भावार्थ-दीपिका) : **पृथ्व्-अवतारम् आह—ऋषिभिर् इति । पार्थिवं वपुः राज-देहं पृथु-रूपम् । पाठान्तरे पृथोर् इदं पार्थवम् । औषधीर् इत्य् उपलक्षणम् । इमां पृथ्वीं सर्वाणि वस्तूनि दुग्ध अदुग्ध । अड्-आगमाभावस् त्व् आर्षः । हे विप्राः, तेन पृथ्वी-दोहनेन सोऽयम् अवतार उशत्तमः कमनीयतमः । वश कान्ताव् इत्य् अस्मात् ॥१४॥</p>
<p>———————————————————————————————————————</p>
<p>**जीव-गोस्वामी (क्रम-सन्दर्भः) : **पार्थिवं राज-देहं पृथु-रूपम् । उशत्तमः कमनीयतमः ॥१४॥</p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **पार्थिवं वपुः राज-देहं पृथु-रूपम् । पार्थवम् इति पाठे पृथु-सम्बन्धे । औषधीर् इत्य् उपलक्षणम्, इमां पृथ्वीं सर्वाणि वस्तूनि दुग्ध अडागम् आ-भाव आर्षः । तेन हेतुना सोऽयम् अवतार उशत्तमः कमनीयतमः । वश कान्ताव् इत्य् अस्मात् ॥१४॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **पृथुवतारम् आह—ऋषिभिर् इति । पार्थिवं राजदेहं पृथु-रूपं वपुर् भेजे । इमां पृथिवीम् औषधीः सर्वाणि वस्तुन्य-दुग्ध, अडभाव आर्षः । तेन तद्-दोहनेन हेतुना सोऽयम् अवतारः उशत्तमोऽतिकमनीयः ॥१४॥</p>
<p>———————————————————————————————————————</p>
<p>॥ १.३.१५ ॥</p>
<p><strong>रूपं स जगृहे मात्स्यं चाक्षुषोदधि-सम्प्लवे ।</strong><br>
नाव्य् आरोप्य मही-मय्याम् अपाद् वैवस्वतं मनुम् ॥**</p>
<p>**श्रीधर-स्वामी (भावार्थ-दीपिका) : **मत्स्यावतारम् आह—रूपम् इति । चाक्षुष-मन्वन्तरे य उदधीनां संप्लवः संश्लेषस् तस्मिन् । यद्य् अपि मन्वन्तरावसाने प्रलयो नास्ति तथापि केनचित् कौतुकेन सत्य-व्रताय माया प्रदर्शिता यथाऽकाण्डे मार्कण्डेयायेति द्रष्टव्यम् । मही-मय्यां नावि, नौका-रूपायां मह्याम् इत्य् अर्थः । अपाद् रक्षितवान् । वैवस्वतम् इति भाविनी सञ्ज्ञा ॥१५॥</p>
<p>———————————————————————————————————————</p>
<p>**जीव-गोस्वामी (क्रम-सन्दर्भः) : **चाक्षुष-मन्वन्तरे य उदधि-सम्प्लवस् तस्मिन् । वैवस्वतम् इति भाविनी सञ्ज्ञा सत्यव्रतस्य । प्रतिमन्वन्तरावसानेऽपि प्रलयः श्रूयते । श्री-विष्णु-धर्मोत्तरे प्रथम-काण्डे—मन्वन्तरे परिक्षीणे कीदृशी द्विज जायते [१.७५.१] इति श्री-वज्र-प्रश्नस्य मन्वन्तरे परिक्षीणे इत्य्-आदि मार्कण्डेय-दत्तोत्तरे—</p>
<blockquote>
<p>ऊर्मि-माली महा-वेगः सर्वम् आवृत्य तिष्ठति ।<br>
भूर्लोकम् आश्रितं सर्वं तदा नश्यति यादव ॥<br>
न विनश्यन्ति राजेन्द्र विश्रुताः कुल-पर्वताः ।<br>
नौर् भूत्वा तु महा-देवी [१.७५.५-६, ९] इत्य्-आदि च ।</p></blockquote>
<p>एवम् एव मन्वन्तरेषु संहार इत्य्-आदि प्रकरणं श्री-हरि-वंशे तदीय-टीकासु च स्पष्टम् एव । अतश् चाक्षुषे वैवस्वतम् इत्य् उपलक्षणम् ॥१५॥</p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **चाक्षुष-मन्वन्तरे य उदधीनां संप्लवः । चाक्षुषान्तर-सम्प्लव इति च पाठः । मही-मय्यां नावि नौका-रूपायां मह्याम् इत्य् अर्थः । अपाद् रक्षितवान् वैवस्वत इति भाविनी सञ्ज्ञा । यद्यपि मन्वन्तरावसाने प्रलयो नास्ति, तथापि केनचित् कौतुकेन सत्यव्रताय माया दर्शिता, यथा मार्कण्डेयाय इति श्रीधर-स्वामि-पादाः । विष्णुधर्मोत्तरे तु मन्वन्तरे परिक्षीणे कीदृशी द्विज जायते इत्य्-आदि वज्र प्रश्नान्ते मार्कण्डेयोत्तरम्—</p>
<blockquote>
<p>ऊर्मि-माली महा-वेगः सर्वम् आवृत्य तिष्ठति ।<br>
भूर्लोकम् आश्रितं सर्वं तदा नश्यति यादव ॥<br>
न विनश्यन्ति राजेन्द्र विश्रुताः कुल-पर्वताः ।<br>
नौर् भूत्वा तु महा-देवी [१.७५.५-६, ९] इत्य्-आदि च ।</p></blockquote>
<p>एवम् एव मन्वन्तरे तु संहार इत्य्-आदि प्रकरणम् । अत एव भागवतामृते प्रतिमन्वन्तरान्त एव प्रलय उक्तः । श्री-हरि-वंशे तदीय-टीकासु च । तद् अप्य् अत्र चाक्षुष एवोक्तिः सत्यव्रतस्य मनोर् मत्स्य-देव-परम-भक्तत्वाद् भक्तोत्कर्षाद् एव भगवत्-प्रादुर्भावस्याप्य् उत्कर्षात् भक्तेच्छोपात्त-देहायेत्य् आदिभिर् युक्ति-सिद्धात् सर्व-मन्वन्तराण्य् एवोपलक्षयति ॥१५॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **मत्स्यावतारम् आह—रूपं स इति । चाक्षुषेऽन्तरे य उदधि-संप्लवस् तस्मिन् स देवे । मात्स्यं रूपं जगृहे । महीमयां नावि नौरूपायां मह्याम् आरोप्य वैवस्वतं मनुम् अपात्, वैवस्वतम् इति भाविनी सञ्ज्ञा सत्य-व्रतस्य । चाक्षुषान्तरान्ते प्रलयोऽत्रोक्तः, विष्णु-धर्मोत्तरे तु सर्व-मन्वरान्ते स वर्ण्यते ॥१५॥</p>
<p>———————————————————————————————————————</p>
<p>॥ १.३.१६ ॥</p>
<p><strong>सुरासुराणाम् उदधिं मथ्नतां मन्दराचलम् ।</strong><br>
दध्रे कमठ-रूपेण पृष्ठ एकादशे विभुः ॥**</p>
<p>**श्रीधर-स्वामी (भावार्थ-दीपिका) : **कूर्मावतारम् आह । कमठः कूर्मस् तद्-रूपेणाकादशेऽवतारे विभुर् दध्रे दधार ॥१६॥</p>
<p>———————————————————————————————————————</p>
<p>**जीव-गोस्वामी (क्रम-सन्दर्भः) : **स्पष्टम् ॥१६॥</p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **सुरासुराणाम् अमृतोत्पादनार्थम् इति शेषः । कमठ-रूपेण कच्छप-रूपेण ॥१६॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **कूर्मावतारम् आह—सुरेति । सुधोत्पादनार्थम् उदधिं मथ्नतां सुरासुराणां मध्ये कमठ-रूपेण कूर्म-वपुषा पृष्ठे मन्दराचलं दध्रे ॥१६॥</p>
<p>———————————————————————————————————————</p>
<p>॥ १.३.१७ ॥</p>
<p><strong>धान्वन्तरं द्वादशमं त्रयोदशमम् एव च ।</strong><br>
अपाययत् सुरान् अन्यान् मोहिन्या मोहयन् स्त्रिया ॥**</p>
<p>**श्रीधर-स्वामी (भावार्थ-दीपिका) : **धन्वन्तर्य्-अवतारम् आह । <strong>धान्वन्तरं</strong> धन्वन्तरि-रूपम् । द्वादशमादि-प्रयोगस् त्व् आर्षः । त्रयोदशमम् एव रूपं तच्-चरितेन सह दर्शयति । <strong>अपाययद्</strong> इत्य् अत्र सुधाम् इत्य् अध्याहरः । <strong>मोहिन्या स्त्रिया</strong> तद्-रूपेण <strong>अन्यान् असुरान् मोहयन्</strong> । धन्वन्तरि-रूपेणामृतम् आनीय मोहिन्याऽपाययद् इत्य् अर्थः ॥१७॥</p>
<p>———————————————————————————————————————</p>
<p><strong>कैवल्य-दीपिका :</strong> अविरति-हानार्थं मोहिनीम् आह—<strong>धान्वन्तरम्</strong> इति । धन्वन्तरि-रूपं स्त्री-रूपं च <strong>सुरान् अपाययत् सुधाम्</strong> इति शेषः । अन्यान् सुरान् । <strong>मोहयन्</strong> केन रूपेणामृतानयनम् । पायनं मोहिनी-स्त्री-रूपेणेत्य् अर्थः ॥१७॥ [मु।फ। ३.२४]</p>
<p>———————————————————————————————————————</p>
<p>**जीव-गोस्वामी (क्रम-सन्दर्भः) : **बिभ्रद् इत्य् उत्तरेणान्वयः । <strong>द्वादशमं</strong> <strong>धान्वन्तरं</strong> रूपं बिभ्रत् । <strong>त्रयोदशं</strong> मोहिनी-रूपं बिभ्रत् । <strong>सुरान् अपाययत्</strong> सुधाम् इति शेषः । केन रूपेण ? <strong>मोहिन्या स्त्रिया</strong> तद्-रूपेणेत्य् अर्थः । किं कुर्वन् ? <strong>अन्यान् असुरान् मोहयन्</strong>, धन्वन्तरि-रूपेण सुधां चोपहरन्न् इति शेषः । अजितस्यावतारा एते त्रयः [कूर्म-धन्वन्तरि-मोहिनीति] ॥१७॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) : धान्वन्तरं</strong> धन्वन्तर्य्-अवतार-स्वरूपं <strong>द्वादशं</strong> भवतीत्य् अन्वयः । सुधा-कलसानयनः चास्य कर्म ज्ञेयम् । <strong>द्वादशमम्</strong> इत्य्-आदि-प्रयोगस् त्व् आर्षः । <strong>त्रयोदशमं</strong> बिभ्रत् **सुरान् अपाययत्, **सुधाम् इत्य् शेषः । केन रूपेण ? <strong>मोहिन्या स्त्रिया अन्यान् असुरान् मोहयन्</strong> ॥१७॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **धन्वन्तर्य् अवतारं मोहिन्य् अवतारञ् चाह—<strong>धान्वन्तरं</strong> स्वरूपं <strong>द्वादशमं</strong> भवतीत्य् अन्वयः । अमृत-घटानयनम् अस्य कर्म बोध्यम् । <strong>द्वादशमम्</strong> इत्य् आदि-प्रयोग आर्षः । <strong>त्रयोदशमं</strong> स्वरूपं बिभ्रत् <strong>सुरान् अपाययत्,</strong> सुधाम् इति शेषः । केन रूपेणेत्य् आह—<strong>मोहिन्या स्त्रियान्यान् असुरान् मोहयन्</strong> ॥१७॥</p>
<p>———————————————————————————————————————</p>
<p>॥ १.३.१८ ॥</p>
<p><strong>चतुर्दशं नारसिंहं बिभ्रद् दैत्येन्द्रम् ऊर्जितम् ।</strong><br>
ददार करजैर् वक्षस्य् एरकां कट-कृद् यथा ॥**</p>
<p>**श्रीधर-स्वामी (भावार्थ-दीपिका) : **नृसिंहावतारम् आःअ । नारसिंहं रूपं बिभ्रत् । एरकां निर्ग्रन्थि तृणम् ॥१८॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : <em>न व्याख्यातम्।</em></strong></p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **एरका निर्क्ग्रन्थि तृण-विशेषः ॥१८॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **नृसिंहावतारम् आह—चतुर्दशम् इति । करजैर् नखैः । दैत्येन्द्रं हिरण्यकशिपुं कट-कृत्तणास्तरण-कर्ता यथैरकां दीर्घ-निर्ग्रन्थि-तृण-विशेषम् ॥१८॥</p>
<p>———————————————————————————————————————</p>
<p>॥ १.३.१९ ॥</p>
<p><strong>पञ्चदशं वामनकं कृत्वागाद् अध्वरं बलेः ।</strong><br>
पद-त्रयं याचमानः प्रत्यादित्सुस् त्रि-पिष्टपम् ॥**</p>
<p>**श्रीधर-स्वामी (भावार्थ-दीपिका) : **वामनावतारम् आह—पञ्चदशम् इति । दुष्टानां मदं वांअयतीति वामनकं रूपम् । ह्रस्वं वा । प्रत्यादित्सुस् तस्माद् आच्छिद्य ग्रहीतुम् इच्छुः ॥१९॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : <em>न व्याख्यातम्।</em></strong></p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **प्रत्यादित्सुस् तस्माद् आच्छिद्य ग्रहीतुम् इच्छुः ॥१९॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **वामनावतारम् आह—पञ्च-दशम् इति । त्रिपिष्टपं प्रत्यादित्सु स्तस्माद् आच्छिद्य गृहीतुम् इच्छुः ॥१९॥</p>
<p>———————————————————————————————————————</p>
<p>॥ १.३.२० ॥</p>
<p><strong>अवतारे षोडशमे पश्यन् ब्रह्म-द्रुहो नृपान् ।</strong><br>
त्रिः-सप्त-कृत्वः कुपितो निः-क्षत्राम् अकरोन् महीम् ॥**</p>
<p>**श्रीधर-स्वामी (भावार्थ-दीपिका) : **परशुरामावतारम् आह—अवतार इति । त्रिस् त्रिगुणं यथा भवति तथा सप्त-कृत्वः सप्त-वारान् एक-विंशति-वारान् इत्य् अर्थह् ॥२०॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : <em>न व्याख्यातम्।</em></strong></p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **सप्त-कृत्वः सप्त-वारान् । कीदृशान् ? त्रिस् त्रिगुणितान् अत्र सप्त-कृत्व इति कृत्वः सूचाभिहिताया अभ्यावृत्ति-क्रियायाः पुनर् अभ्यावृत्ति-गणने न सुच्-प्रत्ययः ॥२०॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **परशुरामावतारम् आह—अवतारे इति । सप्त-कृत्वः सप्त-वारान् । कीदृशान् इत्य् आह त्रिस्त्रिगुणितान् एकविंशति-वारान् इत्य् अर्थः । सप्त-कृत्व इति कृत्वसुचाभिहितायाः क्रियाभ्यावृत्तेः पुनस् तस्या गणने सुच्-प्रत्ययः ॥२०॥</p>
<p>———————————————————————————————————————</p>
<p>॥ १.३.२१ ॥</p>
<p><strong>ततः सप्तदशे जातः सत्यवत्यां पराशरात् ।</strong><br>
चक्रे वेद-तरोः शाखा दृष्ट्वा पुंसोऽल्प-मेधसः ॥**</p>
<p>**मध्वाचार्यः (भागवत-तात्पर्यम्) : **रामात् पूर्वम् अप्य् अस्ति व्यासावतारः । तृतीयं युगम् आरभ्य व्यासो बहुषु जग्मिवान् इति कौर्मे ॥२१॥</p>
<p>———————————————————————————————————————</p>
<p>**श्रीधर-स्वामी (भावार्थ-दीपिका) : **व्यासावतारम् आह—तत इति । अल्प-मेधसोऽल्प-प्रज्ञान् पुंसो दृष्ट्वा तद्-अनुग्रहार्थं शाखाश् चक्रे ॥२१॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : <em>न व्याख्यातम्।</em></strong></p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **अल्प-मेधसोऽल्प-ज्ञान् चक्रे व्यासः ॥२१॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **व्यासावतारम् आह—तत इति । अल्पमेधसो मन्द-मतीन् सत्यवत्यां पराशराज्-जात इत्य् अस्य व्यासस्येश्वरत्वम् ।</p>
<blockquote>
<p>कृष्ण-द्वैपायनं व्यासं विद्धि नारायणं स्वयम् ।<br>
को ह्य् अन्यः पुण्डरीकाक्षान्-महाभारत-कृद्-भवेत् ॥ [वि।पु। ३.४.५] इति वैष्णव वाक्यां ॥२१॥<br>
———————————————————————————————————————</p></blockquote>
<p>॥ १.३.२२ ॥</p>
<p><strong>नर-देवत्वम् आपन्नः सुर-कार्य-चिकीर्षया ।</strong><br>
समुद्र-निग्रहादीनि चक्रे वीर्याण्य् अतः परम् ॥**</p>
<p>**श्रीधर-स्वामी (भावार्थ-दीपिका) : **रामावतारम् आह—नरेति । नर-देवत्वं राघव-रूपेण प्राप्तः सन् । अतः परम् अष्टादशे ॥२२॥</p>
<p>———————————————————————————————————————</p>
<p>**जीव-गोस्वामी (क्रम-सन्दर्भः) : **नरदेवत्वं श्री-राघव-रूपेण । अतः परम् अष्टादशे । अयं साक्षात् पुरुष एव । स्कान्दे श्री-राम-गीतायां विश्व-रूपं दर्शयतस् तस्य ब्रह्म-विष्णु-रुद्र-कृत-स्तुतिः श्रूयते ॥२२॥</p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **नर-देवत्वं श्री-रामत्वं समुद्र-निग्रहादीनि समुद्र-निग्रस्यैवाद्यापि सेतुबन्ध-रूपेण दृश्यमानत्वात् तत्रैव च महैश्वर्याविष्काराच् च तस्यैव प्राधान्येन निर्देशः ॥२२॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **रघुनाथावतारम् आह—नर-देवत्वं नृपतित्वं राम-चन्द्र-वपुषापन्नः सन् । अतः परमष्टादशे । सेतु-निर्माण-कृतस्य समुद्र-निग्रहस्य महैश्वर्य-बोधकत्वत्तत्-प्राणान्येनोक्तिः ॥२२॥</p>
<p>———————————————————————————————————————</p>
<p>॥ १.३.२३ ॥</p>
<p><strong>एकोनविंशे विंशतिमे वृष्णिषु प्राप्य जन्मनी ।</strong><br>
राम-कृष्णाव् इति भुवो भगवान् अहरद् भरम् ॥**</p>
<p>**मध्वाचार्यः (भागवत-तात्पर्यम्) : **आवेशो बलभद्रे ।</p>
<blockquote>
<p>शङ्ख-चक्र-भृद् ईशेशः श्वेत-वर्णो महा-भुजः ।<br>
आविष्टः श्वेतकेशात्मा शेषांशं रोहिणी-सुतम् ॥ इति महा-वाराहे ॥२३॥</p></blockquote>
<p>———————————————————————————————————————</p>
<p>**श्रीधर-स्वामी (भावार्थ-दीपिका) : **राम-कृष्णावतारम् आह । एकेनेति विंशतितम इति वक्तव्ये त-कार-लोपश् छन्दोऽनुरोधेन । राम-कृष्णाव् इत्य् एवं नामनी जन्मनी प्राप्य ॥२३॥</p>
<p>———————————————————————————————————————</p>
<p>**जीव-गोस्वामी (क्रम-सन्दर्भः) : **भगवान् इति साक्षात् श्री-भगवत एवाविर्भावोऽयम्, न तु पुरुष-सञ्ज्ञस्यानिरुद्धस्येति विशेष-प्रतिपत्त्य्-अर्थं तत्र तस्य साक्षाद्-रूपत्वात् श्री-कृष्ण-रूपेण निजांश-रूपत्वाद् राम-रूपेणापि भार-हारित्वं भगवत एवेत्य् उभयत्रापि भगवान् अहरद् भरम् इति श्लिष्टम् एव । अतो रामस्याप्य् अनिरुद्धावतारत्वं प्रत्याख्यातम् । श्री-कृष्णस्य वासुदेवत्वाच् छ्री-रामस्य च सङ्कर्षणत्वाद् युक्तम् एव च तद् इति ॥२३॥</p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **विंशतितम इति वक्तव्ये त-कार-लोपश् छन्दोऽनुरोधेन । राम-कृष्णाव् इति नामभ्याम् इत्य् अर्थः । जन्मनी प्रादुर्भाव-द्वयं प्राप्येत्य् अर्थः ॥२३॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **बलभद्रावतारं श्री-कृष्णावतारञ्चाह—एकोनेति । विंशतितमे इति वाच्ये त-लोपश् छन्दोनुरोधात् । राम-कृष्णाव् इति-नामभ्यां जन्मनी प्राकट्य-द्वयं प्राप्येत्य् अर्थः ॥२३॥</p>
<p>———————————————————————————————————————</p>
<p>॥ १.३.२४ ॥</p>
<p><strong>ततः कलौ सम्प्रवृत्ते सम्मोहाय सुर-द्विषाम् ।</strong><br>
बुद्धो नाम्नाञ्जन-सुतः कीकटेषु भविष्यति ॥**</p>
<p><strong>मध्वाचार्यः (भागवत-तात्पर्यम्) :</strong></p>
<blockquote>
<p>मोहनार्थं दानवानां बाल-रूपी पथि-स्थितः ।<br>
पुत्रं तं कल्पयामास मूढ-बुद्धिर् जिनः स्वयम् ॥<br>
ततः संमोहयामास जिनाद्यानसूरांशकान् ।<br>
भगवान् वाग्भिर् उग्राभिर् अहिंसा विपचिभिर् हरिः ॥ इति ब्रह्माण्डे ॥२४॥</p></blockquote>
<p>———————————————————————————————————————</p>
<p>**श्रीधर-स्वामी (भावार्थ-दीपिका) : **बुद्धावतारम् आह—तत इति । अजनस्य सुतः । जिन-सुत इति पाठे जिनोऽपि स एव । कीकटेषु मध्ये गया-प्रदेशे ॥२४॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : <em>न व्याख्यातम्।</em></strong></p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **अञ्जन-सुतोऽजिन-सुतश् चेति पाठ-द्वयं कीकटेषु मध्ये गया-प्रदेशे ॥२४॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **बुद्धावतारम् आह—तत इति । अजिनस्य सुतः कीकटेषु मध्ये गया-प्रदेशे धर्मारण्ये ॥२४॥</p>
<p>———————————————————————————————————————</p>
<p>॥ १.३.२५ ॥</p>
<p><strong>अथासौ युग-सन्ध्यायां दस्यु-प्रायेषु राजसु ।</strong><br>
जनिता विष्णु-यशसो नाम्ना कल्किर् जगत्-पतिः ॥**</p>
<p>**श्रीधर-स्वामी (भावार्थ-दीपिका) : **कल्क्य्-अवतारम् आह—अथेति । युग-सन्ध्यायाम् । कलेर् अन्ते विष्णु-यशसो ब्राह्मणात् सकाशाज् जनिता जनिष्यते ॥२५॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : <em>न व्याख्यातम्।</em></strong></p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **विष्णु-यशसो ब्राह्मणात् सकाशात् ॥२५॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **कल्क्य् अवतारम् आह—अथासाव् इति । युग-सन्ध्यायां कलेर् अन्ते । विष्णु-यशसस् तन्-नामकान् विप्रात् जनिता भविष्यति । एषु कुमार-नारद-पृथु-भार्गव-कल्किनो महत्तमा जीवा आवेशावताराः ।</p>
<blockquote>
<p>आविष्टोभूत् कुमारेषु नारदे च हरिर् विभुः ।<br>
आविवेश पृथुं देवः शङ्खी चक्री गदाधरः ।<br>
एतत् ते कथितं देवि जामदग्नेर् महात्मनः ।<br>
शक्त्य् आवेशावतारस्य चरितं शार्ङ्गणः प्रभो इति पाद्मात् [प।पु। ६.९३]<br>
कलेर् अन्ते च संप्राप्ते कल्किनं ब्रह्म-वादिनम् ।<br>
अनुप्रविश्य कुरुते वासुदेवो जगत्-स्थितिम् इति विष्णु-धर्माच् च ।</p></blockquote>
<p>एभ्योऽन्ये तु सर्वे ईश्वर । इति बोध्यम् ॥२५॥</p>
<p>———————————————————————————————————————</p>
<p>॥ १.३.२६ ॥</p>
<p><strong>अवतारा ह्य् असङ्ख्येया हरेः सत्त्व-निधेर् द्विजाः ।</strong><br>
यथाविदासिनः कुल्याः सरसः स्युः सहस्रशः ॥**</p>
<p>**मध्वाचार्यः (भागवत-तात्पर्यम्) : **विदासिनः उन्नतात् भिन्नाद् वा । त्रिविधाः पुरुषा लोके नीचम् अध्यविदासिन इति ब्राह्मे । चतुर्धा वर्ण-रूपेण जगद् एतद् विदासितम् इति च ॥२६॥ \</p>
<p>———————————————————————————————————————</p>
<p>**श्रीधर-स्वामी (भावार्थ-दीपिका) : **अनुक्त-सर्व-सङ्ग्रहार्थम् आह—अवतारा इति । असङ्ख्येयत्वे दृष्टान्तः—यथेति । अविदासिन उपक्षय-शून्यात् । दसु उपक्षये इत्य् अस्मात् । सरसः सकाशात् कुल्याः क्षुद्र-प्रवाहाः ॥२६॥</p>
<p>———————————————————————————————————————</p>
<p><strong>सनातन गोस्वामी (दिग्दर्शिनी):</strong> <strong>सत्त्वम्</strong> अत्र परम-कारुण्यम् । अत एव <strong>असङ्ख्येया अवताराः अविदासिनः</strong> उपक्षय-शून्यात् <strong>सरसः</strong> सकाशात् <strong>कुल्याः</strong> क्षुद्र-प्रवाहा इवेति ॥२६॥** **[बृ।भा। १.५.९]</p>
<p>———————————————————————————————————————</p>
<p>**जीव-गोस्वामी (क्रम-सन्दर्भः) : **अथ श्री-हयग्रीव-हरि-हंस-पृश्निगर्भ-विभु-सत्यसेन-वैकुण्ठाजित-सार्वभौम-विश्वक्सेन-धर्मसेतु-सुधाम-योगेश्वर-बृहद्भान्व्-आदीनां शुक्लादीनां चानुक्तानां सङ्ग्रहार्थम् आह—अवतारा इति । हरेर् अवतारा ह्य् असङ्ख्येयाः सहस्रशः सम्भवन्ति । हि प्रसिद्धौ । असङ्ख्येयत्वे हेतुः सत्त्व-निधेः सत्त्वस्य स्व-प्रादुर्भाव-शक्तेः सेवधि-रूपस्य । तत्रैव दृष्टान्तः—यथेति । अविदासिनोऽपक्षय-शून्यात् सरसः सकाशात् कुल्यास् तत्-स्वभाव-कृता निर्झरा अविदासिन्यः सहस्रशः सम्भवन्तीत्य् अर्थः । अत्र येऽंशावतारास् तेषु चैष विशेषो ज्ञेयः । श्री-कुमार-नारदादिष्व् आधिकारिकेषु ज्ञान-भक्ति-शक्त्य्-अंशावेशः । श्री-पृथ्व्-आदिषु क्रिया-शक्त्य्-अंशावेशः । क्वचित् स्वयम् आवेशस् तेषां भगवान् एवाहम् इति वचनात् । अथ श्री-मत्स्य-देवादिषु साक्षाद्-अंशत्वम् एव । तत्र चांशत्वं नाम साक्षाद्-भगवत्त्वेऽप्य् अव्यभिचारि-तादृश-तद्-इच्छा-वशात् सर्वदैक-देशतयैवाभिव्यक्त-शक्त्य्-आदिकत्वम् इति ज्ञेयम् । तथैवोदाहरिष्यते रामादि-मूर्तिषु कला-नियमेन तिष्ठन् नानावतारम् अकरोत् [ब्र।सं। ५.५०] इति ॥२६॥</p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **हयग्रीव-हंसाद्य्-अनुक्त-सर्व-सङ्ग्रहार्थम् आह—अवतारा इति । असङ्ख्येयत्वे हेतुः सत्त्वानां शुद्ध-सत्त्व-चिद्-आनन्दानां निधेः सेवधि-रूपस्य तत्र दृष्टान्तः यथेति । अविदासिनः अपक्षय-शून्यात् दस्यु अपक्षय इत्य् अस्मात् सरसः सकाशात् कुल्यस् तत्-स्वभाव-कृता निर्झरा अविदासिन्यः सहस्रशः स्युः । असङ्ख्याता इति श्लेषेणैते पुरुषाद्या एवावताराः ख्याताः अन्ये तु न सम्यक् ख्याता वर्तन्त एवेति ज्ञाप्यते । यद् उक्तं प्रह्लादेन—</p>
<blockquote>
<p>इत्थं नृ-तिर्यग्-ऋषि-देव-झषावतारैर्<br>
लोकान् विभावयसि हंसि जगत् प्रतीपान् ।<br>
धर्मं महा-पुरुष पासि युगानुवृत्तं<br>
छन्नः कलौ यद् अभवस् त्रि-युगोऽथ स त्वम् ॥ [भा।पु। ७.९.३८]</p></blockquote>
<p>इति छन्नत्वाद् एवासख्याता इत्य् अर्थः ॥२६॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **हयास्य-हंसाद्यानुक्त-सङ्ग्रहायाह—अवतारा इति । सत्त्वं स्वातन्त्र्यं तन्-निधीयतेऽस्मिन्न् इति स्वातन्त्र्यार्णवस्येत्य् अर्थः ।</p>
<blockquote>
<p>सत्त्वं स्वातन्त्र्यम् उद्दिष्टं तच् च कृष्णे न चापरे ।<br>
अस्वातन्त्र्यात्-तद् अन्येषाम्  असत्त्वं विद्धि भारत इति भारतोक्तेः ।</p></blockquote>
<p>स्वेच्छयावतरतो हरेः स्वयं-प्रभोर् अवतारा ह्य् असङ्ख्याताः, तत्र दृष्टान्तो यथेति । अविदासिनोऽपक्षय-शून्यात् दसु उपक्षये धातुः । सरसः सकाशात् कुल्यास् तत्-स्वभाव-प्रवृत्ता निझराः सहस्रशः स्युः ॥२६॥</p>
<p>———————————————————————————————————————</p>
<p>॥ १.३.२७ ॥</p>
<p><strong>ऋषयो मनवो देवा मनु-पुत्रा महौजसः ।</strong><br>
कलाः सर्वे हरेर् एव सप्रजापतयः स्मृताः ॥**</p>
<p>**श्रीधर-स्वामी (भावार्थ-दीपिका) : **विभूतीर् आह—ऋषय इति ॥२७॥</p>
<p>———————————————————————————————————————</p>
<p>**जीव-गोस्वामी (क्रम-सन्दर्भः) : **अथ विभूतीर् आह—ऋषय इति । कला विभूतयः । अल्प-शक्तेः प्रकाशाद् विभूतित्वं महा-शक्तेस् त्व् आवेशत्वम् इति भेदः ॥२७॥</p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **अवतारान् उक्त्वा विभूतीर् आह—ऋषय इति ॥२७॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **अथ विभूतीर् आह—ऋषय इति ॥२७॥</p>
<p>———————————————————————————————————————</p>
<p>॥ १.३.२८ ॥</p>
<p><strong>एते चांश-कलाः पुंसः कृष्णस् तु भगवान् स्वयम् ।</strong><br>
इन्द्रारि-व्याकुलं लोकं मृडयन्ति युगे युगे ॥**</p>
<p>**मध्वाचार्यः (भागवत-तात्पर्यम्) : **एते प्रोक्ता अवताराः । मूल-रूपी कृष्णः स्वयम् ।</p>
<blockquote>
<p>जीवास् तत् प्रतिबिम्बांशा वराहाद्याः स्वयं हरिः ।<br>
दृश्यते बहुधा विष्णुर् ऐश्वर्यादिक एव तु ॥ इति ब्रह्म-वैवर्ते ॥२८॥</p></blockquote>
<p>———————————————————————————————————————</p>
<p>**श्रीधर-स्वामी (भावार्थ-दीपिका) : **तत्र विशेषम् आह—एते चेति । पुंसः परमेश्वरस्य केचिद् अंशाः केचित् कला-विभूतयश् च । तत्र मत्स्यादीनाम् अवतारत्वेन सर्वज्ञत्व-सर्वशक्तिमत्त्वेऽपि यथोपयोगम् एव ज्ञान-क्रिया-शक्त्य्-आविष्करणम् । कुमार-नारदादिष्व् आधिकारिकेषु यथोपयोगम् अंश-कलावेशः । तत्र कुमारादिषु ज्ञानावेशः । पृथ्वादिषु शक्त्य्-आवेशः । कृष्णस् तु भगवान् साक्षान् नारायण एव । आविष्कृत-सर्व-शक्तित्वात् । सर्वेषां प्रयोजनम् आह । इन्द्रारयो दैत्यास् तैर् व्याकुलम् उपद्रतं लोकं मृडयन्ति सुखिनं कुर्वन्ति ॥२८॥</p>
<p>———————————————————————————————————————</p>
<p>**जीव-गोस्वामी (क्रम-सन्दर्भः) : **तद् एवं परमात्मानं साङ्गम् एव निर्धार्य प्रोक्तानुवाद-पूर्वकं श्री-भगवन्तम् अप्य् आकारेण निर्धारयति—एत इति । “एते चांश-कलाः” इत्य् एव पाठः स्वामि-सम्मतः । ऊननवतितमे तथा टीकायां दर्शनात् । ततश् च एते पूर्वोक्ताः, च-शब्दाद् अनुक्ताश् च । प्रथमम् उद्दिष्टस्य पुंसः पुरुषस्यांश-कलाः । केचित् स्वयम् एवांशाः साक्षाद्-अंशत्वेनांशांशत्वेन च द्विविधाः । केचिद् अंशाविष्टत्वाद् अंशाः, केचित् तु कला-विभूतयः । इह यो विंशतितमावतारत्वेन कथितः स कृष्णस् तु भगवान् । एष हि पुरुषस्याप्य् अवतारी भगवान् इत्य् अर्थः । अत्र अनुवादम् अनुक्त्वैव न विधेयम् उदीरयेत् इति वचनात् कृष्णस्यैव भगवत्त्व-लक्षणो धर्मः साध्यते, न तु भगवतः कृष्णत्वम् इत्य् आयातम् । ततः श्री-कृष्णस्यैव भगवत्त्व-लक्षण-धर्मित्वे सिद्धे मूलत्वम् एव सिध्यति, न तु ततः प्रादुर्भूतत्वम् । एतद् एव व्यनक्ति स्वयम् इति । तत्र च स्वयम् एव भगवान्, न तु भगवतः प्रादुर्भूततया, न तु वा भगवत्त्वाध्यासेनेत्य् अर्थः । न चावतार-प्रकरणेऽपि पठित इति संशयः । पौर्वापर्ये पूर्व-दौर्बल्यं प्रकृतिवद् [पू।मी। ६.५.५४] इति न्यायात् । यथाग्निष्टोमे यद्य् उद्गाता विच्छिद्याद् अदक्षिणेन यजेत यदि प्रतिहर्ता सर्वस्व-दक्षिणेन इति श्रुतेस् तयोश् च कदाचिद् द्वयोर् अपि विच्छेदे प्राप्ते विरुद्धयोः प्रायश्चित्तयोः समुच्चयासम्भवे च परम् एव प्रायश्चित्तं सिद्धान्तितम्, तद्वद् इहापीति ।</p>
<p>अथवा “कृष्णस् तु भगवान् स्वयम्” इति श्रुत्या प्रकरणस्य बाधात् । यथा शङ्कर-शारीरिके भाष्ये श्रुत्य्-आदि-बलीयस्त्वाच् च न बाधः [वे।सू। ३.३.५०] इति सूत्रे, ते हैते विद्याचित एव इति श्रुतिर् मनश् चिद्-आदीनाम् अग्नीनां प्रकरण-प्राप्तं क्रियानुप्रवेश-लक्षणम् अस्वातन्त्र्यं बाधित्वा विद्याचित्त्वेनैव स्वातन्त्र्यं स्थापयति तद्वद् इहापीति । अत एतत्-प्रकरणेऽप्य् अन्यत्र क्वचिद् अपि भगवच्-छब्दम् अकृत्वा तत्रैव भगवान् इति, भगवान् अहरद् भरं [भा।पु। १.३.२३] इत्य् अनेन कृतवान् ।</p>
<p>ततश् चास्यावतारेषु गणनात् तु स्वयं भगवान् अप्य् असौ स्वरूप-स्थ एव निज-परिजन-वृन्दानाम् आनन्द-विशेष-चमत्काराय किम् अपि माधुर्यं निज-जन्मादि-लीलया पुष्णन् कदाचित् सकल-लोक-दृश्यो भवतीत्य् अपेक्षयैवेत्य् आयातम् । यथोक्तं ब्रह्म-संहितायाम्—</p>
<blockquote>
<p>रामादि-मूर्तिषु कला-नियमेन तिष्ठन्<br>
नानावतारम् अकरोद् भुवनेषु किन्तु ।<br>
कृष्णः स्वयं समभवत् परमः पुमान् यो<br>
गोविन्दम् आदि-पुरुषं तम् अहं भजामि ॥ [ब्र।सं। ५.३९]</p></blockquote>
<p>अवताराश् च प्राकृत-वैभवेऽवतरणम् इति । श्री-कृष्ण-साहचर्येण श्री-रामस्यापि पुरुषांशत्वात्ययो ज्ञेयः । अत्र तु-शब्दोऽंश-कलाभ्यः पुंसश् च सकाशाद् भगवतो वैलक्षण्यं बोधयति । यद् वा, अनेन तु-शब्देन सावधारणा श्रुतिर् इयं प्रतीयते । ततश् च सावधारणा श्रुतिर् बलवती इति न्यायेन श्रुत्यैव श्रुतम् अप्य् अन्येषां महा-नारायणादीनां स्वयं भगवत्त्वं गुणीभूतम् आपद्यते ।</p>
<p>एवं पुंस इति भगवान् इति च प्रथमम् उपक्रमोद्दिष्टस्य तस्य शब्द-द्वयस्य तत्-सहोदरेण तेनैव-शब्देन च प्रतिनिर्देशात् ताव् एव खल्व् एताव् इति स्मारयति । उद्देश-प्रतिनिर्देशयोः प्रतीति-स्थगितता, तन्-निरसनाय विद्वद्भिर् एक एव शब्दः प्रयुज्यते, तत्-समो वा । यथा ज्योतिष्टोमाधिकरणे वसन्ते वसन्ते च ज्योतिषा यजेत इत्य् अत्र ज्योतिः-शब्दो ज्योतिष्ठोम-विषयो भवतीति ।</p>
<p>इन्द्रारीति पद्यार्धं तत्र नान्वेति । तु-शब्देन वाक्यस्य भेदनात् । तच् च तावतैवाकाङ्क्षा-परिपूर्तेः । एक-वाक्यत्वे तु च-शब्द एवाकरिष्यत । ततश् चेन्द्रारीत्य् अत्रार्थात् त एव पूर्वोक्ता एव मृडयन्तीत्य् आयाति । अत्र विशेष-जिज्ञासायां श्री-कृष्ण-सन्दर्भो दृश्यः । तत्-तत्-प्रसङ्गे च दर्शयिष्यते ॥२८॥ [कृष्ण-सन्दर्भ २८]</p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **नन्व् एषां सर्वेषां तुल्यत्वम् एव वा अस्ति वा तारतम्यम् ? इत्य् अपेक्षायाम् आह—एते चेति । एते पूर्वोक्ताः च-शब्दाद् अनुक्तश् च पुंसः प्रथम-निर्दिष्टस्य पुरुषस्य अंश-कलाः केचिद् अंशाः मत्स्य-कूर्म-वराहाद्याः केचित् कलाः कुमार-नारदादयः आवेशा यद् उक्तं भागवतामृते—</p>
<blockquote>
<p>ज्ञान-शक्त्य्-आदि-कलया यत्राविष्टो जनार्दनः ।<br>
त आवेशा निगद्यन्ते जीवा एव महत्तमाः ॥<br>
वैकुण्ठेऽपि यथा शेषो नारदः सनकादयः । [ल।भा। १.१.१८-१९] इति ।</p></blockquote>
<p>यथा पाद्मे—</p>
<blockquote>
<p>आविष्टोऽभूत् कुमारेषु नारदे च हरिर् विभुः ॥ [ल।भा। १.४.३६]</p></blockquote>
<p>यथा तत्रैव—</p>
<blockquote>
<p>आविवेश पृथुं देवः शङ्खी चक्री चतुर्भुजः ॥<br>
एतत् ते कथितं देवि जामदग्नेर् महात्मनः ।<br>
शक्त्यावेशावतारस्य चरितं शार्ङ्गिणः प्रभोः ॥<br>
कलेर् अन्ते च सम्प्राप्ते कल्किनं ब्रह्म-वादिनम् ।<br>
अनुप्रविश्य कुरुते वासुदेवो जगत्-स्थितिम् ॥ [ल।भा। १.४.३७, ३९, ४२]</p></blockquote>
<p>तत्र कुमार-नारदादिषु ज्ञान-भक्ति-शक्त्य्-अंशावेशः । पृथादिषु क्रिया-शक्त्य्-अंशावेशः । ते चावेशा महा-शक्त्या अल्प-शक्त्या चेति । द्विविधाः प्रथमाः कुमार-नारदाद्याः अवतार-शब्देनोच्यते । द्वितीयाः मरीचि-मन्व्-आद्याः विभूति-शब्देनेति भेदो ज्ञेयः । इह यो विंशतितमावतारत्वेन कथितः स कृष्णस् तु भगवान्, न त्व् अंशः, न चांशी पुरुषः, किन्तु भगवान् । जगृहे पौरुषं रूपं भगवान् महद्-आदिभिः [भा।पु। १.३.१] इति पद्योक्तो यः पुरुषस्यावतारी भगवान् स एवेत्य् अर्थः । अनुवादम् अनुक्त्वैव न विधेयम् उदीरयेत् इति दर्शनात् कृष्णस्यैव भगवल्-लक्षणो धर्मः साध्यते न तु भगवतः कृष्णत्वं तेन कृष्ण एव भगवान् मूल-भूत इति ।</p>
<p>एतद् एव पुनः स्पष्टीकुर्वन्न् आह—स्वयम् इति । तेन पुरुषावतारिणौ भगवतो महा-नारायणाद् अपि कृष्णस्योत्कर्षः साधितः । अत एव छान्दोग्ये पञ्चम<sup id="fnref:4"><a href="#fn:4" class="footnote-ref" role="doc-noteref">4</a></sup>-प्रपाठके—ज्यायांश् च पूरुषः [छा।उ। ३.१२.६], सर्वं खल्व् इदं ब्रह्म [छा।उ। ३.१४.१], यत् प्राणा आदित्या [छा।उ। ३.१६.५?] इत्य् आद्य् उक्ता पश्चाद् उपसंहृतं कृष्णाय देवकी-पुत्राय [छा।उ। ३.१७.७] इत्य्-आदिना । तेनात्र पुरुषादिभ्योऽपि श्रेष्ठो देवकी-पुत्र इति ज्ञेयः ।</p>
<p>तद् अप्य् अवतार-मध्ये तस्य गणनम् । भूर्लोकस्थ-मथुरादि-धाम-विलासित्वान् नर-लीलात्वात् प्रापञ्चिक-लोकेषु करुणाधिक्याद् आविर्भाव-तिरोभावाभ्यां च । तथा च श्री-गोपाल-तापनी-श्रुतिश् च—स होवाचाब्ज-योनिर् योऽवताराणां मध्ये श्रेष्ठोऽवतारः को भवति येन लोकास् तुष्टा भवन्ति, यं स्मृत्वा मुक्ता अस्मात् संसारात् तरन्ति । कथं वास्यावतारस्य ब्रह्मता भवति [गो।ता।उ। २.२५] इति ।</p>
<p>ननु तत्रांशेनावतीर्णस्य विष्णोर् वीर्याणि शंस नः [भा।पु। १०.१.२३] इति । दिष्ट्याम्ब ते कुक्षि-गतः परः पुमान् अंशेन साक्षाद् भगवान् भवाय नः [भा।पु। १०.२.४१] इति । ताव् इमौ वै भगवतो हरेर् अंशाव् इहागतौ [भा।पु। ४.१.५९] इत्य्-आदि बहु-वाक्य-विरोधे कृष्णस् तु भगवान् स्वयम् इत्य् एकेनैव वाक्येन कृष्णस्य पूर्णत्वं कथं व्यवतिष्ठताम् ? अत्रोच्यते—श्री-भागवत-शास्त्रारम्भे जन्म-गुह्याध्यायोऽयं सर्व-भगवद्-अवतार-वाक्यानां सूचकत्वात् सूत्रम् । तत्र च “एते चांश-कलाः पुंसः कृष्णस् तु भगवान् स्वयम्” इति परिभाषा-सूत्रम् । यत्र यत्रावताराः श्रूयन्ते, तत्रान्यान् पुरुषांशत्वेन जानीयात्, कृष्णस् तु स्वयं भगवत्त्वेनेति । प्रतिज्ञा-रूपम् इदं सर्वत्रोपतिष्ठते । परिभाषा ह्य् एक-देशस्था सकलं शास्त्रम् अभिप्रकाशयति यथा वेश्म-प्रदीप इति प्राञ्चः । सा च शास्त्रे सकृद् एव पठ्यते न त्व् अभ्यासेनेति वाक्यानां कोटिर् अपि अनेनैकेनापि महाराज-चक्रवर्तिनेव शासनीया भवेद् इत्य् एतद् विरुद्धायमानानां तेषां वाक्यानाम् एतद् अनुगुणार्थतैव तत्र तत्र व्याख्येया । किं च, तेषां वाक्यां प्राकरणिकत्वेन दुर्बलत्वात् अस्य तु श्रुति-रूपत्वेन प्राबल्यात् । श्रुति-लिङ्ग-वाक्य-प्रकरण-स्थान-समाख्यानां समवाये पारदौर्बल्यम् अर्थ-विप्रकर्षाद् इति न्यायेन तान्य् एवार्थान्तरतया सङमनीयनि । न तु तद् अनुरोधेनैतद् इत्य् अतः श्रीधर-स्वामि-पादैर् अपि तत्र तत्र तथैव समाधितम् इति ।</p>
<p>ननु मत्स्य-कूर्माद्य्-अवताराणां कृष्णस्य च द्विभुजत्व-चतुर्भुजत्व-बालत्व-किशोरत्वाद्य्-आकाराणां च सर्वेषां नित्यत्व-श्रवणात् अनेकेश्वरत्व-प्रसक्तिः ? मैवम् । बहु-मूर्त्य्-एक-मूर्तिकं [भा।पु। १०.४०.७] इति दशमाद् यथा एकस्यैव जीवस्य काल-भेदेनाल्प-शक्तिक-बहु-शक्तित्वेन नश्वर-स्व-भिन्न-विग्रह-धारित्वं प्रतीयते । एवम् एकस्यैवेश्वरस्य सर्व-व्यापकस्याचिन्त्य-शक्त्या यौगपद्येनैवानन्त्य-नित्य-स्व-भिन्न-विग्रह-धारित्वम् । जीवानाम् अनन्तानाम् आनन्त्य ईश्वरस्यैकस्यैवानन्त्यम् इति जीव-दृष्ट्यैव तद्-विलक्षण ईश्वरश् च प्रत्येतव्य इति ।</p>
<p>नन्व् आनन्द-मात्रस्य चिद्-वस्तुनो व्यापकस्य परमेश्वरस्य किं नामांशित्वम् अंशत्वं वा परिच्छिन्नस्यैव वस्तुनो भाग-विभागादि-सम्भवात् ? यद् उक्तं महा-वाराहे—</p>
<blockquote>
<p>सर्वे नित्याः शाश्वताश् च दहास् तस्य परात्मनः ।<br>
हानोपादान-रहिता नैव प्रकृतिजाः क्वचित् ॥<br>
परमानन्द-सन्दोहा ज्ञान-मात्राश् च सर्वतः ।<br>
सर्वे सर्व-गुणैः पूर्णा सर्व-दोष-विवर्जिताः ॥ इति ।</p></blockquote>
<p>सत्यम् । तद् अपि तस्य माधुर्यैश्वर्य-कारुण्यादि-शक्ति-प्राकट्य-तारतम्येनैवांशत्व-पूर्ण-व्यवस्था । आविर्भावित-पूर्ण-सर्व-शक्तित्वं पूर्णत्वम् । आविर्भावित-यथा-प्रयोजनाल्प-शक्तित्वम् अंशत्वम् । यद् उक्तं भागवतामृते—</p>
<blockquote>
<p>शक्तेर् व्यक्तिस् तथाव्यक्तिस् तारतम्यस्य कारणम् ॥<br>
शक्तिः समापि पूर्यादि-दाहे दीपाग्नि-पुञ्जयोः ।<br>
शीताद्य्-आर्ति-क्षयेनाग्नि-पुञ्जाद् एव सुखं भवेत् ॥ [ल।भा। १.५.९०-९१] इति ।</p></blockquote>
<p>एवं च पूर्णत्वांशत्वाभ्याम् उत्कर्षा-प्रकर्षौ महानुभाव-मुनीनाम् अप्य् अनुभव-सिद्धौ ज्ञेयौ । यथा तृतीये—</p>
<blockquote>
<p>आसीनम् उर्व्यां भगवन्तम् आद्यं<br>
सङ्कर्षणं देवम् अकुण्ठ-सत्त्वम् ।<br>
विवित्सवस् तत्त्वम् अतः परस्य<br>
कुमार-मुख्या मुनयोऽन्वपृच्छन् ॥<br>
स्वम् एव धिष्ण्यं बहु मानयन्तं<br>
यद् वासुदेवाभिधम् आमनन्ति ॥ [भा।पु। ३.८.३-४] इति ।</p></blockquote>
<p>अतश् चिद्-वस्तुनः परमेश्वरस्यांशांशित्व-भेदो न विरुद्धः । यद् उक्तं वाराहे— स्वांशश् चाथ विभिन्नांश इति द्वेधांश इष्यते इत्य्-आदि, तत्र मत्स्यादीनाम् अवतारत्वेन सर्वज्ञत्व-सर्व-शक्तित्वेऽपि यथोपयोगम् एव ज्ञान-क्रिया-शक्त्य्-आविक्षरणम् । कुमार-नारदादिष्व् आधिकारिकेषु यथोपयोगम् अंश-कलावेश इति श्रीधर-स्वामि-पादाः ।</p>
<p>अत्र प्राचां कारिकाः—</p>
<blockquote>
<p>नृसिंहो जामदग्न्यश् च कल्किः पुरुष एव च ।<br>
भगवत्त्वे च तत्रादेर् ऐश्वर्यस्य प्रकाशकाः ॥<br>
नारदोऽथ तथा व्यासो वराहो बुद्ध एव च ।<br>
धर्माणाम् एव वैविध्याद् अमी धर्म-प्रदर्शकाः ॥<br>
रामो धन्वन्तरिर् यज्ञः पृथुः कीर्ति-प्रदर्शिनः ।<br>
बलरामो मोहिनी च वामनः श्री-प्रधानकाः ॥</p></blockquote>
<p>श्रीर् अत्र सौन्दर्यम् ।</p>
<blockquote>
<p>दत्तात्रेयश् च मत्स्यश् च कुमारः कपिलस् तथा ।<br>
ज्ञान-प्रदर्शका एते विज्ञातव्या मनीषिभिः ॥<br>
नारायणो नरश् चेति कूर्मश् च ऋषभस् तथा ।<br>
वैराग्य-दर्शिनो ज्ञेयास् तत्-तत्-कर्मानुसारतः ॥<br>
कृष्णः पूर्ण-षड्-ऐश्वर्य-माधुर्याणां महोदधिः ।<br>
अन्तर्भूत-समस्तावतारो निखिल-शक्तिमान् ॥ इति ।</p></blockquote>
<p>सर्वेषां साधारण-प्रयोजनम् आह—इन्द्रारयोऽसुरास् तैस् तन्-मतैश् च व्याकुलम् उपद्रुतं लोकं मृडयन्ति सुखिनं कुर्वन्ति । युगे युगे तत्-तत्-समये ॥२८॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **प्रपञ्चावतीर्णत्व-धर्म-सामान्येन मीन-कमठादिषु कृष्णं पठित्वाथ तद्-याथात्म्यं स्मरन्न् आह—एते इति । एते प्राग् उक्ताश् चादनुक्ताश् च पुंसो गर्भोदशयांश-कलाः मीनादयोंशाः कुमारादयो ज्ञान-भक्ति-क्रियांशावेशाः । तुर् भेदेऽवधारणे वा । तन्-मध्य-पठितः कृष्णस् तु स्वयं भगवान् । न तु मीनाद्य् अंशी पुमान्, स्वयं-दासास् तपस्विन इत्य् अत्र यथा तपस्वि-दास्यं स्वान्यानपेक्षि, तथास्य भगवत्त्वम् अन्यापेक्षि नेत्य् अर्थः । एवम् एव गोप्यस् तपः किम् अचरन् [भा।पु। १०.४४.१४] इत्य्-आदावानन्य-सिद्धम् इति वक्ष्यति । एतेन वासुदेवस्य परव्योमाधीशस्य वा कृष्णत्वं वदन्-निरस्तः । तथात्वे स्वयम् इत्य् आदि व्याकुप्येत् । इदं वाक्यं श्रुति-रूपं निरपेक्ष-रवत्वात् प्रबलं भवति । अंशत्व-वाक्यं यत् क्वचिद् वीक्ष्यते, तं प्राकरणिकताद्-दुर्बलम् । श्रुति-लिङ्ग-वाक्य-प्रकरण-स्थान समाख्यानां समवाये पारदौर्बल्यम् अर्थ-विप्रकर्षात् [मीमांसा-दर्शने ३.३.१४] इति पूर्वतन्त्र-निर्णयात् । ततश्-चांश-वाक्येनैतद् अनुगुणार्थकेन भाव्यम् । किं च शास्त्रारम्भे जन्म-गुह्याध्यायस्यास्य निखिलावतार-वाक्यानां सूचनं सूत्रत्वम् । तत्र चैते चांशेत्य् अस्य परिभाषात्वम् अनियमे नियमकृत्वात् । यत्र यात्रावताराः पठ्यन्ते, तत्रेतरे पुंसोऽम्शत्वेन बोध्याः कृष्णस् तु स्वयं भगवत्त्वेनेति सकृत् पठितापि सर्वत्र सञ्चरेत् । इह कृष्णस्य स्वयं-भगवत्वं साध्यते, न तु स्वयं भगवतः कृष्णत्वम् । अनुवादम् अनुक्त्वैव न विधेयम् उदीरयेत् इति ध्वनि-कृद् उक्तेः । अयम् अंशांशि-भावः सूत्रैर् अपि दर्शितः प्रकाशादिवन्-नैवं परः, स्मरन्ति च [वे।सू। २.३.४४–४५] इत्य्-आदिभिः ।</p>
<p>ननु निर्भेदस्यैकस्य भगवत्तत्त्वस्य कथं तद्-भाव इति चेच्-छक्ति-व्यक्ति-तारतम्याद् इति गृहाण । यथैकस्य विप्रस्य क्वचिद् उद्गृहीत-सर्व-शास्त्रस्य सर्व-ज्ञत्वं, क्वचिद् उद्गृहीतद्व्योक-शास्त्रस्य तस्यैव किञ्चिच्-छास्त्र-ज्ञत्वं, तद्वत् । तत्रांशित्वं सर्वदाविर्भावित-सर्व-शक्तित्वम्, अंशत्वन्तु सर्वदाविर्भावित-यथा-प्रयोजन-किञ्चिच्-छक्तित्वं बोध्यम् । अन्यथां शैरंश्यनुवृत्तिः शास्त्रावधृता विभज्येतेत्य् अन्यत्र विस्तरः ।</p>
<p>ननु तद्-भाववादे सर्वे सर्व-गुणैः पूर्णाः सर्व-दोष-विवर्जिताः इति महा-वाराह-वाक्यं पीड्येत, मैवं, तस्य स्वरूप-सत्-सर्व-गुणकत्व-निवेदनेनोपक्षीणत्वात् । अन्यथा तद्-भाव-बोधकानि वाक्यानि सूत्राणि च पीड्येरन्न् इति सिद्धस् तद्-भावः । अवताराणां साधारणं प्रयोजनम् आह—इन्द्रारीति इन्द्रारिभिर् असुरैर् व्याकुलम् उपद्रुतं लोकं भुवनं मृडयन्ति सुखयन्तीति, युगे युगे तत्-तद् अवसरे ॥२८॥</p>
<p>———————————————————————————————————————</p>
<p><strong>वीरराघवः (व्याख्या) :</strong> (श्री-कृष्णाय नमः ) ॥ एतद्-वचनार्थम् एवाह एत इति । <strong>एते</strong> ऋषि-प्रभृतयस् तु <strong>पुंसो</strong>ऽनिरुद्धाख्यस्य <strong>अंशकलाः</strong> अंशांश-संभूताः । <strong>कृष्णस् तु भगवान् स्वयम्</strong> इति श्री-कृष्णस्य पूर्णावतारत्वम् उक्तम् । उदाहृत-भगवद्-वचनेन विभूत्य्-आदिमतां जन्तूनां ममत्वेन निर्दिष्ट-श्री-कृष्णस्य तेजोऽंश-संभवत्वं श्री-कृष्णस्य पूर्णत्वं स्थापितम् । अत्रापि भगवान् इत्य् अनेन पूर्ण-षाड्गुण्यत्वम् अवगतम् । यद् वा, अत्रैतदित्यनेन पूर्वोक्तेषु हिरण्यगर्भसनकादिषु केषांचिद्-वराहनारायणमत्स्यकूर्ममोहिनीनृसिंहवामनश्रीरामावतारांआं पूर्णानां सत्त्वेपि द्वि-त्रि-न्यायेन सर्वेप्यवताराः परामृश्यते । तत्र पूर्णत्वं नाम षाड्गुण्यपूर्णत्वेन रूपेण साक्षादवतीर्णत्वम् । अंशांशसंभूतत्वं नाम तत्तज्जीवांतरात्मतयावस्थितस्य षाड्गुण्यपूर्णस्य भगवतः केनाय्यैश्वर्यवीर्यादिगुणलेशेन जीवद्वाराविभूतेन विशिष्टतया सञ्जातत्वं, निरंशस्य ब्रह्मस्वरूपस्यैकदेशभेदेनाविर्भावासंभवात् । ननु धर्मिस्वरूपैकदेशवाचिनोंशशब्दस्य कथं गुणपरत्वम् इति चेन्न, अपृथक्-सिद्धविशेणस्याप्यंशशब्दवाच्यत्वाद्विशिष्टवस्त्वेकदेशत्वस्यैवांशपदप्रवृत्ति-निमित्तत्वाद्विशिष्टवस्त्वेकदेशत्वस्यैवांशपदप्रवृत्तिनिमित्तत्वाद्विशिष्टवस्त्वेक देशत्वं च विशेषणविशेष्ययोरेकदेशतया द्वयोरप्यविशिष्टं वाराहाद्यवताराणां पूर्णत्वं तु तत्तत्पुराणादिभ्य एवावगंतव्यं, सर्वावतारसाधारणं प्रयोजनमुपसंहरति इन्द्रेति इन्द्रारिभिरसुरादिभिर्व्याकुलमुपद्रुतं लोकं युगे युगे प्रतियुगं मृडयन्ति ॥२८॥</p>
<p>———————————————————————————————————————</p>
<p><strong>विजयध्वजः (पद-रत्नावली) :</strong> तर्हि के स्वरूपांशा इति तत्राह एत इति । स एव प्रथमम् इत्य् आरभ्याथासावित्यंतेन प्रोक्ता एते शेषशायिनः परमपुरुषस्य स्वांशकला।ह् स्वरूपांशावतारा।ह् न तत्रांशांशिनां भेदः प्रतिबिबांशवत् किमुक्तं भवति कृष्णो मेघश्यामः शेषशायी मूलरूपी पद्मनाभो भगवान् स्वयं तु स्वयम् एव न शाखिशाखावत् भेदाभेदोपीति भाव इत्याह इन्द्रारिभिर्देत्यैर्व्याकुलं जनं तत्स्थानं च युगे युगे अवतीर्य मृडयन्ति रक्षतीत्यन्वयः ॥२८॥</p>
<p>———————————————————————————————————————</p>
<p><strong>शुकदेवः (सिद्धान्त-प्रदीपः) :</strong> एते पुंसः पुरुषावतारस्य अंशकलाः छत्रिणो यांतीति न्यायेन केचिदंशाः केचिकलाः केचिद्विभूतयः केचित्स्वरूपावतारा इति बोध्यम् । कृष्णस्तु भगवान् स्वयम् इत्य् अन्वयः । जगृहे पौरुषं रूपं भगवानिति प्रागुक्तो यस्य पुरुषोप्यवतारः स भगवान् श्री-कृष्ण इत्य् अर्थः । महत्स्रष्टुर् अपि पुरुषस्य श्री-कृष्णावतारत्वं त्वत्तः पुमान्समधिगम्यस्य ययास्यवीर्यं धत्ते महांतम् इव गर्भममोघवीर्यः । सोयं तयानुगत आत्मन आंडकोशं हैमं ससर्ज बहिरावरणैरुपेतम् इत्य् एकादशे प्रसिद्धम् एव—</p>
<blockquote>
<p>शुद्धे महाविभूत्याख्ये परब्रह्मणि वर्तते ।<br>
मैत्रेय भगवच्छब्दः सर्व-कारणकारणे ॥</p></blockquote>
<p>इत्येवं श्रीपराशरादिभिर्व्याख्यातः स्वयं भगवान् विनिखिलेभ्यः परः ब्रह्मनारायणवासुदेवादिशब्दाभिवेयः श्री-कृष्ण इति भावः । मत्तः परतरं नान्यद् इति श्रीमुखोक्तेश् च । सर्वेषां प्रयोजनम् आह मृडयंतीति सुखिनं कुर्वंति ॥२८॥</p>
<p>———————————————————————————————————————</p>
<p><strong>वल्लभाचार्यः (सुबोधिनी) :</strong> सर्वेषां सामान्यतः स्वरूपं प्रकृतिफलं चाह ऋषय इति द्वाभ्याम् । ऋषयः अर्यमादयः मनवः स्वायंभुवादयो देवाः वस्वादयः मनुपुत्राः प्रियव्रतादयः महौजसः अन्येष्वतिवीर्यवंतः एते सर्वे सत्त्वमूर्तेर्भगवतो विष्णो रिरक्षिषोः कलाधर्मावेशिन इति अर्थः । प्रजापतयो मरीच्यादयः चकारेणान्यसंबंधं वारयति स्मृता इति । प्रमाणं पूर्वोक्ताः कुमारादयस् तु केचन अंशाः केचन कलाः ते चावतारावेशभेदेन निरूपिताः, चकारादनुक्ता अपि पुंसो नारायणस्य ब्रह्मांडमूर्तेः अंशाः कलाश् च । कृष्णेति तथात्वं सामान्यतः प्राप्तं तुशब्देन व्यावर्त्तयति यस्यांशाः पुरुषादयः स भगवान् कृष्ण इत्य् अर्थः । सामान्यतः प्रयोजनम् आह इन्द्रेति । इंद्रारयो दैत्याः तैर्व्याकुलं जगन्मृडयंति सुखयंति प्रतियुगं चैतेऽवताराः प्रतिकल्पं चतुर्दशमन्वंतराणीव असङ्ख्यातानामुक्तत्वात् यथाप्रयोजनं सर्वत्रावतार इति बोद्धव्यम् ॥२७-२८॥</p>
<p>———————————————————————————————————————</p>
<p><strong>गिरिधरः (बाल-प्रबोधिनी) :</strong> एवमवताराणां मध्ये सामान्यतो गणनात् श्री-कृष्णस्याप्यवतारान्तरतुल्यत्वं प्राप्तमतस्तत्र विशेषमाह—एत इति । एते पूर्वोक्ताः—चकारादनुक्ता अपि-पुंसो नारायणस्य केचिदंशाः केचिच्च कलाः । कृष्णस्तु भगवान् ऐश्वर्यादिषड्गुणपूर्णो नारायणः स्वयम् एव । पूर्णत्वं नानाविर्भूतसर्वशक्तित्वम् । अंशकलात्वं च तत्तज्जीवप्रवेशेन तत्कार्यानुरूपाविर्भूतज्ञानक्रियाशक्तित्वम् । तत्रापि प्रविष्टस्य महाशक्त्याविर्भावेऽंशत्वव्यवहारः । अल्पशक्त्याविर्भावे तु कलाविभूतिरिति व्यवहारः । तथा चोक्तं पाद्मे—</p>
<blockquote>
<p>आविष्टोऽभूत्कुमारेषु नारदे च हरिर्विभुः ।<br>
आविवेश पृथुं देवः शङ्खी चक्री चतुर्भुजः ॥<br>
एतत्ते कथितं देवि जामदग्नेर्महात्मनः ।<br>
शक्त्यावेशावतारस्य चरितं शाङ्गिणः प्रभोः ॥<br>
कलेरन्ते च सम्प्राप्ते कल्किनं ब्रह्मवादिनम् ॥<br>
अनुप्रविश्य कुरुते वासुदेवो जगत्स्थितिम् इति ।</p></blockquote>
<p>अन्यथा विभागरूपांशत्वे तु अच्युतत्वाविकारित्वाकारित्वादिप्रतिपादकशास्त्रविरोधापत्तेः । सर्वावताराणां साधारणं प्रयोजनम् आह—इन्द्रेति । इन्द्रारिभिर्दैत्यैर्व्याकुलमुपद्रुतं लोकं युगे युगे प्रतियुगं तत्तदवसरेऽवतारा मृडयन्ति सुखिनं कुर्वन्तीत्यर्थः ॥२८॥</p>
<hr>
<p>॥ १.३.२९ ॥</p>
<p><strong>जन्म गुह्यं भगवतो य एतत् प्रयतो नरः ।</strong><br>
सायं प्रातर् गृणन् भक्त्या दुःख-ग्रामाद् विमुच्यते ॥**</p>
<p>**श्रीधर-स्वामी (भावार्थ-दीपिका) : **एतत्-कीर्तन-फलम् आह—जन्मेति । गुह्यम् अति-रहस्यं जन्म । प्रयतः शुचिः सन् । दुःख-ग्रामात् संसारात् ॥२९॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : <em>न व्याख्यातम्।</em></strong></p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **एतत्-कीर्तन-फलम् आह—जन्मेति । गुह्यम् अति-रहस्यं यो गृणन् कीर्तयन् भवेत् ॥२९॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **एतत्-कीर्तनस्य फलम् आह—जन्मेति । गुह्यम् अतिरहस्यं भगवत एतज्-जन्म यो गृणन् कीर्तरन् भवेत्, दुःख-ग्रामात् संसारात् ॥२९॥</p>
<p>———————————————————————————————————————</p>
<p>॥ १.३.३० ॥</p>
<p><strong>एतद् रूपं भगवतो ह्य् अरूपस्य चिद्-आत्मनः ।</strong><br>
माया-गुणैर् विरचितं महद्-आदिभिर् आत्मनि ॥**</p>
<p>**मध्वाचार्यः (भागवत-तात्पर्यम्) : **एतज् जड-रूपम् ।</p>
<blockquote>
<p>नारायण वराहाद्याः परमं रूपम् ईशितुः ।<br>
जैवं तु प्रतिबिम्बाख्यं जडम् आरोपितं हरेः ।<br>
एवं हि त्रिविधं तस्य रूपं विष्णोर् महात्मनः ॥ इति पाद्मे ॥३०॥</p></blockquote>
<p>———————————————————————————————————————</p>
<p>**श्रीधर-स्वामी (भावार्थ-दीपिका) : **विमुच्यत इति यद् उक्तं तत्र कथं देह-द्वय-संबन्धे सति तद्- विमुक्तिर् इत्य् आशङ्क्य देह-द्वय-संबन्धस्य भगवन्-मायोत्थाविद्या-विलसितत्वाद् एतच्-छ्रवणादि-जनित-विद्यया तन्-निवृत्तिर् उपपद्यत इत्य् आशयेनाह—एतद् इति पञ्चभिः । अरूपस्य चिद्-एकरसस्यात्मनो जीवस्यैतत् स्थूलं रूपं शरीरं भगवतो या माया तस्या गुणैर् महद्-आदि-रूपैर् विरचितम् । क्व आत्मनि । आत्म-स्थाने शरीरं कृतम् इत्य् अर्थः ॥३०॥</p>
<p>———————————————————————————————————————</p>
<p>**जीव-गोस्वामी (क्रम-सन्दर्भः) : **तद् एवम् एतानि साक्षाद् रूपाण्य् आविष्ट-रूपाणि चोपदिश्योपासनार्थं शास्त्रेण भगवत्य् अरोपितं रूपम् उपदिशति—एतद् रूपम् इति । अरूपस्य प्राकृत-रूपासम्बन्धस्य माया-गुणैर् विरचितम् एवैतज् जगद्-आकारं रूपं तच् चात्मनि जीव एव विरचितं तत्-सम्बन्धतयैव कल्पितम् । न तु परमेश्वर-सम्बन्धतयेत्य् अर्थः । आसङ्गाद् अनासङ्गाच् चेति भावः ॥३०॥</p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **ननु पातालम् एतस्य हि पाद-मूलं [भा।पु। २.१.२६] इत्य्-आदिना द्वितीय-स्कन्धादौ योऽयं विराड्-रूपी भगवान् प्रथमम् उपास्यत्वेनोक्तः । स कथम् अवतार-मध्ये न गणितः ? तत्राह—एतद् इति । एतत् समष्टि-व्यष्टि-विराड्-आत्मकं जगच् चिदात्मनश् चिन्मय-विग्रहस्य अत एवारूपस्य प्राकृत-रूप-रहितस्य भगवतो रूपं स्थूल-शरीरम् । किन्तु माया-गुणैर् महत्-तत्त्वादिभिः पृथ्व्यस् तैस् तत्त्वैर् विरचितम् आत्मनि स्वस्मिन्न् एतद्-अन्तर्यामिन्य् अधिष्ठाने स्थितम् इत्य् अर्थः । अतो विशुद्धं सत्त्व-रूप-मत्स्य-कूर्माद्य्-अवतार-मध्ये मायिक-रूपी विराड् एष न पठित इति भावः ॥३०॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **ननु पातालम् एतस्य हि पाद-मूलम् [भा।पु। २.१.१६] इत्य्-आदिभि द्वितीयादौ यद्-विराड्-रूपं वक्ष्यते, तद् एष्व् अवतारेषु किं नोक्तं? तत्राह—एतद् इति । अपरूपस्य प्राकृत-रूप-शून्यस्य चिदात्मनो विज्ञान-रूपस्य भगवत आत्मनि सर्वगे स्वरूपे माया-गुणैर् महद्-आदिभिर् विरचितं स्थूलधियां मनः-स्थैर्यार्थं तद्-रूपत्वेनोक्तम् इत्य् अर्थः । तथा च मायैकत्वात्-तद्-रूप-ममायिकेषु मीन-कमठादि-रूपेषु न पठितम् इति ॥३०॥</p>
<p>———————————————————————————————————————</p>
<p>॥ १.३.३१ ॥</p>
<p><strong>यथा नभसि मेघौघो रेणुर् वा पार्थिवोऽनिले ।</strong><br>
एवं द्रष्टरि दृश्यत्वम् आरोपितम् अबुद्धिभिः ॥**</p>
<p>**मध्वाचार्यः (भागवत-तात्पर्यम्) : **दृश्यत्वं जड-रूपत्वम् ।</p>
<blockquote>
<p>अविज्ञाय परं देहम् आनन्दात्मानम् अव्ययम् ।<br>
आरोपयन्ति जनिमत्-पञ्च-भूतात्मकं जडम् ॥ इति स्कान्दे ॥३१॥</p></blockquote>
<p>———————————————————————————————————————</p>
<p>**श्रीधर-स्वामी (भावार्थ-दीपिका) : **कथम् इत्य् अपेक्षायां स्वरूपावरणेन तद् अध्यासत इति स-दृष्टान्तम् आह—यथेति । यथा वाय्व्-आश्रितो मेघौघो नभस्य् आकाशेऽबुद्धिभिर् अज्ञैर् आरोपितः । यथा वा पार्थिवो रेणुस् तद्-गतं धूसरत्वाद्य् अनिले । एवं द्रष्टर्य् आत्मनि दृश्यत्वं दृश्यत्वादि-धर्मकं शरीरम् आरोपितम् इत्य् अर्थः ॥३१॥</p>
<p>———————————————————————————————————————</p>
<p>**जीव-गोस्वामी (क्रम-सन्दर्भः) : **तर्हि कथं तस्यैतद्-रूपम् इत्य् उक्तम् ? पातालम् एतस्य हि पाद-मूलं [भा।पु। २.१.२६] इत्य्-आदिना च तथा वर्णयितव्यम् ? उच्यते—अङ्ग-दृष्ट्य्-अपेक्षया । तद्-उपासनार्थं तद्-अध्यासेनैवेत्य् आह—यथेति ॥३१॥</p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **कस्मिन् किम् इवेत्य् अत आह । यथा नभसि आकाशे मेघ-समूहः । अनिले च पृथ्वी-विकारो रेणुस् तथैव आत्मनि । एतद् विराड्-रूपम् इति पूर्वेणैवान्वयः । तेन मञ्चस्थ-पुरुषौ यथा मं च उच्यते । तथा भगवति स्थितो विराड् अपि भगवान् उच्यते इत्य् अर्थः । एवम् एवाधिष्ठित-धर्मो दृश्यत्वम् अपि द्रष्टरि भगवत्य् अदृश्येऽपि आरोपितम् इत्य् अर्थः अबुद्धिभिः अल्प-बुद्धिभिः । यथा अदृश्ययोर् अपि नभोऽनिलयोर् नीलं नभ इति धूसरोऽनिल इति मेघ-रेणु-धर्मो नीलिम धूसरत्व-लक्षणं दृश्यत्वम् आरोपितं ततश् च भगवान् अयं विराड्-द्र्श्यः प्रथम-दशा-स्थैर् योगिभिर् आराध्य इत्य् उपपन्नम् ॥३१॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **ननु दुःख-ग्रामस्य सुख-दुःख-भोगस्य स्वाभाविकस कथं भगवज्-जन्मदि श्रवणेनैव निवृत्तिस् तत्राह—यथेति । नभसि यथा मेघौघस् तस्मिन् नीलं नभ इति कल्पने, पार्थिवो रेणुर् यथानिले धूसरोऽयम् इति कल्पने च हेतुर् अबुद्धीनं भवति, तयोर् अचाक्षुषत्वात्, एवं द्रष्टरि जीवे ज्ञान-घने मनुष्यो गौरः सुखी दुःखी चाहम् इति देहान्तः-करण-धर्मं दृश्यत्वम् अबुद्धिभिर् अज्ञैर् आरोपितं पङ्काक्ते वाससि मलिनत्ववत् । तथा चागन्तुकत्वाद् यथाम्बुना पङ्कम् एवं तच्-छ्रवणेन दुःख-ग्रामः क्षाल्यते ॥३१॥</p>
<p>———————————————————————————————————————</p>
<p>॥ १.३.३२ ॥</p>
<p><strong>अतः परं यद् अव्यक्तम् अव्यूढ-गुण- व्यूहितम्</strong><sup id="fnref:5"><a href="#fn:5" class="footnote-ref" role="doc-noteref">5</a></sup>** ।**</p>
<p><strong>अदृष्टाश्रुत-वस्तुत्वात् स जीवो यत् पुनर् भवः ॥</strong></p>
<p>**मध्वाचार्यः (भागवत-तात्पर्यम्) : **अतः परं जडेश्वरयोः परम् । अव्यूढ-गुण-बृंहितम् । अनादि-काले कदाचिद् अप्य् अनवगत-सत्त्वादि-गुण-बृंहितम् । अदृष्टाश्रुत-वस्तुत्वात् पुनर् भवः ॥३२॥</p>
<p>———————————————————————————————————————</p>
<p>**श्रीधर-स्वामी (भावार्थ-दीपिका) : **किं च अतः स्थूलाद् रूपात् परम् अन्यद् अपि रूपम् आरोपितम् इत्य् अनुषङ्गः । कथंभूतं तत् ? यद् अव्यक्तं सूक्ष्मं तत्र हेतुः—अव्यूढ-गुण-व्यूहितम् । व्यूहः कर-चरणादि-परिणामः । तथा अव्यूढा अपरिणता ये गुणास् तैर् व्यूहितं रचितम् । आकार-विशेष-रहितत्वाद् अव्यक्तम् इत्य् अर्थः । एतद् एव कुतस् तत्राह । अदृष्टाश्रुत-वास्तुत्वात् । यच् चाकार-विशेषवद् वस्तु तद्-अस्मद्-आदिवद् दृश्यते । श्रूयते वा इन्द्रादिवत् । इदं तु न तथा । तर्हि तस्य सत्त्वे किं प्रमाणं तत्राह । स जीवो जीवोपाधिः जीवो जीवेन निर्मुक्तो जीवो जीवं विहाय ]भा।पु। ११.२५.३६] इत्य् आदौ जीवोपाधौ लिङ्ग-देहे जीव-शब्द-प्रयोगात् । जीवोपाधितया कल्प्यत इत्य् अर्थः । ननु स्थूलम् एव भोगायतनत्वाज् जीवस्योपाधिर् अस्तु किम् अन्य-कल्पनयेत्य् अत आह । यद् यस्मात् सूक्ष्मात् पुनर् भवः पुनर् जन्म । उत्क्रान्ति-गत्यागतीनां तेन विनासंभवाद् इति भावः ॥३२॥</p>
<p>———————————————————————————————————————</p>
<p>**जीव-गोस्वामी (क्रम-सन्दर्भः) : **तस्य यथा स्थूलं रूपं तथा सूक्ष्मम् अपीत्य् आह—अतः परम् इति । अतः स्थूलाद् रूपात् परम् अन्यद् अपि यद् अव्यक्तं सूक्ष्मं तस्य रूपम् । सूक्ष्मत्वे तु हेतुः—अदृष्टेति । अदृष्टत्वाद् अदृष्टम् इत्य् अन्यतोऽप्य् अश्रुतत्वाच् चेत्य् अर्थः । तत्र हेतुः—अव्यूढेति । अस्पष्ट-शब्दादि-गुणम् इत्य् अर्थः । यद् यस्माद् एव रूपाद् धेतोर् यद् अंशावेशेनैवेत्य् अर्थः । स जीवोऽपि पुनर् भवो भवति—पुनः पुनर् जन्मादिकं लभत इत्य् अर्थः । तद् अपि माया-गुणैर् विरचितम् इति पूर्वेणानुषङ्गः । पूर्ववद् उपासनार्थम् एवेदं रूपम् आरोपितम् इति भावः । वक्ष्यते च—</p>
<p>अमुनी भगवद्-रूपे मया ते ह्य् अनुवर्णिते ।</p>
<p>उभे अपि न गृह्णन्ति माया-सृष्टे विपश्चितः ॥ [भा।पु। २.१०.३५] इति ॥३२॥</p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **यथा स्थूलं रूपं भगवद्-रूपत्वेनोक्तम् अपि योगिभिर् उपास्यम् अपि माया-गुणैर् विरचितं तथैव सूक्ष्मम् अपि रूपम् अमूनी भगवद्-रूपे इत्य् अनेन भगवद्-रूपत्वेन प्रयुत्कम् अपि कर्णौ दिशः श्रोत्रम् अमुष्य शब्द इति । सर्वात्मनोऽन्तःकरणं गिरित्रम् इत्य् आद्य् उक्तेर् योगिभिर् उपास्यम् अपि मायिकम् एवेत्य् आह । अतः स्थूलाद् अन्यत् । अव्यक्तं सूक्ष्मं तत्र हेतुः अव्यूढः कर-चरणादित्वेनापरिणता ये गुणास् तैर् बृंहितं रचितम् आकार-विशेष-रहितम् इत्य् अर्थः । एतद् एव कुतस् तत्राह अदृष्टाश्रुत-वस्तुत्वात् । यच् चाकार-विशेषवद् वस्तु तद् अस्मद्-आदिवद् दृश्यते श्रूयते वा इन्द्रादिवत् इदं तु न तथा ।</p>
<p>ननु तस्य सत्त्वे किं प्रमाणं तत्राह—स जीवः । जीवोपाधिः जीवो जीवेन निर्मुक्तो जीवो जीवं विहाय च ]भा।पु। ११.२५.३६] इत्य् आदौ जीवोपाधौ लिङ्ग-देहे जीव-शब्द-प्रयोगात् जीवोपाधितया कल्प्यत इत्य् अर्थः ।</p>
<p>ननु स्थूलम् एव भोगायतनत्वात् जीवस्योपाधिर् अस्तु किम् अन्य-कल्पनया इत्य् अत आह—यद् यस्मात् सूक्ष्मात् पुनर्भवः पुनः पुनर् जन्म उत्क्रान्ति-गत्य्-आगतीनां तेन विना असम्भवाद् इति भावः । तेन च समष्टि-व्यष्टि-विराजां जीवत्वात् तत्-स्थूल-सूक्ष्मयो रूपयोर् मायिकत्वात् तत्र चेश्वरत्वम् आरोपितम् एव, न तु साहजिकम् इति भावः । यद् उक्तं—</p>
<blockquote>
<p>विराड् हिरण्यगर्भश् च कारणं चेत्य् उपाधयः ।<br>
ईशस्य यन्त्रिभिर् हीनं तुरीयं तत् प्रचक्षते ॥<sup id="fnref:6"><a href="#fn:6" class="footnote-ref" role="doc-noteref">6</a></sup> इति ।</p></blockquote>
<p>अत्रापि वक्ष्यते—</p>
<blockquote>
<p>अमुनी भगवद्-रूपे मया ते ह्य् अनुवर्णिते ।<br>
उभे अपि न गृह्णन्ति माया-सृष्टे विपश्चितः ॥ [भा।पु। २.१०.३५] इति ॥३२॥</p></blockquote>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **भगवद्-वैमुख्याज्-जीवस्य तद्-ग्राम इत्य् आह—अतः स्थूलाद् रूपात् परमन्यद् यद् अव्यक्तं लिङ्गं, तद् अपि तत्रारोपितम् इति सम्बन्धः । अव्यक्तत्वे हेतुर् अव्यूढेति अव्यूढैर् अलव्ध-पाणिपादादि-रूप-परिणामैर् गुणैर् बृंहितं रचितम् आकार-विशेष-शून्यम् इत्य् अर्थः । यद्यतोऽव्यक्ताद्-धेतोः स जीवः पुनर् भवोऽसकृद् उत्पत्तिमान् भवति । तद् आरोपे हेतुर् अदृष्टेति—अदृष्टम् अःरुतं च वस्तु भगवत्-तत्त्वं येन तत्त्वादनादितद् वै-मुख्याद् इत्य् अर्थः । वक्ष्यति चैवं जनस्य कृष्णाद् विमुखस्य दैवाद् अधर्म-शीलस्य सुदुःखितस्य [भा।पु। ३.५.३] इति ॥३२॥</p>
<p>———————————————————————————————————————</p>
<p>॥ १.३.३३ ॥</p>
<p><strong>यत्रेमे सद्-असद्-रूपे प्रतिषिद्धे स्व-संविदा ।</strong><br>
अविद्ययात्मनि कृते इति तद् ब्रह्म दर्शनम् ॥**</p>
<p>**मध्वाचार्यः (भागवत-तात्पर्यम्) : **अविद्यया जीव-कृते परमेश्वरे प्रतिषिद्धे इति ब्रह्म-दर्शनम् ॥३३॥</p>
<p>———————————————————————————————————————</p>
<p>**श्रीधर-स्वामी (भावार्थ-दीपिका) : **तद् एवम् उपाधि-द्वयम् उक्त्वा तद्-अपवादेन जीवस्य ब्रह्मताम् आह—यत्रेति । <strong>यत्र</strong> यदा <strong>इमे</strong> स्थूल-सूक्ष्मे <strong>रूपेस्व-संविदा</strong> श्रवण-मननादि-भक्त्या स्वरूप-सम्यग्-ज्ञानेन <strong>प्रतिषिद्धे</strong> भवतः । ज्ञानेन प्रतिषेधार्हत्वे तम् एव हेतुम् आह—यत्रेमे इति । <strong>अविद्ययात्मनि कृते</strong> कल्पिते इति हेतोः । <strong>तद् ब्रह्म</strong>, तदा जीवो ब्रह्मैव भवतीत्य् अर्थः । कथं-भूतम् ? <strong>दर्शनं</strong> ज्ञानैक-स्वरूपम् ॥३३॥</p>
<p>———————————————————————————————————————</p>
<p>**श्रीनाथ-चक्रवर्ती (चैतन्य-मत-मञ्जुषा) : **अन्यच् च, यत्रेमे इत्य्-आदि । <strong>इमे सद्-असद्-रूपे</strong> कार्य-कारण-रूपे <strong>यत्र प्रतिषिद्धे</strong> पृथक्त्वेन रोधिते । केन ? <strong>स्व-संविदा</strong> स्वेषां भक्तानां बोधन <strong>आत्मनि</strong> चिद्-अंशे मायया <strong>कृते</strong> इति । एवं तं श्री-कृष्णाख्यं धाम <strong>ब्रह्म-दर्शनं</strong>, ब्रह्मण आदर्शः, तद्-वैभवत्वात् ॥३३॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : <strong>अथ जीव-स्वरूपे भगवत्-स्वरूपे च तत्-सम्बन्धं वारयति, पूर्वाध्यायोक्तं ब्रह्म च लक्षयति—यत्रेति द्वाभ्याम् । <strong>यत्र</strong> यस्मिन् दर्शने स्थूल-सूक्ष्म-<strong>रूपे</strong> शरीरे <strong>स्व-संविदा</strong> जीवात्मनः स्वरूप-ज्ञानेन <strong>प्रतिषिद्धे</strong> भवतः । केन प्रकारेण ? वस्तुत आत्मनि ते न स्त एव, किन्त्व् अविद्ययैव्</strong>आत्मनि कृते</strong> अध्यस्ते इति एतत्-प्रकारेणेत्य् अर्थः । <strong>तद् ब्रह्म-दर्शनम्</strong> इति यत्-तदोर् अन्वयः । ब्रह्मणो दर्शनं साक्षात्कारः । यत्र स्व-संविदेत्य् उक्त्या जीव-स्वरूप-ज्ञानम् अपि तद्-आश्रयम् एव भवतीति । तथा केवल-स्व-संविदा ते निषिद्धे न भवत इति च ज्ञापितम् । ततश् च जीवत एवाविद्या-कल्पित-माया-कार्य-सम्बन्ध-मिथ्यात्व-ज्ञापक-जीव-स्वरूप-साक्षात्करण-तादात्म्यापन्न-ब्रह्म-साक्षात्कारो जीवन्-मुक्ति-विशेष इत्य् अर्थः ।</p>
<p>ईदृशम् एव तन्-मुक्ति-लक्षणं श्री-कापिलेये मुक्ताश्रयं [भा।पु। ३.२८.३५-३८] इत्य्-आदि-चतुष्टये दर्शितम् । तस्माद् अस्य प्रारब्ध-कर्म-मात्राणाम् अनभिनिवेशेनैवोपभोगः । एवम् एवोक्तं, तत्र को मोहः कः शोक एकत्वम् अनुपश्यतः [ईशोपनिषद् ७] इति ॥३३॥ [प्रीति-सन्दर्भ ३]</p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **नन्व् एवं चेद् इदं सर्वं वस्तुतो माया-दर्शनम् एव, ब्रह्म-दर्शनं किं तद् ? इत्य् आकाङ्क्षायाम् आह—यत्र भगवति इमे सद्-असद्-रूपे उक्त-लक्षणे मायिके स्थूल-सूक्ष्म-रूपे प्रतिषिद्धे भवतः, तेनामायिकं तु रूपं तस्य न प्रतिषिद्धम् इति भावः । केन ? स्वेषां भक्तानां संविदा अनुभवेन । ते कथं भगवति न स्तः ? इत्य् अत आह—अविद्यया आत्मनि जीवे एव कृते अध्यास्ते, न त्व् ईश्वरे । यद् उक्तं—</p>
<blockquote>
<p>देहाहङ्कारणाद् देहाध्यासो जीवे ह्य् अविद्यया ।<br>
न तथा जगद्-अध्यासः परमात्मनि युज्यते ॥ इति ।</p></blockquote>
<p>तत् ततश् च तस्य ब्रह्मणो दर्शनं साक्षात्कारः स्यात् ॥३३॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **यज्-जन्म-कीर्तनं जीवस्य दुःख-ग्रामाद् विमोचकम् उक्तं तत् परमात्म-वस्तु कीदृक्? कथं वा तस्य ज्ञानम्? इत्य् अत्राह—यत्रेति । यथा नभसि [भा।पु। १.३.३१] इत्य्-आदि-द्व्यार्थाद् आत्मनि जीवेऽविद्यया कृते इमे सद् असद्-रूपे स्थूल-सूक्ष्म शरीरे यत्र स्वसंविदा प्रतिषिद्धे धामा स्वेन सदा [भा।पु। १.१.१] इत्य् उक्ते निज-संविच्छक्त्या नित्य-निवृत्ते भवतस् तद्-ब्रह्म । इति शव्द आद्य् अर्थः । इति हेतु-प्रकरण-प्रकारादि-समाप्तिषु इत्य् अमरोक्तेः । इत्य्-आदि-रूपं तस्य दर्शनं ज्ञानं । तथा च माया-गन्धास्पष्टं सङ्कल्पेनैव विश्वेदयादि-कारणं श्री-महिलं विज्ञान-सुख-घनं परमात्म-वस्तु विज्ञाय तज्-जन्म-कर्म-कीर्तनात्-तत्-सम्मुख्यात्-ततो विमोचनं जीवस्येति ॥३३॥</p>
<p>———————————————————————————————————————</p>
<p>॥ १.३.३४ ॥</p>
<p><strong>यद्य् एषोपरता देवी माया वैशारदी मतिः ।</strong><br>
सम्पन्न एवेति विदुर् महिम्नि स्वे महीयते ॥**</p>
<p>**मध्वाचार्यः (भागवत-तात्पर्यम्) : **विशारदः परमेश्वरः । तन्-मतिर् माया । यद् न एनं शोचयामीति उपरता तदा सम्पन्न एव ॥३४॥</p>
<p>———————————————————————————————————————</p>
<p>**श्रीधर-स्वामी (भावार्थ-दीपिका) : **तथापि भगवन्-मायायाः संसृति-कारण-भूताया विद्यमानत्वात् कथं ब्रह्मता ? तत्राह—यदीति । यदीत्य् असन्देहे सन्देह-वचनं, &ldquo;यदि वेदाः प्रमाणं स्युः&rdquo; इतिवत् । <strong>वैशारदी,</strong> विशारदः सर्व-ज्ञ ईश्वरः, तदीया <strong>देवी</strong> संसार-चक्रेण क्रीडन्ती <strong>एषा मायायद्य् उपरता</strong> भवति । किम् इत्य् उपरता भवेत् ? तत्राह—<strong>मतिर्</strong> विद्या ।</p>
<p>अयं भावः—यावद् एषाविद्यात्मनावरण-विक्षेपौ करोति, तावन् नोपरमति । यदा तु सैव विद्या-रूपेण परिणता, तदा सद्-असद्-रूपं जीवोपाधिं दग्ध्वा निरिन्धनाग्निवत् स्वयम् एवोपरमेद् इति । तदा <strong>संपन्नो</strong> ब्रह्म-स्वरूपं प्राप्त <strong>एवेतिविदुस्</strong> तत्त्व-ज्ञाः । किम् अतः ? यद्य् एवं <strong>स्वे महिम्नि</strong> परमानन्द-स्वरूपे <strong>महीयते</strong> पूज्यते, विराजत इत्य् अर्थः ॥३४॥</p>
<p>———————————————————————————————————————</p>
<p>**श्रीनाथ-चक्रवर्ती (चैतन्य-मत-मञ्जुषा) : **एवं श्री-कृष्ण-ज्ञाने जनः कथं सम्पद्येत ? इत्य् आह—यद्य् एषेत्य्-आदि । <strong>एषा वैशारदी मतिः</strong> । <strong>देवी माया</strong> भगवती <strong>यद्य् उपरता</strong> भवति, तदा जनः श्री-कृष्णतया ज्ञान-सम्पन्नो भवतीति तत्त्व-ज्ञा <strong>विदुः</strong> । किं बहुना ? तदा जनः <strong>स्वे महिम्नि</strong> शुद्ध-भागवत-भावे <strong>महीयते</strong>, पूजितो भवतीत्य् अर्थः ॥३४॥</p>
<p>———————————————————————————————————————</p>
<p>**जीव-गोस्वामी (क्रम-सन्दर्भः) : **अथान्तिमां ब्रह्म-साक्षात्कार-लक्षणां मुक्तिम् आह—यदीति । <strong>एषा</strong> जीवन्-मुक्ति-दशायां स्थिता । विशारदेन परमेश्वरेण दत्ता <strong>देवी</strong> द्योतमाना <strong>मतिर्</strong> विद्या, तद्-रूपा या माया स्वरूप-शक्ति-वृत्ति-भूत-विद्याविर्भाव-द्वार-लक्षणा सत्त्व-मयी माया-वृत्तिः । सा यदि <strong>उपरता</strong> निवृत्ता भवति, तदा व्यवधानाभासस्यापि राहित्यात् <strong>सम्पन्नो</strong> लब्ध-ब्रह्मानन्द-सम्पत्तिर् <strong>एवेति विदुर्</strong> मुनयः । ततश् च तत्-सम्पत्ति-लाभात् <strong>स्वे महिम्नि</strong> स्वरूप-सम्पत्ताव् अपि <strong>महीयते</strong> पूज्यते, प्रकृष्ट-प्रकाशो भवतीत्य् अर्थः ॥३४॥ [प्रीति-सन्दर्भ ४]</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) : यद्य् एषा माया देवी उपरता</strong> स्यात्, तथा <strong>वैशारदी,</strong> विशारदो भक्तानां हिते निपुणो भगवान् एव, तदीया <strong>मतिर्</strong> “माम् अयं पश्यतु” इति कृपा-मयी तद्-इच्छा यदि प्रवृत्ता स्यात्, तस्यैव, नान्यथा—यम् एवैष वृणुते तेन लभ्यस् तस्यैष आत्मा विवृणुते तनुं स्वां [मु।उ। ३.२.३, क।उ। २.२३] इति श्रुतेः ।</p>
<p>यद् वा, वैशारदी भगवद्-विषयिणी मतिः पुरुषस्य स्यात् । सम्पन्न एव तन्-मतिमान् एव पुरुषः सम्पन्नोऽन्यस् तु दरिद्र इत्य् अर्थः । <strong>विदुस्</strong> तत्त्व-ज्ञाः <strong>स्वे महिम्नि</strong> स्वीये माहात्म्ये वर्तमानः स <strong>महीयते</strong> पूज्यते । अन्यथा स्व-माहात्म्याद् भ्रष्टः स निन्द्यत इति भावः ॥३४॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **क्षीण-वैमुख्यस्य तत्-कीर्तयतस् तत्-प्राप्तिः कदा? इत्य् अत्राह—यदीति । यदा देवी देवस्य हरेः शक्तिर् मायोपरता स्ववृत्तेर् अविद्यायाः प्रवर्तने निवृत्ता भवति, विशारदस्य तत्-साम्मुख्यज्ञस्य देवस्य मतिर् मत्-पदमयं लभताम् इतीच्छा भवति, तदा स तत्-पदं संपन्न एवेति विदुर् विज्ञाः । तस्य तावद् एव चिरं यवन्न विमोक्ष्येऽथ संपत्स्ये [छा।उ। ६.१४.२] इति श्रुतेः । संप्रदाय-प्रचार-फलया तद् इच्छयैव किञ्चिद् अविलम्ब इति भावः । ततः स्वे-महिम्नि परमे व्योम्नि गतः स महीयते सत्कृतो भवति तद्-भक्तैः ॥३४॥</p>
<p>———————————————————————————————————————</p>
<p>॥ १.३.३५ ॥</p>
<p><strong>एवं च जन्मानि कर्माणि ह्य् अकर्तुर् अजनस्य च ।</strong><br>
वर्णयन्ति स्म कवयो वेद-गुह्यानि हृत्-पतेः ॥**</p>
<p><strong>मध्वाचार्यः (भागवत-तात्पर्यम्) :</strong></p>
<hr>
<p id="gdcalert1" ><span style="color: red; font-weight: bold">>>>>>  ग्द्२म्द्-ह्त्म्ल् अलेर्त्- देफ़िनितिओन् &दर्र्;&दर्र्; ओउत्सिदे ओफ़् देफ़िनितिओन् लिस्त्। मिस्सिन्ग् प्रेचेदिन्ग् तेर्म्(स्)? </span><br>(<a href="#">बच्क् तो तोप्</a>)(<a href="#gdcalert2">नेxत् अलेर्त्</a>)<br><span style="color: red; font-weight: bold">>>>>> </span></p>
<blockquote>
<p>**:**अप्रियत्वात् स्वतन्त्रत्वात् फलानां च विवर्जनात् ।<br>
क्रियायाश् च स्वरूपत्वाद् अकर्तेति च तं विदुः ॥<br>
कर्तृत्वं भ्रान्तिजं प्राहुर् अतत्-तत्त्व-विदो जनाः ।<br>
ऐश्वर्यजं तु कर्तृत्वं सम्यक्-तत्-तत्त्व-वेदिनः ॥ इति पाद्मे ॥३५॥</p></blockquote>
<p>———————————————————————————————————————</p>
<p>**श्रीधर-स्वामी (भावार्थ-दीपिका) : **यथा जीवस्य जन्मादि माया, एवम् ईश्वरस्यापि जन्मादि मायेत्य् आह—एवम् इति । अकर्तुः कर्माणि । अजनस्य जन्मानि । हृत्-पतेर् अन्तर्यामिणः ॥३५॥</p>
<p>**श्रीनाथ-चक्रवर्ती (चैतन्य-मत-मञ्जुषा) : **उपसंहरति—एवम् इत्य्-आदि । येषां केषांचिद् अवताराणां जन्मादीन्य् एव वेद-गुह्यानि, किं पुनः सर्वेश्वरस्य श्री-कृष्णस्य ? ॥३५॥</p>
<p>———————————————————————————————————————</p>
<p>**जीव-गोस्वामी (भगवत्-सन्दर्भः, ३५): **यत्रेमे सद्-असद्-रूपे [भा।पु। १.३.३३-४] इत्य्-आदिभ्याम् अव्यवहित-पद्याभ्यां यथा स्वरूप-सम्यग्-ज्ञानेनैव कृतस्याविद्याकृतात्माध्यास-सद्-असद्-रूप-निषेधस्य हेतोर् ब्रह्म-दर्शनं भवति । यथा च मायोपरताव् एव स्वरूप-सम्पत्तिर् भवतीत्य् उक्तम् । एवम् एव _कवय_आत्मारामाः, _हृत्-पतेः _परमात्मनो जन्मानि कर्माणि च <em>वर्णयन्ति</em> । तत्-तत्-प्रतिषेधे तद्-उपरतौ चैव सत्यां तज्-जन्म-कर्मानुभव-सम्पत्ती भवत इत्य् अर्थः । सम्पत्तिर् अत्र साक्षाद् दर्शनम् । तस्मात् स्वरूपानन्दातिशयित-भगवद्-आनन्द-विलास-रूपाण्य् एव तानीति भावः । अत एव प्राकृत-वैलक्षण्याद् _अकर्तुर् अजनस्य_इत्य् उक्तम् । अत एव _वेद-गुह्यानि_अपि तानीति ॥३५॥</p>
<p>———————————————————————————————————————</p>
<p>**जीव-गोस्वामी (क्रम-सन्दर्भः) : **एवं भगवत्त्वं दर्शयित्वा ब्रह्मत्वं दर्शितम् । ननु ब्रह्मानुभवेनैव यदि मुक्तिः स्यात्, तर्हि कथं जन्म-गुह्यं [भा।पु। १.३.२९] इत्य्-आदिना तत्-कीर्तन-मात्रेण संसार-विमोक्ष उक्तः ? तत्राह—एवम् इति । यथैवाव्यवहित-पूर्वोक्ताविद्या-मायोपरताव् एव ब्रह्मानुभव-सम्पत्ती भवतः, एवं प्राकृत-जन्म-कर्म-रहितस्य हृत्-पतेः सर्व-बुद्ध्य्-अगोचरस्य जन्मानि कर्माणि च कवयो वर्णयन्ति । तत्-तद्-उपरताव् एव तज्-जन्म-कर्मानुभव-सम्पत्ती साधकानां भवत इति मन्यन्त इत्य् अर्थः । सम्पत्तिर् अत्र साक्षाल्-लब्धिः । अत एव वेद-गुह्यानीति तथोक्तं श्री-भगवता—</p>
<blockquote>
<p>जन्म-कर्म च मे दिव्यम् एवं यो वेत्ति तत्त्वतः ।<br>
त्यक्त्वा देहं पुनर् जन्म नैति माम् एति सोऽर्जुन ॥ [गीता ४.९] इति ।</p></blockquote>
<p>तथैव तेषु श्री-शुकदेवादीनाम् अपि ब्रह्म-निष्ठा-परित्यागेनापि रागतः प्रवृत्तिर् वर्णयिष्यते द्वादशे—स्व-सुख-निभृत-चेताः [भा।पु। १२.१२.६८] इत्य् आदौ । अतो ब्रह्मवत् तन्-निदिध्यासनेनैव संसार-दुःखोपक्षयः स्यात्, तद्-अनुभव-सम्पत्ती च भवत इत्य् अर्थः । पृथग्-अर्थस् त्व् एवम् इत्य् अस्य व्यवहित-वाक्यार्थेनान्वयायोगात् कष्टाय सम्पद्यते चेति ॥३५॥</p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **एवम् अनेनोक्त-लक्षण-प्रकारेण मायिक-शरीर-द्वय-प्रतिषेधेनेत्य् अर्थः । अजनस्य जन्मानि अजायमानो बहुधाभिजायत इति श्रुतेः । अकर्तुः कर्माणि [श्वे।उ। ६.८], न चास्य कार्यं करणं च विद्यते इत्य् आदौ, स्वाभाविकी ज्ञान-बल-क्रिया च इति श्रुतेः ।</p>
<p>ननु जीवस्यापि वस्तुतोऽजनस्यैवाकर्तुर् एव जन्मानि कर्माणि दृश्यन्ते । सत्यम् । तस्य तानि माया-सम्बन्धेन अस्य तु माया-प्रतिषेधेनेत्य् एष एव भेद इत्य् आह—वेदेषु वेदैर् वा गुह्यानि रहस्यत्वेन परमोपादेयत्वेन च सत्कृत्य स्थापितानि तात्त्विकानि । जीवस्य तु तानि मायिकत्वेन हेयान्य-वास्तवानीत्य् अर्थः । यद् उक्तं गीतोपनिषदा—जन्म-कर्म च मे दिव्यम् एवं यो वेत्ति तत्त्वतः [गीता ४.९] इति । हृत्-पतेर् अन्तर्यामिनः ततो विराड्-रूपस्यैवं-भूतत्वाभावाद् अवतार-मध्ये तस्य न गणनेति प्रकरणार्थः ॥३५॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **एवम् उक्तरीत्या सद् असद्-रूपयोः प्रतिषेधेन अजनस्य जन्मान्य् अकर्तुः कर्माणि च कवयस् तत्त्वज्ञा वर्णयन्ति अपूर्व-देह-योगाभावाद् अजनः, विधुवत्-प्राकट्यात् जन्मी च सः । अजायमानो बहुधा विजायते [मुद्गल। ३.१] इति श्रुतेः । स्वयम् एव कर्ता, कर्तारम् ईशम् [मु।उ। ३.१.३] इति श्रुतेः । प्रकृति-योगेन कर्तृत्व-विरहात् तु अकर्ता, सम्बन्धेन प्रधानस्य हरेर् नास्त्य् एव कर्तृता । अकर्तारम् अतः प्राहुः पुराणं तत्-पुराविदः इति स्मरणात्, हृत्-पतेर् अन्तर्यामिणः । तथा च विराड रूपस्यान् एवम्-भूतत्वान्नावतारेषु गणनेति प्रकरणार्थः ॥३५॥</p>
<p>———————————————————————————————————————</p>
<p>॥ १.३.३६ ॥</p>
<p><strong>स वा इदं विश्वम् अमोघ-लीलः</strong></p>
<p><strong>सृजत्य् अवत्य् अत्ति न सज्जतेऽस्मिन् ।</strong></p>
<p><strong>भूतेषु चान्तर्हित आत्म-तन्त्रः</strong></p>
<p><strong>षाड्-वर्गिकं जिघ्रति षड्-गुणेशः ॥</strong></p>
<p>**श्रीधर-स्वामी (भावार्थ-दीपिका) : **तर्हि जीवाद् ईश्वरस्य को विशेषः । स्वातन्त्र्येम् एव विशेष इत्य् आह—स वेति । षाड्-वर्गिकम् इन्द्रिय-षड्-वर्ग-विषयं जिघ्रति दूराद् एव गन्धवद् गृह्णाति न तु सज्जत इत्य् अर्थः । कुतः ? षड्-गुणेशः षड्-इन्द्रिय-नियन्ता ॥३६॥</p>
<p>———————————————————————————————————————</p>
<p>**जीव-गोस्वामी (क्रम-सन्दर्भः) : **अथ प्राकृतासङ्ग-रहितस्यानन्दैक-लीलात्वम् आह—स वा इति । षड्भिर् ऐश्वर्यादिभिर् गुणैर् भगाख्यैर् ईष्टे यः स षड्गुणेशः षाड्-वर्गिकं जिघ्रति—तेषु नाना-भेदत्वाद् वर्गात्मकेषु चरति यद् भक्तानां भक्ति-सुखम् । यद् वा—</p>
<blockquote>
<p>तत् तेऽर्हत्तम नमः स्तुति-कर्म-पूजाः<br>
कर्म स्मृतिश् चरणयोः श्रवणं कथायाम् ।<br>
संसेवया त्वयि विनेति षड्-अङ्गया किं<br>
भक्तिं जनः परमहंस-गतौ लभेत ॥ [भा।पु। ७.९.५०]</p></blockquote>
<p>इति श्रीमत्-प्रह्लाद-सम्मत्या षड्-अङ्ग-वर्ग-संसेवातः सञ्जातं यत् प्रेम-भक्ति-सुखम्, तद् एव जिघ्रति—अन्विष्यास्वादयतीत्य् अर्थः ॥३६॥</p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **भगवतस् त्व् अन्यान्य् अपि ततो वैलक्षण्यानि बहूनि सन्ति तत्र प्रथमं निरङ्कुशम् ऐश्वर्यम् आह—स वा इति । षाड्वर्गिकम् इन्द्रिय-षड्-वर्ग-विषयं जिघ्रति दूराद् एव गन्धवद् गृह्णाति न तु सज्जत इत्य् अर्थः । कुतः षड्गुणेशः षड्-इन्दिर्य-नियन्ता । यद् वा, षड्भिर् गुणैर् भग-शब्द-वाच्यैर् ऐश्वर्याद्यैर् ईशः । अतः षड्-ऐश्वर्य-वर्गोत्थं सुखम् अनुभवति ॥३६॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **भगवतो जीवेभ्यो भेदकं महैश्वर्यम् आह—स इति । इदं विश्वं सृजति, अवति पालयति, अत्ति संहरति च । अस्मिन्न् ईदृशेऽपि कर्मणि न सज्जते तत्-फलं नेच्छति, तर्हि तत् कर्म विफलं स्यात्? नेत्य् आह— अमोघेति । जीवभोगार्थत्वाद् इति भावः । भूतेष्व् अन्तहितोऽवस्थितः । षण्णां गुणानां तद् इन्द्रियाणाम् ईशो नियन्ता । तद्-भोगम् आह—षाड्वर्गिकं स्वकीय-षडैश्वर्य-वर्गोत्थं सुखं जिघ्रत्य् अनुभवति, इन्द्रिय-षड्-वर्गविषयं नियम्यतयानुभवति, न तत्र सज्जते इत्य् एके ॥३६॥</p>
<p>———————————————————————————————————————</p>
<p>**॥ १.३.३७ ॥ **</p>
<p><strong>न चास्य कश्चिन् निपुणेन धातुर्</strong></p>
<p><strong>अवैति जन्तुः कुमनीष ऊतीः ।</strong></p>
<p><strong>नामानि रूपाणि मनो-वचोभिः</strong></p>
<p><strong>सन्तन्वतो नट-चर्याम् इवाज्ञः ॥</strong></p>
<p>**श्रीधर-स्वामी (भावार्थ-दीपिका) : **ननु किम् ईश्वरस्य सृष्ट्य्-आदि-कर्मभिर् विषय-भोगैर् वा तत्राह—न चेति । धातुर् जगद्-विधातुर् ईश्वरस्य ऊतीर् लीलाः कुमनीषः कुबुद्धिर् निपुणेन तर्कादि-कौशलेन नवैति न जानाति । मनसा रूपाणि वचसा नामानि संतवन्तः सम्यग् विस्तारयतः । वचोभिर् इति बहुत्वं श्रुत्य्-अभिप्रायेण<sup id="fnref:7"><a href="#fn:7" class="footnote-ref" role="doc-noteref">7</a></sup> । मनोभिः सहेति वा ॥३७॥</p>
<p>———————————————————————————————————————</p>
<p>**जीव-गोस्वामी (क्रम-सन्दर्भः) : **ततश् च न चास्येति तादृश-तल्-लीलानभिज्ञानां कुमनीषित्वे, स वेदेति तादृश-तल्-लीला-तत्त्वस्य भक्त्यैकानुभवनीयत्वे च सङ्गमनीयम् । अत एव अथेह धन्याः [भा।पु। १.३.३९] इत्य् आदीनि सुष्ठु सङ्गतानि स्युः ॥३७॥</p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **ज्ञानाद्य्-अगम्यत्वम् आह न चेति । निपुणेन ज्ञान-योगादि-नैपुण्येन ऊतीर् लीलाः नामानि रूपाणि मनो-वचो-वृत्तिभिर् नावैति मनो-वचसोर् अगम्यत्वाद् इति भावः । कुमनीष इति जन्तुर् इति । यो हि भक्ति-हीनो ज्ञानी नाम-रूपवद् वस्तु-मात्रम् एव मिथ्येत्य् आचष्टे तं प्रत्ययम् आक्षेपः । सम्भवतः अवतीर्यावतीर्य कृपया तानि विस्तारयतः । अज्ञाने दृष्टान्तः नटस्य चर्यां पाण्यादिभिर् अभिनीयमानस्य गीत-पदार्थस्य चन्द्र-कमलादेर् नाम-रूपादि-प्रदर्शनां यथा अज्ञो नावैति । अतो नास्वादं लभते ततश् च रसम् अमूलकं ब्रूते विज्ञः सत्यं तु सकल-सहृदय-साक्षिकं रसं साक्षाद् एवानुभवतीत्य् अर्थः ॥३७॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **भक्ति-हीनस्य तर्क-कुशलस्यापि न स गम्य इत्य् आह—न चेति । अस्य धातुर् जगत्-पालकस्य हरेर् उतीर् लीलाः कश्चिज्-जन्तुः कुमनीयः शुष्क-तर्क-निष्ठ-धीर् निपुणेन तत्-तर्क-कुशलतया मनो-वचोभिर् नावैति । कीदृशस्य? नामानि रूपाणि च जगति संतन्वतो विस्तारयतः । अज्ञो नटचर्याम् इव नटस्य चर्यां करादिभिर् विधु-पद्मादिनाम् अरूप-प्रदर्शनां यथा तद् अनभिज्ञो नाव इति, तद्वत् ॥३७॥</p>
<hr>
<p>॥ १.३.३८ ॥</p>
<p><strong>स वेद धातुः पदवीं परस्य</strong></p>
<p><strong>दुरन्त-वीर्यस्य रथाङ्ग-पाणेः ।</strong></p>
<p><strong>योऽमायया सन्ततयानुवृत्त्या</strong></p>
<p><strong>भजेत तत्-पाद-सरोज-गन्धम् ॥</strong></p>
<p>**श्रीधर-स्वामी (भावार्थ-दीपिका) : **भक्तस्<sup id="fnref:8"><a href="#fn:8" class="footnote-ref" role="doc-noteref">8</a></sup> तु कथंचिज् जानातीत्य् आह—<strong>स वेद</strong> इति । <strong>अमायया</strong> अकुटिल-भावेन । <strong>सन्ततया</strong> निरन्तरया । <strong>अनुवृत्त्या</strong> आनुकूल्येन <strong>भजेत</strong> ॥३८॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : <em>न व्याख्यातम्।</em></strong></p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **भक्ति-गम्यत्वम् आह—<strong>स वेद</strong> इति ॥३८॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **भक्ति-मतां तु गम्य इत्य् आह—<strong>स वेद</strong> इति । <strong>दुरन्त-वीर्यस्य</strong> अनन्त-बलस्य, दुः स्यात् कष्ट-निषेधयोः इति विश्वः । <strong>अमायया</strong> कैतव-शून्यया <strong>अनुवृत्त्या</strong> भक्त्या । <strong>सन्ततया</strong> अनवच्छिन्नया ॥३८॥</p>
<p>———————————————————————————————————————</p>
<p>॥ १.३.३९ ॥</p>
<p><strong>अथेह धन्या भगवन्त इत्थं</strong></p>
<p><strong>यद् वासुदेवेऽखिल-लोक-नाथे ।</strong></p>
<p><strong>कुर्वन्ति सर्वात्मकम् आत्म-भावं</strong></p>
<p><strong>न यत्र भूयः परिवर्त उग्रः ॥</strong></p>
<p>**श्रीधर-स्वामी (भावार्थ-दीपिका) : **भक्ति-मार्गे प्रवृत्तान् ऋषीन् अभिनन्दति—अथेति । यतो भक्त एव भगवत्-तत्त्वं जानाति । अथातो भगवन्तः सर्व-ज्ञा भवन्तो धन्याः कृतार्थाः । कुतः ? यद् यस्माद् इत्थं प्रश्नैर् वासुदेवे आत्म-भावं मनो-वृत्तिं कुर्वन्ति । सर्वात्मकम् ऐकान्तिकम् । यत्र यस्मिन् भावे सति भूयः उग्रो<sup id="fnref:9"><a href="#fn:9" class="footnote-ref" role="doc-noteref">9</a></sup> गर्भ-वासादि-दुःख-रूपः परिवर्तो जन्म-मरणाद्य्-आवर्तो न भवति ॥३९॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : <em>न व्याख्यातम्।</em></strong></p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **भक्ति-विहीना वयम् एवाक्षेप-विषयीभूता भवामेति विषीदतः शौनकादीन् आह—अथेहेति । भगवन्तः सर्वज्ञाः वेत्ति विद्याम् अविद्यां च स वाच्यो भगवान् इति वैष्णव-निरुक्तेः सर्वात्मकम् ऐकान्तिकम् आत्मनो मनसो भावं यत्र सति परिवर्तो जन्म-मरणाद्य्-आवर्तः ॥३९॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **यथा मूयम् इति दृष्टान्त-भावेनाह—अथेति । भगवन्तः सर्वज्ञाः भवन्तः सर्वात्मकम् ऐकान्तिकम् आत्मनो मनसो भावं वृत्तिं यत्र भावे सति उग्रः परिवर्तो जन्म-मृत्यु-रूपो भूयो न भवेत् ॥३९॥</p>
<p>———————————————————————————————————————</p>
<p>॥ १.३.४० ॥</p>
<p><strong>इदं भागवतं नाम पुराणं ब्रह्म-सम्मितम् ।</strong></p>
<p><strong>उत्तम-श्लोक-चरितं चकार भगवान् ऋषिः ।</strong><br>
निःश्रेयसाय लोकस्य धन्यं स्वस्त्य्-अयनं महत् ॥**</p>
<p>**श्रीधर-स्वामी (भावार्थ-दीपिका) : **सूत किम् एतच् छास्त्रम् अपूर्वं कथयसि तत्राह । ब्रह्म-संमितं सर्व-वेद-तुल्यम् । उत्तम-श्लोकस्य चरितं यस्मिंस् तत् । ऋषिर् व्यासः ॥४०॥</p>
<p>———————————————————————————————————————</p>
<p>**जीव-गोस्वामी (क्रम-सन्दर्भः) : **तल्-लीला-मयत्वाद् एवास्य पुराणस्य सर्व-शास्त्र-सारत्वम् आह—इदम् इति सार्धकम् । ब्रह्म-सम्मितम् इति । नराकृति-पर-ब्रह्मणा श्री-कृष्णेन तुल्यम् इति वा । कृष्णे स्वधामोपगते [भा।पु। १.३.४३] इत्य्-आदि-वक्ष्यमाणत्वात् । धन्यं सर्व-पुरुषार्थावहम् । अत एव स्वस्त्ययनं सर्व-मङ्गलावहं महत् सर्वतः श्रेष्ठं च ॥४०॥</p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **सूत किम् इदम् अपूर्वम् अश्रुत-चरं शास्त्रं कथयसीति तत्राह उदम् इति । ब्रह्म श्री-कृष्णस् तुल्याम् । ऋषिर् व्यासः ॥४०॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **अहो! सूत किम् इदम् अतिमनोज्ञम् अश्रतचरं शास्त्रं कथयसि? तत्राह—इदम् इति । ब्रह्म-सम्मितं कृष्ण-तुल्यम् । एत स्वरूपं च गारुडे—</p>
<blockquote>
<p>अर्थोऽयं ब्रह्म-सूत्राणां भारतार्थ-विनिर्णयः ।<br>
गायत्री-भाष्य-रूपोऽसौ वेदार्थ-परिबृंहितः ॥<br>
पुराणानां साम-रूपः साक्षाद्-भगवतोदितः ।<br>
द्वादश-स्कन्ध-युक्तोऽयं शत-विच्छेद-संयुतः ॥<br>
ग्रन्थेऽष्टादश-सहस्रः श्रीमद्-भागवताभिधः ॥</p></blockquote>
<p>इति मात्स्ये [५३.२०, २२-२३] च—</p>
<blockquote>
<p>यत्राधिकृत्य गायत्रीं वर्ण्यते धर्म-विस्तरः ।<br>
वृत्रासुर-वधोपेतं तद्-भागवतमिष्यते ।<br>
लिखित्वा तच् च यो दद्याद्-धेमसिंह-समन्वितम् ।<br>
प्रौष्ठ-पद्यां पौर्णमास्यां स याति परमां गतिम् ॥<br>
अष्टादश सहस्राणि पुराणं तत् प्रकीर्तितम् ॥</p></blockquote>
<p>इति, स्कान्दे च—</p>
<blockquote>
<p>ग्रन्थे ऽष्टादश-साहस्रो द्वादश-स्कन्ध-सन्मितः ।<br>
हयग्रीव-ब्रह्म-विद्या यत्र वृत्रवधस् तथा ॥<br>
गायत्र्या च समारम्भस् तद् वै भागवतं विदुः ॥</p></blockquote>
<p>इति, पद्मे च—</p>
<blockquote>
<p>अम्बरीष-शुक-प्रोक्तं नित्यं भागवतं शृणु ।<br>
पठस्व स्वम् उखेनैव यद् ईच्छसि भवक्षयम् इति ।</p></blockquote>
<p>एवम् अन्यत्र बहु द्रष्टव्यम् । चकार प्रकटयामास समुद्ध्रतम् इत्य् उक्तेः । ऋषिः पाराशर्यः  धन्यम् अकिञ्चन भक्त-वशकर्तृ, धन-गणं लब्ध इति [पा। ४.४.८४] सूत्रात् ॥४०॥</p>
<p>———————————————————————————————————————</p>
<p>॥ १.३.४१ ॥</p>
<p><strong>तद् इदं ग्राहयाम् आससुतम् आत्मवतां वरम् ।</strong><br>
सर्व-वेदेतिहासानां सारं सारं समुद्धृतम् ॥**</p>
<p>**श्रीधर-स्वामी (भावार्थ-दीपिका) : **तत्-संप्रदाय-प्रवृत्तिम् आह—तद् इदम् इति । सुतं शुकम् ॥४१।</p>
<p>———————————————————————————————————————</p>
<p>**जीव-गोस्वामी (क्रम-सन्दर्भः) : **तद् इदं तल्-लीला-मयं महा-पुराणं ब्रह्मानुभवि-गुरुणा श्री-शुकेनाप्य् उपादेयत्वेन गृहीतम् इति । एवं जन्मानि कर्माणि [भा।पु। १.३.३५] इत्य् अस्योदाहरणत्वेनाह—तद् इदम् इति । वक्ष्यते च—परिणिष्ठितोऽपि नैर्गुण्ये [भा।पु। २.१.९] इत्य्-आदि । हित्वा स्व-शिष्यान् पैलादीन् [भा।पु। ९.२२.२२] इत्य्-आदि च । तस्माज् जन्म-कर्म-लीलामयेनानेन—दुःख-ग्रामाद् विमुच्यते [भा।पु। १.३.२९] इत्य् एतावन्-मात्रं किं वक्तव्यम् ? किन्तु तद्-विधानाम् अपि परम-पुरुषार्थ इति भावः । अत एवाह—सर्व-वेदेति । सर्व-वेदेतिहासानां समुद्धृतो यः सारस् तद्-रूपम् इति ॥४१॥</p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **दधि-मथनाद् उद्भूतं नवनीतम् इव यद् वेदादीनां सारं सारं वस्तु तद् एवेदं श्री-भागवताख्यं स्नेहेन सुतं शुकं ग्राहयामास । वेदादि-दधि-मथन-श्रमं च सफलीचकारेति भावः । आत्मवतां वरम् इति तादृशोऽपि सुतः स्वादाधिक्येनैवेदं लोभाद् गृह्णाति स्मेति भावः ॥४१॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **तद् इति—इदं सर्वसारं नवनीतम् इवोद्धृतं सुतं ग्राहयामासेत्य् उद्धरण-श्रमं सफलं व्यधाद् इति भावः । आत्मवतां वरम् इति स्वात्मानुभवानन्दाद् अप्य् अतिस्वादुत्वात्-तेनातिलोभादिदं परिगृहीतम् इति सूच्यते ॥४१॥</p>
<p>———————————————————————————————————————</p>
<p>॥ १.३.४२ ॥</p>
<p><strong>स तु संश्रावयाम् आसमहाराजं परीक्षितम् ।</strong><br>
प्रायोपविष्टं गङ्गायां परीतं परमर्षिभिः ॥**</p>
<p><strong>श्रीधर-स्वामी (भावार्थ-दीपिका)</strong>, <strong>जीव-गोस्वामी (क्रम-सन्दर्भः) : <em>न व्याख्यातम्।</em></strong></p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **प्रायोपविष्टं प्रायो मृत्यु-पर्यन्तानशनं तत् व्याप्य कृतोपवेशं गोदोहनम् आस्ते इतिवत् । प्रायो मरणानशने मृत्यौ बाहुल्ययोर् इति मेदिनी ॥४२॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **स तु तत्सुतः श्री-शुकः, प्रायेण मृत्यु-पर्यन्तानाशकेनोपविष्टम् इति परमवै राग्योक्त्या कथा-श्रवण-पात्रत्वं, प्रायो मरणानशने मृत्यौ बाहुल्य-तुल्ययोः इति मेदिनी ॥४२॥</p>
<p>———————————————————————————————————————</p>
<p>॥ १.३.४३ ॥</p>
<p><strong>कृष्णे स्व-धामोपगते धर्म-ज्ञानादिभिः सह ।</strong><br>
कलौ नष्ट-दृशाम् एष पुराणार्कोऽधुनोदितः ॥**</p>
<p>**मध्वाचार्यः (भागवत-तात्पर्यम्) :**धर्मः कं शरणं गत [भा।पु। १.१.२३] इत्य् अस्य तम् एव व्यास-रूपणम् इति परिहार उच्यते । इदं भागवतम् इत्य्-आदिना ॥४३॥</p>
<p>———————————————————————————————————————</p>
<p>**श्रीधर-स्वामी (भावार्थ-दीपिका) : **प्रायेण मृत्युर् पर्यन्तानाशकेनोपविष्टम् इति परम-वैराग्योक्तिः । हे विप्राः ! विप्रर्षेः सकाशात् ॥४३॥</p>
<p>———————————————————————————————————————</p>
<p><strong>जीव-गोस्वामी (श्री-कृष्ण-सन्दर्भः, ७९) :</strong> तथा श्री-कृष्ण-प्रतिनिधि-रूपत्वाद् अस्य महा-पुराणस्य श्री-कृष्ण एव मुख्योऽभिधेय इत्य् अप्य् आह—कृष्ण इति । स्पष्टम् ॥४३॥</p>
<p>———————————————————————————————————————</p>
<p>**जीव-गोस्वामी (क्रम-सन्दर्भः) : **तद् इदं पुराणम्, न तु शास्त्रान्तर-तुल्यम्, किन्तु श्री-कृष्ण-प्रतिनिधि-रूपम् एवेत्य् आह—कृष्ण इति । <strong>स्वस्य</strong> कृष्ण-रूपस्य <strong>धाम</strong> नित्य-लीला-स्थानम् <strong>उपगते</strong> सति <strong>श्री-कृष्णे</strong> । तत्र च धर्मः प्रोज्झित-कैतवोऽत्र [भा।पु। १.१.२], नैष्कर्मयम् अप्य् अच्युत-भाव-वर्जितं [भा।पु। १.५.१२] इति चानुसृत्य परम-प्रकृष्टतयावगते । भगवद्-धर्म-भगवज्-ज्ञानादिभिर् अपि सह स्व-धामोपगते सति, <strong>कलौ नष्ट-दृशां</strong> तादृश-धर्म-ज्ञान-विवेक-रहितानां कृते तद् इदं <strong>पुराणम् एवार्कः</strong>, न तु शास्त्रान्तरवद् दीप-स्थानीयं यत्, तथाविधोऽयं पुराणार्क <strong>उदितः</strong>, तादृश-धर्म-ज्ञान-प्रकाशनात् तत्-प्रतिनिधि-रूपेणाविर्बभूव । अर्कवत् तत्-प्रेरिततयैवेति भावः ॥४३॥</p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **किं बहुना ? यद् युष्माभिः पृष्टं धर्मः कं शरणं गतः [भा।पु। १.१.२३] इति तद् इदम् एव बुद्धस्वेत्य् आह—कृष्णे इति । स्व-धाम्नो द्वारकातः सकाशात् उप समीपं प्रभासं गते धर्म-ज्ञानादिभिः षड्भिर् ऐश्वर्यैः सह तत्रान्तर्दधाने सतीत्य् अर्थः । तल्-लीलाया भक्त-क्षोभ-कारित्वात् स्पष्टतयानुक्तिः । नष्ट-दृशां लुप्त-ज्ञानानां जनानां तत्र दृक्-पदेन तत्र चैक-देशान्ते दृष्टिः प्रणष्टा तमसि प्रविष्टेति प्रयुक्तेन कृष्णस्य षुर्यत्वम् । मथुराया उदय-शैलत्वम् । प्रभासस्य अस्ताचलत्वम् । शिष्टानां चक्रवाक्त्वम् । दुष्टानां नीहारत्वम् । पापानां तमस्त्वम् । भक्तानां कमल-वनत्वं च बोधितम् । अतस् तृतीये कृष्ण-द्यूमनि निम्लोचे [भा।पु। ३.२.७] इति सूर्यतया स्पष्टोक्तिः । एष पुराणार्क इति कृष्ण-सूर्योऽस्तमिते सति पुराण-सूर्योऽयम् उदित इति सूर्यस्य प्रतिमूर्तिः सूर्य एव भवेद् इति भावः ॥४३॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **पुराणं ब्रह्म-सम्मितम् इत्य् उक्तं स्फुटयन् धर्मः कं शरणं गतः [भा।पु। १.१.२३] इत्य् अस्योत्तरम् आह—**कृष्ण **इति । कृष्ण-द्युमणि-निम्लोचे [भा।पु। ३.२.७] इति वक्ष्यमाणात् कृष्ण-सूर्ये स्व-धामोपगते, नित्यं सन्निहितस् तत्र भगवान् [भा।पु। ११.३१.२४] इति च वक्ष्यमाणाज्-जनागोचरं द्वार्वत्याः प्रकाशान्तरं प्राप्ते धर्म-ज्ञानादिभिर् ऐश्वर्यैः सह तत्रैवान्तार्हिते सति नष्ट-दृशां विलुप्त-ज्ञानानां प्राणिनां ज्ञानाय पुराणार्क एष उदित इति तत् समम् एतत् ॥४३॥</p>
<p>———————————————————————————————————————</p>
<p>॥ १.३.४४ ॥</p>
<p><strong>तत्र कीर्तयतो विप्रा विप्रर्षेर् भूरि-तेजसः ।</strong></p>
<p><strong>अहं चाध्यगमं तत्र निविष्टस् तद्-अनुग्रहात् ।</strong><br>
सोऽहं वः श्रावयिष्यामि यथाधीतं यथा-मति ॥**</p>
<p>**श्रीधर-स्वामी (भावार्थ-दीपिका) : **अध्यगमं ज्ञातवान् अस्मि । तत्र कीर्तयतस् तत्र निविष्ट इति चान्वय-भेदात् तत्र-पदावृत्तिर् अदोषः । यथाधीतं नतु स्व-मति-विलसितम् । तत्रापि यथामति स्वमत्य्-अनुसारेण । सङ्क्षेपतः कथितं विस्तरतः श्रावयिष्यामि ॥४४॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : <em>न व्याख्यातम्।</em></strong></p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **तत्र सभायां कीर्तयतो विप्रर्षेः शुकदेवात् सकाशात् अध्यागमम् इदं शास्त्रम् अधिगतवान् अस्मि तस्यानुग्रहम् अवाप्य तत्र सभैक-देशे निविष्ट एतां वक्षत्य् असौ सूत इति द्वादशोक्तेः । यथाधीतं न तु स्व-कपोल-कल्पितं तत्रापि यथा-मति स्व-बुद्ध्या यावद् अवधृतं तावद् एव सर्वम् अर्थ-जातं तु स एव शुकदेवो वेदेति भावः ॥४४॥</p>
<blockquote>
<p>इति सारार्थ-दर्शिन्यां हर्षिण्यां भक्त-चेतसाम् ।<br>
तृतीयः प्रथमेऽध्यायः सङ्गतः सङ्गतः सताम् ॥*॥</p></blockquote>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **तत्र सदसि श्री-भागवतं कीर्तयतो विप्रर्षेः श्रीशुकात्, भूरितेजसः हृद्-विभात-कृष्णोच्-छलित-दीप्ति-पुञ्जात् तेजो दीप्तौ प्रभावे च इति मेदिनी । तत्र सदसि तत्-प्रान्ते तद् अनुग्रहान्-निविष्टः एतां वक्ष्यत्यसौ सूत [भा।पु। १२.४.४३] इति वक्ष्यति । यथाधीतं न तु स्वकपोल-कल्पितं, यथामतीति सङ्क्षेपात् कथितं-विस्तीर्य श्रावयैष्यामि । तत्र कीर्तयस् तत्र निविष्ट इत्य् अन्वय-भेदान् न दोषः ॥४४॥</p>
<p>इति श्री-वैष्णवानन्दिन्यां  प्रथम-स्कन्ध-टिप्पन्यां तृतीयोऽध्यायः ॥३॥</p>
<hr>
<p>इति श्रीमद्-भागवते महा-पुराणे ब्रह्म-सूत्र-भाष्ये</p>
<p>पारमहंस्यं संहितायां वैयासिक्यां प्रथम-स्कन्धे</p>
<p>नैमिषीयोपाख्याने जन्म-गुह्यं नाम</p>
<p>तृतीयोऽध्यायः ।</p>
<p>॥१.३॥</p>
<hr>
<p>(१.४)</p>
<div class="footnotes" role="doc-endnotes">
<hr>
<ol>
<li id="fn:1">
<p>देहान्तर्यामिण इति पाठोऽपि क्वचित् दृश्यते ।&#160;<a href="#fnref:1" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:2">
<p>स एवेदं ससर्जाग्रे भगवान् आत्म-मायया ।
सद्-असद्-रूपया चासौ गुणमयागुणो विभुः ॥ इति पुरिदास-संस्कारेण निर्दिष्टम्।&#160;<a href="#fnref:2" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:3">
<p>अयं ग्रन्थो बहुषु प्राचीन-पुस्तकेषु नोपलभ्यते ।&#160;<a href="#fnref:3" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:4">
<p>तृतीय-प्रपाठके।&#160;<a href="#fnref:4" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:5">
<p>‘गुण-बृंहितम्ऽ इति पाठो मूले टीकायां चास्ति । अयम् एव समीचीनः ।&#160;<a href="#fnref:5" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:6">
<p>स्रिधर् स्wअमिऽस् चोम्मेन्तर्य् तो ११.१५.१६।&#160;<a href="#fnref:6" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:7">
<p>‘वृत्त्य्-अभिप्रायेणऽ इति क्वचित् पाठः ।&#160;<a href="#fnref:7" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:8">
<p>प्राचीन-पुस्तके—ऽननु यदि कोऽपि न जानाति तर्ह्य् अनिर्मोक्ष-प्रसङ्गः स्याद् इत्य् आशङ्क्याह—<strong>स वेद</strong> इति । <strong>अमायया</strong> अकुटिल-भावेन । <strong>सन्ततया</strong> निरन्तरया । <strong>अनुवृत्त्या</strong> सेवा तत्-पाद-सरोज-गन्धं यो <strong>भजेत</strong> । <strong>पदवीं</strong> स्वरूपम् । <strong>वेद</strong> जानातिऽ इति पाठः ।&#160;<a href="#fnref:8" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:9">
<p>‘उग्रऽ इतिय् आद्य् अधिकम् एकस्मिन् पुस्तके ।&#160;<a href="#fnref:9" class="footnote-backref" role="doc-backlink">&#x21a9;&#xfe0e;</a></p>
</li>
</ol>
</div>

  </div>
</article>


        

        



    <aside class="card border noPrint" id="section-tree-item-bhAgavatam_gauDIya-prastutiH_01_03_avatArAH_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/purANam_vaiShNavam/bhAgavatam/gauDIya-prastutiH/01/03_avatArAH/">०३ अवताराः </a>
            <a data-toggle="collapse" href="#section-tree-item-body-bhAgavatam_gauDIya-prastutiH_01_03_avatArAH_md" role="button" aria-expanded="false" aria-controls="section-tree-item-body-bhAgavatam_gauDIya-prastutiH_01_03_avatArAH_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-bhAgavatam_gauDIya-prastutiH_01_03_avatArAH_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: ०३ अवताराः</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/purANam_vaiShNavam/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/purANam_vaiShNavam/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/purANam_vaiShNavam/actions/workflows/build.yml"><img src="https://github.com/vishvAsa/purANam_vaiShNavam/actions/workflows/build.yml/badge.svg"> Built </a> on 2025 Aug 25 05:46:07 UTC. (<a href="http://google.com/search?q=05%3a46%3a07%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
