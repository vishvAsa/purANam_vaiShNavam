<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>पुराणे विश्वासटिप्पन्यः  | १० द्वारका-गमनम्</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/purANam_vaiShNavam/bhAgavatam/gauDIya-prastutiH/01/10_dvArakA-gamanam/" rel="alternate" type="application/rss+xml" title="पुराणे विश्वासटिप्पन्यः" />
    <link href="/purANam_vaiShNavam/bhAgavatam/gauDIya-prastutiH/01/10_dvArakA-gamanam/" rel="feed" type="application/rss+xml" title="पुराणे विश्वासटिप्पन्यः" />

    <meta property="og:url" content="https://vishvAsa.github.io/purANam_vaiShNavam/bhAgavatam/gauDIya-prastutiH/01/10_dvArakA-gamanam/">
  <meta property="og:site_name" content="पुराणे विश्वासटिप्पन्यः">
  <meta property="og:title" content="१० द्वारका-गमनम्">
  <meta property="og:description" content="विषयः भगवतः श्री-कृष्णस्य द्वारका-गमनम् ।
॥ १.१०.१ ॥
शौनक उवाच—
हत्वा स्व-रिक्थ-स्पृध आततायिनो
युधिष्ठिरो धर्म-भृतां वरिष्ठः ।
सहानुजैः प्रत्यवरुद्ध-भोजनः
कथं प्रवृत्तः किम् अकारषीत् ततः ॥
श्रीधर-स्वामी (भावार्थ-दीपिका) :
दशमे कृत-कार्यस्य हस्तिनापुरो हरेः ।
स्त्रीभिः संस्तूयमानस्य वर्ण्यते द्वारकागमः ॥
राज्यं च-कारेत्य् उक्तं, ततः पृच्छति—हत्वेति । स्वस्य रिक्थे धने स्पर्धन्ते स्म ये ते तथा । यद् वा, स्व-रिक्थाय स्पृत् सङ्ग्रामो येषाम् एव धनादि-हरणाद् आततायिनः, तान् हत्वा । प्रत्यवरुद्ध-भोजनो बन्धु-वध-दुःखेन सङ्कुचित-भोगो, राज्य-लाभेन प्राप्त-भोगो वा । कथं राज्ये प्रवृत्तः ? प्रवृत्तो वा ततः किम् अकार्षीत्? ॥१॥">
  <meta property="og:locale" content="en_us">
  <meta property="og:type" content="article">
    <meta property="article:section" content="bhagavatam">

  <meta itemprop="name" content="१० द्वारका-गमनम्">
  <meta itemprop="description" content="विषयः भगवतः श्री-कृष्णस्य द्वारका-गमनम् ।
॥ १.१०.१ ॥
शौनक उवाच—
हत्वा स्व-रिक्थ-स्पृध आततायिनो
युधिष्ठिरो धर्म-भृतां वरिष्ठः ।
सहानुजैः प्रत्यवरुद्ध-भोजनः
कथं प्रवृत्तः किम् अकारषीत् ततः ॥
श्रीधर-स्वामी (भावार्थ-दीपिका) :
दशमे कृत-कार्यस्य हस्तिनापुरो हरेः ।
स्त्रीभिः संस्तूयमानस्य वर्ण्यते द्वारकागमः ॥
राज्यं च-कारेत्य् उक्तं, ततः पृच्छति—हत्वेति । स्वस्य रिक्थे धने स्पर्धन्ते स्म ये ते तथा । यद् वा, स्व-रिक्थाय स्पृत् सङ्ग्रामो येषाम् एव धनादि-हरणाद् आततायिनः, तान् हत्वा । प्रत्यवरुद्ध-भोजनो बन्धु-वध-दुःखेन सङ्कुचित-भोगो, राज्य-लाभेन प्राप्त-भोगो वा । कथं राज्ये प्रवृत्तः ? प्रवृत्तो वा ततः किम् अकार्षीत्? ॥१॥">
  <meta itemprop="wordCount" content="6149">
  <meta name="twitter:card" content="summary">
  <meta name="twitter:title" content="१० द्वारका-गमनम्">
  <meta name="twitter:description" content="विषयः भगवतः श्री-कृष्णस्य द्वारका-गमनम् ।
॥ १.१०.१ ॥
शौनक उवाच—
हत्वा स्व-रिक्थ-स्पृध आततायिनो
युधिष्ठिरो धर्म-भृतां वरिष्ठः ।
सहानुजैः प्रत्यवरुद्ध-भोजनः
कथं प्रवृत्तः किम् अकारषीत् ततः ॥
श्रीधर-स्वामी (भावार्थ-दीपिका) :
दशमे कृत-कार्यस्य हस्तिनापुरो हरेः ।
स्त्रीभिः संस्तूयमानस्य वर्ण्यते द्वारकागमः ॥
राज्यं च-कारेत्य् उक्तं, ततः पृच्छति—हत्वेति । स्वस्य रिक्थे धने स्पर्धन्ते स्म ये ते तथा । यद् वा, स्व-रिक्थाय स्पृत् सङ्ग्रामो येषाम् एव धनादि-हरणाद् आततायिनः, तान् हत्वा । प्रत्यवरुद्ध-भोजनो बन्धु-वध-दुःखेन सङ्कुचित-भोगो, राज्य-लाभेन प्राप्त-भोगो वा । कथं राज्ये प्रवृत्तः ? प्रवृत्तो वा ततः किम् अकार्षीत्? ॥१॥">
<script type="text/javascript">
    
    let baseURL = "https:\/\/vishvAsa.github.io\/purANam_vaiShNavam\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/purANam_vaiShNavam\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/purANam_vaiShNavam\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/purANam_vaiShNavam\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/purANam_vaiShNavam\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvya\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/purANam_vaiShNavam\/bhAgavatam\/gauDIya-prastutiH\/01\/10_dvArakA-gamanam\/".replace(basePath, "/");
  pageVars.pageParams = {};
  pageVars.pageSource = "bhAgavatam\/gauDIya-prastutiH\/01\/10_dvArakA-gamanam.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/purANam_vaiShNavam/webpack_dist/uiLib-bundle.js"></script>







    <link rel="stylesheet" href="/purANam_vaiShNavam/webpack_dist/uiLib.css">
<link rel="stylesheet" href="/purANam_vaiShNavam/css/uiLibPrint.css" media="print" >
<link rel="stylesheet" href="/purANam_vaiShNavam/css/fonts.css" >
<link rel="stylesheet" href="/purANam_vaiShNavam/css/@fortawesome/fontawesome-free/css/solid.min.css">

<link rel="stylesheet" href="/purANam_vaiShNavam/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/10_dvArakA-gamanam/" />
<link rel="alternate" hreflang="sa-Deva" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/10_dvArakA-gamanam/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/10_dvArakA-gamanam/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/10_dvArakA-gamanam/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/10_dvArakA-gamanam/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/10_dvArakA-gamanam/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/10_dvArakA-gamanam/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/10_dvArakA-gamanam/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/10_dvArakA-gamanam/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/10_dvArakA-gamanam/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/10_dvArakA-gamanam/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/10_dvArakA-gamanam/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/10_dvArakA-gamanam/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/10_dvArakA-gamanam/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/10_dvArakA-gamanam/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/10_dvArakA-gamanam/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/10_dvArakA-gamanam/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/10_dvArakA-gamanam/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/10_dvArakA-gamanam/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/10_dvArakA-gamanam/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/10_dvArakA-gamanam/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/10_dvArakA-gamanam/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/10_dvArakA-gamanam/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/10_dvArakA-gamanam/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/10_dvArakA-gamanam/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/10_dvArakA-gamanam/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/10_dvArakA-gamanam/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/10_dvArakA-gamanam/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/10_dvArakA-gamanam/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/10_dvArakA-gamanam/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/10_dvArakA-gamanam/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/10_dvArakA-gamanam/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/10_dvArakA-gamanam/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/10_dvArakA-gamanam/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/10_dvArakA-gamanam/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/10_dvArakA-gamanam/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/10_dvArakA-gamanam/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/10_dvArakA-gamanam/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/10_dvArakA-gamanam/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/10_dvArakA-gamanam/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/10_dvArakA-gamanam/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/10_dvArakA-gamanam/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/10_dvArakA-gamanam/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/10_dvArakA-gamanam/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/10_dvArakA-gamanam/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">पुराणे विश्वासटिप्पन्यः <br/> १० द्वारका-गमनम्</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/purANam_vaiShNavam/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="१० द्वारका-गमनम्">१० द्वारका-गमनम्</h1>
    
    <a id="editLink" class="btn btn-primary noPrint"  href="https://github.com/vishvAsa/purANam_vaiShNavam/edit/content/bhAgavatam/gauDIya-prastutiH/01/10_dvArakA-gamanam.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <details><summary>विषयः</summary>
<p>भगवतः श्री-कृष्णस्य द्वारका-गमनम् ।</p>
</details>
<p><strong>॥ १.१०.१ ॥</strong></p>
<p><strong>शौनक उवाच—</strong></p>
<p><strong>हत्वा स्व-रिक्थ-स्पृध आततायिनो</strong></p>
<p><strong>युधिष्ठिरो धर्म-भृतां वरिष्ठः ।</strong></p>
<p><strong>सहानुजैः प्रत्यवरुद्ध-भोजनः</strong></p>
<p><strong>कथं प्रवृत्तः किम् अकारषीत् ततः ॥</strong></p>
<p><strong>श्रीधर-स्वामी (भावार्थ-दीपिका) :</strong></p>
<p>दशमे कृत-कार्यस्य हस्तिनापुरो हरेः ।</p>
<p>स्त्रीभिः संस्तूयमानस्य वर्ण्यते द्वारकागमः ॥</p>
<p>राज्यं च-कारेत्य् उक्तं, ततः पृच्छति—<strong>हत्वेति</strong> । <strong>स्वस्य रिक्थे</strong> धने <strong>स्पर्धन्ते</strong> स्म ये ते तथा । यद् वा, स्व-रिक्थाय स्पृत् सङ्ग्रामो येषाम्  एव धनादि-हरणाद् <strong>आततायिनः,</strong> तान् <strong>हत्वा</strong> । <strong>प्रत्यवरुद्ध-भोजनो</strong> बन्धु-वध-दुःखेन सङ्कुचित-भोगो, राज्य-लाभेन प्राप्त-भोगो वा । <strong>कथं</strong> राज्ये <strong>प्रवृत्तः</strong> ? प्रवृत्तो वा <strong>ततः किम् अकार्षीत्</strong>? ॥१॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : <em>न व्याख्यातम्।</em></strong></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong></p>
<p>नास्य निष्कण्टके राज्ये पाण्डवं स्व-पुरीं हरेः ।</p>
<p>गच्छतः कुरु-नारीभिः स्तुतिर् दशम उच्यते ॥</p>
<p>वासुदेवानुमोदेनैव राज्य-प्रवृत्ति-प्रजा-पालनादिकं सामान्यतो ज्ञात्वापि विशेषं जिज्ञासुः पृच्छति—हत्वेति । <strong>स्वस्य रिक्थे</strong> धने <strong>स्पर्धन्ते</strong> स्म ये, तान् । शत्रुभिर् अवरुद्धं यदासीति, तत् तेभ्यः सकाशात् <strong>प्रत्यवरुद्धं</strong> पुनश् च स्व-वशीकृतं <strong>भोजनं</strong> भोगो येन सः ॥१॥</p>
<p>———————————————————————————————————————</p>
<p><strong>बलदेव-विद्यभूषणः (वैष्णवानन्दिनी) :</strong></p>
<p>राज्ये युधिष्ठिरं न्यस्य गोविन्दे हत-कण्टके । \ गच्छन् द्वारावतीं स्त्रीभिः संस्तुतो दशमे मुहुः ॥ \</p>
<p>कृष्ण-तद्-भक्तयोः कथास्व वितृप्तः पुनः पृच्छति—<strong>हत्वेति</strong> । <strong>स्वस्य रिक्थे</strong> धने ये स्पर्धन्ते स्म, तान् धनापहारित्वाद् आततायिनो दुर्योधनादीन् <strong>हत्वा</strong> । शत्रुभिर् यद् अवरुद्धं तत् तेभ्यः सकाशात् <strong>प्रत्य् अवरुद्धं</strong> पुनर् वशीकृतं <strong>भोजनं</strong> भोगो येन सः ॥१॥</p>
<p>———————————————————————————————————————</p>
<p><strong>॥ १.१०.२ ॥</strong></p>
<p><strong>सूत उवाच—</strong></p>
<p><strong>वंशं कुरोर् वंश-दवाग्नि-निर्हृतं</strong></p>
<p><strong>संरोहयित्वा भव-भावनो हरिः ।</strong></p>
<p><strong>निवेशयित्वा निज-राज्य ईश्वरो</strong></p>
<p><strong>युधिष्ठिरं प्रीत-मना बभूव ह ॥</strong></p>
<p><strong>श्रीधर-स्वामी (भावार्थ-दीपिका) : <strong>राज्य-प्रवृत्तौ श्री-कृष्णस्य प्रीतिं पर्यालोच्य प्रवृत्त इत्य् आशयेनोत्तरम् आह । <strong>वंशं कुरोः सम्रोहियत्वा</strong> परीक्षिद्-रक्षणेन संरोह्य अङ्कुरितं कृत्वा । कथं-भूतम् ?<strong>वंश-दवाग्नि-निर्हृतं</strong> वंश एव दवो वनं, तस्माद् उद्भूतो यः क्रोध-रूपोऽ</strong>ग्निः,</strong> तेन <strong>निर्हृतं</strong> दग्धम् । निज-राज्ये निवेश्य च ॥२॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : वंशम्</strong> इत्य् अस्य टीकायां राज्य-प्रवृत्तेर् उत्तरम् आहेत्य् अन्वयः ॥२॥</p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **श्री-कृष्णस्य प्रीतिं पर्यालोच्यैव प्रवृत्त इत्य् आशयेनोत्तरम् आह—**कुरोर् वंशं वंश-दवाग्निना **इव <strong>निर्हृतं</strong> निर्दग्धं <strong>संरोहयित्वा</strong> परीक्षिद्-रक्षणेन संरोह्य, दवो वनं वंशानां वनम्, यथा स्व-सङ्घर्षोत्थेनाग्निना दह्यते, तथैव कुरोर् वंशम् अपि परस्पर-क्रोधोत्थ-युद्धेन हतम् इत्य् अर्थः । <strong>भवं</strong> महा-देवम् अपि <strong>भावयति</strong> स्व-लीलां ध्यापयतीति सः ॥२॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **भगवत्-प्रीतिं विलोक्य राज्ये प्रवृत्त इति भावेनोत्तरम् आह—<strong>कुरु-वंशं वंश-दवाग्निन् एव निर्हृतं</strong> निर्दग्धं <strong>संरोहयित्व</strong> परीक्षिद्-रक्षणेन स्फुरितं कृत्वा इत्य् अर्थः । वेणूनां वनं यथा मिथः सङ्घर्षोत्थेनाग्निना दग्धं भवेद् एवं कुरूणां वृन्दम् अपि क्रोधोत्थेन युद्धेन हतम् इत्य् अर्थः । भवं शिवम् अपि भावयति स्व-लीलाम् इति <strong>भव-भावनः</strong> । हरति स्व-भक्तानां दुःखम् इति <strong>हरिः</strong> ॥२॥</p>
<p>———————————————————————————————————————</p>
<p>**॥ १.१०.३ ॥ **</p>
<p><strong>निशम्य भीष्मोक्तम् अथाच्युतोक्तं</strong></p>
<p><strong>प्रवृत्त-विज्ञान-विधूत-विभ्रमः ।</strong></p>
<p><strong>शशास गाम् इन्द्र इवाजिताश्रयः</strong></p>
<p><strong>परिध्य्-उपान्ताम् अनुजानुवर्तितः ॥</strong></p>
<p>**मध्वाचार्यः (भागवत-तात्पर्यम्) : **</p>
<blockquote>
<p>अमात्या मन्त्रिणो दूताः श्रेणयश् च पुरोहिताः ।<br>
पुरञ्जन-पदं चेति सप्त-प्रणिधयः स्मृताः ॥ इति ब्राह्मे ॥३॥</p></blockquote>
<p>———————————————————————————————————————</p>
<p><strong>श्रीधर-स्वामी (भावार्थ-दीपिका) : <strong>प्रवृत्तौ हेतुम् उक्त्वा किम् अकार्षीत् ? इत्य् अस्योत्तरम् आह । <strong>प्रवृत्तं</strong> यद् <strong>विज्ञानं</strong> पर्मेश्वराधीनं जगन् न स्वतन्त्रम् इत्य् एवं-भूतं तेन <strong>विधूतो विभ्रमो</strong>ऽहङ्कार्तेत्य् एवं-भूतो मोहो यस्य सः । <strong>अनुजैर् अनुवर्तितः</strong> सेवतः सन् । <strong>अजितः</strong> श्री-कृष्ण एव्</strong>आश्रयो</strong> यस्य सः । <strong>परिधिः</strong> समुद्रस् तत्-पर्यन्तां <strong>गां</strong> पृथिवीं पालयाम् आस ॥३॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : <em>न व्याख्यातम्।</em></strong></p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : निशम्य **इति । <strong>प्रवृत्तं</strong> यद् <strong>विज्ञानं</strong> परमेश्वराधीनं जगन् न स्वतन्त्रम् इत्य् एवं-भूतं तेन <strong>विधूतो विभ्रमो</strong>ऽहं कर्तेत्य् एवं-भूतो मोहो यस्य सः । **गां **पृथ्वीं स्वर्गं च । <strong>अजितः</strong> श्री-कृष्णः उपेन्द्रश् च <strong>परिधयः</strong> समुद्राद् ऊर्ध्वगं दिङ्-मण्डलं च <strong>अनुजानाम् अनुवर्तिता</strong> अनुवृत्तिर् यस्मिन् । पक्षे, अनुजेनोपेन्द्रेणानुवृत्तिं प्रापिताः ॥३॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **किम् अकार्षीत् ? इत्य् अस्योत्तरम् आह—<strong>निशम्य</strong> इति । <strong>प्रवृत्तं</strong> यद्-<strong>विज्ञानं</strong> परेशाधीनो लोको न स्वतन्त्र इत्य् एवं-भूतेन <strong>विधूतो विभ्रमः</strong> स्वतन्त्र-कर्तृत्वाभिमानो यस्य सः । <strong>गां</strong> पृथिवीं स्वर्गं च । <strong>अजिताश्रयः</strong> कृष्ण-सहायश् च <strong>परिधयो</strong>ऽर्णवा उर्ध्वग-दिशश् च । <strong>अनुजानां</strong> भीमादीनाम् <strong>अनुवर्तिता</strong> यस्मिन् सः । पक्षे, अनुजेनोपेन्द्रणानुवृत्तिं प्रापितः ॥३॥</p>
<hr>
<p>**॥ १.१०.४ ॥ **</p>
<p><strong>कामं ववर्ष पर्जन्यः सर्व-काम-दुघा मही ।</strong><br>
सिषिचुः स्म व्रजान् गावः पयसोधस्वतीर् मुदा ॥**</p>
<p>**श्रीधर-स्वामी (भावार्थ-दीपिका) : **तस्य राज्यम् अनुवर्णयति—<strong>कामम्</strong> इति त्रिभिः । <strong>मही</strong> <strong>सर्व-काम-दोग्ध्री</strong> बभूव । <strong>व्रजान्</strong> गोष्ठानि । <strong>ऊधस्वतीर्</strong> ऊधस्वत्यः ऊधः क्षीराशयः, तद्वत्यः स्थूलोधस इत्य् अर्थः । <strong>सिषिचुर्</strong> अभ्यषिञ्चन् ॥४॥</p>
<p>———————————————————————————————————————</p>
<p>**जीव-गोस्वामी (क्रम-सन्दर्भः) : <em>न व्याख्यातम्।</em> **</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> <strong>ऊधस्वतीः</strong> स्थूलाः पीनवत्यः ॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **राज्ये सुख-समृद्धिम् आह—<strong>कामम्</strong> इति । <strong>ऊधस्वतीः</strong> स्थूल-पीनवत्यः ॥४॥</p>
<p>———————————————————————————————————————</p>
<p>**॥ १.१०.५ ॥ **</p>
<p><strong>नद्यः समुद्रा गिरयः स-वनस्पति-वीरुधः ।</strong><br>
फलन्त्य् ओषधयः सर्वाः कामम् अन्वृतु तस्य वै ॥**</p>
<p><strong>श्रीधर-स्वामी (भावार्थ-दीपिका) : अन्वृतु</strong> ऋताव् ऋतौ ॥५॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः), विश्वनाथ-चक्रवर्ती (सारार्थ-दर्शिणी) :</strong> <em>न व्याख्यातम्।</em></p>
<p>———————————————————————————————————————</p>
<p><strong>बलदेव-विद्यभूषणः (वैष्णवानन्दिनी) : अन्वृतु</strong> सर्वेषु ऋतुषु । <strong>तस्य</strong> युधिष्ठिरस्य ॥५॥</p>
<p>———————————————————————————————————————</p>
<p>**॥ १.१०.६ ॥ **</p>
<p><strong>नाधयो व्याधयः क्लेशा दैव-भूतात्म-हेतवः ।</strong><br>
अजात-शत्राव् अभवन् जन्तूनां राज्ञि कर्हिचित् ॥**</p>
<p><strong>श्रीधर-स्वामी (भावार्थ-दीपिका) : आधयो</strong> मनो-व्यथाः । <strong>व्याधयो</strong> रोगाः । <strong>क्लेशाः</strong> शीतोष्णादि-कृताः । <strong>दैवं भूतानि चात्मा हेतुर्</strong> येषाम्  आधिदैविकादीनां ते <strong>जन्तूनां</strong> <strong>नाभवन्</strong> ॥६॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : <em>न व्याख्यातम्।</em></strong></p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **६॥</p>
<p>———————————————————————————————————————</p>
<p><strong>बलदेव-विद्यभूषणः (वैष्णवानन्दिनी) : आधयो</strong> मानस-पीडाः, <strong>व्याधयो</strong> ज्वरादयो रोगाः । <strong>क्लेशाः</strong> काम-क्रोध-लोभ-मोहादयः । <strong>दैवादयो हेतवो</strong> येषां ते । <strong>दैव</strong>-हेतुर् अनावृष्ट्य्-आदिः, <strong>भूत</strong>-हेतुर् उन्मादादिः, <strong>आत्म</strong>-हेतुः कुष्ठादिः ॥६॥</p>
<p>———————————————————————————————————————</p>
<p>**॥ १.१०.७ ॥ **</p>
<p><strong>उषित्वा हास्तिनपुरे मासान् कतिपयान् हरिः ।</strong><br>
सुहृदां च विशोकाय स्वसुश् च प्रिय-काम्यया ॥**</p>
<p>**श्रीधर-स्वामी (भावार्थ-दीपिका) : **इदानीं द्वारका-गमनं निरूपयितुम् आह—<strong>उषित्वा</strong> इति । <strong>स्वसुः</strong> सुभद्रायाः ॥७॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : <em>न व्याख्यातम्।</em></strong></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) : स्वसुः</strong> सुभद्रायाः ॥७॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **अथ द्वार्वती-प्रयाणं वर्णयितुम् आह—<strong>उषित्वा</strong> इति । <strong>स्वसुर्</strong> भगिन्याः सुभद्रायाः॥७॥</p>
<p>———————————————————————————————————————</p>
<p>**॥ १.१०.८ ॥ **</p>
<p><strong>आमन्त्र्य चाभ्यनुज्ञातः परिष्वज्याभिवाद्य तम् ।</strong><br>
आरुरोह रथं कैश्चित् परिष्वक्तोऽभिवादितः ॥**</p>
<p><strong>श्रीधर-स्वामी (भावार्थ-दीपिका), विश्वनाथ-चक्रवर्ती (सारार्थ-दर्शिणी) :</strong> <strong>तं</strong> युधिष्ठिरम् ॥८॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : <em>न व्याख्यातम्।</em></strong></p>
<p>———————————————————————————————————————</p>
<p><strong>बलदेव-विद्यभूषणः (वैष्णवानन्दिनी) : तं</strong> युधिष्ठिरम् <strong>आमन्त्र्य</strong> पृथया अभिवाद्य प्रणम्य तेन <strong>परिष्वज्य</strong> <strong>अभ्यनुज्ञातो</strong> दत्त-सम्मतिकः कृष्णो <strong>रथम् आरुरोह</strong> ॥८॥</p>
<p>———————————————————————————————————————</p>
<p>**॥ १.१०.९ ॥ **</p>
<p><strong>सुभद्रा द्रौपदी कुन्ती विराट-तनया तथा ।</strong><br>
गान्धारी धृतराष्ट्रश् च युयुत्सुर् गौतमो यमौ ॥**</p>
<p><strong>श्रीधर-स्वामी (भावार्थ-दीपिका) : युयुत्सुर्</strong> धृतराष्ट्राद् वैश्यायां जातः । <strong>गौतमः</strong> कृपः । <strong>यमौ</strong> नकुल-सहदेवौ ॥९॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : <em>न व्याख्यातम्।</em></strong></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) : युयुत्सुर्</strong> धृतराष्ट्राद् वैश्यायां जातः । <strong>गौतमः</strong> कृपः ॥९॥</p>
<p>———————————————————————————————————————</p>
<p><strong>बलदेव-विद्यभूषणः (वैष्णवानन्दिनी) : युयुत्सुर्</strong> धृतराष्ट्राद् वैश्यायां पत्न्यां जातः पाण्डवानुयायी महावीरः, <strong>गौतमः</strong> कृपाचार्यः ॥९॥</p>
<p>———————————————————————————————————————</p>
<p>**॥ १.१०.१० ॥ **</p>
<p><strong>वृकोदरश् च धौम्यश् च स्त्रियो मत्स्य-सुतादयः ।</strong><br>
न सेहिरे विमुह्यन्तो विरहं शार्ङ्ग-धन्वनः ॥**</p>
<p><strong>श्रीधर-स्वामी (भावार्थ-दीपिका) : मत्स्य-सुता</strong> उत्तरा । तस्याः पुनर् ग्रहणं गर्भ-रक्षक-कृष्ण-विरहे मोहाधिक्यात् । यद् वा, मत्स्य-सुता सत्यवती ॥१०॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : <em>न व्याख्यातम्।</em></strong></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) : मत्स्य-सुता</strong> उत्तरा । तस्याः पुनर् ग्रहणं गर्भ-रक्षण-कृते मोहाधिक्यात् । यद् वा, मत्स्य-सुता सत्यवती ॥१०॥</p>
<p>———————————————————————————————————————</p>
<p><strong>बलदेव-विद्यभूषणः (वैष्णवानन्दिनी) : मत्स्य-सुता</strong> सत्यवती ॥१०॥</p>
<p>———————————————————————————————————————</p>
<p>**॥ १.१०.११-१२ ॥ **</p>
<p><strong>सत्-सङ्गान् मुक्त-दुःसङ्गो हातुं नोत्सहते बुधः ।</strong><br>
कीर्त्यमानं यशो यस्य सकृद् आकर्ण्य रोचनम् ॥**</p>
<p><strong>तस्मिन् न्यस्त-धियः पार्थाः सहेरन् विरहं कथम् ।</strong><br>
दर्शन-स्पर्श-संलाप- शयनासन-भोजनैः ॥**</p>
<p>**श्रीधर-स्वामी (भावार्थ-दीपिका) : **तेषां कृष्ण-विरहासहनं कैमुत्य-न्यायेनाह—<strong>सत्-सङ्गाद्</strong> इति द्वाभ्याम् । <strong>सतां सङ्गाद्</strong> हेतोर् <strong>मुक्तः</strong> पुत्रादि-विषयो <strong>दुःसङ्गो</strong> येन सः । सद्भिः कीर्त्यमानं <strong>रुचि-करं</strong> यस्य <strong>यशः</strong> <strong>सकृद्</strong> अप्य् <strong>आकर्ण्य</strong> सत्-सङ्गं त्यक्तुं न शक्नोति । <strong>दर्शनादिभिस्</strong> <strong>तस्मिन्</strong> श्री-कृष्णे <strong>न्यस्ता</strong> अध्यस्ता <strong>धीर्</strong> येषां ते ॥११-१२॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : <em>न व्याख्यातम्।</em></strong></p>
<p><strong>प्रीति-सन्दर्भः ८८ :</strong> स्नेह-स्थायि-भावम् आह—<strong>सत्सङ्गाद्</strong> इत्य्-आदि-चतुर्भिः । <strong>विचेलुः</strong> (१३) अर्हणाद्य्-आनयनार्थम् इतस् ततश् चलन्ति स्म । <strong>अभद्रं</strong> (१४) यात्रा-समये दुःशकुनं प्राभूद् इति <strong>न्यरुन्धन्</strong> (१४) आच्छादितवत्यः ॥११-१४॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) : यस्य यशोऽपि हातुं बुधो नोत्सहते</strong>, तस्य विरहं <strong>पार्थाः</strong> <strong>कथं सहेरन्</strong>? इत्य् अन्वयः । <strong>रोचनं</strong> रोचकम् । बुधः कीदृशः? <strong>सत्-सङ्गान्</strong> <strong>मुक्तो दुःसङ्गो</strong> येन सः, तेन सत्-सङ्गं विना दुःसङ्गो मद-मत्सरादि-हेतुर् नापयाति, तद्-अपगमेन विना भगवद्-यशो रोचकं दुस्त्यजं च न भवतीति सिद्धान्ते ध्वनितः । पार्थाः कीदृशाः ? <strong>दर्शनादिभिस्</strong> <strong>तस्मिन्</strong> कृष्णे एव <strong>न्यस्त-धियः</strong> ॥११-१२॥</p>
<p>———————————————————————————————————————</p>
<p><strong>बलदेव-विद्यभूषणः (वैष्णवानन्दिनी) : यस्य यशो</strong>ऽपि <strong>बुधो</strong> <strong>हातुं</strong> <strong>न सहते</strong>, <strong>तस्य विरहं पार्थाः कथं सहेरन्</strong>? इति सम्बन्धः । <strong>रोचनं</strong> रोचकं । बुधः कीदृशः? इत्य् आह–<strong>सद्</strong> इति । <strong>सत्-सङ्गं</strong> विना मद-मत्सरादि-हेतुर् <strong>दुःसङ्गो</strong> नापगच्छति । तद्-अपगमं विना तद् यशो रोचकं दुस्त्यजं च न स्याद् इति भावः ॥ पार्थाः कीदृशाः? <strong>दर्शनादिभिस् तस्मिन् न्यस्त-धियः</strong> ॥११-१२॥</p>
<p>———————————————————————————————————————</p>
<p>**॥ १.१०.१३ ॥ **</p>
<p><strong>सर्वे तेऽनिमिषैर् अक्षैस् तम् अनु द्रुत-चेतसः ।</strong><br>
वीक्षन्तः स्नेह-सम्बद्धा विचेलुस् तत्र तत्र ह ॥**</p>
<hr>
<p>**श्रीधर-स्वामी (भावार्थ-दीपिका) : **अत एव <strong>अनिमिषैर्</strong> नेत्रैस् <strong>तत्र तत्र</strong> अर्हणानयनाद्य्-अर्थं चलन्ति स्म । यतः स्नेहेन <strong>सम्यग् बद्धाः</strong> । अत एव <strong>तम् अनु</strong> <strong>द्रुतानि</strong> गतानि <strong>चेतंसि</strong> येषां, ते ॥१३॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : <em>न व्याख्यातम्।</em></strong></p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **अत एव <strong>अनिमिषैर् अक्षैस्</strong> <strong>तम्</strong> एव <strong>वीक्षमाणाः</strong> । <strong>अनु</strong> वीक्षणानन्तरं <strong>वि</strong>क्लिन्न-<strong>चेतसः</strong> ततः <strong>स्नेहेन</strong> <strong>सम्</strong>यग् <strong>बद्धाः</strong> । अत एव <strong>तत्र तत्र विचेलुः,</strong> यत्र यत्र स चलति स्मेत्य् अर्थः ॥१३॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **अत एव <strong>अनिमिषैर् अक्षैस् तम्</strong> एव <strong>वीक्षमाणाः</strong> । <strong>अनु</strong> वीक्षणानन्तरं <strong>तत्र तत्र</strong> <strong>विचेलुः,</strong> यत्र यत्र स चचाल ॥१३॥</p>
<p>———————————————————————————————————————</p>
<p>**॥ १.१०.१४ ॥ **</p>
<p><strong>न्यरुन्धन्न् उद्गलद् बाष्पम् औत्कण्ठ्याद् देवकी-सुते ।</strong><br>
निर्यात्य् अगारान् नोऽभद्रम् इति स्याद् बान्धव-स्त्रियः ॥**</p>
<p><strong>श्रीधर-स्वामी (भावार्थ-दीपिका) : अगारान् निर्याति</strong> निर्गच्छति सति । <strong>औत्कण्ठ्याद्</strong> आसक्त्य्-अतिशयाद् धेतोर् <strong>उद्गलत्</strong> स्रवद् <strong>बाष्पम्</strong> अश्रु <strong>न्यरुन्धन्</strong> नेत्रेष्व् एव स्तम्भितवत्यः । तत्र हेतुः—<strong>अभद्रं नो</strong> <strong>स्याद्</strong> अमङ्गलं मा भूद् इत्य् एतद्-अर्थम् ॥१४॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : निर्याति</strong> इत्य् अश्रु-शोषकेण भयेनेत्य् अर्थः ॥१४॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) : अगारान् निर्याति</strong> निर्गच्छति सति <strong>औत्कण्ठ्याद्</strong> धेतोर् <strong>उद्गलन्तं</strong> स्रवन्तं <strong>बाष्पम्</strong> अश्रु <strong>न्यरुन्धन्</strong> स्तम्भितवत्यः । तत्र हेतुः—<strong>अभद्रं नो</strong> <strong>स्याद्</strong> अमङ्गलं मा भूद् इत्य् एतद्-अर्थम् । अत्र उद्गलद् इति शतृ-प्रत्ययेन उद्-उपसर्गेण च यत्नतो निरुद्धान्य् अप्य् अश्रूणि सस्रुर् एव केवलम् अङ्ग-निवारणार्थं पटाञ्चलेन गोपयाञ्चक्रुर् इति लभ्यते ॥१४॥</p>
<p>———————————————————————————————————————</p>
<p><strong>बलदेव-विद्यभूषणः (वैष्णवानन्दिनी) : अगारान् निर्याति</strong> सति <strong>औत्कण्ठ्याद् उद्गलन्तं</strong> <strong>बाष्पं न्यरुन्धन्</strong> स्तम्भयाञ्चक्रुः । <strong>अभद्रं</strong> मा भूद् इत्य् एतद्-अर्थम् । अत्र बाष्प-स्रवोऽभूद् एव, तं चावगुण्ठनेनावव्रुर् इत्य् अर्थः ॥१४॥</p>
<p>———————————————————————————————————————</p>
<p>**॥ १.१०.१५ ॥ **</p>
<p><strong>मृदङ्ग-शङ्ख-भेर्यश् च वीणा-पणव-गोमुखाः ।</strong><br>
धुन्धुर्य्-आनक-घण्टाद्या नेदुर् दुन्दुभयस् तथा ॥**</p>
<p><strong>श्रीधर-स्वामी (भावार्थ-दीपिका) : मृदङ्गादयो</strong> दश वाद्य-भेदाः ॥१५॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : <em>न व्याख्यातम्।</em></strong></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) : मृदङ्गादयो</strong> वाद्य-भेदाः ॥१५॥</p>
<p>———————————————————————————————————————</p>
<p><strong>बलदेव-विद्यभूषणः (वैष्णवानन्दिनी) : मृदङ्गादयो</strong> वादित्र-भेदाः ॥१५॥</p>
<p>———————————————————————————————————————</p>
<p>**॥ १.१०.१६ ॥ **</p>
<p><strong>प्रासाद-शिखरारूढाः कुरु-नार्यो दिदृक्षया ।</strong><br>
ववृषुः कुसुमैः कृष्णं प्रेम-व्रीडा-स्मितेक्षणाः ॥**</p>
<p><strong>श्रीधर-स्वामी (भावार्थ-दीपिका) : प्रेम-व्रीडा-स्मित</strong>-पूर्वकम् <strong>ईक्षणं</strong> यासां ताः ॥१६॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : प्रेम</strong>-युक्ताभ्यां <strong>व्रीडा-स्मिताभ्याम् ईक्षणं</strong> यासां क्रमेण शृङ्गार-मय-शान्त-मय-स्त्रीणाम्, ताः । वियोगारम्भे पूर्वासां स्मितासम्भवात् विच्छिद्य व्याख्यातम् ॥१६॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) : कुसुमैः</strong> कुसुमानि <strong>प्रेम-व्रीडा-स्मितानि ईक्षणेषु</strong> व्यञ्जितानि यासां ताः ॥१६॥</p>
<p>———————————————————————————————————————</p>
<p><strong>बलदेव-विद्यभूषणः (वैष्णवानन्दिनी) : कुसुमैः</strong> कुसुमानि <strong>प्रेमादी-वीक्षणेषु</strong> व्यञ्जितानि यासां ताः ॥१६॥</p>
<p>———————————————————————————————————————</p>
<p>**॥ १.१०.१७ ॥ **</p>
<p><strong>सितातपत्रं जग्राह मुक्तादाम-विभूषितम् ।</strong><br>
रत्न-दण्डं गुडाकेशः प्रियः प्रियतमस्य ह ॥**</p>
<p><strong>श्रीधर-स्वामी (भावार्थ-दीपिका)</strong>, <strong>विश्वनाथ-चक्रवर्ती (सारार्थ-दर्शिणी) : गुडाका</strong> निद्रा तस्या <strong>ईशो</strong> जित-निद्रोऽर्जुनः ॥१७॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : <em>न व्याख्यातम्।</em></strong></p>
<p>———————————————————————————————————————</p>
<p><strong>बलदेव-विद्यभूषणः (वैष्णवानन्दिनी) : गुडाकाया</strong> निद्राया <strong>ईशो</strong> जित-निद्रोऽर्जुनः । <strong>प्रियतमस्य</strong> कृष्णस्य सख्युर् <strong>आतपत्रं</strong> <strong>जग्राह</strong> ॥१७॥</p>
<p>———————————————————————————————————————</p>
<p><strong>॥ १.१०.१८ ॥</strong></p>
<p><strong>उद्धवः सात्यकिश् चैव व्यजने परमाद्भुते ।</strong><br>
विकीर्यमाणः कुसुमै रेजे मधु-पतिः पथि ॥**</p>
<p><strong>श्रीधर-स्वामी (भावार्थ-दीपिका) : व्यजने</strong> चामरे जगृहतुः । <strong>मधु-पतिः</strong> श्री-कृष्णः ॥१८॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः), विश्वनाथ-चक्रवर्ती (सारार्थ-दर्शिणी) :</strong> <em>न व्याख्यातम्।</em></p>
<p>———————————————————————————————————————</p>
<p><strong>बलदेव-विद्यभूषणः (वैष्णवानन्दिनी) : मधुपतिर्</strong> माधवः ॥१८॥</p>
<p>———————————————————————————————————————</p>
<p>**॥ १.१०.१९ ॥ **</p>
<p><strong>अश्रूयन्ताशिषः सत्यास् तत्र तत्र द्विजेरिताः ।</strong><br>
नानुरूपानुरूपाश् च निर्गुणस्य गुणात्मनः ॥**</p>
<p><strong>श्रीधर-स्वामी (भावार्थ-दीपिका) : सत्याः</strong> श्री-कृष्णो तासाम् अव्यभिचारात्, किं तु <strong>नानुरूपाश् चानुरूपाश्</strong> च । <strong>निर्गुणस्य</strong> परमानन्दस्य &ldquo;सुखी भव&rdquo; इत्य्-आदयो नानुरूपाः, <strong>गुणात्मनो</strong> मानुष्य-नाट्यावतारेऽनुरूपाश् चेत्य् अर्थः । सन्धिर् आर्षः ॥१९॥</p>
<p>———————————————————————————————————————</p>
<p>**जीव-गोस्वामी (क्रम-सन्दर्भः) : **यद्यप्य् एषां गुणानां सर्वेषाम् अपि भगवति नित्यत्वम् एव, तथापि तत्-तल्-लीला-सिद्ध्य्-अर्थं तेषां क्वचित् कस्यचित् प्रकाशः कस्यचिद् अप्रकाशश् च भवति । अत एवाह—<strong>अश्रूयन्त</strong> इति । <strong>निर्गुणस्य</strong> मध्य-पद-लोपेन निर्गता गुणेभ्यो गुणा यस्य तस्य, प्राकृत-गुणातीत-नित्य-गुणस्य <strong>नानुरूपाः</strong> नित्य-तत्-परिपूर्णत्वेन लाभान्तरायोगात् । <strong>गुणात्मनः</strong> तद्-आशीर्वादाङ्गीकार-द्वारा तत्-तद्-गुण-विशेष-प्रवर्तक-निवर्तकस्य <strong>अनुरूपाश् च</strong> । तद्-अङ्गीकारे हेतुः—<strong>सत्या</strong> इति । तद् एवं प्रकाशनाप्रकाशन-हेतोर् एव श्री-भगवतश् चन्द्र-पर-परार्धोज्ज्वलतादिके सत्य् अपि तल्-लीला-माधुर्य-विस्तारकस् तमिस्रादि-व्यवहारः सिध्यति ॥१९॥ [प्रीति-सन्दर्भ १४९]</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) : सत्याः</strong> कृष्णे तासाम् अव्यभिचारात्, किन्तु ता <strong>नानुरूपा अनुरूपाश्</strong> <strong>च</strong> । सन्धिर् आर्षः। ऐश्वर्य-दृष्ट्या <strong>निर्गुणस्य</strong> परमानन्दस्य &ldquo;सुखी भव&rdquo; इत्य्-आदयो नानुरूपाः, माधुर्य-दृष्ट्या <strong>गुणात्मनो</strong> ब्रह्मण्यत्व-प्रेम-वश्यत्वाद्य्-अप्राकृत-गुण-मयस्य तस्य <strong>अनुरूपश्</strong> च, &ldquo;युष्माकम् आशीर्भिर् एव मम सदा सुखम्&rdquo; इति तत्-प्रतिवचनस्य मिथ्यात्वानर्हत्वात् । तस्य दास्य-सख्य-वात्सल्यादि-रस-विषयाश्रयत्वे सति तद्-भक्त-जन-संयोग-विरहाद्य्-अलौकिक-सुख-दुःखादिमयत्वाच् च ॥१९॥</p>
<p>———————————————————————————————————————</p>
<p><strong>बलदेव-विद्यभूषणः (वैष्णवानन्दिनी) : तत्र तत्र</strong> पथि पथि, <strong>सत्या</strong> यथार्थाः, <strong>आशीर्</strong>-विषयाणां, धर्माणां तस्मिन् सदैव सत्त्वात् । किन्तु <strong>नानुरूपा</strong> <strong>अनुरूपाश् च</strong> आसन् । सन्धिर् आर्षः । <strong>निर्गुणस्य</strong> माया-गुणैर् अस्पृष्टस्य चिद्-आनन्द-मूर्तेः कूटस्थस्य <strong>नानुरूपाः</strong>, मायोपाधेः सुख-दुःख-भाजो नृपादेर् जीवस्य ताः &ldquo;सर्वदैव सुखी भव&rdquo; इत्य्-आदयोऽप्राप्त-प्रार्थना-रूपास् ता <strong>अनुरूपाः</strong> स्युः। <strong>गुणात्मनो</strong> ब्रह्मण्यत्व-वृद्ध-सेवकत्व-प्रेम-वश्यत्वादि-स्वानुबन्धि-गुण-खनेर् अनुरूपास् तद्-आशिषाम् अतिप्रीत्य्-आङ्गीकारात् ॥१९॥</p>
<p>———————————————————————————————————————</p>
<p>**॥ १.१०.२० ॥ **</p>
<p><strong>अन्योन्यम् आसीत् सञ्जल्प उत्तम-श्लोक-चेतसाम् ।</strong><br>
कौरवेन्द्र-पुर-स्त्रीणां सर्व-श्रुति-मनो-हरः ॥**</p>
<p><strong>श्रीधर-स्वामी (भावार्थ-दीपिका) : सर्वासां श्रुतीनां मनोहरः</strong> । उपनिषदोऽपि मूर्तिमत्यः सत्यस् तं <strong>सञ्जल्पम्</strong> अभ्यनन्दन्न् इत्य् अर्थः ॥२०॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : <em>न व्याख्यातम्।</em></strong></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) : सर्वेषाम्</strong> एव <strong>श्रुति-मनसी हरति</strong> इति सः । श्लेषेण सर्वासां श्रुतीनाम् अपि मनोहरः । उपनिषदोऽपि मूर्तिमत्यः सत्यः तं <strong>सञ्जल्पम्</strong> अभ्यनन्दन्न् इत्य् अर्थः ॥२०॥</p>
<p>———————————————————————————————————————</p>
<p><strong>बलदेव-विद्यभूषणः (वैष्णवानन्दिनी) : सर्वासां श्रुतीनां मनोहरः</strong>, उपनिषद्-देव्योऽपि यं <strong>सञ्जल्पम्</strong> अभ्यनन्दन्न् इत्य् अर्थः । यद् वा, सर्वेषां श्रुतिं मनश् च हरतीति सः ॥२०॥</p>
<p>———————————————————————————————————————</p>
<p>**॥ १.१०.२१ ॥ **</p>
<p><strong>स वै किलायं पुरुषः पुरातनो</strong></p>
<p><strong>य एक आसीद् अविशेष आत्मनि ।</strong></p>
<p><strong>अग्रे गुणेभ्यो जगद्-आत्मनीश्वरे</strong></p>
<p><strong>निमीलितात्मन् निशि सुप्त-शक्तिषु ॥</strong></p>
<p>**मध्वाचार्यः (भागवत-तात्पर्यम्) : **सत्त्वादि-शक्तिषु ।</p>
<blockquote>
<p>श्री-भू-दुर्गेति याभिन्ना जीव-माया महात्मनः ।<br>
आत्म-माया तद्-इच्छा सा गुण-माया जडात्मिका ॥ इति महा-संहितायाम् ॥२१॥</p></blockquote>
<p>———————————————————————————————————————</p>
<p>**श्रीधर-स्वामी (भावार्थ-दीपिका) : **तत्र तेजः-सौन्दर्याद्य्-अतिशयेन विस्मिताभ्यः सखीभ्योऽन्याः स्त्रियः कथयन्ति । नात्र विस्मयः कार्यः, साक्षाद् ईश्वरत्वाद् अस्येति । <strong>स वा</strong> इति चतुर्भिः । <strong>वै</strong> स्मरणे । <strong>किल</strong> इति प्रसिद्ध्या प्रमाण-द्योतकम् । <strong>य एक</strong> एवाद्वितीयः <strong>पुरुष आसीत्,</strong> <strong>स</strong> एव <strong>अयं</strong> श्री-कृष्णः । कुत्रासीत् ? पूर्व-विशेषे आत्मनि निष्प्रपञ्चे निज-स्वरूपे । कदा ? <strong>अग्रे गुणेभ्यो</strong> गुण-क्षोभात् पूर्वम् । तथा <strong>निशि</strong> प्रलये च । तस्य लक्षणम्—<strong>जगताम् आत्मनि</strong> जीवे । निमीलितात्मनि <strong>निमीलितात्मन्न्</strong> इति लुप्त-सप्तम्य्-अन्तं पदम्, जाताव् एक-वचनम् । <strong>ईश्वरे</strong> लीन-रूपेषु जीवेषु सत्स्व् इत्य् अर्थः । ननु जीवानां ब्रह्मत्वात् कथं लयः ? तत्राह—<strong>सुप्तासु शक्तिषु</strong> सतीषु, जीवोपाधि-भूत-सत्त्वादि-शक्ति-लय एव जीव-लय इत्य् अर्थः ॥२१॥</p>
<p>———————————————————————————————————————</p>
<p><strong>कैवल्य-दीपिका :</strong> <strong>शृङ्गार-रसो द्विविधः, सम्भोगो विप्रलम्भश् च । तत्र सम्भोग-शृङ्गारे कौरवेन्द्र-पुर-स्त्रियः—</strong></p>
<p>अथ रति-स्थायिनम् उज्ज्वल-वेषात्मकम् उक्तम् युव-प्रकृतिकं स्त्री-पुंस-हेतुकं माल्य-ऋतु-शैल-पुर-हर्म्य-नदी-चन्द्रोपवन-दीर्घिका-जल-क्रीडादि-श्रूयमानानुभूयमान-विभावं जुगुप्सालस्यौष्ट-वर्ज-सञ्चारिणं गुणं दीर्घापाङ्ग-स्मिताद्य्-अनुभावं शृङ्गारं स-प्रभेदम् आह—<strong>शृङ्गार</strong>- इति ।</p>
<p>स्त्री-पुंसयोः सम्बन्धतया भोगः <strong>सम्भोगः</strong> । स च सम्बन्धश् चतुर्धा । परस्पर-दर्शन-स्पर्शन-संजल्प-सम्प्रयोग-भेदात् । भेदान्तराणां तत्रैवान्तर्-भावः । तथा हि—कुसुमावचयो दर्शने । चुम्बनालिङ्गन-केश-ग्रहादयो हि स्पर्शने । चन्द्रोदय-वर्णनादयस् तु संजल्पे । संसक्ततयापानं संस्पर्शने । एवम् अक्ष-जल-क्रीडादीनां सम्प्रयोगस्य तु स्पर्श-रूपत्वेऽपि प्राधान्यात् पार्थक्यम् ।</p>
<p>विप्रकर्षेण लम्भः प्राप्तिर् विप्रलम्भः । स च विप्रकर्षश् चतुर्धेति वक्ष्यते । तत्रापि सम्भोग-पूर्वको विप्रलम्भ इति सम्प्रयोगस्य प्राग् उक्तिः । स च सुखमय-धृति-स्मृति-मति-हर्षादि सञ्चारी । रोमाञ्च-स्वेद-कम्पाश्रु-मेखला-स्खलन-श्वसित-साध्वस-केश-बन्धन-वस्त्र-संयमन-वस्त्राभरण-माल्यादि-सम्यङ्-निवेशन-विचित्रेक्षण-गुण-वर्णन-चाटु-प्रभृति-वाचिक-कायिक-व्यापारानुभावाः । विभावास् तु प्राग्-उक्ताः । तत्र नायक-प्रयुक्ताद् अपि सम्भोगाद् अनुराग-प्राचूर्येण नायिका-प्रयुक्त एव प्रकृष्यत इति तं दर्शयन् दर्शन-सम्भोगम् अवतारयति—<strong>तत्र</strong><sup id="fnref:1"><a href="#fn:1" class="footnote-ref" role="doc-noteref">1</a></sup> इति । कौरवेन्द्र-पुरं हस्तिनापुरम् ॥</p>
<p><strong>स वै</strong> इत्य्-आदि । वै-शब्दः स्मरणे । <strong>किल</strong>-शब्दस् तत्-प्रेक्षायाम् । उत्प्रेक्षा च दुर्निरूप्यत्वात् य एकोऽद्वितीयः पुरुषः, सोऽयं कृष्णः <strong>पुरातनः</strong> । आद्यः कदा ? <strong>एकः</strong> । <strong>आत्मन्य्</strong> <strong>अविशेषे</strong> भेद-हेतूपाधि-रहिते स्वरूपे तद् अपि कदा अग्रे <strong>गुणेभ्यः</strong> गुण-स्वीकारात् पूर्वं तथा <strong>निशि</strong> गुणस्यागाद् अनन्तरम् । कदा गुण-त्यागः ?—<strong>जगद्</strong> इत्य्-आदि । प्रपञ्चाकारेण दर्शितम् <strong>आत्मानं</strong> यदा न दर्शयति । तथा <strong>सुप्त-शक्तिषु</strong> चिच्-छक्त्य्-आदयः शक्तयो यदा सुप्ता भवन्ति । आत्मन्न् इत्य् अत्र सुपां सुलुक् पूर्व-सवर्णेति सप्तम्य् आलुक् ॥२१॥ [मु।फ। ११.७]</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : अविवेश</strong> निष्प्रपञ्चे । <strong>आत्मनि</strong> स्व-स्वरूपे वैकुण्ठे _॥_२१॥</p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **अत्र प्रथमं शान्ति-रतिमत्यः स-विस्मयं परस्परम् आहुः । <strong>यः पुरातनः पुरुषः अविशेषो</strong> निष्प्रपञ्चः । यद् वा, न विद्यते विशेषः वैशिष्ट्यम् उत्कर्षो यस्मात् तथाभूतः <strong>एक</strong> एव <strong>आसीत्</strong> । व्यासादि-मुखाद् अस्माभिः श्रुतोऽभूद् इत्य् अर्थः । <strong>स वै</strong> निश्चितम् अयम् एवेति तर्जनीभिर् दर्शयामासुः । कदा ? गुणेभ्योऽग्रे गुण-क्षोभात् पूर्वं, तथा <strong>निशि</strong> प्रलये महा-प्रलये च <strong>आत्मनि</strong> प्रकृत्य्-अन्तर्यामिनि <strong>ईश्वरे</strong>ऽधिकरणे <strong>जगद्-आत्मनि</strong> सर्व-जगज्-जीवे <strong>निमीलितात्मनि</strong> लीन-स्वरूपे सति जात्या एक-वचनम् । सर्व-जीवेष्व् ईश्वरे लीनेषु सत्स्व् इत्य् अर्थः ।</p>
<p>ननु प्राकृतिक-प्रलये जीवानाम् अविद्यालयाभावात् लयोऽप्रसिद्धस् तत्राह—<strong>सुप्तासु शक्तिषु</strong> सतीषु जीवोपाधीनां लय एव जीव-लयोपचारः ।</p>
<p>यद् वा, <strong>स</strong> एव <strong>पुरातनः पूरुषोऽयं</strong> <strong>यो</strong> <strong>गुणेभ्यो</strong>ऽग्रे <strong>निशि</strong> प्रलये च आत्मनि स्व-स्वरूपे <strong>अविशेष <strong>एव</strong> आसीत्</strong>, यथा अधुना सपरिकरत्वेन विविधाद्भुत-लीलस् तथैव तदापीत्य् अर्थः । एकः अयम् एव न अन्यो ब्रह्मादिर् अपीत्य् अर्थः । अन्यत् समानम् ॥२१॥</p>
<p>———————————————————————————————————————</p>
<p><strong>बलदेव-विद्यभूषणः (वैष्णवानन्दिनी) : वै</strong> निश्चये, <strong>किल</strong> प्रसिद्धौ, <strong>स</strong> एव <strong>पुरुषोऽयं</strong> देवकी-पुत्रः, <strong>यो गुणेभ्यो</strong> महद्-आदिभ्योऽ<strong>ग्रे</strong> प्राक् <strong>निशि</strong> महा-प्रलये च <strong>जगद्-आत्मनि</strong> प्रपञ्चस्थ-जीवे <strong>ईश्वरे</strong> प्रकृत्य्-अन्तर्यामिण्य् एतत्-स्वांशे <strong>निमीलितात्मनि</strong> विलीने सति य एकः स्वतन्त्रः सन्न् आत्मनि निज-स्वरूपे <strong>आसीद्</strong> इति श्रुतम् अस्माभिर् द्वैपायनादिभ्य इति शेषः ।</p>
<p>ननु तदा कीदृश आसीत्? तत्राह–<strong>अविशेष</strong> इति नास्ति विशेषो यस्माद् इति सर्वोत्कृष्टः सन् । यद् वा, इदानीम् इव तदापि स-परिकर-लील इत्य् अर्थः । <strong>जगद्-आत्मनि</strong> इति जात्यैक-वचनम्, जगज्-जीवेष्व् इत्य् अर्थः । ननु जीवानां नित्यत्व-श्रवणात् तल्-लयः कथं? तत्राह—<strong>सुप्ताः शक्तयो</strong> देहाद्य्-उपाधयो येषाम्  इति देहादि-लयो जीवलय उपचरितः, ते किल प्रकृतौ सुप्ताः सन्तीति ॥२१॥</p>
<hr>
<p>**॥ १.१०.२२ ॥ **</p>
<p><strong>स एव भूयो निज-वीर्य-चोदितां</strong></p>
<p><strong>स्व-जीव-मायां प्रकृतिं सिसृक्षतीम् ।</strong></p>
<p><strong>अनाम-रूपात्मनि रूप-नामनी</strong></p>
<p><strong>विधित्समानोऽनुससार शास्त्र-कृत् ॥</strong></p>
<p>**मध्वाचार्यः (भागवत-तात्पर्यम्) : **</p>
<p>अप्रसिद्धेस् तद्-गुणानाम् अनामासौ प्रकीर्तितः ।</p>
<p>अप्राकृतत्वाद् रूपस्याप्य् अरूपोऽसाव् उदीर्यतः ॥ इति वासुदेवाध्यात्मे ॥२२॥</p>
<p>———————————————————————————————————————</p>
<p>**श्रीधर-स्वामी (भावार्थ-दीपिका) : **तद् एवं सृष्टेर् आदौ प्रलयानन्तरं च निष्प्रपञ्चाव् अवस्थानम् उक्त्वा सृष्टि-प्रलययोर् मध्ये स-प्रपञ्चावस्थानम् आहुः । <strong>स एव</strong> अप्रच्युत-स्वरूप-स्थितिर् एव <strong>प्रकृतिम्</strong> **अनुससार **अधिष्ठितवान् । <strong>भूयः</strong> पुनः, सृष्टि-प्रवाहस्यानादितत्वात् । कीदृशीम् ? **निज-वीर्य-चोदितां **स्व-काल-शक्ति-प्रेरिताम् । <strong>स्वा</strong>ंश-भूतानां <strong>जीवानां मायां</strong> मोहिनीम् । अत एव <strong>सिसृक्षतीं</strong> स्रष्टुम् इच्छन्तीम् । किम्-अर्थम् अनुससार ? <strong>अनाम-रूपे आत्मनि</strong> जीवे <strong>रूप-नामनी विधातुम् इच्छन्</strong>, उपाधि-सृष्ट्या जीवानां भोगायेत्य् अर्थः । कर्माणि च विधातुं वेदान् कृतवान् इत्य् आहुः—<strong>शास्त्र-कृद्</strong> इति ॥२२॥</p>
<p>———————————————————————————————————————</p>
<p><strong>कैवल्य-दीपिका :</strong> <strong>स वै</strong> इत्य्-आदि । वै-शब्दः स्मरणे । <strong>किल</strong>-शब्दस् तत्-प्रेक्षायाम् । उत्प्रेक्षा च दुर्निरूप्यत्वात् य एकोऽद्वितीयः पुरुषः, सोऽयं कृष्णः <strong>पुरातनः</strong> । आद्यः कदा ? <strong>एकः</strong> । <strong>आत्मन्य्</strong> <strong>अविशेषे</strong> भेद-हेतूपाधि-रहिते स्वरूपे तद् अपि कदा अग्रे <strong>गुणेभ्यः</strong> गुण-स्वीकारात् पूर्वं तथा <strong>निशि</strong> गुणस्यागाद् अनन्तरम् । कदा गुण-त्यागः ?—<strong>जगद्</strong> इत्य्-आदि । प्रपञ्चाकारेण दर्शितम् <strong>आत्मानं</strong> यदा न दर्शयति । तथा <strong>सुप्त-शक्तिषु</strong> चिच्-छक्त्य्-आदयः शक्तयो यदा सुप्ता भवन्ति । आत्मन्न् इत्य् अत्र सुपां सुलुक् पूर्व-सवर्णेति सप्तम्य् आलुक् ॥२२॥ [मु।फ। ११.८]</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : <em>न व्याख्यातम्।</em></strong></p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **एवं सृष्टेः पूर्वं प्रलयानन्तरं चाप्रच्युत-रूप-गुण-लीलात्वेनैवावस्थानम् उक्त्वा तन्-मध्येऽपि तथैव नित्यावस्थितिं वक्तुं सृष्ट्य्-आरम्भे स्वांशान्तरेण लीलान्तरम् अप्य् आहुः—स एवेति । <strong>शास्त्र-कृत्</strong> शास्त्र-निष्क्रम-प्रथम-क्षण एव वेदादि-शास्त्राविर्भाव-कारी महा-विष्णुः सन् प्रकृतिं <strong>अनुससार</strong> ।</p>
<p>ननु प्रकृत्य्-अनुगतत्वं नाम प्रकृत्य्-अधीनत्वं तच् च दोष एव ? मैवं । <strong>निज-वीर्येण</strong> निज-बलेन प्रेरितां स्व-वशीकृत्य कस्मिंश्चन कृत्ये नियुक्तां <strong>स्व</strong>-शक्ति-रूपाणां <strong>जीवानां मायां</strong> मोहिनीं वशयित्रीम् । किम्-अर्थम् अनुससार ? <strong>अनाम-रूपे आत्मनि</strong> जीवे **रूप-नामनी **देव-तिर्यङ्-मनुष्यादि-लक्षणे <strong>विधित्समानः</strong> विधातुम् इच्छन् स्थूल-सूक्ष्मोपाधि-सृष्ट्या जीवानां तद्-अध्यासेनेत्य् अर्थः । कर्म-ज्ञान-योग-भक्ति-साधन-सिद्ध्य्-अर्थं तु प्रकृत्य्-अनुगमनात् पूर्वम् एव वेद-शास्त्राणि कृतवान् एवेति <strong>शास्त्र-कृत्</strong> ॥२२॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **देवकी-पुत्रस्य जगत्-कर्तृत्वम् आहुः—<strong>स एव</strong> इति । यः सृष्टेः पूर्वम् आत्मन्य् अविशेष आसीत्, <strong>स एव</strong> कृष्णो <strong>भूयः</strong> पुनः सङ्कर्षणेन स्वांशेन <strong>प्रकृतिम् अनुससार</strong> । कादृशीं? <strong>निज-वीर्येण</strong> स ऐक्षत लोकान् नु सृजा इति स्व-कटाक्षेण <strong>चोदितां</strong> प्रेरितां <strong>स्व</strong>-शक्ति-भूतानां <strong>जीवानां मायां</strong> मोहयित्रीम् इति स्वातन्त्र्येणैव तद्-अनुसृतिर् इत्य् अर्थः । <strong>सिसृक्षतीं</strong> तद्-वीक्षणाप्त-सामर्थ्यान्-महद्-आदि-तत्त्व-स्रष्ट्रूम् इत्य् अर्थः । किम्-अर्थम् <strong>अनुससार</strong> ? <strong>अनाम-रूपे</strong> नाम-रूप-शून्ये <strong>आत्मनि</strong> जीवे <strong>रूप-नामनी</strong> देव-मानवादि-लक्षणे **विधित्समानश् **चिकीर्षन् । भोग-व्याकुलस्य जीवस्य तद्-योगेन भोग-सिद्ध्य्-अर्थम् इति भावः । कीदृशः सन्न् अनुससार ? तत्राह—<strong>शास्त्र-कृद्</strong> इति । प्रकृति-वीक्षणात् पूर्वम् एव कर्म-योग-भक्ति-तत्त्व-बोधकं वेदं यः स्व-निश्वसित-रूपं प्रकटितवान् इत्य् अर्थः ॥२२॥</p>
<hr>
<p><strong>॥ १.१०.२३ ॥</strong></p>
<p><strong>स वा अयं यत्-पदम् अत्र सूरयो</strong></p>
<p><strong>जितेन्द्रिया निर्जित-मातरिश्वनः ।</strong></p>
<p><strong>पश्यन्ति भक्त्य्-उत्कलितामलात्मना</strong></p>
<p><strong>नन्व् एष सत्त्वं परिमार्ष्टुम् अर्हति ॥</strong></p>
<p><strong>श्रीधर-स्वामी (भावार्थ-दीपिका) : <strong>अस्य दर्शनम् अतिदुर्लभम् अस्माभिर् लब्धम् इत्य् आहुः—<strong>स वै अयम्</strong> । <strong>यस्य पदं</strong> स्वरूपम् अङ्घ्रिं वा । <strong>निर्जितो मातरिश्वा</strong> प्राणो यैः, ह्रस्वत्वम् आर्षम् । ते <strong>सूरय</strong> एव <strong>पश्यन्ति</strong> । केन ? भक्त्या <strong>उत्कलित</strong> उत्कण्ठितोऽ</strong>मलो</strong> य <strong>आत्मा</strong> बुद्धिः, तेन । दृश्यते त्व् अग्र्यया बुद्ध्या इति श्रुतेः । बुद्धि-वैमल्यस्याप्य् अयम् एव हेतुर् इत्य् आहुः ।</p>
<p><strong>ननु</strong> हे सखि, <strong>एष</strong> एव <strong>सत्त्वं</strong> बुद्धिं <strong>परिमार्ष्टुं</strong> सम्यक् शोधयितुम् <strong>अर्हति,</strong> न तु योगादाय इत्य् अर्थः । यद् वा, अहो <strong>एषसत्त्वं</strong> ज्ञानं <strong>परिमार्ष्टुं</strong> नाशयितुं दूर-गमनेनाप्रत्यक्षी-भवितुं नार्हति, किन्त्व् अनेन सहैव गन्तव्यम् इत्य् अर्थः ॥२३॥</p>
<p>———————————————————————————————————————</p>
<p>**कैवल्य-दीपिका : **निराकारम् उक्त्वा साकारं निरूपयति—<strong>स एव</strong> इति । <strong>स एव</strong> निराकार एव । <strong>प्रकृतिम्</strong> <strong>अनुससार,</strong> अधिष्ठितत्वात् । <strong>भूयः</strong> सृष्टि-प्रवाहास्यानादित्वात् । <strong>निज-वीर्य-चोदितां</strong> काल-प्रेरिताम् । अत एव <strong>स्व-जीव-मायां सिसृक्षतीं</strong> स्वस्मिन्न् ईश्वरे जीव-मायाम् असत्यं जीव-सत्त्वं स्रष्टुम् इच्छन्तीम् । अरूपस्य <strong>रूपाणि</strong>, अनाम्नो <strong>नामानि</strong>, सञ्चित्यानुससार । तानि चान्ये जानन्त्व् इति । <strong>शास्त्रकृत्</strong> शास्त्रं वेदः ॥२३॥ [मु।फ। ११.९]</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : <em>न व्याख्यातम्।</em></strong></p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **ननु सृष्ट्य्-आरम्भे पुरुषादयोऽवतारा लक्ष्यन्ते, न त्व् एष ईदृश-प्रकारः, किन्तु वैवस्वत-मन्वन्तरीयाष्टाविंशति-चतुर्थ-युग-स्थ-द्वापरे सम्प्रत्य् एवैष उपलभ्यते ? सत्यम्, असौ भक्ति-गम्यो नित्य-स्वरूपो नित्य-लीलोऽस्मिन् द्वापर एवावतीर्णोऽप्य् अस्य भक्तिमद्भिः सदैवायम् उपलभ्यते इत्य् आह—<strong>स वा</strong> इति ।</p>
<p><strong>निर्जितो मातरिश्वा</strong> प्राणो यैः, ह्रस्वत्वम् आर्षम् । यद् वा, निर्जितात् मातरिश्वनः प्राणाद् धेतोर् <strong>निर्जितेन्द्रियाः</strong> सर्वेन्द्रियाणां प्राणाधीन-वृत्तित्वात्, प्राण-जयाद् एव निर्जितेन्द्रिया इत्य् अर्थः । तथा-भूता अपि <strong>भक्त्या उत्कण्ठितोऽमलो</strong> य आत्मा बुद्धिः, तेनैव <strong>यस्यपदं</strong> स्वरूपं चरणारविन्दं वा <strong>पश्यन्ति</strong> । दृश्यते त्व् अग्र्यया बुद्ध्या इतिश्रुतेः । बुद्धि-वैमल्यस्याप्य् अयम् एव हेतुर् इत्य् आहुः ।</p>
<p><strong>नन्व्</strong> इति । ननु निश्चितम् <strong>एष</strong> एव <strong>सत्त्वं</strong> बुद्धिं <strong>परिमार्ष्टुं</strong> सम्यक् शोधयितुम् <strong>अर्हति</strong>, न तु योगादयः, तेन सूरित्वं जितेन्द्रियत्वं जित-प्राणत्वं च तेषां भक्त्यैव, न तु प्राणायामादिभिर् इति भावः । <strong>अत्र सूरयो</strong> भक्त्य्-उत्कण्ठत्वे सत्य् एव <strong>पश्यन्ति</strong> इति वर्तमान-निर्देशेन सार्वकालिक-दृष्टि-गोचरत्वात् तस्य सार्वदिक-लीलत्वम् । अतः परार्धान्ते सोऽबुध्यत गोप-वेशो मे पूरुषः पुरस्ताद् आविर्बभूव [गो।ता।उ। १.२६] इति गोपाल-तापनी-श्रुतौ ब्रह्म-वाक्यम् । तथा ब्रह्म-संहितायां सृष्ट्य्-आरम्भेऽपि गोप-वेशः कृष्ण एव दृष्टः स्तुतश् च ॥२३॥</p>
<p>———————————————————————————————————————</p>
<p><strong>बलदेव-विद्यभूषणः (वैष्णवानन्दिनी) : <strong>न चायं द्वापरान्ते एवाधुनावतीर्णः, पुरेदृशो नासीद् इति मन्तव्यः, परार्धान्ते विरिञ्चाय स्रष्टृत्वं दत्तवान् इति श्रवणाद् इति भावेनाहुः—यो विरिञ्चस्यापि पुरोपदेष्टा, <strong>स एव</strong> अयम् अधुनावतीर्णः । <strong>सूरयः</strong> सनकादयोऽ</strong>त्र</strong> जगति <strong>निर्जितान्</strong> <strong>मातरिश्वनः</strong> प्राणाद् धेतोर् <strong>जितेन्द्रियाः</strong> सन्तो <strong>भक्त्य्-उत्कलितेन</strong> भक्त्य्-उत्कन्ठितेन <strong>अमलेनात्मना</strong> बुद्ध्या <strong>यं पदं पश्यन्ति</strong> यच् चरणं वीक्षन्ते, श्रद्धा-भक्ति-ध्यान-योगाद् अवैति [?] इत्य्-आदि-श्रवणात् । बुद्धि-वैमल्यम् अप्य् एतत् कृपा-हेतुकम् एव, न तु केवलेन योगेनेत्य् आह—ननु निश्चये । सत्त्वं चित्तं, यद् उक्तं स्वयम् एव—युक्त आसीत मत्-परः [गीता २.६१] इत्य्-आदि ॥२३॥</p>
<p>———————————————————————————————————————</p>
<p>**॥ १.१०.२४ ॥ **</p>
<p><strong>स वा अयं सख्य् अनुगीत-सत्-कथो</strong></p>
<p><strong>वेदेषु गुह्येषु च गुह्य-वादिभिः ।</strong></p>
<p><strong>य एक ईशो जगद्-आत्म-लीलया</strong></p>
<p><strong>सृजत्य् अवत्य् अत्ति न तत्र सज्जते ॥</strong></p>
<p>**श्रीधर-स्वामी (भावार्थ-दीपिका) : **पुण्य-श्लोकताम् आहुः । हे <strong>सखि</strong>, यो <strong>वेदेषु</strong> रहस्य् आगमेषु च रहस्य-निरूपकैर् <strong>अनुगीत-सत्-कथः</strong>, अनुगीताः सत्य-कथा यस्य स एवायम् । गान-प्रकारम् आहुः—<strong>य एक ईश</strong> इत्य्-आदि ॥२४॥</p>
<p>———————————————————————————————————————</p>
<p>**कैवल्य-दीपिका : **निराकारम् उक्त्वा साकारं निरूपयति—<strong>स एव</strong> इति । <strong>स एव</strong> निराकार एव । <strong>प्रकृतिम्</strong> <strong>अनुससार,</strong> अधिष्ठितत्वात् । <strong>भूयः</strong> सृष्टि-प्रवाहास्यानादित्वात् । <strong>निज-वीर्य-चोदितां</strong> काल-प्रेरिताम् । अत एव <strong>स्व-जीव-मायां सिसृक्षतीं</strong> स्वस्मिन्न् ईश्वरे जीव-मायाम् असत्यं जीव-सत्त्वं स्रष्टुम् इच्छन्तीम् । अरूपस्य <strong>रूपाणि</strong>, अनाम्नो <strong>नामानि</strong>, सञ्चित्यानुससार । तानि चान्ये जानन्त्व् इति । <strong>शास्त्रकृत्</strong> शास्त्रं वेदः ॥२४॥ [मु।फ। ११.१०]</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : <em>न व्याख्यातम्।</em></strong></p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **किं च, अस्य लीला-कथातिरहस्या रहस्य-लोकैर् एव वेदेत्य् आह—<strong>स वा</strong> इति । अयम् अर्जुनस्य सखा नराकृतिः वेदेषु गुह्येषु शास्त्रेषु च <strong>गुह्य-वादिभिर्</strong> अतिरहस्यस्य रूपकैर् अस्यैव कैर् अपि लोकैर् <strong>अन्गीताः सत्यः कथा</strong> यस्य सः । <strong>यः</strong> खलु <strong>एक एव ईशः</strong> ईश्वरः सन्, न तु साक्षाद् एतद्-रूप इत्य् अर्थः ॥२४॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **नन्व् एवम् एनं सर्वे न वदन्ति? तत्राहुः—इति । हे <strong>सखि</strong>! <strong>स एवायं गुह्येषु वेदेषु</strong> गोपाल-तापन्य्-आदिषु <strong>गुह्य-वादिभिर्</strong> एतद्-रहस्य-वक्तृभिर् दुर्वासः-प्रभृतिभिर् <strong>अनु</strong> निरन्तरं <strong>गीता</strong> <strong>सत्-कथा</strong> यस्य सः । अनुगान-प्रकारम् आह—<strong>य</strong> इति । <strong>एकः</strong> सहाय-शून्यः ।</p>
<blockquote>
<p>ॐ नमो विश्व-रूपाय विश्व-स्थित्य्-अन्त-हेतवे ।<br>
विश्वेश्वराय विश्वाय गोविन्दाय नमो नमः [गो।ता।उ। १.३५] इत्य्-आदिभिः ॥२४॥<br>
———————————————————————————————————————</p></blockquote>
<p>**॥ १.१०.२५ ॥ **</p>
<p><strong>यदा ह्य् अधर्मेण तमो-धियो नृपा</strong></p>
<p><strong>जीवन्ति तत्रैष हि सत्त्वतः किल ।</strong></p>
<p><strong>धत्ते भगं सत्यम् ऋतं दयां यशो</strong></p>
<p><strong>भवाय रूपाणि दधद् युगे युगे ॥</strong></p>
<p>**श्रीधर-स्वामी (भावार्थ-दीपिका) : **एवं-भूतस्य नानावतारे कारणम् आहुः—<strong>यदा हि</strong> इति । <strong>तमो</strong>-व्याप्ता <strong>धीर्</strong> येषां ते <strong>नृपा</strong> <strong>यदाधर्मेण जीवन्ति</strong> केवलं प्राणान् पुष्णन्ति, <strong>तत्र</strong> तदा <strong>एष</strong> एव <strong>भवाय</strong> स्थित्यै <strong>सत्त्वतो</strong> विशुद्ध-सत्त्वेन <strong>रूपाणि दधद्</strong> भगादीनि <strong>धत्ते</strong> प्रकटयति । <strong>युगे युगे</strong> तत् तद् अवसते । <strong>भगम्</strong> ऐश्वर्यम् । <strong>सत्यं</strong> सत्य-प्रतिज्ञत्वम् । <strong>र्टं</strong> यथार्थोपदेशकत्वम् । <strong>दयां</strong> भक्त-कृपाम् । <strong>यशो</strong>ऽद्भुत-कर्मत्वम् ॥२५॥</p>
<p>———————————————————————————————————————</p>
<p>**कैवल्य-दीपिका : **अवतार-रूपं निरूपयति—<strong>यदा</strong> इति । <strong>सत्त्वतः</strong> कृष्णः । <strong>रूपाणि</strong> <strong>दधत्</strong> जगद्-आदीनि <strong>धत्ते</strong>। <strong>भगं</strong> भजनीयत्वम् । <strong>सत्यं</strong> सत्य-प्रतिज्ञात्वम् <strong>ऋतं</strong> सत्योपदेशकत्वम् । <strong>दयां</strong> भक्तानुकम्पाम् । <strong>यशो</strong>ऽद्भुत-कर्मत्वम् । <strong>भवाय</strong> स्थित्यै ॥२५॥ [मु।फ। ११.११]</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : <em>न व्याख्यातम्।</em></strong></p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **साक्षाद् अस्यावतारस्य काल-देश-पात्रेषु जिज्ञास्येषु प्रथमं कालम् आहुः—<strong>यदा</strong> इति । <strong>नृपाः</strong> कंसादयः <strong>सत्त्वतः</strong> सत्त्वेनोत्तमत्वेन विशिष्टं <strong>भगादिकं</strong> <strong>धत्ते</strong> इत्य् अन्वयः । <strong>भगं</strong> षड्-ऐश्वर्यम् । <strong>ऋतं</strong> सुनृत-वाक्यम् । <strong>रूपाणि</strong> व्रज-मथुरा-द्वारकोचितानि सौन्दर्याणि । <strong>भवाय</strong> भूत्यै । <strong>युगे युगे</strong> कल्पे कल्पे वैवस्वताष्टाविंश-चतुर्युगीये द्वापरे द्वापरे वा ॥२५॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **कृष्णस्य नानावतार-प्राकट्ये हेतुम् आह—<strong>यदा</strong> <strong>तमो-धियः</strong> आसुर-प्रकृतयो <strong>नृपा</strong> <strong>अधर्मेण जीवन्ति</strong> देह-यात्रां कुर्वन्ति, <strong>तदा एष</strong> कृष्णः <strong>सत्त्वतः</strong> सत्त्व-गुणं जगति प्रवर्ध्य <strong>युगे युगे</strong> तत्-तत्-समये विश्वस्य <strong>भवाय</strong> विवृद्धये वराहादीनि <strong>रूपाणि</strong> <strong>दधत्</strong> प्रकटयन् <strong>भगादीनि धत्ते</strong> प्रकाशयति । <strong>भगम्</strong> ऐश्वर्य-षट्कं । <strong>सत्यं</strong> यथार्थ-भाषणम् । <strong>ऋतं</strong> गतं सञ्चरणम् ॥२५॥</p>
<p>———————————————————————————————————————</p>
<p>**॥ १.१०.२६ ॥ **</p>
<p><strong>अहो अलं श्लाघ्यतमं यदोः कुलम्</strong></p>
<p><strong>अहो अलं पुण्यतमं मधोर् वनम् ।</strong></p>
<p><strong>यद् एष पुंसाम् ऋषभः श्रियः पतिः</strong></p>
<p><strong>स्व-जन्मना चङ्क्रमणेन चाञ्चति ॥</strong></p>
<p>**श्रीधर-स्वामी (भावार्थ-दीपिका) : **विशेषतः श्री-कृष्णावतार-सौभाग्यं वर्णयति—<strong>अहो</strong> इति पञ्चभिः । <strong>यद् <strong>यस्माद् <strong>एष</strong> पुरुषोत्तमः <strong>श्रियः पतिः</strong> <strong>स्व-जन्मना</strong> <strong>यदोः कुलम् अञ्चति</strong> पूजयति सत् करोति । अत <strong>श्लाघ्यतमं</strong> तत् । <strong>चङ्क्रमणेन</strong> च <strong>मधोर् वनं</strong> मथुरां सत् करोति । अतस् तत् <strong>पुण्यतमम्</strong> इति । तम् अप्य् अप्रत्ययार्थस्याप्य् अत्यन्तातिशयेऽ</strong>लम्</strong> इति । तत्राप्य् आश्चर्ये <strong>अहो</strong> इत्य् उक्तम् ॥२६॥</p>
<p>———————————————————————————————————————</p>
<p>**कैवल्य-दीपिका : **कृष्ण-सङ्गम-स्पृहां निरूपयन्ति—<strong>अहो</strong> इत्य्-आदि । <strong>अहो</strong> आश्चर्यम् । <strong>अलम्</strong> अत्यर्थम् । <strong>मधोर् वनं</strong> मथुरा, यत् <strong>कुलं</strong> <strong>वनं</strong> च <strong>स्व-जन्म-चङ्क्रमनणाभ्याम् अञ्चति</strong> गच्छति । पूजयति मानयति च । <strong>पुंसाम् ऋषभः श्रियः</strong> प्रिय इत्य् आभ्यां स्त्रीणां स्पृहणीयं चिर-ललितं चोक्तम् ॥२६॥ [मु।फ। ११.१२]</p>
<p>———————————————————————————————————————</p>
<p>**जीव-गोस्वामी (क्रम-सन्दर्भः) : **अहो इति । <strong>पुंसाम् ऋषभः</strong> सर्वावतारावतारिणां मध्ये श्रेष्ठः ॥२६॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) : <strong>पात्र-देशाव् आहुः—<strong>अहो</strong> इति । <strong>यदोः कुलं शॢआघ्यतमम्</strong> इत्य् अनेनैव द्वयोर् उत्कर्षे सिद्धे <strong>पुण्यतमम्</strong> इति पृथग्-उक्तिः । देशस्य पुण्यदत्वेनैवोत्कर्षस्य प्रसिद्धेः, तत्र तम् अप्य् अप्रत्ययार्थस्याप्य् अत्यन्तातिशये <strong>अलम्</strong> इति । तत्राप्य् अतिशयाश्चर्येऽ</strong>हो</strong> इति । <strong>यत् स्व-जन्मना चङ्क्रमणेन</strong> गमनेन च-काराद् अन्यैर् अपि विविधाद्भुत-कर्माभिर् <strong>अञ्चति</strong> पूजयति सत्करोतीति यावत् । अत्र “अलं च” इत्य् अनुक्त्वा अञ्चतीति वर्तमान-निर्देशेन जन्मादि-लीलानां नित्यत्वं बोधयामासुः । उपक्रमतः एव य एक आसीद् इति भूत-निर्देशेन तासां तथाभिप्रायस्यावगमात् ।</p>
<p>ननु कथं जन्म-कर्मणोर् नित्यत्वं ? ते हि क्रिये क्रियात्वं च प्रति निजांशम् अप्य् आरम्भ-परिसमाप्तिभ्याम् एव सिद्ध्यति इति ते विना स्वरूप-हान्य्-आपत्तिः । नैष दोषः । श्री-भगवति सदैवाकारानन्त्यात् प्रकाशानन्त्याज् जन्म-कर्म-लक्षण-लीलानन्त्यात् अनन्त-प्रपञ्चानन्त-वैकुण्ठ-गत-तत्-तल्-लीला-स्थान-तत्-तल्-लीला-परिकराणां व्यक्ति-प्रकाशयोर् आनन्त्याच् च, यत एव सत्योर् अपि तत्-तद्-आकार-प्रकाश-गतयोस् तद्-आरम्भ-परिसमाप्त्योर् एकत्रैकत्र ते जन्म-कर्मणोर् अंशा यावत् परिसमाप्यन्ते न समाप्यन्ते वा तावद् एवान्यत्रान्यत्राप्य् आरब्धा भवन्तीत्य् एवं श्री-भगवति विच्छेदाभावान् नित्ये एव तत्र ते जन्म-कर्मणी वर्तेते । तत्र ते क्वचित् किञ्चिद् विलक्षणत्वेनारभ्येते, क्वचिद् ऐकरूप्येण चेति ज्ञेयं । विशेषण-भेदाद् विशेषणैक्याच् च । एक एवाकार-प्रकाश-भेदेन पृथक्-क्रियास्पदं भवतीति—चित्रं बतैतद् एकेन वपुषा [भा।पु। १०.६९.३] इत्य् आदौ प्रतिपादयिष्यते । ततः क्रिया-भेदात् तत्-तत्-क्रियात्मकेषु प्रकाश-भेदेष्व् अभिमान-भेदश् च गम्यते । तथा सत्य् एकत्रैकत्र लीला-क्रम-जनित-रसोद्बोधश् च जायते ।</p>
<p>ननु कथं ते एव जन्म-कर्मणी वर्तेते इत्य् उक्तं पृथग्-आरब्धत्वाद् अन्ये एव ते आस्ताम् ? उच्यते—काल-भेदेनोदितानाम् अपि समान-रूपाणां क्रियाणाम् एकत्वम् । यथा शङ्कर-शारीरके । द्विर्गो-शब्दोऽयम् उच्चरितो न तु द्वौ गो-शब्दाव् इति प्रतीति-निर्णीतं शब्दैकत्वम् । तथैव द्विः पाकः कृतोऽनेन, न तु द्वौ पाकाव् इति । ततो जन्म-कर्मणोर् अपि नित्यता युक्त्यैव अत एव आगमादौ अपि भूत-पूर्व-लीलोपासन-विधानं युक्तम् । तथा चोक्तं माध्व-भाष्ये परमात्म-सम्बन्धित्वेन । नित्यत्वात् त्रिविक्रमत्वादिष्व् अप्य् उपसंहार्यत्वं युज्यत इति । अनुमतं चैतत् श्रुत्या । यद् भूतं भवच् च भविष्यच् चेत्य् अनयैव उपसंहार्यत्वम् उपासनायाम् उपादेयत्वम् इत्य् अर्थः । तत्र तस्य जन्मनः प्राकृताद् अस्माद् विलक्षणत्वं प्राकृत-जन्मानुकरणेनाविर्भाव-मात्रत्वम्, क्वचित् तद्-अनुकरणेनेति भगवत्-सन्दर्भः । केचित् तु तद्-भक्त-धामादीनाम् इवानन्त-प्रपञ्च-नित्य-धामसु जन्म-कर्मणोर् अपि प्रकाश-बाहुल्यान् नित्य-सत्त्व-सिद्धेर् इत्य् आहुः ॥२६॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **यदा स्वयम् एवाविर्भवेत्-तदास्मिन् लोके परानन्द-समृद्धिर् इत्य् आहुः—अहो इति । <strong>मधोर् वनं</strong> माथुर-मण्डलम्, अत्र <strong>श्लाघ्यतमम्</strong> इत्य् अनेनैवोभयोर् महोत्कर्षे सिद्धे पुण्यतमम् इति पृथग् उक्तिः, तद्-देशस्य पुण्यतमतयोत्कर्षख्याते । अहो-अलं-पदाभ्याम् अनवधिः श्लाघ्यता बोध्यते । तत्र हेतुर् **यद् **इति । एषोऽनन्त-गुणोऽतिलावण्य-सिन्धुर् देवकी-पुत्रः । <strong>स्व-जन्मना चङ्क्रमणेन</strong> पाद-सञ्चारणेन, चाद्भूतैर् विहारैश् च तद् उभयम् <strong>अञ्चति</strong> पूजयन् विभाति । कीदृशः? श्रियो रुक्मिण्या वार्षभनव्याश् च पतिः कान्तः । वसुदेवादयो नन्दादयश् च यदु-वंशोद्भवाः, सा च सा च श्री-स्तन-मण्डलस्थेति गोपाल-तापन्यां प्रसिद्धम् । अत्राञ्चतीति वर्तमान-प्रयोगाद् इदानीम् अप्य् एष तत्र तत्रास्तीति सूचयन्ति । एको देवो नित्य-लीलानुरक्तो भक्त-व्यापी भक्त-हृद्य् अन्तरात्मा [राधोप। ४.३] इति वदता द्वैपायनेनैवम् उपदिष्टम् इति भावः ॥२६॥</p>
<p>———————————————————————————————————————</p>
<p>**॥ १.१०.२७ ॥ **</p>
<p><strong>अहो बत स्वर्-यशसस् तिरस्करी</strong></p>
<p><strong>कुशस्थली पुण्य-यशस्करी भुवः ।</strong></p>
<p><strong>पश्यन्ति नित्यं यद् अनुग्रहेषितं</strong><sup id="fnref:2"><a href="#fn:2" class="footnote-ref" role="doc-noteref">2</a></sup></p>
<p><strong>स्मितावलोकं स्व-पतिं</strong><sup id="fnref:3"><a href="#fn:3" class="footnote-ref" role="doc-noteref">3</a></sup>** स्म यत्-प्रजाः ॥**</p>
<p><strong>श्रीधर-स्वामी (भावार्थ-दीपिका) : <strong>द्वारकां श्लाघन्ते । <strong>अहो बत</strong> इत्य् आश्चर्यम् । किं तत् ? <strong>कुश-स्थली</strong> द्वारका । <strong>स्वर</strong> उत्कृष्ट इति यद् <strong>यशस्</strong> तस्य <strong>तिरस्-करी</strong> परिभव-कर्त्री । <strong>भुवश्</strong> च <strong>पुण्य-यशः-कर्त्री</strong> भवति । <strong>यद्</strong> यतो यत्रत्याः सर्वाः प्रजाः <strong>स्वानुग्रहेणेषितं</strong> प्रेषितम् । <strong>स्मित</strong>-पूर्वकोऽ</strong>वलोको</strong> यस्य तम् । यद् वा, अनुग्रहार्थम् इषितम् इष्टम् । &ldquo;अनुग्रहोषीतम्&rdquo; इति पाठे स्वानुग्रहार्थम् ऊषितं कृत-निवासम् । एक-पद्य-पाठे त्व् अनुग्रहेणोषितं यत् <strong>स्मितं</strong>, तत्-पूर्वकोऽ<strong>वलोको</strong> यस्य तम् । <strong>स्वस्य</strong> आत्मनः <strong>पतिं</strong> श्री-कृष्णं, न तु पित्रादिवद् देह-मात्र-पतिं <strong>नित्यं पश्यन्ति स्म</strong> । नैतत् स्वर्गेऽस्तीत्य् अर्थः ॥२७॥</p>
<p>———————————————————————————————————————</p>
<p><strong>कैवल्य-दीपिका : अहो</strong> इति । <strong>अहो बत</strong> अहो आश्चर्यम् । <strong>कुशस्थली</strong> द्वारका । यच्-छब्दाभ्यां सैव <strong>स्मित</strong>-युक्त <strong>अवलोको</strong> यस्य तम् । <strong>स्व-पतिं</strong> कृष्णम् । स एव हि <strong>स्वस्य</strong> आत्मनः <strong>पतिः</strong> । अन्य-देहस्य । यदु-कुलादीनि धन्यानि, न त्व् अत्रान्यस्य कस्यचित् कुलम् एतत् परं वा । यद् ईदृशेन नायक-रत्नालङ्कृतम् इति भावातिशयः ॥२७॥ [मु।फ। ११.१३]</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : स्व-पतिं पश्यन्ति</strong> <em>।</em> अत्र च <strong>स्मितावलोकं</strong> पश्यन्तीत्य् अर्थः ॥२७॥</p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **मधु-वनं स्तुत्वा द्वारकां स्मरन्त्य आहुः । <strong>अहो</strong> <strong>कुश-स्थली</strong> द्वारका <strong>स्वर् यशस</strong> इति लोक-रीत्यैवोक्तिः, न तु सिद्धान्त-रीत्या स्वं-शब्देन वैकुण्ठाभिधानं वा । <strong>यद्</strong> यतः यत् प्रजाः यत्रत्याः प्रजाः <strong>स्व-पतिं</strong> कृष्णम् <strong>अनुग्रहेणैव ईषितं</strong> प्रोषितं सर्व-सुख-दानार्थम् अन्तः-पुराद् धस्तिनापुरादि-स्थलाद् वा प्रस्थापितम् इत्य् अर्थः । यद् वा, अनुग्रह एव ईषित इष्टो यत्र तम् अनुग्रह-मात्र-प्राप्त्य्-अर्थम् इत्य् अर्थः । &ldquo;अनुग्रहोषितम्&rdquo; इति पाठे स्वानुग्रहार्थम् उषितं कृत-निवासः । नैतत् स्वर्गेऽस्तीत्य् अर्थः ॥२७॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **एवं मधुवनं संस्तूय द्वारकां स्तुवन्ति—<strong>अहो</strong> सख्यः, <strong>बत</strong> इति आश्चर्ये, <strong>कुशस्थली</strong> द्वारका । <strong>स्वर्-यशसः</strong> स्वर्गादि-सत्यान्त-कीर्तेस् <strong>तिरस्करी</strong> न्यक्-कर्त्री तल्-लोक-पतिभिः स्व-स्व-कार्य-सिद्धये तस्याः समाश्रयणात्, <strong>भुवः</strong> <strong>पुण्य-यशस्करी</strong>, भू-स्थितायां तस्यां पावित्र्यङ्करानेक-भगवच्-चरित्राणां प्राकट्यात् स्वर्गादि-लोकानूनयन्ती भुवम् उत्कर्षयन्तीत्यविचिन्त्यः तस्याः प्रभावः ।</p>
<p>अथ तद्-वासिनः स्तौति—<strong>यद्</strong> यतो यत्रत्याः <strong>प्रजाः</strong> <strong>स्व-पतिं</strong> <strong>नित्यं</strong> <strong>स्मितावलोकं पश्यन्ति</strong> । <strong>अनुग्रह</strong> एव <strong>ईषित</strong> इष्टो यस्य तं । यत्-प्रजानां सर्वेश्वरो हरिः सदैवातिप्रसन्न इत्य् अर्थः । न चैवंभावः स्वर्गादाव् अस्तीति ॥२७॥</p>
<p>———————————————————————————————————————</p>
<p>**॥ १.१०.२८ ॥ **</p>
<p><strong>नूनं व्रत-स्नान-हुतादिनेश्वरः</strong></p>
<p><strong>समर्चितो ह्य् अस्य गृहीत-पाणिभिः ।</strong></p>
<p><strong>पिबन्ति याः सख्य् अधरामृतं मुहुर्</strong></p>
<p><strong>व्रज-स्त्रियः सम्मुमुहुर् यद्-आशयाः ॥</strong></p>
<p>**श्रीधर-स्वामी (भावार्थ-दीपिका) : **हे सखि ! <strong>अस्य गृहीत-पाणिभिः</strong> पत्नीभिर् <strong>ईश्वरो</strong>ऽयम् एव <strong>नूनं</strong> जन्मान्तरेषु <strong>समर्चितः</strong> । <strong>यस्मिन्न् अधरामृते आशयश्</strong> चित्तं यासां, ताः <strong>संमोहं प्राप्ता</strong> इति मनोहरत्वम् उक्तम् ॥२८॥</p>
<p>———————————————————————————————————————</p>
<p>**कैवल्य-दीपिका : **स्पर्श-सम्भोगम् आह—<strong>नूनम्</strong> इत्य्-आदि । <strong>नूनं</strong>-शब्दो वितर्के, कृष्णस्य <strong>गृहीत-पाणिभिः <strong>पत्नीभिः ईश्वरोऽ</strong>र्चितः</strong> । पूर्व-जन्मसु अयम् इति वाच्यम् ईश्वरोक्ति-लोक-दृष्ट्या । <strong>यस्य अधरामृतस्य आशया</strong> अभिलाषेण <strong>व्रज-स्त्रियः संमुमुहुः</strong> । व्रज-स्त्रीणां पुर-स्त्रीत्वात् । स्व-धर्म-त्यागात् संमोहाख्य-नवम-स्मर-दशोत्पत्तेश् च पुरुषोत्कर्षः ॥२८॥ [मु।फ। ११.१४]</p>
<p>———————————————————————————————————————</p>
<p>**जीव-गोस्वामी (क्रम-सन्दर्भः) : **[तथा अहो अलं श्लाघ्यतमं यदोः कुलम् [भा।पु। १.१०.२६] इत्य्-आदि-पद्य-त्रयात्मके प्रथम-स्कन्ध-सम्बन्धिनि पुर-स्त्री-वाक्येऽपि, तेषु प्रथम-द्वयं सर्वस्य मथुरा-व्रज-द्वारका-वासिनो जनस्य भाग्य-महिमा-प्रतिपादकम् । तृतीयं खलु—]<sup id="fnref:4"><a href="#fn:4" class="footnote-ref" role="doc-noteref">4</a></sup> <strong>नूनं</strong> इत्य् एतत् । अत्र पट्ट-महिषीणां भाग्य-श्लाघायाम् अपि श्री-व्रज-देवीनाम् एव हि परमोत्कृष्टत्वम् आस्वादाभिज्ञतरत्वं चायातम् । यस्यामृतस्य माधुर्य-स्मरणे देवा अपि मुह्यन्ति, तन् मनुष्येणाप्य् अनेनास्वाद्यत इतिवत् । तस्मात् तासाम् एव सर्वोत्तम-भावना ॥२८॥</p>
<p><strong>नूनम्</strong> इति । अत्र पट्ट-महिषीणां भाग्य-श्लाघायाम् अपि श्री-व्रज-देवीनाम् एव हि परमोत्कृष्टत्वम् आस्वादाभिज्ञतरत्वम् आयातम् । यस्यामृतस्य माधुर्य-स्मरणे देवा अपि मुह्यन्ति, तन् मनुष्येणाप्य् अनेनास्वाद्यत इतिवत् । तस्मात् तासाम् एव सर्वोत्तम-भावना । अत्र विशेष-जिज्ञासायां श्री-प्रीति-सन्दर्भो [९२] दृश्यः ।</p>
<p>किं च, स वै किलायं [भा।पु। १.१०.२१] इत्य् आदौ, पिबन्ति याः सख्य् अधरामृतम् [१.१०.२८] इत्य् अन्ते ज्ञान-विवेकादि-प्रकाशेन हि शान्त-रस एवोपक्रान्तः, उपसंहारश् च शृङ्गारः । तेन चास्य वत्सलेनेव मिलन-सङ्कोच एवेति परस्परम् अयोग्य-सङ्गत्याभास्यते । अत्र समाधीयते चान्यैः । स वै किल इत्य्-आदिकम् अन्यासां वाक्यम् । <strong>नूनम्</strong> इत्य्-आदिकं त्व् अन्यासाम् । एवं-विधा वदन्तीनां [भा।पु। १.१०.३१] इत्य्-आदि-श्री-सूत-वाक्यं च सर्वानन्दन-परम् एवेति ॥२८॥ [प्रीति-सन्दर्भ १७४]</p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **तत्रोज्ज्वल-रसौत्सुक्यवत्य आहुः । <strong>नूनम्</strong> <strong>अस्य गृहीत-पाणिभिः</strong> पत्नीभिर् <strong>या अधरामृतं मुहुर्</strong> मुहुः <strong>पिबन्ति,</strong> वयं त्व् अकृत-तादृश-व्रताः सम्प्रत्य् एव सौन्दर्यामृतम् एव किञ्चिद् एव पिबाम इति भावः । किं चास्मत्तः कोटि-गुणतोऽप्य् अधिका अपि व्रज-सुन्दरीभ्यः सकाशाद् अति न्यूना इत्य् आहुः—<strong>यद्-आशयाः</strong> यस्मिन्न् अधरामृते आशयाश् चित्तं यासां, तथाभूता एव सत्यः <strong>संमुमुहुः</strong> “रात्रौ पीत-चरस्याधरामृतस्य प्रातः-स्मरणेऽपि आनन्द-मूर्च्छां प्रापुः । न जाने पान-काले ताः कीदृशीं दशां प्रापुः” इति तासां प्रेमाधिक्याद् आनन्दाधिक्यं द्योतितम् ॥२८॥</p>
<p>———————————————————————————————————————</p>
<p><strong>बलदेव-विद्यभूषणः (वैष्णवानन्दिनी) : <strong>द्रौपद्य्-आदि-प्रसङ्गिनो युवतयो वदन्ति—नूनम् इति । हे <strong>सखि</strong>! <strong>अस्य</strong> कृष्णस्य <strong>गृहीत-पाणिभिः</strong> पत्नीभिर् “ईश्वरोऽयम् एव जन्मान्तरेषु समर्चितः, <strong>हि</strong> यतोऽ</strong>स्याधरामृतं मुहुः पिबन्ति</strong>, <strong>यद्-आशया</strong> यच्-चित्ताः सत्यो <strong>व्रज-स्त्रियः संमुमुहुः</strong> । रात्रौ निपीतस्य तस्य प्रातः स्मरणेऽप्य् आनन्द-मूर्च्छां प्रापुर् इत्य् अधिक-प्रेमत्वं तासाम् । अस्माकं तु सौन्दर्यामृत-पानेनैव सफलत्वम् इति भावः ॥२८॥</p>
<p>———————————————————————————————————————</p>
<p>**॥ १.१०.२९-३० ॥ **</p>
<p><strong>या वीर्य-शुल्केन हृताः स्वयंवरे</strong></p>
<p><strong>प्रमथ्य चैद्य-प्रमुखान् हि शुष्मिणः ।</strong></p>
<p><strong>प्रद्युम्न-साम्बाम्ब-सुतादयोऽपरा</strong></p>
<p><strong>याश् चाहृता भौम-वधे सहस्रशः ॥</strong></p>
<p><strong>एताः परं स्त्रीत्वम् अपास्त-पेशलं</strong></p>
<p><strong>निरस्त-शौचं बत साधु कुर्वते ।</strong></p>
<p><strong>यासां गृहात् पुष्कर-लोचनः पतिर्</strong></p>
<p><strong>न जात्व् अपैत्य् आहृतिभिर् हृदि स्पृशन् ॥</strong></p>
<p>**श्रीधर-स्वामी (भावार्थ-दीपिका) : **एतत् प्रपञ्चयति—<strong>या</strong> इति द्वाभ्याम् । <strong>वीर्यं</strong> प्रभाव एव <strong>शुल्कं</strong> मूल्यं, तेन । <strong>शुष्मिणो</strong> बलिष्टान् । <strong>प्रद्युम्नश्</strong> च <strong>साम्बश्</strong> च <strong>अम्बश्</strong> च <strong>सुता</strong> यासां रुक्मिणी-जाम्बवती-नाग्नजितीनां ता आदिर् यासां सत्यभामादीनां, <strong>ताः</strong> । <strong>याश् च</strong> अपराः । अस्य श्लोकस्य उत्तर-श्लोकेनान्वयः ॥२९॥</p>
<p><strong>एताः</strong> <strong>स्त्रीत्वम्</strong> एव <strong>परं</strong> केवलं <strong>साधु</strong> शोभनं <strong>कुर्वते</strong> । किं-भूतम् ? <strong>अपास्तं</strong> गतं <strong>पेशलं</strong> भद्रं स्वातन्त्र्यं यस्मात् तत् । <strong>निरस्तं शौचं</strong> शुचित्वं यस्मात्, तथा-भूतम् अपि। <strong>जातु</strong> कदाचिद् अपि <strong>नापैति</strong> न निर्गच्छति । <strong>आहृतिभिर्</strong> व्याहारैः । यद् वा, पारिजातादि-प्रिय-वस्त्व्-आहरणैः । <strong>हृदि स्पृशन्न्</strong> आनन्दयन् ॥३०॥</p>
<p>———————————————————————————————————————</p>
<p><strong>कैवल्य-दीपिका : या</strong> इति । <strong>विशुष्मिणो</strong> बलिष्ठान् <strong>प्रद्युम्न</strong>-सूता रुक्मिणी । <strong>साम्ब</strong>-सूता जाम्बवती । <strong>जाम्ब</strong>-सूता नाग्नजिती । <strong>भौमो</strong> नरकासुरः । <strong>सहस्रशः</strong> सहस्रं सहस्रं यावत् षोडश ॥२९॥</p>
<p><strong>एता</strong> इति । <strong>एताः परं</strong> केवलं <strong>स्त्रीत्वं</strong> <strong>साधु कुर्वते</strong> । <strong>पेशलं</strong> प्रियंवदत्वम् । <strong>शौचं</strong> शुचित्वम् । <strong>आहृतिभिः</strong> पारिजातादि-प्रिय-वस्तूनाम् आहरणैः, <strong>हृदि स्पृशन्</strong> उत्कण्ठां जनयन् । न च पुर-स्त्रीणां सकामत्वेऽपि भगवतो निरपेक्षत्वेन परस्परानुभावात् रसाभासानुवादाद् रसाभासोऽयम् इति वाच्यम् ।</p>
<p>एवं-विधा वदन्तीनां स-गिरः पुर-योषिताम् ।</p>
<p>निरीक्षणेनाभिनन्दन् स-स्मितेन ययौ हरिः ॥ [भा।पु। १.१०.३१]</p>
<p>इत्य् उत्तरत्र भगवतोऽपि स्वभावत्वानुवादात् ॥३०॥ [मु।फ। ११.१५-१६]</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : या</strong> इति युग्मकम् । तत्र <strong>एता</strong> इति । <strong>एता</strong> एव, नान्या इत्य् अर्थः । <strong>स्त्रीत्वं</strong> स्त्री-जातिः । सा च श्री-रुक्मिण्य्-आद्य्-अवर-तज्-जाति-भेदत्वेनैवात्र गृहीता । <strong>अपास्त-पेशल</strong>त्वादिकं हि तज्-जात्य्-अन्तराश्रयं, न तु रुक्मिण्य्-आद्य्-आश्रयम् । ताभिस् तासाम् अपि साधुत्व-करणात् । ततश् चान्यां तत्-तद्-दोष-युक्तां स्त्री-जातिम् अपि या निज-कीर्त्य्-आदिना शुद्धां कुर्वन्तीत्य् अर्थः । तासां तत्-तद्-दोष-रहित-सर्व-गुणालङ्कृतत्वे तद्-अवरासां साधुत्व-विधाने च हेतुम् आह—<strong>यासाम्</strong> इति । स्वयं तथा-विधोऽप्य् <strong>आहृतिभिः</strong> प्रेयसी-जनोचित-गुण-समाहारैर् या एव <strong>हृदि स्पृशन्</strong> मनस्य् आसज्जन् यासां <strong>गृहाद्</strong> अपि न जात्व् <strong>अपैति</strong> इति । तस्माद् अत्रापि बीभत्स-सङ्गतिः पूर्ववद् व्याख्येया ॥२९-३०॥ [प्रीति-सन्दर्भ १९९]</p>
<p>———————————————————————————————————————</p>
<p><strong>श्री-जीवः (लोचन-रोचनी १५.६०): एता</strong> इत्य्-आदि । वक्रीणां कुरु-पुरु-स्त्रीणां यद्यपि सम्भोगासम्भवः, तथापि रुचि-मात्रांशेनोदाहरणम् । <strong>एताः</strong> पट्ट-महिष्यः <strong>स्त्रीत्वं</strong> स्त्री-जाति-मात्रं <strong>साधु कुर्वते,</strong> जात्य्-एकत्वेन पवित्रीकरोति । <strong>अपास्त-पेशलम्</strong> इति अन्य-सेवा-परत्वान् निरस्त-दाक्ष्यम् इत्य् अर्थः । तथा त्वक्-श्मश्रु-रोम-नख-केश-पिनद्ध [भा।पु। १०.६०.४५] इति न्याय-सङ्गान् निरस्त-शौचं च । <strong>आहृतिभिः</strong> प्रेम-मय-नाना-समाहारैः ॥६०॥ (५७)</p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **उक्तम् एवार्थं प्रपञ्चयति द्वाभ्याम् । <strong>वीर्यं</strong> प्रभाव एव <strong>शुल्कं</strong> मूल्यं, तेन । <strong>शुष्मिणः</strong> बलिष्ठान् । <strong>प्रद्युम्नः साम्बः आम्बश्</strong> च <strong>सूता</strong> यासां ता रुक्मिणी-जाम्बवती-नाग्नजित्यः ता एव <strong>आदयो</strong> यासां सत्यभामादीनां ताः ॥२९॥</p>
<p><strong>अपास्तं पेशलं</strong> भद्रं स्वातन्त्र्यं यस्मान् <strong>निरस्तं शौचं</strong> शुचित्वं यस्मात् तथाभूतम् अपि **जातु **कदाचिद् अपि <strong>नापैति</strong> न निर्गच्छति । <strong>आहृतिभिः</strong> पारिजातादि-प्रिय-वस्व्-आहरणैः <strong>हृदि स्पृशन्</strong> आनन्दयन् ॥३०॥</p>
<p>———————————————————————————————————————</p>
<p>**विश्वनाथ-चक्रवर्ती : <strong>[उज्ज्वल १५.६०]</strong> **कुरु-पुरु-स्त्रियः श्री-कृष्णम् आलोक्य तत्-पत्नी-श्लाघया तं कामयन्ते । <strong>एताः</strong> पट्ट-महिष्यः <strong>अपास्त-पेशलं</strong> निरस्त-स्वातन्त्र्यं काम-विकाराधिक्यान् निरस्त-शौचं <strong>साधु</strong> शोभनम् । अहो स्त्री-जातिर् एव धन्या यत्र रुक्मिण्य्-आदय उद्भूता इति सतां श्लाघयेत्य् अर्थः । <strong>आहृतिभिः</strong> पारिजातादि-विविध-वस्त्राहरणैः । नन्व् आसां कुरु-पुर-नार्य्-आदीनाम् अन्य-भुक्तत्वात् श्री-कृष्ण-सम्भोगो नास्त्य् एव कुतः पूर्व-रागो वर्ण्यते ? सत्यम् । स्वाप्नो मानसश् च सम्भोगो वर्तते देहान्तरे साक्षाच् च सम्भोगो भविष्यतीति । अतः पूर्व-रागोऽयं नानुपपन्नो ज्ञेयः ॥६०॥ (५७)</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **उक्तार्थं द्वाभ्यां स्फुटयन्ति—<strong>वीर्यं</strong> प्रभाव एव <strong>शुल्कं</strong> मूल्यं, तेन या भगवता <strong>हृता</strong> आनीताः, <strong>शुष्मिणो</strong>ऽतिबलिष्ठान् <strong>चैद्य-प्रमुखान् प्रमथ्य</strong> । <strong>प्रद्युम्नश्</strong> च <strong>साम्बश्</strong> च <strong>आम्बश्</strong> च <strong>सुता</strong> यासां, रुक्मिणी-जाम्बवती-नाग्नजितीनां ता <strong>आदयो</strong> यासां सत्यभामादीनां, ताः । <strong>याश्</strong> <strong>चापराः</strong> <strong>सहस्रशो</strong> भौम-वधे <strong>आहृताः</strong>, अस्योत्तर-पद्येन सम्बन्धः ॥२९॥ \</p>
<p><strong>एताः</strong> पूर्वोदिता हरि-पत्न्यः परम् अन्यत् प्राकृतं <strong>स्त्रीत्वं</strong> [स्त्री-स्वरूपं] <strong>साधु</strong> शोभितं <strong>कुर्वते</strong> । तत् कीदृक्? <strong>अपास्तं पेशलं</strong> दक्षत्वं स्वातन्त्र्यं यस्मात् तत् । पेशलो रुचिरे दक्षे इति मेदिनी । <strong>निरस्तं शौचम्</strong> पावित्र्यं यस्मात् तत् । शोभन-करणे हेतुर् यासाम् इति—अस्मज्-जात्या च परेशोऽतिशुचिर् वशीकृतोऽस्तीति भावः । <strong>आहृतिभिः</strong> पारिजातादि-प्रिय-वस्त्व्-आहरनैर् **हृदि स्पृशन् **प्रमोदयन् । न च स्त्रीत्व-मात्रम् अशोचं, गङ्गादीनां स्त्रीणम् एवातिपावनत्वात् ।</p>
<p>इदम् अत्र बोध्यं—पराख्य-स्वरूप-शक्ति-विशिष्टं पर-तत्त्वं भगवान् लक्ष्मीश् च । नराकृत्या स्त्री-वपुषा च नर-लोकेष्व् आविर्भवन् नरेषु च धन्यताम् आदधाति । न च पर-तत्त्व-निष्ठं नरत्वं स्त्रीत्वं च तत्-समं, विशुद्ध-कूटस्थत्वेन श्रवणात् ॥३०॥</p>
<p>———————————————————————————————————————</p>
<p><strong>विष्णुदासः : <strong>[उज्ज्वल १५.६०]</strong> एता</strong> इति । भारत-युद्धानन्तरं श्री-कृष्णे हस्तिनापुरतो द्वारकां प्रति गच्छति सति कुरु-पुर-स्त्रियस् तम् अतृप्त-लोचनैर् निरीक्षमाणा हर्ष-वेगतः परस्परं तत्-पत्नीनाम् सौभाग्यादि-श्लाघया स्वाभिलाषं प्रकटयन्ति । <strong>एता</strong> रुक्मिण्य्-आदयः <strong>परं</strong> केवलं <strong>स्त्रीत्वं</strong> स्त्री-जाति-मात्रत्वं <strong>साधु</strong> शोभनं <strong>कुर्वते</strong> । किं-भूतं ? <strong>अपास्तम्</strong> अपगतं <strong>पेशलं</strong> स्वातन्त्र्यं यस्मात् यस्मिन् वा तत् । तथा <strong>निरस्तं शौचं</strong> शुचित्वं यस्मात् तथा-भूतम् अपि । <strong>बत</strong> इति विस्मये सन्तोषे वा । स्त्रीत्व-साधु-करणे लिङ्गम् आहुः—<strong>यासाम्</strong> इति । **पुष्कर-लोचनः **कमल-नयनः श्री-कृष्णः <strong>जातु</strong> कदाचिद् अपि यासां <strong>गृहात् नापैति</strong> नापगच्छति । किं कुर्वन् ? <strong>आहृतिभिह्</strong> परम-सुमधुर-वचनैः । किं वा, पारिजातादि-परम-सुदुर्लभोपहारादिभिः <strong>हृदि स्पृशन्</strong> प्रमोदयन् । अनेन तासु श्री-कृष्णस्य वशीभावत्वं द्योतितम् । तेन च तासां तस्मिन् निरुपधि-प्रेमातिरेको ध्वनितः ॥६०॥</p>
<hr>
<p>**॥ १.१०.३१ ॥ **</p>
<p><strong>एवं-विधा गदन्तीनां स गिरः पुर-योषिताम् ।</strong><br>
निरीक्षणेनाभिनन्दन् सस्मितेन ययौ हरिः ॥**</p>
<p><strong>श्रीधर-स्वामी (भावार्थ-दीपिका) : एवं-विधा</strong> विचित्रा <strong>गिरः</strong> <strong>स-स्मितेन</strong> <strong>निरीक्षणेनाभिनन्दन् स हरिर् ययौ</strong> ॥३१॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : <em>न व्याख्यातम्।</em></strong></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) : निरीक्षणेन</strong> शान्ति-रति-मतीः <strong>सस्मितेन</strong> उज्ज्वल-भाववतीर् <strong>अभिनन्दन्</strong> ॥३१॥</p>
<p>———————————————————————————————————————</p>
<p><strong>बलदेव-विद्यभूषणः (वैष्णवानन्दिनी) : निरीक्षणेन</strong> स्वरूपाभिज्ञानां <strong>सस्मितेन</strong> लीलाभिज्ञानां <strong>पुर-योषितां गिरोऽभिनन्दन्</strong> ॥३१॥</p>
<p>———————————————————————————————————————</p>
<p>**॥ १.१०.३२ ॥ **</p>
<p><strong>अजातशत्रुः पृतनां गोपीथाय मधुद्विषः ।</strong><br>
परेभ्यः शङ्कितः स्नेहात् प्रायुङ्क्त चतुरङ्गिणीम् ॥**</p>
<p><strong>मध्वाचार्यः (भागवत-तात्पर्यम्) : स्नेह</strong>-मात्रात् ॥३२॥</p>
<p>———————————————————————————————————————</p>
<p><strong>श्रीधर-स्वामी (भावार्थ-दीपिका) : मधु-द्विषो</strong>ऽपि <strong>गोपीथाय</strong> रक्षणाय <strong>स्नेहात् परेभ्यः</strong> शत्रुभ्यः <strong>शङ्कितः</strong> सन् <strong>प्रायुङ्क्त</strong> । हस्त्य्-अश्व-रथ-पादातं सेनाङ्गं स्याच् चतुर्विधम् इत्य् एवं <strong>चतुरङ्गिणीम्</strong> । <strong>पृतनां</strong> सेनाम् ॥३२॥</p>
<p>———————————————————————————————————————</p>
<p>**जीव-गोस्वामी (क्रम-सन्दर्भः) : **अत्र राज्ञः प्रेम-महिमानम् आह—<strong>अजात-शत्रुर्</strong> अपि **परेभ्यः शङ्कितः **। <strong>मधु-द्विषो</strong>ऽपि <strong>गोपीथाय</strong> । अत्र हेतुः—<strong>स्नेहाद्</strong> इति । <strong>एवम्</strong> ऐश्वर्य-ज्ञानस्य दुर्बलत्वं बोधितम् । एवं श्री-बलदेवादिषु तथा-दर्शनात् ॥३२॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) : गोपीथाय</strong> रक्षणाय ॥३२॥</p>
<p>———————————————————————————————————————</p>
<p><strong>बलदेव-विद्यभूषणः (वैष्णवानन्दिनी) : अजातशत्रुर् मधुद्विषो</strong> <strong>गोपीथाय</strong> रक्षणाय <strong>चतुरङ्गिणीं</strong> गजाश्व-रथ-पति-मतीं <strong>पृतनां</strong> सेनां <strong>स्नेहान्</strong> <strong>न्ययुङ्क्त</strong>, स्नेहस्यायं स्वभावः यो भयाभावेऽपि भयं सम्भावयति ॥३२॥</p>
<p>———————————————————————————————————————</p>
<p>**॥ १.१०.३३ ॥ **</p>
<p><strong>अथ दूरागतान् शौरिः कौरवान् विरहातुरान् ।</strong><br>
सन्निवर्त्य दृढं स्निग्धान् प्रायात् स्व-नगरीं प्रियैः ॥**</p>
<p>**श्रीधर-स्वामी (भावार्थ-दीपिका) : **पाण्डवो कुरु-वंशजत्वात् पाण्दवा अपि <strong>कौरवा</strong> एव तान् <strong>प्रियैर्</strong> उद्धवादिभिः सह ॥३३॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : <em>न व्याख्यातम्।</em></strong></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) : कौरवान्</strong> पाण्डवान् ॥३३॥</p>
<p>———————————————————————————————————————</p>
<p><strong>बलदेव-विद्यभूषणः (वैष्णवानन्दिनी) : कौरवान्</strong> युधिष्ठिरादीन् <strong>प्रियैर्</strong> उद्धवादिभिः ॥३३॥</p>
<p>———————————————————————————————————————</p>
<p>**॥ १.१०.३४-३५ ॥ **</p>
<p><strong>कुरु-जाङ्गल-पाञ्चालान् शूरसेनान् स-यामुनान् ।</strong><br>
ब्रह्मावर्तं कुरुक्षेत्रं मत्स्यान् सारस्वतान् अथ ॥**</p>
<p><strong>मरु-धन्वम् अतिक्रम्य सौवीराभीरयोः परान् ।</strong><br>
आनर्तान् भार्गवोपागाच् छ्रान्त-वाहो मनाग् विभुः ॥**</p>
<p><strong>श्रीधर-स्वामी (भावार्थ-दीपिका) : कुरु</strong>-क्षेत्रं कुरु-देशान्तर-गतम् एव । क्रमोऽत्र न विवक्षितः ॥३४॥ <strong>मरुर्</strong> निरुदको देशः । <strong>धन्वो</strong>ऽल्पोदकः । <strong>आनर्ताख्यो</strong> द्वारका-देशः । स <strong>विभुर् उपागात्</strong> प्राप्तः । हे <strong>भार्गव</strong> । <strong>मनाग्</strong> ईषत् <strong>श्रान्ता वाहा</strong> यस्य सः ॥३५॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : कुरु-जाङ्गलेति</strong> युग्मकम् । अत्र पन्थानम् अतिक्रम्य गमनं तत्-तन्-निज-जन-मिलनार्थम् । शूरसेनागमनं श्री-वृन्दावन-दिदृक्षयैव ॥३४॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) : कुरु-जाङ्गलेत्य्</strong> आदौ क्रमो न विवक्षितः । <strong>मरुर्</strong> निरुदको देशः <strong>धन्वः</strong> अल्पोदकः । <strong>आनर्तान्</strong> द्वारका-प्रदेशान् । हे <strong>भार्गव</strong> ! <strong>मनाक्</strong> ईषत् <strong>श्रान्ता वाहा</strong> यस्य सः ॥३४-३५॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **कुरु-जाङ्गलेत्य्-आदौ क्रमो न विवक्षितः ॥३४॥ <strong>मरुं</strong> निर्जलं <strong>धन्वम्</strong> अल्प-जलं च <strong>देशम्</strong> । <strong>आनर्तान्</strong> कुशस्थली-प्रान्तान् देशान् । हे <strong>भार्गव</strong> शौनक ! <strong>मनाग्</strong> ईषद् एव <strong>श्रान्ता वाहा</strong> अश्वा यस्य सः ॥३५॥</p>
<p>———————————————————————————————————————</p>
<p>**॥ १.१०.३६ ॥ **</p>
<p><strong>तत्र तत्र ह तत्रत्यैर् हरिः प्रत्युद्यतार्हणः ।</strong><br>
सायं भेजे दिशं पश्चाद् गविष्ठो गां गतस् तदा ॥**</p>
<p><strong>मध्वाचार्यः (भागवत-तात्पर्यम्) : गविष्ठः</strong> आदित्यः । असौ वाव गविष्ठोऽप्सु देव्य् अप्स्व् अस्तम् एति इति माध्यन्दिनायन-श्रुतिः ॥३६॥</p>
<p>———————————————————————————————————————</p>
<p><strong>श्रीधर-स्वामी (भावार्थ-दीपिका) : तत्र तत्र</strong> देशे <strong>तत्रत्यैर्</strong> जनैः । <strong>प्रत्युद्यतानि</strong> निवेदितान्य् <strong>अर्हणान्य्</strong> उपायनानि यस्मै सः । <strong>सायम्</strong> अपराह्ने <strong>पश्चाद्</strong> <strong>दिशं</strong> पश्चिमां दिशं <strong>भेजे</strong> प्राप्तः । <strong>तदा</strong> च <strong>गविष्ठः</strong> स्वर्ग-स्थः सूर्यो <strong>गाम्</strong> उदकं <strong>गतः</strong> प्रविष्टोऽस्तं गत इत्य् अर्थः । अद्भ्यो वा एष प्रातर् उदेत्य् अपः सायं प्रविशति इति श्रुतेः ।</p>
<p>यद् वा, <strong>तदा</strong> <strong>सायङ्</strong>काले जाते रथाद् अवतीर्य <strong>गविष्ठो</strong> भूमौ स्थितस् ततो <strong>गां</strong> जलाशयं <strong>गतः</strong> <strong>पश्चाद् दिशं</strong> सन्ध्यां <strong>भेजे</strong> उपासितवान् इत्य् अर्थः ॥३६॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : सायम्</strong> इति । <strong>पश्चात्</strong> तद्-अनन्तरम् । <strong>सायं</strong> यस्मिन् दिने चलितस् तस्यैव दिवसस्यान्ते । <strong>दिशं</strong> द्वारका-गन्तव्य-काष्ठां <strong>भेज</strong> इत्य् अर्थः । एवं रथस्य शैघ्र्यं दर्शितम् । अत एव भार्गव [भा।पु। १.१०.३५] इत्य् आश्चर्येण सम्बोधनम् । <strong>मनाक्</strong> <strong>श्रान्त-वाहः</strong> इति चोक्तम् ।</p>
<p><strong>तत्र तत्र</strong> <strong>हि</strong> <strong>तत्रत्यैर्</strong> <strong>हरिः</strong> <strong>प्रत्युद्यतार्हण</strong> इत्य् अत्राशङ्कते—ननु शूरसेन-यामुनान्तर्गत-वृन्दावन-स्थानां श्रीमन्-नन्दादीनां मिलनादिकं विशिष्य कथं न वर्णितम् ? तत्राह—स एव <strong>गविष्ठो</strong> गोपाल-लीलः सन् । तदा दन्तवक्र-वधानन्तरं <strong>गाः</strong> गोकुलम् एव गतः । तद् अप्रकट-प्रकाशे तैः सार्धम् अप्रकटं स्थित एवेत्य् अर्थः । प्रकटेन स्व-प्रकाशेन प्रकट-प्रकाश-विशेष-दर्शन-कौतुकार्थम् एव <strong>तदा</strong> <strong>तत्र</strong> गमनम् इति भावः। तद् इदं श्री-कृष्ण-सन्दर्भे विवृतम् अस्ति ॥३६॥</p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **ननु हस्तिनापुरात् द्वारका-मार्गेणैव ते देशाः सम्भवन्तीत्य् अत आह—<strong>तत्रत्यैस्</strong> तत्-तद्-देश-भवैर् भक्तैस् <strong>तत्र तत्र</strong> द्वारका-मार्गे आगत्य <strong>प्रत्युद्यतानि</strong> निवेदितानि <strong>अर्हणानि</strong> उपायनानि स्व-स्व-देश-नयनार्थं यस्मै सः । तेन तत्-तद्-भक्त-मनोरथ-पूरणार्थं तत्-तद्-देशं गत्वागत्वैव तत्र तत्रैकानि दिनानि स्थित्वा पुनर् वर्त्मानुससारेति भावः । <strong>सायम्</strong> अपराह्णे <strong>पश्चाद् दिशं</strong> द्वारका-प्रदेशं <strong>भेजे</strong> प्राप्तः । <strong>तदा गविष्ठः</strong> सूर्योऽपि <strong>गां गतः</strong> पश्चिम-समुद्र-जलं प्रविष्टः ॥३६॥</p>
<p>इति सारार्थ-दर्शिन्यां हर्षिण्यां भक्त-चेतसाम् ।</p>
<p>प्रथमे दशमोऽध्यायः सङ्गतः सङ्गतः सताम् ॥*॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **ननु गजसाह्वयात् कुश-स्थलीं गच्छतो हरेः पथि नैते देशाः सम्भवन्ति? तत्राह—<strong>तत्रत्यैस्</strong> तत्-तद्-देश-भवैर् भक्तैस् <strong>तत्र तत्र</strong> तस्याः पथि समागत्य <strong>प्रत्युद्यतानि</strong> निवेदितानि <strong>अर्हणानि</strong> उपायनानि स्व-स्व-देश-नयनार्थं यस्मै सः । तेन तत्-तद्-भक्ताभिलाष-संपादनाय तत्-तद्-देशं गत्वा तत्र तत्रैक-द्वान् वासरान् स्थित्वा पुनः पन्थानम् आजगामेति गम्यते । **सायम् **अपराह्ने <strong>पश्चाद्-दिशं</strong> कुशस्थली-प्रदेशं <strong>भेजे</strong> प्राप, तदा <strong>गविष्ठो</strong> द्युस्थो रविर् अपि <strong>गां गतः</strong> पश्चिमार्णवान्तः प्राविशत् । स्वर्गे जले चात्र गो-शब्दः ॥३६॥</p>
<p>इति श्री-वैष्णवानन्दिन्यां  प्रथम-स्कन्ध-टिप्पन्यां दशमोऽध्यायः ॥१०॥</p>
<hr>
<p>इति श्रीमद्-भागवते महा-पुराणे ब्रह्म-सूत्र-भाष्ये</p>
<p>पारमहंस्यं संहितायां वैयासिक्यां प्रथम-स्कन्धे</p>
<p>श्री-कृष्ण-द्वारका-गमनं नाम</p>
<p>दशमोऽध्यायः ।</p>
<p>॥१०॥</p>
<hr>
<blockquote>
</blockquote>
<p>(१.११)</p>
<div class="footnotes" role="doc-endnotes">
<hr>
<ol>
<li id="fn:1">
<p>१.१०.३१ पर्यन्तम् ।&#160;<a href="#fnref:1" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:2">
<p>अनुग्रहोषितं&#160;<a href="#fnref:2" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:3">
<p>स्व-गतिं&#160;<a href="#fnref:3" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:4">
<p>थिस् पोर्तिओन् तकेन् फ़्रोम् प्रीति-सन्दर्भ ९२।&#160;<a href="#fnref:4" class="footnote-backref" role="doc-backlink">&#x21a9;&#xfe0e;</a></p>
</li>
</ol>
</div>

  </div>
</article>


        

        



    <aside class="card border noPrint" id="section-tree-item-bhAgavatam_gauDIya-prastutiH_01_10_dvArakA-gamanam_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/purANam_vaiShNavam/bhAgavatam/gauDIya-prastutiH/01/10_dvArakA-gamanam/">१० द्वारका-गमनम् </a>
            <a data-toggle="collapse" href="#section-tree-item-body-bhAgavatam_gauDIya-prastutiH_01_10_dvArakA-gamanam_md" role="button" aria-expanded="false" aria-controls="section-tree-item-body-bhAgavatam_gauDIya-prastutiH_01_10_dvArakA-gamanam_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-bhAgavatam_gauDIya-prastutiH_01_10_dvArakA-gamanam_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: १० द्वारका-गमनम्</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/purANam_vaiShNavam/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/purANam_vaiShNavam/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/purANam_vaiShNavam/actions/workflows/build.yml"><img src="https://github.com/vishvAsa/purANam_vaiShNavam/actions/workflows/build.yml/badge.svg"> Built </a> on 2025 Aug 25 05:46:07 UTC. (<a href="http://google.com/search?q=05%3a46%3a07%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
