<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>पुराणे विश्वासटिप्पन्यः  | १८ अष्टादशोऽध्यायः</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/purANam_vaiShNavam/bhAgavatam/gauDIya-prastutiH/01/18_aShTAdasho-dhyAyaH/" rel="alternate" type="application/rss+xml" title="पुराणे विश्वासटिप्पन्यः" />
    <link href="/purANam_vaiShNavam/bhAgavatam/gauDIya-prastutiH/01/18_aShTAdasho-dhyAyaH/" rel="feed" type="application/rss+xml" title="पुराणे विश्वासटिप्पन्यः" />

    <meta property="og:url" content="https://vishvAsa.github.io/purANam_vaiShNavam/bhAgavatam/gauDIya-prastutiH/01/18_aShTAdasho-dhyAyaH/">
  <meta property="og:site_name" content="पुराणे विश्वासटिप्पन्यः">
  <meta property="og:title" content="१८ अष्टादशोऽध्यायः">
  <meta property="og:description" content="विषयः परीक्षिते मुनि-कुमार-शापः ।
॥ १.१८.१ ॥
सूत उवाच—
यो वै द्रौण्य्-अस्त्र-विप्लुष्टो न मातुर् उदरे मृतः ।
अनुग्रहाद् भगवतः कृष्णस्याद्भुत-कर्मणः ॥**
श्रीधर-स्वामी (भावार्थ-दीपिका) :
राज्ञस् त्व् अष्टदशे तस्य ब्रह्म-शापो निरूप्यते ।
स चानुग्रह एवास्य जातो वैराग्यम् आवहन् ॥
परीक्षितो निर्याणम् इत्य् आश्चर्यं वक्तुं तत्-संभावनाय जन्माश्चर्यम् अनुस्मरयति—यो वा इति । विप्लुष्टो निर्दग्धः सन् ॥१॥
———————————————————————————————————————
जीव-गोस्वामी (क्रम-सन्दर्भः) : न व्याख्यातम्।
———————————————————————————————————————
विश्वनाथ-चक्रवर्ती (सारार्थ-दर्शिणी) :
अष्टदशे मुनेः कण्ठे सर्पं बद्ध्वा गृहागतः ।
अनुतप्यन् नृपस् तस्य पुत्राच् छापम् अथाशृणोत् ॥">
  <meta property="og:locale" content="en_us">
  <meta property="og:type" content="article">
    <meta property="article:section" content="bhagavatam">

  <meta itemprop="name" content="१८ अष्टादशोऽध्यायः">
  <meta itemprop="description" content="विषयः परीक्षिते मुनि-कुमार-शापः ।
॥ १.१८.१ ॥
सूत उवाच—
यो वै द्रौण्य्-अस्त्र-विप्लुष्टो न मातुर् उदरे मृतः ।
अनुग्रहाद् भगवतः कृष्णस्याद्भुत-कर्मणः ॥**
श्रीधर-स्वामी (भावार्थ-दीपिका) :
राज्ञस् त्व् अष्टदशे तस्य ब्रह्म-शापो निरूप्यते ।
स चानुग्रह एवास्य जातो वैराग्यम् आवहन् ॥
परीक्षितो निर्याणम् इत्य् आश्चर्यं वक्तुं तत्-संभावनाय जन्माश्चर्यम् अनुस्मरयति—यो वा इति । विप्लुष्टो निर्दग्धः सन् ॥१॥
———————————————————————————————————————
जीव-गोस्वामी (क्रम-सन्दर्भः) : न व्याख्यातम्।
———————————————————————————————————————
विश्वनाथ-चक्रवर्ती (सारार्थ-दर्शिणी) :
अष्टदशे मुनेः कण्ठे सर्पं बद्ध्वा गृहागतः ।
अनुतप्यन् नृपस् तस्य पुत्राच् छापम् अथाशृणोत् ॥">
  <meta itemprop="wordCount" content="5989">
  <meta name="twitter:card" content="summary">
  <meta name="twitter:title" content="१८ अष्टादशोऽध्यायः">
  <meta name="twitter:description" content="विषयः परीक्षिते मुनि-कुमार-शापः ।
॥ १.१८.१ ॥
सूत उवाच—
यो वै द्रौण्य्-अस्त्र-विप्लुष्टो न मातुर् उदरे मृतः ।
अनुग्रहाद् भगवतः कृष्णस्याद्भुत-कर्मणः ॥**
श्रीधर-स्वामी (भावार्थ-दीपिका) :
राज्ञस् त्व् अष्टदशे तस्य ब्रह्म-शापो निरूप्यते ।
स चानुग्रह एवास्य जातो वैराग्यम् आवहन् ॥
परीक्षितो निर्याणम् इत्य् आश्चर्यं वक्तुं तत्-संभावनाय जन्माश्चर्यम् अनुस्मरयति—यो वा इति । विप्लुष्टो निर्दग्धः सन् ॥१॥
———————————————————————————————————————
जीव-गोस्वामी (क्रम-सन्दर्भः) : न व्याख्यातम्।
———————————————————————————————————————
विश्वनाथ-चक्रवर्ती (सारार्थ-दर्शिणी) :
अष्टदशे मुनेः कण्ठे सर्पं बद्ध्वा गृहागतः ।
अनुतप्यन् नृपस् तस्य पुत्राच् छापम् अथाशृणोत् ॥">
<script type="text/javascript">
    
    let baseURL = "https:\/\/vishvAsa.github.io\/purANam_vaiShNavam\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/purANam_vaiShNavam\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/purANam_vaiShNavam\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/purANam_vaiShNavam\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/purANam_vaiShNavam\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvya\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/purANam_vaiShNavam\/bhAgavatam\/gauDIya-prastutiH\/01\/18_aShTAdasho-dhyAyaH\/".replace(basePath, "/");
  pageVars.pageParams = {};
  pageVars.pageSource = "bhAgavatam\/gauDIya-prastutiH\/01\/18_aShTAdasho-dhyAyaH.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/purANam_vaiShNavam/webpack_dist/uiLib-bundle.js"></script>







    <link rel="stylesheet" href="/purANam_vaiShNavam/webpack_dist/uiLib.css">
<link rel="stylesheet" href="/purANam_vaiShNavam/css/uiLibPrint.css" media="print" >
<link rel="stylesheet" href="/purANam_vaiShNavam/css/fonts.css" >
<link rel="stylesheet" href="/purANam_vaiShNavam/css/@fortawesome/fontawesome-free/css/solid.min.css">

<link rel="stylesheet" href="/purANam_vaiShNavam/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/18_aShTAdasho-dhyAyaH/" />
<link rel="alternate" hreflang="sa-Deva" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/18_aShTAdasho-dhyAyaH/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/18_aShTAdasho-dhyAyaH/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/18_aShTAdasho-dhyAyaH/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/18_aShTAdasho-dhyAyaH/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/18_aShTAdasho-dhyAyaH/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/18_aShTAdasho-dhyAyaH/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/18_aShTAdasho-dhyAyaH/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/18_aShTAdasho-dhyAyaH/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/18_aShTAdasho-dhyAyaH/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/18_aShTAdasho-dhyAyaH/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/18_aShTAdasho-dhyAyaH/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/18_aShTAdasho-dhyAyaH/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/18_aShTAdasho-dhyAyaH/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/18_aShTAdasho-dhyAyaH/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/18_aShTAdasho-dhyAyaH/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/18_aShTAdasho-dhyAyaH/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/18_aShTAdasho-dhyAyaH/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/18_aShTAdasho-dhyAyaH/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/18_aShTAdasho-dhyAyaH/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/18_aShTAdasho-dhyAyaH/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/18_aShTAdasho-dhyAyaH/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/18_aShTAdasho-dhyAyaH/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/18_aShTAdasho-dhyAyaH/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/18_aShTAdasho-dhyAyaH/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/18_aShTAdasho-dhyAyaH/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/18_aShTAdasho-dhyAyaH/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/18_aShTAdasho-dhyAyaH/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/18_aShTAdasho-dhyAyaH/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/18_aShTAdasho-dhyAyaH/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/18_aShTAdasho-dhyAyaH/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/18_aShTAdasho-dhyAyaH/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/18_aShTAdasho-dhyAyaH/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/18_aShTAdasho-dhyAyaH/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/18_aShTAdasho-dhyAyaH/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/18_aShTAdasho-dhyAyaH/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/18_aShTAdasho-dhyAyaH/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/18_aShTAdasho-dhyAyaH/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/18_aShTAdasho-dhyAyaH/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/18_aShTAdasho-dhyAyaH/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/18_aShTAdasho-dhyAyaH/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/18_aShTAdasho-dhyAyaH/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/18_aShTAdasho-dhyAyaH/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/18_aShTAdasho-dhyAyaH/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/18_aShTAdasho-dhyAyaH/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">पुराणे विश्वासटिप्पन्यः <br/> १८ अष्टादशोऽध्यायः</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/purANam_vaiShNavam/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="१८ अष्टादशोऽध्यायः">१८ अष्टादशोऽध्यायः</h1>
    
    <a id="editLink" class="btn btn-primary noPrint"  href="https://github.com/vishvAsa/purANam_vaiShNavam/edit/content/bhAgavatam/gauDIya-prastutiH/01/18_aShTAdasho-dhyAyaH.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <details><summary>विषयः</summary>
<p>परीक्षिते मुनि-कुमार-शापः ।</p>
</details>
<p>॥ १.१८.१ ॥</p>
<p><strong>सूत उवाच—</strong></p>
<p><strong>यो वै द्रौण्य्-अस्त्र-विप्लुष्टो न मातुर् उदरे मृतः ।</strong><br>
अनुग्रहाद् भगवतः कृष्णस्याद्भुत-कर्मणः ॥**</p>
<p><strong>श्रीधर-स्वामी (भावार्थ-दीपिका) :</strong></p>
<p>राज्ञस् त्व् अष्टदशे तस्य ब्रह्म-शापो निरूप्यते ।</p>
<p>स चानुग्रह एवास्य जातो वैराग्यम् आवहन् ॥</p>
<p>परीक्षितो निर्याणम् इत्य् आश्चर्यं वक्तुं तत्-संभावनाय जन्माश्चर्यम् अनुस्मरयति—यो वा इति । <strong>विप्लुष्टो</strong> निर्दग्धः सन् ॥१॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : <em>न व्याख्यातम्।</em></strong></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong></p>
<p>अष्टदशे मुनेः कण्ठे सर्पं बद्ध्वा गृहागतः ।</p>
<p>अनुतप्यन् नृपस् तस्य पुत्राच् छापम् अथाशृणोत् ॥</p>
<p>परीक्षितः कलि-निग्रह-श्रवणेनातिविस्मितान् मुनीन् प्रति तस्य जन्मावधि भगवत्-प्राप्ति-पर्यन्तं सर्वम् एव चरित्रम् अत्यद्भुतं सङ्क्षेपेण गणयन्न् आह—<strong>यो वा</strong> इति । <strong>विप्लुष्टो</strong> निर्दग्धः ॥१॥</p>
<p>———————————————————————————————————————</p>
<p><strong>बलदेव-विद्यभूषणः (वैष्णवानन्दिनी) :</strong></p>
<p>अष्टादशे पिपासार्तः कण्ठे बद्धोरगं मुनेः । \ गृहागतो नृपः शप्तस् तत्-पुत्रेणेति वर्ण्यते ॥ \</p>
<p>परीक्षिता कलेर् निग्रहं श्रुत्वातिविस्मितान् शौनकादीन् प्रति कृष्ण-कृपा-भाजनस्य जन्मादि-निर्याणान्तं चरितम् अत्याश्चर्यं सङ्क्षेपेणाह—<strong>यो वा</strong> इत्य्-आदिभिः ॥१-२॥</p>
<p>———————————————————————————————————————</p>
<p><strong>॥ १.१८.२ ॥</strong></p>
<p><strong>ब्रह्म-कोपोत्थिताद् यस् तु तक्षकात् प्राण-विप्लवात् ।</strong><br>
न सम्मुमोहोरु-भयाद् भगवत्य् अर्पिताशयः ॥**</p>
<p><strong>श्रीधर-स्वामी (भावार्थ-दीपिका) :</strong> ब्रह्म-कोपाद् उत्थितात् तक्षकाद् यः प्राण-विप्लवः प्राण-नाशः, तस्माद् यद् उरु भयं, तस्मान् न संमुमोह । तत्र हेतुः—यस् तु भगवत्य् एव अर्पिताशय इति ॥२॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः), विश्वनाथ-चक्रवर्ती (सारार्थ-दर्शिणी), बलदेव-विद्यभूषणः (वैष्णवानन्दिनी) :</strong> <em>न व्याख्यातम्।</em></p>
<p>———————————————————————————————————————</p>
<p>॥ १.१८.३ ॥</p>
<p><strong>उत्सृज्य सर्वतः सङ्गं विज्ञाताजित-संस्थितिः</strong><sup id="fnref:1"><a href="#fn:1" class="footnote-ref" role="doc-noteref">1</a></sup>** ।**</p>
<p><strong>वैयासकेर् जहौ शिष्यो गङ्गायां स्वं कलेवरम् ॥</strong></p>
<p>**मध्वाचार्यः (भागवत-तात्पर्यम्) : **विज्ञानम् आत्म-योगं स्यात्, ज्ञानं साधारणं स्मृतम् इति भागवत-तन्त्रे ॥३॥</p>
<p>———————————————————————————————————————</p>
<p>**श्रीधर-स्वामी (भावार्थ-दीपिका) : **किन्तु उत्सृज्येति । <strong>वैयासकेः</strong> शुकस्य <strong>शिष्यः</strong> सन् । <strong>विज्ञाता अजितस्य</strong> हरेः <strong>संस्थितिस्</strong> तत्त्वं येन सः ॥३॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : <em>न व्याख्यातम्।</em></strong></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) : वैयासकेः</strong> शुकस्य <strong>शिष्यः</strong> सन् <strong>विज्ञाता अजितस्य</strong> हरेः <strong>संस्थितिस्</strong> तत्त्वं येन सः । विज्ञातोऽनुभव-गोचरीकृतोऽजितः संस्थितौ मरण-काले येन स इति वा ॥३॥</p>
<p>———————————————————————————————————————</p>
<p><strong>बलदेव-विद्यभूषणः (वैष्णवानन्दिनी) :</strong> यो वैयासकेः शुकस्य शिष्यः सन् सर्वतः सङ्गम् उत्सृज्य गङ्गायां स्व-कलेवरं जहौ । विज्ञातोऽनुभूतोऽजितः कृष्णो यस्यां, तादृशी संस्थितिर् अन्त्यावस्था यस्य सः ॥३॥</p>
<p>———————————————————————————————————————</p>
<p><strong>॥ १.१८.४ ॥</strong></p>
<p><strong>नोत्तमश्लोक-वार्तानां जुषतां तत्-कथामृतम् ।</strong><br>
स्यात् सम्भ्रमोऽन्त-कालेऽपि स्मरतां तत्-पदाम्बुजम् ॥**</p>
<p><strong>श्रीधर-स्वामी (भावार्थ-दीपिका) :</strong> न चैतच् चित्रम् इत्य् आह । <strong>उत्तम-श्लोकस्य</strong> एव <strong>वार्ता</strong> येषु, अत एव नित्यं <strong>तत्-कथा</strong>-रूपम् <strong>अमृतं जुषतां</strong> <strong>सम्भ्रमो</strong> मोहो न स्यात् ॥४॥</p>
<p>———————————————————————————————————————</p>
<p><strong>कैवल्य-दीपिका :</strong> <strong>नोत्तम</strong> इति । <strong>उत्तमः श्लोको वार्ता</strong>-वृत्तिर् येषां, ते तथा । अत एव तत्-कृतम् <strong>अमृतं</strong> सेवनेनैवाजरामरत्वम् । अत एव <strong>अन्त-कालेऽपि नो सम्भ्रमः</strong> न व्याकुलत्वं देहस्यानात्मत्वात् कुत्सित-देहान्तर-लाभ इति चेत् तन् <strong>न स्मरतां तत्-पदाम्बुजम्</strong> । तद् उक्तं गीतासु यं यं वापि [गीता  ८.७] इति ॥४॥ [मु।फ। १९.१४]</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : <em>न व्याख्यातम्।</em></strong></p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **नैतच् चित्रम् इत्य् आह—नोत्तमेति । <strong>उत्तम-श्लोकस्य वार्तैव</strong> वार्ता जीवन-हेतुर् येषां, तेषाम्  ॥४॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **न चैतद् आश्चर्यम् इत्य् आह—<strong>उत्तम-श्लोकस्य</strong> कृष्णस्य <strong>वार्तैव</strong> वार्ता जीवन-हेतुर् येषाम्  ॥४॥</p>
<p>———————————————————————————————————————</p>
<p>॥ १.१८.५ ॥</p>
<p><strong>तावत् कलिर् न प्रभवेत् प्रविष्टोऽपीह सर्वतः ।</strong><br>
यावद् ईशो महान् उर्व्याम् आभिमन्यव एक-राट् ॥**</p>
<p>**श्रीधर-स्वामी (भावार्थ-दीपिका) : **तस्मिन् रज्ञि सुतरां तन् न चित्रम् इत्य् आशयेनाह—तावद् इति । <strong>अभिमन्योः पुत्र एक-राट्</strong> चक्रवर्ती <strong>ईशः</strong> पतिर् यावत् ॥५॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : तावत् कलिर् न प्रभवेद्</strong> इति दत्तानाम् अपि तेषां स्थानानां तत्-प्रभावेणानुद्भवात् _॥_५॥</p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **राज्ञा निगृहीतस्य कलेस् ततः परं कीदृशी स्थितिर् अभूत् ? इत्य् अपेक्षायाम् आह—तावद् इति ॥५॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **परीक्षिता निगृहीतस्य कलेः कीदृशी स्थितिर् अभूत् ? तत्राह—तावद् इति ॥५॥</p>
<p>———————————————————————————————————————</p>
<p>॥ १.१८.६ ॥</p>
<p><strong>यस्मिन्न् अहनि यर्ह्य् एव भगवान् उत्ससर्ज गाम् ।</strong><br>
तदैवेहानुवृत्तोऽसाव् अधर्म-प्रभवः कलिः ॥**</p>
<p>**श्रीधर-स्वामी (भावार्थ-दीपिका) : **ननु तदा कलेर् अप्रवेश एवास्तु, इह प्रविष्टोऽपि न प्राभवद् इति कुतः ? तत्राह—यस्मिन्न् अहनि । <strong>यर्हि</strong> <strong>यस्मिन्न्</strong> एव क्षणे । <strong>गां</strong> पृथ्वीम् । <strong>अनुवृत्तः</strong> प्रविष्टः । <strong>अधर्मस्य प्रभवो</strong> यस्मिन् ॥६॥</p>
<p>———————————————————————————————————————</p>
<p>**जीव-गोस्वामी (क्रम-सन्दर्भः) : **प्रवेश-कालम् आह—यस्मिन्न् इति ॥६॥<sup id="fnref:2"><a href="#fn:2" class="footnote-ref" role="doc-noteref">2</a></sup></p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **कलेः प्रवेश-कालम् आह—यस्मिन्न् इति । गां पृथ्वीम् ॥६॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **प्रवेश-समयं कलेर् आह—यस्मिन्न् इति, गां भूमिम् ॥६॥</p>
<p>———————————————————————————————————————</p>
<p>॥ १.१८.७ ॥</p>
<p><strong>नानुद्वेष्टि कलिं सम्राट् सारङ्ग इव सार-भुक् ।</strong><br>
कुशलान्य् आशु सिद्ध्यन्ति नेतराणि कृतानि यत् ॥**</p>
<p>**श्रीधर-स्वामी (भावार्थ-दीपिका) : **नन्व् अधर्म-हेतुं कलिं सर्वथा किं न हतवांस् तत्राह—नानुद्वेष्टीति । <strong>सारङ्गो</strong> भ्रमर इव सार-ग्राही । सारम् आह—<strong>यत्</strong> यस्मिन् <strong>कुशलानि</strong> पुण्यान्य् <strong>आशु</strong> सङ्कल्प-मात्रेण फलन्ति, <strong>इतराणि</strong> पापान्य् आशु <strong>न सिध्यन्ति</strong> । यस् तानि कृतान्य् एव सिध्यन्ति, न तु सङ्कल्पित-मात्राणीति ॥७॥</p>
<p>———————————————————————————————————————</p>
<p>**जीव-गोस्वामी (क्रम-सन्दर्भः) : **सारम् एवाह—कुशलानीति । लोको विकर्म-निरतः कुशले प्रमत्तः [भा।पु। ३.९.१७, १०.७०.२६] इत्य् आद्य् अनुसारेण सर्व-मङ्गल-मयानि भगवत्-कीर्तनादीनि । आशु सङ्कल्प-मात्रेण कलाव् अपि सिध्यन्त्य् एव । कलिं सभाजयन्त्य् आर्याः [भा।पु। ११.५.३६] इत्य् आदेः, कलौ तद् धरि-कीर्तनात् [भा।पु। १२.३.५२] इत्य् आदेः, श्रुतेऽनुपठितो ध्यातः [भा।पु। ११.२.१२] इत्य् आदेः, सद्यो हृद्य् अवरुध्यतेऽत्र कृतिभिः शुश्रूषुभिस् तत्-क्षणात् [भा।पु। १.१.२] इत्य् आदेः, यस्यां वै श्रूयमानायां [भा।पु। १.७.७] इत्य् आदेश् च । इतराणि कर्माणि तु कृतान्य् अपि न सिध्यन्ति ।</p>
<blockquote>
<p>अतः कलौ तपो-योग-विद्या-यज्ञादिकाः क्रियाः ।<br>
साङ्गा भवन्ति न कृताः कुशलैर् वापि देहिभिः ॥ इति ब्रह्म-वैवर्तात् ।</p></blockquote>
<p>ततो महा-फलानां तत्-कीर्तनादीनां सिद्धिश् चेन् मा सिध्यन्तु नाम तुच्छ-फलान्य् अन्यानीति तद्-अभिप्रायः ॥७॥</p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **निगृहीते कलौ राज्ञः कीदृशो भाव आसीद् इत्य् अपेक्षायाम् आह—सारङ्गो भ्रमर इव सारग्राही । सारम् आह—यत् यस्मिन् कुशलानि पुण्यानि आशु सङ्कल्प-मात्रेण फलन्ति इतराणि पापानि आशु न सिद्ध्यन्ति । कृतान्य् एव सिद्ध्यन्ति न त्व् अकृतानीति । तेन कुषलान्य् अकृतान्य् अपि सिध्यन्तीति लभ्यते । अकृतत्वं खल्व् इह सङ्कल्पितत्वं व्याख्यातम् ॥७॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **ननु स्वनिगृहीते कलौ परीक्षितः कथं वृत्तिर् अभूत्-तत्राह—नान्व् इति । यतः सारङ्गो भृङ्ग इव सारग्राही । सारम् आह—यद्य् अत्र कलौ कुशलानि कीर्तनादि-प्रधानानि भगवद् अर्चन-रूपाणि कर्माणि, लोको विकर्म-निरतः कुशले प्रमत्तः, कर्मण्ययं त्वद् उदिते भवद् अर्चने स्वे [भा।पु। ३.९.१७] इति वक्ष्यमाणात्, तान्य् आशु सिध्यन्ति फलन्ति, इतराणि तु तपो-योगादीनि कृतान्यपि न सिध्यन्ति । भावान्तरं च राज्ञस् तत्रासीदित्य् आह—बालेषु विवेकशून्येषु शूरेण कलिना किम् अनिष्टं? न किम् अपि । यतो धीरेषु विवेकिषु भीरुणा यः कलिः प्रमत्तेष्व् अप्रमत्तः बालेष्व् एव हि वृकः शूरः ॥७-९॥</p>
<p>———————————————————————————————————————</p>
<p>॥ १.१८.८ ॥</p>
<p><strong>किं नु बालेषु शूरेण कलिना धीर-भीरुणा ।</strong><br>
अप्रमत्तः प्रमत्तेषु यो वृको नृषु वर्तते ॥**</p>
<p>**श्रीधर-स्वामी (भावार्थ-दीपिका) : **ननु दोषाधिक्याद् द्वेष एव युक्तः, न, धीरेषु तस्याकिञ्चित्-करत्वाद् इत्य् आह—किं न्व् इति । किं नु तेन भवेत् । बालेष्व् अधीरेषु । अप्रमत्तोऽवहितः सन् यो वृक इव वर्तते ॥८॥</p>
<p>———————————————————————————————————————</p>
<p>**जीव-गोस्वामी (क्रम-सन्दर्भः) : **बालेषु तद्-अबुधेषु । धीरास् तत्र बुधाः । तद्-अबुधत्वाद् एव प्रमत्तेषु ॥८॥</p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **अन्योऽपि राज्ञोऽभिप्राय आसीद् इत्य् आह—बालेष्व् अविवेकेषु शूरेण कलिना किं न किम् अप्य् अनिष्टम् । यतो धीरेषु विवेकिषु भक्त-जनेषु च भीरुणा । बालकेष्वेव वृकः शूरः ॥८॥</p>
<p>———————————————————————————————————————</p>
<p>॥ १.१८.९ ॥</p>
<p><strong>उपवर्णितम् एतद् वः पुण्यं पारीक्षितं मया ।</strong><br>
वासुदेव-कथोपेतम् आख्यानं यद् अपृच्छत ॥**</p>
<p><strong>श्रीधर-स्वामी (भावार्थ-दीपिका) :</strong> पारिक्षीतम् आख्यानम् । अपृच्छत पृष्टवन्तो यूयम् ॥९॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः), विश्वनाथ-चक्रवर्ती (सारार्थ-दर्शिणी) :</strong> <em>न व्याख्यातम्।</em></p>
<p>———————————————————————————————————————</p>
<p>॥ १.१८.१० ॥</p>
<p><strong>या याः कथा भगवतः कथनीयोरु-कर्मणः ।</strong><br>
गुण-कर्माश्रयाः पुम्भिः संसेव्यास् ता बुभूषुभिः ॥**</p>
<p>**श्रीधर-स्वामी (भावार्थ-दीपिका) : **किं बहुना नरैर् एतावद् एव कर्तव्यम् इति सर्व-शास्त्रार्थ-सारं कथयति—या या इति । कथनीयान्य् उरूणि कर्माणि यस्य तस्य गुण-कर्म-विषयाः । बुभूषिभिः सद्-भावम् इच्छद्भिः ॥१०॥</p>
<p>———————————————————————————————————————</p>
<p>**जीव-गोस्वामी (क्रम-सन्दर्भः) : **या यास् ताः सर्वा अपि । किम् उत श्री-वसुदेव-नन्दन-सम्बन्धिन्य इत्य् अर्थः । गुण-कर्माश्रयास् तत्-तद्-गुण-सूचक-कर्माश्रयाः ॥१०॥</p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **बुभूषुभिः स्व-सत्ताम् इच्छद्भिः । अन्यथा जीवन्-मृतत्वं स्याद् इति भावः ॥१०॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **बुभूषुभिः सत्ताम् इच्छुभिः, इतरथा जीवन्मृततापत्तिः ॥१०॥</p>
<p>———————————————————————————————————————</p>
<p>॥ १.१८.११ ॥</p>
<p><strong>ऋषय ऊचुः—</strong></p>
<p><strong>सूत जीव समाः सौम्य शाश्वतीर् विशदं यशः ।</strong><br>
यस् त्वं शंससि कृष्णस्य मर्त्यानाम् अमृतं हि नः ॥**</p>
<p>**श्रीधर-स्वामी (भावार्थ-दीपिका) : **पुनर् विस्तरेण कथनार्थं सूतोक्तिं तत्-सङ्गं चाभिनन्दन्ति—सूतेति त्रिभिः । शाश्वतीः समा अनन्तान् वत्सरान् जीव । अत्यन्त-संयोगे द्वितीया । विशुद्धः यशः कीर्तयसि । तच् चास्माकं मर्त्यानाम् अमृतं मरण-निवर्तकम् ॥११॥</p>
<p>———————————————————————————————————————</p>
<p>**जीव-गोस्वामी (क्रम-सन्दर्भः) : **जीव मर्त्य-लोके वर्तस्वेत्य् अर्थः ॥११॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) : <em>न व्याख्यातम्।</em></strong></p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **शाश्वतीः समाः असङ्ख्येयान् सम्वत्सरान् जीव, कालाध्वनोर् अत्यन्त-संयोगे द्वितीया, विशदम् अविद्या-निवर्तकं, मर्त्यानाम् अप्य् अमृतं मृत्यु-निवर्तकम् ॥११॥</p>
<p>———————————————————————————————————————</p>
<p>॥ १.१८.१२ ॥</p>
<p><strong>कर्मण्य् अस्मिन्न् अनाश्वासे धूम-धूम्रात्मनां भवान् ।</strong><br>
आपाययति गोविन्द-पाद-पद्मासवं मधु ॥**</p>
<p><strong>श्रीधर-स्वामी (भावार्थ-दीपिका) : <strong>किं च, <strong>अस्मिन् कर्मणि</strong> सत्रेऽ</strong>नाश्वासे</strong>ऽविश्वनसीये, वैगुण्य-बाहुल्येन फल-निश्चयाभावात् । <strong>धूमेन धूम्रो</strong> विवर्ण <strong>आत्मा</strong> शरीरं येषां तान् अस्मान् । कर्मणि षष्ठी । <strong>आसवं</strong> मकरन्दम् । <strong>मधु</strong> मधुरम् ॥१२॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : अनाश्वास</strong> अविश्वसनीये, वैगुण्य-बाहुल्येन कृषिवत् फल-निश्चयाभावात् । अनेन भक्तेर् विश्वसनीयत्वं ध्वनितम् । <strong>धूमेनधूम्रौ</strong> विरञ्जितौ <strong>आत्मानौ</strong> शरीर-चित्ते येषाम् , कर्मणि षष्ठी, तान् अस्मान् इत्य् अर्थः । <strong>पाद</strong>-<strong>पद्मस्य</strong> यशो-रूपम् <strong>आसवं</strong> मकरन्दं <strong>मधु</strong> मधुरम् । अत्र सत्रवत् कर्मान्तरम्, यशः-श्रवणवद् भक्त्य्-अन्तरं चेति ज्ञेयम् ।</p>
<p>तद् एवं भक्तिं विना कर्मादिभिर् अस्माकं दुःखम् एवासीद् इति व्यतिरेकत्वम् अत्र गम्यते । तद् उक्तं—यशः-श्रियाम् एव परिश्रमः परः [भा।पु। १२.१२.४०] इत्य्-आदि । अतो वै कवयो नित्यं [भा।पु। १.२.२२] इत्य्-आदि च । ब्रह्म-वैवर्ते च शिवं प्रति श्री-विष्णु-वाक्यम्—</p>
<blockquote>
<p>यदि मां प्राप्तुम् इच्छन्ति प्राप्नुवन्त्य् एव नान्यथा ।<br>
कलौ कलुष-चित्तानां वृथायुः-प्रभृतीनि च ।<br>
भवन्ति वर्णाश्रमिणां न तु मच्-छरणार्थिनाम् ॥ इति ॥१२॥ [भक्ति।स। ९९]</p></blockquote>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **कर्मण्य् अस्मिन् सत्रे <strong>अनाश्वासे</strong> अविश्वसनीये, वैगुण्य-बाहुल्येन फल-निश्चयाभावात् । तेन भक्तेर् विश्वसनीयत्वम् उक्तम् । <strong>धूमेन धूम्रा</strong> विवर्णा <strong>आत्मनश्</strong>चक्षुर् आद्य्-अवयवा देहा येषां तेषाम्  । कर्मणि षष्ठी । भक्तेः साक्षात्-फलदत्वम् आह—<strong>आप्यायतीति</strong> । <strong>आसवं</strong> मकरन्द-रूपम्, <strong>मधु</strong> मादकम् इति, तद्-इतर-सर्व-सुख-दुःखानुभवात् प्रतिक्षणं तदीय-स्वादुत्वानुभवाच् च ॥१२॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **अस्मिन् सत्रे कर्मणि अनाश्वासे वैगुण्य-भूम्ना फलानिश्चयाद् अविश्वसनीये, धूमेन होमाद् उत्थितेन धूम्रा धूसरा आत्मानश् चक्षुराद्य् अवयवा देहा येषां तेषां, कर्मणि षष्ठी, अत्र भक्तिर् विश्वसनीयत्वं दर्शितं, तस्याः साक्षात्-फलदत्वम् आह—आपाययतीति । आसवं मकरन्द-रूपं मधु मादकम् इति तद् अन्य-सर्वान् अनुभवात् प्रतिक्षण-तत्-स्वादानुभवाच् च ॥१२॥</p>
<p>———————————————————————————————————————</p>
<p>॥ १.१८.१३ ॥</p>
<p><strong>तुलयाम लवेनापि न स्वर्गं नापुनर् भवम् ।</strong><br>
भगवत्-सङ्गि-सङ्गस्य मर्त्यानां किम् उताशिषः ॥**</p>
<p><strong>श्रीधर-स्वामी (भावार्थ-दीपिका) : भगवत्-सङ्गिनो</strong> विष्णु-भक्ताः, तेषां <strong>सङ्गस्य</strong> यो <strong>लवो</strong>ऽत्यल्पः कालः, तेनापि <strong>स्वर्गं न तुलयाम</strong> समं न पश्याम । न च [<strong>अपुनर्भवं</strong>] अपवर्गम् । संभावनायां लोट् । <strong>मर्त्यानां</strong> तुच्छा <strong>आशिषो</strong> राज्याद्या न तुलयामेति <strong>किम् उ</strong> वक्तव्यम् ? ॥१३॥</p>
<p>———————————————————————————————————————</p>
<p>**जीव-गोस्वामी (क्रम-सन्दर्भः) : **तुलयामेति तैः । तत्र सम्भावनायां लोड् इति । तुलयितुं सम्भावनाम् अपि न कुर्मः । <strong>किम् उत</strong> तुलनां कुर्म इत्य् अर्थः ॥१३॥<sup id="fnref:3"><a href="#fn:3" class="footnote-ref" role="doc-noteref">3</a></sup></p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **तस्मात् तादृश-साधु-सङ्ग-महा-निधेर् माहात्म्यम् अस्मद्-अनुभव-गोचरी-कृतं कियद् ब्रुमः? इत्य् आहुः । <strong>भगवत्-सङ्गिनो</strong> भक्ताः, तेषां <strong>सङ्गस्य</strong> यो <strong>लवो</strong>ऽत्यल्पः कालः, तेन <strong>स्वर्गं</strong> कर्म-फलम्,<strong>अपुनर्भवं</strong> मोक्षं च ज्ञान-फलं <strong>न तुलयाम</strong>, <strong>मर्त्यानां</strong> तुच्छा <strong>आशिषो</strong> राज्याद्याः <strong>किम् उत</strong> वक्तव्यं न तुलयामेति । यतः साधु-सङ्गेन परम-दुर्लभाया भक्तेर् अङ्कुरो ह्य् उद्भवतीति भावः ।</p>
<p>तत्र भक्तेः साधनस्यापि साधु-सङ्गस्य लवेनापि कर्म-ज्ञानादेः फलं सम्पूर्णम् अपि न तुलयाम, किमुत बहु-काल-व्यापिना साधु-सङ्गेन, किमुततरां तत्-फल-भूतया भक्त्या, किमुततमां भक्ति-फलेन प्रेम्नेति च कैमुत्यातिशयो द्योतितो भवति । तथात्र सम्भावनार्थ-कलोटातोलने सम्भावनाम् एव न कुर्मः । न हि मेरुणा सर्षपं कश्चित् तुलयतीति द्योत्यते । बहु-वचनेन बहूनां सम्मत्या नैषोऽर्थः केनचिद् अप्रमाणीकर्तुं शक्यत इति व्यज्याते । भगवत्-सङ्गि-सङ्गस्य इत्य् अनेन –</p>
<blockquote>
<p>न तथास्य भवेत् क्लेशो बन्धश् चान्य-प्रसङ्गतः ।<br>
योषित्-सङ्गाद् यथा पुंसस् तथा तत्-सङ्गि-सङ्गतः ॥</p></blockquote>
<p>इति योषित्-सङ्गाद् अपि योषित्-सङ्गिनां सङ्गो यथातिनिन्द्य उक्तः, तथैव भगवत्-सङ्गाद् अपि भगवत्-सङ्गिनां सङ्गोऽतिवन्द्योऽतिप्रशस्योऽत्यभिलषणीय इति बोध्यते ॥१३॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **सत्-प्रसङ्गस्य महान्तं महिमानम् आह—तुलयामेति । सम्भावनायां लोट् । भगवत्-सङ्गिनां वैष्णवानां यः श्री-कृष्ण-कथामृतवर्षी सङ्गस् तस्य लवेन किञ्चित् कालेनापि स्वर्गं कर्म-फलम् अपवर्गं च ज्ञान-फलं सुखैश्वर्य-प्रधानं मोक्षं न तुलयाम, तुलने सम्भावनाम् अपि न कुर्म इत्य् अर्थः । न हि कर्पूर-मरीचैलाभावितेन सिता-पानकेन क्षारोदकं तक्रं वा केचित्-तुलयेयुः । एवं सति मर्त्यानाम् आशिषस् तुच्छा राज्यादिकाः किम् उतेति । इह भक्ति-हेतोः सत्-सङ्गस्य लवोऽपि चेत्-तस्मिन्न् असम्भाव्यस् तर्हि बहु-काल-तत्-सङ्गो दूरे, तत्-फल-भूता भक्तिस् त्व् अतिदूरे स्थाप्यते इति लव-शब्दात् बहु-सम्मतत्वान्-नात्र सन्देह-गन्धोऽपीति बहु-वचनात् । भगवत्-सङ्गाद् अपि सत्-सङ्गस्यातिबलीयस् त्वम् अग्नि-सङ्गाद् अपि तत्-प्रतप्तायः पिण्ड-सङ्गवद् इति च सङ्गि-सङ्ग-शब्दात् सूच्यते ॥१३॥</p>
<p>———————————————————————————————————————</p>
<p>॥ १.१८.१४ ॥</p>
<p><strong>को नाम तृप्येद् रसवित् कथायां</strong></p>
<p><strong>महत्तमैकान्त-परायणस्य ।</strong></p>
<p><strong>नान्तं गुणानाम् अगुणस्य जग्मुर्</strong></p>
<p><strong>योगेश्वरा ये भव-पाद्म-मुख्याः ॥</strong></p>
<p>**श्रीधर-स्वामी (भावार्थ-दीपिका) : **एवं सत्-सङ्गम् अभिनन्द्य श्रवणौत्सुक्यम् आविष्-कुर्वन्ति—को नामेति । रसविद् रसज्ञः । महत्तमानाम् एकान्तेन परम् अयनम् आश्रयो यस् तस्य कथायाम् । अगुणस्य प्राकृत-गुण-रहितस्य । कल्याण-गुणानाम् अन्तं ये योगेश्वरास् तेऽपि न जग्मुर् एतावन्त इति न परिगणयां चक्रुः । भवः शिवः पाद्मो ब्रह्मा च मुख्यौ येषां ते ॥१४॥</p>
<p>———————————————————————————————————————</p>
<p><strong>कैवल्य-दीपिका :</strong> एवं भक्त्य्-अङ्गान्य् उक्त्वा तेषु सर्वशः स्तोतव्येषु प्राधान्यात् त्रिवर्गम् एव स्तौति । वर्गस्येति । महिमेति शेषः । तेष्व् अपि श्रवण-माहात्म्यम् आह—अथेति । <strong>को नाम</strong> इति । <strong>महत्तमा एकान्तेन</strong> नियमेन <strong>परायणं</strong> परम आश्रयो यस्य स तथा । महत्तमैः कथ्यमानः प्रत्यक्ष इव भवतीति भावः । <strong>अन्तं</strong> निश्चयम् इदं रूपम् ईदृशं रूपम् इत्थं चमत्कारोतीत्य्-आदि । <strong>अगुणस्य</strong> गुण-सुखाधिक-स्वरूप-सुख-लुब्धत्वाद् अगृहीत-गुणस्य स्वरूप-सुखम् एव गुणेष्व् अभिव्यक्तम् अन्यान् सुखयति । अभिव्यक्ति-तारतम्यात् सुख-तारतम्यम् । <strong>भवो</strong> रुद्रः । <strong>पाद्मो</strong> ब्रह्मा । <strong>मुख्य</strong>-शब्दात् सनकादयः योगस्य समाधेः । ईश्वरावशीकृतः समाधयः । समाधि-बलात् कलित-सकल-पदार्था अपि विष्णु-गुणान् न कलयन्तीत्य् अर्थः ॥१४॥ [मु।फ। ८.१]</p>
<p>———————————————————————————————————————</p>
<p>**जीव-गोस्वामी (क्रम-सन्दर्भः) : **योगस्य भक्ति-योगस्य । ईश्वरा दातुम् अदातुं च समर्थाः _॥_१४॥</p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **ननु सत्यम् एव प्रशस्यते साधु-सङ्गो यतस् तं विना कृष्ण-कथास्वादो न लभ्यते, स युष्माभिर् लब्ध एवेति । किं पुनस् तस्यैव पौनःपुन्येन ? इत्य् अत आह—को नामेति । रसविद् रसज्ञश् चेत् तदा को नाम महत्तमानाम् एकान्तेन परम् अयनम् आश्रयो यस् तस्य कथायां तृप्येद् इति महा-माधुर्यम् उक्तम् । महैश्वर्यं चाह—नान्तम् इति । यतः अगुणस्य प्राकृत-गुण-रहितस्य गुणानां चिन्-मयानाम् अन्तं ये योगेश्वरास् तेऽपि न जग्मुः ॥१४॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **ननु सत्-प्रसङ्गात् कृष्ण-कथा-रसास्वादो लभ्यते, स च भवद्भिर् लब्ध एवेति चेत्-तत्राह—को नामेति । को रसवित् कृष्णस्य कथायां तृप्येत्? न तृप्येद् इत्य् अर्थः । कीदृशस्य? महत्तमानां श्री-नारदादीनाम् एकान्तेन परायणस्य परमाश्रयस्य तैः सम्यक् निश्चयेन परत्वेनाश्रितस्य् एत्य् अर्थः । सर्वेश्वरस्य नित्य-मूर्तेर् अतिमनोज्ञस्येति भावः । न च सकृत्-सत्-प्रसङ्गेन कृत्स्नस् तदास्वादो लभ्येत, तासाम् आनन्त्यात्-तच्-चानन्त-गुण-हेतुकत्वाद् इति भावेनाह—अगुणस्य माया-गन्ध-शून्यस्य तस्य गुणानां सार्वैश्वर्य-सार्वज्ञ्य-सौहार्द-भक्त-बन्धुत्वादीनां स्वरूपानुबन्धिताम् अन्तं पारत् योगेश्वरा अपि न जन्मुः, तथा च सर्वदैव सत्-सङ्गः प्रार्थ्य इति ॥१४॥</p>
<hr>
<p>॥ १.१८.१५ ॥</p>
<p><strong>तन् नो भवान् वै भगवत्-प्रधानो</strong></p>
<p><strong>महत्तमैकान्त-परायणस्य ।</strong></p>
<p><strong>हरेर् उदारं चरितं विशुद्धं</strong></p>
<p><strong>शुश्रूषतां नो वितनोतु विद्वन् ॥</strong></p>
<p>**श्रीधर-स्वामी (भावार्थ-दीपिका) : **नोऽस्माकं मध्ये भगवान् प्रधानं सेव्यो यस्य स भवान् नः शुश्रूषतां हरेश् चरितं विस्तारयतु ॥१५॥</p>
<p>———————————————————————————————————————</p>
<p><strong>कैवल्य-दीपिका :</strong> <strong>तन् न</strong> इति । <strong>भगवत्-प्रधान</strong> इति बहुव्रीहिः । <strong>महत्तम-</strong> इति तत्पुरुषः । <strong>विशुद्धं</strong> कर्त्र्-अन्तरासङ्कीर्णम् ॥१५॥ [मु।फ। ८.२]</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : <em>न व्याख्यातम्।</em></strong></p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **नोऽस्माकं मध्ये भगवान् प्रधानं सेव्यो यस्य सः भवान् । नोऽस्माकं शुश्रूषतां सम्बन्धेन । विशुद्धं मायातीतम् ॥१५॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **तत्-तस्माद् भवान् नोऽस्माकं मध्ये भगवत्-प्रधानो हरिस्वामिकस् तद् एकान्ती । हे उदार दातः! उदारो दातृ-महतोः इत्य् अमरः । हरेर् आचरितं शुश्रुषतां नः सम्बन्धे वितनोतु विस्तारयतु, यद् वा उदारं महत्, स्फुटम् अन्यत् ॥१५॥</p>
<p>———————————————————————————————————————</p>
<p><strong>॥ १.१८.१६ ॥</strong></p>
<p><strong>स वै महा-भागवतः परीक्षिद्</strong></p>
<p><strong>येनापवर्गाख्यम् अदभ्र-बुद्धिः ।</strong></p>
<p><strong>ज्ञानेन वैयासकि-शब्दितेन</strong></p>
<p><strong>भेजे खगेन्द्र-ध्वज-पाद-मूलम् ॥</strong></p>
<p>**श्रीधर-स्वामी (भावार्थ-दीपिका) : **तच् च शुक-परीक्षित्-संवादेन कथयेत्य् आहुः—स वा इति द्वाभ्याम् । वैयासकिना श्री-शुकेन शब्दितेन कथितेन येन ज्ञानेन ज्ञान-साधनेनापवर्ग इत्य् आख्या यस्य तत् खगेन्द्र-ध्वजस्य हरेः पाद-मूलं भेजे ॥१६॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : <em>न व्याख्यातम्।</em></strong></p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **ननु ज्ञानाद् एव मोक्ष इति ज्ञानाय तत्-फलाय मोक्षाय च कथं न स्पृहयथेति चेद् अस्माकं भक्तानां भगवच्-चरितास्वादनं ज्ञानं तत्-फलं भगवत्-पद-प्राप्तिर् एव मोक्ष इति परीक्षिद्-दृष्ट्यैवाहुः । तच्-चरितं भवान् वितनोतु येन स वै परीक्षित् खगेन्द्र-ध्वजस्य भगवतः पाद-मूलं प्राप ।</p>
<p>ननु द्वादश-स्कन्धे परीक्षिद्-अपवर्गं प्रापेति प्रसिद्धिः सत्यम् । अपवर्ग इत्य् आख्या यस्य तद्-भक्तैर् भगवत्-पाद-मूलम् एवापवर्ग उच्यते । वक्ष्यते च पञ्चम-स्कन्धे, यथावर्ण-विधानम् अपवर्गश् च भवति योऽसौ भगवति भक्ति-योगः [भा।पु। ५.१९.१९-२०] इति । येन कथम्-भूतेन वैयासकि-शब्दितेन । यथैव तत्-पाद-मूलम् अपवर्ग-शब्देनोच्यते तथैव तच्-चरितम् अपि ज्ञान-शब्देन वैयासकिनोच्यते । अतो ज्ञानेन परीक्षिद्-अपवर्गं प्रापेति प्रसिद्धिर् नानृतेत्य् अर्थः । एतेन स प्रेत्य गतवान् यथा [भा।पु। १.१२.२] इति प्रश्नस्योत्तरम् उक्तम् ॥१६॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **भक्त-कथा खलु भगवत्-कथा-संपृक्ता शिखरिणीवातिस्वाद्वी ताप-हरा च तवेदतः तां ब्रूहीत्य् आह—स वै इति । येन हरेर् उदार-चरितेन परीक्षित् खगेन्द्र-ध्वजस्य कृष्णस्य पाद-मूलं भेजे, तद्-भवान् वितनोतु । कीदृशेन? ज्ञायतेऽनुभूयते हरिर् अनेनेति ज्ञानं तेन, वैयासकिना शब्दितेनोपदिष्टेन । पाद-मूलं विशिनष्टि—अपवर्गाख्यम् इति मायापवर्जनात्-तन्-नामकम् इत्य् अर्थः । एतेन स प्रेत्य गतवान् यथा [भा।पु। १.१२.२] इत्य् एतद्-विशदी-भूतम् ॥१६॥</p>
<p>———————————————————————————————————————</p>
<p>॥ १.१८.१७ ॥</p>
<p><strong>तन् नः परं पुण्यम् असंवृतार्थम्</strong></p>
<p><strong>आख्यानम् अत्यद्भुत-योग-निष्ठम् ।</strong></p>
<p><strong>आख्याह्य् अनन्ताचरितोपपन्नं</strong></p>
<p><strong>पारीक्षितं भागवताभिरामम् ॥</strong></p>
<p>**श्रीधर-स्वामी (भावार्थ-दीपिका) : **तद् संवृतार्थं यथा तथा आख्याहि । तद् एव निर्दिशन्ति । परीक्षिते कथितं पारीक्षितम् आख्यानं श्री-भागवतं पुराणम् । परं पुण्यं सत्त्व-शोधकम् । अत्युद्भुते योगे निष्ठा यस्य । अनतस्याचरितैर् उपपन्नं युक्तम् । अत एव भागवतानाम् अभिरामं प्रियम् । एतैर् विशेषेणः कर्म-ज्ञान-भक्ति-योग-प्रकाशत्वं दर्शितम् ॥१७॥</p>
<p>———————————————————————————————————————</p>
<p>**जीव-गोस्वामी (क्रम-सन्दर्भः) : **तन् नः परम् इत्य् अत्रावन्तर-तात्पर्येण धर्म-ज्ञान-प्रकाशकत्वेऽपि मुख्य-तात्पर्येण भक्तेर् एव प्रकाशकत्वम् आह—भागवताभिरामम् इति । अत एतत् प्राग् उक्तम्—स वै महा-भागवतः [भा।पु। १.१८.१६] इत्य्-आदि । यद् वा, परं पुण्यं परम-शोधकम् । यतोऽत्यद्भुत-योगो भक्ति-योगस् तन्-निष्ठम् इत्य्-आदि ॥१७॥</p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **असंवृतार्थं यथा स्यात् तथाख्याहि । अत्यद्भूते योगे भक्तौ निष्ठा यस्य । आख्यानं श्री-भागवतम् । यतो भागवतानां भक्तानाम् अभिरामं प्रियं पारीक्षितं परिक्षिते कथितम् ॥१७॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **तत् परीक्षितम् आख्यानम् आख्याहि, असंवृतार्थं यथा स्यात्-तथा, अत्यद्भुतस्य भक्ति-योगस्य निष्ठा स्थितिर् यत्र तत् । अतो भागवतानाम् अभिरामं मनोहरम् । महद्भिः सत्-कृतं श्री-भागवत-व्याख्यानाय दत्तासनं स्वं श्लाघते—अहो इति आश्चर्ये । हेति हर्षे, सूतजातित्वाद्-विलोमजाताः प्रतिलोमजा अपि वयं ज्ञान-वृद्धानां भवताम् अनुवृत्त्या सेवया जन्म-भृतः सफल-जन्मानो जाता आस्मः । यतो महत्तमानां भवादृशानाम् अभिधान-योगो लौकिकोऽपि सम्भाषण-सम्बन्धः दौष्कुल्यमाधिं दुष्कुलत्व-जन्यां मनः-पीडां विधुनोति विनाशयति ॥१७–१८॥</p>
<p>———————————————————————————————————————</p>
<p>॥ १.१८.१८ ॥</p>
<p><strong>सूत उवाच—</strong></p>
<p><strong>अहो वयं जन्म-भृतोऽद्य हास्म</strong></p>
<p><strong>वृद्धानुवृत्त्यापि विलोम-जाताः ।</strong></p>
<p><strong>दौष्कुल्यम् आधिं विधुनोति शीघ्रं</strong></p>
<p><strong>महत्तमानाम् अभिधान-योगः ॥</strong></p>
<p>**श्रीधर-स्वामी (भावार्थ-दीपिका) : **श्री-भागवत-व्याख्याने लब्ध-प्रसङ्गं महताम् आदर-पात्रम् आत्मानं श्लाघते द्वाभ्याम् । अहो इत्य् आश्चर्यम् । ह इति हर्षे । वयम् इति बहु-वचनं श्लाघायाम् । प्रतिलोम-जा अप्य् अद्य जन्म-भृतः स-फल-जन्मान आस्म जाताः । वृद्धानाम् अनुवृत्त्या आदरेण । ज्ञान-वृद्धः शुकस् तस्य सेवयेति वा । यतो दुष्कुलत्वं तन्-निमित्तम् आधिं च मनः-पीडां महत्तमानाम् अभिधान-योगो योगो लौकिकोऽपि संभाषण-लक्षणः संबन्धो विधुनोत्य् अपनयति ॥१८॥</p>
<p>———————————————————————————————————————</p>
<p>**जीव-गोस्वामी (क्रम-सन्दर्भः) : **तादृश-ब्रह्मर्षीन् प्रति स्वयं तादृश-महा-पुराणम् उपदेष्टुं सङ्कुचंस् तत्र तन्-महिमानम् एवावलम्बते—अहो इति युग्मकेन <em>।</em> विलोम-जाता अपि वयम् अदयैव जन्म-भृत उत्तम-जन्मान्तरं लब्धवन्त आस्म, द्विजत्ववत् । कथम् ? वृद्धानां महत्तमानां भवताम् अनुवृत्त्यैतन् महा-पुराण-कथन-प्रवर्तनात्मकेनाङ्गीकारेण । यद् वा, केन कदा ? वृद्धानां श्री-शुकदेवादीनां भवतां यानुवृत्तिर् अनुगतिस् तया हेतुना । अद्यास्मिन्न् एतादृश-भवद्-अङ्गीकार-समये । विलोमजत्वानुवृत्तौ तत्रायोग्यत्वाद् इति भावः । तत्र कैमुत्यं महत्तमानाम् अभिधान-योगो नाम श्रवणम् अपि दौष्कुल्यं तद्-आधिं च विधुनोतीति ॥१८॥</p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **श्री-भागवताख्याने ऋषिभिर् दत्त-योग्यता-कमात्मानम् अभिनन्दति । विलोमजा निन्द्या अपि अद्य जन्म-भृतः सफल-जन्मानः । आस्म जाताः । ह स्पष्टम् । वृद्धानां ज्ञान-वृद्धस्य शुकस्य वा अनुवृत्त्या । यतो दुष्कुलत्वं तन्-निमित्तम् आधिं च मनः-पीडां महत्तमानाम् अभिधान-योगः लौकिकोऽपि सम्भाषण-लक्षण-सम्बन्धः विधुनोति ॥१८॥</p>
<p>———————————————————————————————————————</p>
<p>॥ १.१८.१९ ॥</p>
<p><strong>कुतः पुनर् गृणतो नाम तस्य</strong></p>
<p><strong>महत्तमैकान्त-परायणस्य ।</strong></p>
<p><strong>योऽनन्त-शक्तिर् भगवान् अनन्तो</strong></p>
<p><strong>महद्-गुणत्वाद् यम् अनन्तम् आहुः ॥</strong></p>
<p>**मध्वाचार्यः (भागवत-तात्पर्यम्) : **अनन्तोद्देशतः कालतश् च ॥१९॥</p>
<p>———————————————————————————————————————</p>
<p>**श्रीधर-स्वामी (भावार्थ-दीपिका) : **कुतः पुनः किं पुनर् वक्तव्यं तस्याननतस्य नाम गृणतः पुंसो महत्तमैकान्त-योगो दौष्कुल्यं विधुनोतीति । यद् वा, नाम गृणतः पुनः कुतो दौष्कुल्यम् इति । यद् वा, गृणतः पुंसस् तस्य नाम दौष्कुल्यं विधुनोतीति किं वक्तव्यम् इति कैमुत्य-न्यायम् एवाह । अनन्ताः शक्तयो यस्य । स्वतोऽप्य् अनन्तः । किं च, महत्सु गुणा यस्य स महद्-गुणः तस्य भावस् तस्मात् । यं गुणतोऽप्य् अनन्तम् आहुः ॥१९॥</p>
<p>———————————————————————————————————————</p>
<p>**जीव-गोस्वामी (क्रम-सन्दर्भः) : **तद् एवं सति तस्य महत्तमाभिधान-योगवतः पुनर् महत्तमानाम् एकान्त-परायणस्य गाढ-तत्परस्य सतोऽत एव गृणतः, तेषां महत्तमानां नाम कीर्तयतः पुंसः कीर्तितं नाम कर्तृ दौष्कुल्यादिकं विधुनोतीति कुतः पुनर् वक्तव्यम् ? सुतराम् एव तत् स्याद् इति भावः । तत्र हेतुः—अतिशयो यो भगवान् अनन्त-स्वरूपस् तथानन्त-शक्तिश् च स्यात् । तम् अपि यं महत्सु अभिव्यक्ता गुणा यस्य ताद्र्शत्वाद् एव हेतोर् अनन्तम् आहुः—तत् तया यद् अस्ति सर्वे तेषु यदि तद्-गुणा नाभिव्यक्ता अभविष्यन्, तदा तद्-अज्ञानात् तम् अपि तथा नावदिष्यन्न् इत्य् अर्थः । पूर्वेण यच्-छब्देन तच्-छब्दो लभ्यते । परेण तु प्रसिद्धः सूच्यते । तस्मात् तादृश-गुणानां भवद्-विधानाम् एव प्रभावोऽयं—यद् वयम् अप्य् अत्र योग्या जाता इति भावः । येषां संस्मरणात् पुंसां [भा।पु। १.१९.३३] इत्य्-आदिवत् । अत्र प्रस्तुतस्य वृद्धानुवृत्ति-महिम्न उपक्रान्तत्वेन उपसंहारेऽन्यमहिम-परत्वे वाक्य-भेदः स्याद् इति नान्यथा व्याख्यातम् । निज-योग्यतान्तर-सूचने धार्ष्ट्यं स्याद् इति च ॥१९॥</p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **कुतः पुनः वक्तव्यं गृणतः कीर्तयतः पुंसः नाम कर्तृ-दौष्कुल्यं विधुनोति । ननु दौष्कुल्यारम्भकं पापं प्रारब्धम् एव, तस्य नाशं विना कथं दौष्कुल्य-धूननम् ? प्रारब्धस्य तु भोगेनैव नाश इति प्रसिद्धेः । नामतः कथं खण्डयतु ? इत्य् अत आह—यो भगवान् अनन्त-शक्तिर् इति । शक्तीनाम् आनन्त्याद् भक्त-प्रारब्ध-नाशिन्य् अपि काचित् शक्तिर् अस्त्य् एवेति भावः । तथा च महत्सु स्व-भक्तेषु गुणा यस्य स महद्-गुणस् तस्य भावस् तत्त्वम् । तस्माद् यम् अनन्तम् आहुर् इति । तेन तद्-भक्तेषु तदीय-गुण-सङ्क्रमात् तस्मिन्न् इव तद्-भक्तेऽपि प्रारब्धं न तिष्ठति ॥१९॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **ननु दौष्कुल्यारम्भत्वके प्रारब्धे स्थिते तत्-कार्यं तत् कथं विधूतं स्याद् इति चेत्—सतां प्रारब्ध-हरत्व-शक्तिर् भगवद्-दत्तास्तीति भावेनाह—कुत इति । तस्य कृष्णस्य नाम कर्तृ गृणतो महत्तम-सदसि तं कीर्तयतः पुंसो दौष्कुल्यं विधुनोतीति पुनः कुतः किं वाच्यम् इत्य् अर्थः । कृष्ण-प्रभावम् आह—य इति । भगवान् षडैश्वर्य-पूर्णः, अनन्तो विभुः । महत्सु गुणा यस्य तत्त्वाद्यम् अनन्तम् आहुः, तथा च भक्त-प्रारब्ध-हर्तृ-स्व-शक्तेस्तेन महत्तम् एष्व् अर्पितत्वात् तत्-प्रसङ्गाद् अस्माकं दौष्कुल्यारम्भक-तन्-नाशः सांप्रत इति भावः ॥१९॥</p>
<p>———————————————————————————————————————</p>
<p>॥ १.१८.२० ॥</p>
<p><strong>एतावतालं ननु सूचितेन</strong></p>
<p><strong>गुणैर् असाम्यानतिशायनस्य ।</strong></p>
<p><strong>हित्वेतरान् प्रार्थयतो विभूतिर्</strong></p>
<p><strong>यस्याङ्घ्रि-रेणुं जुषतेऽनभीप्सोः ॥</strong></p>
<p>**श्रीधर-स्वामी (भावार्थ-दीपिका) : **एतत् प्रपञ्चयति त्रिभिः—एतावतेति । तस्य यद् असाम्यम् अनतिशायनं च गुणैस् साम्यं तद्-आधिक्यं चान्यस्य नास्तीत्य् अस्यार्थस्य ज्ञानम् एतावता सूचितेनैवालं पर्याप्तं कस् तद् विस्तरो वक्तुं शक्नोति । तद् एवाह । इतरान् ब्रह्मादीन् प्रार्थयमानान् हित्वा विभूतिर् लक्ष्मीर् अनभीप्सोर् अपि यस्याङ्घ्रि-रेणुं सेवत इति ॥२०॥</p>
<p>———————————————————————————————————————</p>
<p>**जीव-गोस्वामी (क्रम-सन्दर्भः) : **अथ तस्यानन्त-गुणत्वं दर्शयति—एतावतेति । असाम्यश् चासाव् अनतिशायनश् चेति । गुणैर् असाम्याधिक्यस्य तस्यैतावता विस्तृतेन माहात्म्य-सूचनेनालम्, न प्रयोजनम् अस्तीत्य् अर्थः । तद् एव योजयति—हित्वेति । विभूतिर् बहिरङ्ग-सम्पत्ति-रूपा । यस्य स्वरूप-शक्त्य्-आदिभिः सम्पन्नस्य ॥२०॥</p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **ननु के ते गुणास् तत्र तान् वक्तुं कः समर्थः? किन्तु एतावता सूचितेनालं यद्-गुणैर् असाम्यं न अतिशायनं यस्य तस्येति । यस्य सम एव नास्ति अधिकः कुतो भविष्यतीत्य् अर्थः । एवम्-भूतस्य यस्यानभीप्सोर् अपि अङ्घ्रि-रेणुं विभूतिर् लक्ष्मीः सर्व-गुण-पूर्णम् अन्विष्यन्ती जुषते सेवते इतरान् ब्रह्मादीन् प्रार्थयमानान् अपि त्यक्त्वा ॥२०॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **हरेर् अनन्त-शक्तित्वात् तन्-निरूपणं न कोऽपि शक्नुयात् कर्तुं किन्त्वेतावता सूचनेनालं पर्याप्तं, यस्यान् अभीप्सोर् अपि गुणैर् आकृष्टा विभूतिर् लक्ष्मीर् इतरान् । प्रार्थयतोऽपि ब्रह्मादीन् हित्वाङ्घ्रि-रेणुं जुषते सेवते । कीदृशस्येत्य् आह—साम्येति । साम्यातिशय-शून्यस्येत्य् अर्थः । यस्य समः कोऽपि नास्त्य् अधिकस् तु कुत इत्य् अर्थः ॥२०॥</p>
<p>———————————————————————————————————————</p>
<p>॥ १.१८.२१ ॥</p>
<p><strong>अथापि यत्-पाद-नखावसृष्टं</strong></p>
<p><strong>जगद् विरिञ्चोपहृतार्हणाम्भः ।</strong></p>
<p><strong>सेशं पुनात्य् अन्यतमो मुकुन्दात्</strong></p>
<p><strong>को नाम लोके भगवत्-पदार्थः ॥</strong></p>
<p>**श्रीधर-स्वामी (भावार्थ-दीपिका) : **अथेत्य् अर्थान्तरे । यस्य पाद-नख्हाद् अवसृष्टं निःसृतम् अपि विरिञ्चेनोपहृतं समर्पितम् अर्हणाम्भोऽर्घोदकम् ईश-सहितं जगत् पुनाति । विरिञ्चोपहृतं सेशम् इति च तयोर् अप्य् उपासकत्वम् उक्तम् । तस्मान् मुकुन्द-व्यतिरिक्तः को नाम भगवत्-पदस्यार्थः । स एव सर्वेश्वर इत्य् अर्थः ॥२१॥</p>
<p>———————————————————————————————————————</p>
<p>**जीव-गोस्वामी (क्रम-सन्दर्भः) : **तस्य चानन्त-गुणस्य महत्स्व् अभिव्यक्तत्वं दर्शयति—अथेति । सेशं पुनातीत्य् अत्रेशस्यापि पवित्रीकरणम् अखण्डतम-गुणाधिष्ठानत्वेऽपि तद्-आवेश-खण्डनं ज्ञेयम् ॥२१॥ [परमात्म-सन्दर्भ १७]</p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **अथ इत्य् अर्थान्तरे । यत्-पाद-नखावसृष्टं निःसृतम् अपि विरिञ्चेनोपहृतं समर्पितम् अर्हणाम्भः अर्घ्योदकम् ईशो महादेवस् तत्-सहितं सर्वं जगत् पुनाति तस्मान् मुकुन्द-व्यतिरिक्तः को नाम भगवत्-पदस्यार्थः सर्वेश्वरः स एवेत्य् अर्थः । एवं च जगति सर्वोत्कृष्टा लक्ष्मी-ब्रह्म-शिवा एव तत्-पदं सेवमानास् तस्य महोत्कर्ष सूचयन्तीति वाक्यार्थः ॥२१॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **तस्य सर्वेश्वरत्वाद् एव सर्वान् विहाय लक्ष्मीस् तम् एव सेवत इत्य् आह— अथापीति । विरिञ्चेनोपहृतम् अर्पितम् अर्हणान्तोऽर्घोदकं कर्तृ यस्य पाद-नखाद् अवसृष्टं निर्गतं सत् सेशं सरुद्रं जगत् पुनाति, तस्मान्-मुकुन्दादन्यतमो लोके भगवत्-पदस्यार्थः को नाम? तथा च लक्ष्मी-ब्रह्म-रुद्राणां सर्वोत्कृष्टानां तत्-पद-सेवकत्वात् स एव सर्वेश्वर इति ॥२१॥</p>
<p>———————————————————————————————————————</p>
<p><strong>॥ १.१८.२२ ॥</strong></p>
<p><strong>यत्रानुरक्ताः सहसैव धीरा</strong></p>
<p><strong>व्यपोह्य देहादिषु सङ्गम् ऊढम् ।</strong></p>
<p><strong>व्रजन्ति तत् पारमहंस्यम् अन्त्यं</strong></p>
<p><strong>यस्मिन्न् अहिंसोपशमः स्व-धर्मः ॥</strong></p>
<p>**मध्वाचार्यः (भागवत-तात्पर्यम्) : **परमहंसाश्रमं प्राप्यं सत्यं ब्रह्म ॥२२॥</p>
<p>———————————————————————————————————————</p>
<p><strong>श्रीधर-स्वामी (भावार्थ-दीपिका) :</strong> <strong>धीराः</strong> सन्तः । <strong>ऊढं</strong> धृतम् । <strong>अन्त्यं</strong> परमाकाष्टापन्नम् । तद् आह—<strong>यस्मिन्न् अहिंसा उपशमश्</strong> च <strong>स्वाभाविको धर्मः</strong> ॥२२॥</p>
<p>———————————————————————————————————————</p>
<p><strong>कैवल्य-दीपिका :</strong> <strong>को नाम</strong> इति । पुरा कथानां मध्ये । नरेतरं पाशुम् ॥२२॥ [मु।फ। ८.३]</p>
<p>———————————————————————————————————————</p>
<p><strong>जीव-गोस्वामी (प्रीति-सन्दर्भः, ७५)</strong>: अथ [प्रीतेः] प्रथमोदयावस्थाम् आह—<strong>यत्र</strong> इति । <strong>अन्त्यं</strong> <strong>पारमहंस्यं</strong> भागवत-परमहंसत्वम् । तस्यानुषङ्गिको गुणः <strong>यस्मिन्न्</strong> इति ॥२२॥</p>
<p>———————————————————————————————————————</p>
<p>**जीव-गोस्वामी (क्रम-सन्दर्भः) : **तस्मात् तम् एव भजेद् इत्य् अभिप्रेत्याह_—_यत्रेति । <strong>अन्त्यं पारमहंस्यं</strong> भागवत-परमहंसत्वम्—</p>
<blockquote>
<p>मुक्तानाम् अपि सिद्धानां नारायण-परायणः ।<br>
सुदुर्लभः प्रशान्तात्मा कोटिष्व् अपि महामुने ॥ [भा।पु। ६.१४.५] इत्य् उक्तेः ।</p></blockquote>
<p><strong>यस्मिन्</strong> यद्-अर्थम् <strong>अहिंसया</strong> मात्सर्यादि-राहित्येन <strong>उपशमो</strong> भगवन्-निष्ठा विधीयत इत्य् अर्थः ॥२२॥</p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **तथा दृश्यमाना मनीषिणोऽप्य् अत्रार्थे प्रमाणम् इत्य् आह—यत्रेति । <strong>ऊढं</strong> धृतम्। <strong>अन्त्यं</strong> परम-काष्ठापन्नम् । <strong>यस्मिन्</strong> व्रजने ॥२२॥</p>
<p>———————————————————————————————————————</p>
<p><strong>बलदेव-विद्यभूषणः (वैष्णवानन्दिनी) : <strong>अत एव धीरास् तं भजन्तीत्य् आह—यत्रेति । <strong>ऊढम्</strong> अनादि-काल-प्राप्तं देहादिषु सङ्गं सहसा ज्ञान-बलेन व्यपोह्य त्यक्त्वा अन्त्यं चतुर्थं, <strong>यस्मिन्</strong> पारमहंस्ये ऽ</strong>हिंसादिः</strong> <strong>स्वाभाविको धर्मः</strong> ॥२२॥</p>
<p>———————————————————————————————————————</p>
<p><strong>॥ १.१८.२३ ॥</strong></p>
<p><strong>अहं हि पृष्टोऽर्यमणो भवद्भिर्</strong></p>
<p><strong>आचक्ष आत्मावगमोऽत्र यावान् ।</strong></p>
<p><strong>नभः पतन्त्य् आत्म-समं पतत्त्रिणस्</strong></p>
<p><strong>तथा समं विष्णु-गतिं विपश्चितः ॥</strong></p>
<p>**श्रीधर-स्वामी (भावार्थ-दीपिका) : **एवं स्वभाग्यम् अभिनन्द्य पारीक्षितोपख्यानं वक्तुम् आह—अहं हीति । हे अर्यमणः हे सूर्यास् त्रयी-मूर्तयः, अत्र यावान् आत्मावगमो मम ज्ञानं तावद् आचक्षे प्रवक्ष्यामि । तथाहि । यथा पक्षिणो नभ आत्म-समं स्व-शक्त्य्-अन्रूपम् एवोत्पतन्ति न कृत्स्नम्, तथा विपश्चितोऽपि विष्णोर् गतिं लीलां समं स्वम् अत्यनुरूपम् एव वदन्तीत्य् अर्थः ॥२३॥</p>
<p>———————————————————————————————————————</p>
<p>**जीव-गोस्वामी (क्रम-सन्दर्भः) : **नन्व् अनन्त-गुणस्य तस्य कथं गुण-गणने प्रवृत्तोऽसि ? तत्राह—अहं हीति ॥२३॥</p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **एवं स्व-भाग्यम् अभिनन्द्य पारीक्षितोपाख्यानं वक्तुम् आह—अर्यमणः! हे सूर्यास् तत्-तुल्यास् त्रयी-मूर्तयः अत्र यावान् आत्मावगमः मम ज्ञानं तावद् आचक्षे प्रवक्ष्यामि । यथा पक्षिणः आत्म-समं स्व-शक्त्य्-अनुरूपम् एव नभ उत्पतन्ति न तु कृत्स्नं तथा विपश्चितोऽपि विष्णोर् गतिं लीलां समं स्व-मत्य्-अनुरूपम् एव ॥२३॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **एवं स्वभाग्यं संश्लाघ्य भगवद् ऐश्वर्यं चोक्त्वाथ शौनक-प्रश्नस्योत्तरञ्चाह—अहं हीति । हे अर्यमणः सूर्य-तुल्याः शौनकादयः! भवद्भिर् यत् पृष्टं तद् अहम् आचक्षे—तत्र यावान्-ममात्मावगमस् तावद् वक्ष्यामि, यथा पतत्रिण आत्म-समं स्व-शक्त्य् अनुरूपम् एव नभ उत्पतन्ति, न तु कृत्स्नं, तथा विपश्चितः समं स्व-बुद्ध्य् अनुरूपम् एव विष्णुगतिं वदन्तीति ॥२३-२४॥</p>
<p>———————————————————————————————————————</p>
<p>॥ १.१८.२४ ॥</p>
<p><strong>एकदा धनुर् उद्यम्य विचरन् मृगयां वने ।</strong><br>
मृगान् अनुगतः श्रान्तः क्षुधितस् तृषितो भृशम् ॥**</p>
<p>**श्रीधर-स्वामी (भावार्थ-दीपिका) : **संप्रति कथाम् उपक्षिपति—एकदेति ॥२४॥</p>
<p>———————————————————————————————————————</p>
<p>**जीव-गोस्वामी (क्रम-सन्दर्भः) : **अथ श्री-भगवान् एव स-पार्श्वं नेतुं ब्रह्म-शाप-द्वारा तं विरक्तं सम्पादितवान् । तत्र च श्रीमद्-भागवतं प्रकाशितवान् इति वक्तुं तच्-चरितान्तरम् आह—एकदेत्य् आदिना ॥२४॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) : <em>न व्याख्यातम्।</em></strong></p>
<p>———————————————————————————————————————</p>
<p>॥ १.१८.२५ ॥</p>
<p><strong>जलाशयम् अचक्षाणः प्रविवेश तम् आश्रमम् ।</strong><br>
ददर्श मुनिम् आसीनं शान्तं मीलित-लोचनम् ॥**</p>
<p>**श्रीधर-स्वामी (भावार्थ-दीपिका) : **अचक्षाणोऽपश्यन् तं प्रसिद्धम् आश्रमम् । तस्मिंश् च मुनिं शमीकम् ॥२५॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : <em>न व्याख्यातम्।</em></strong></p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **अचक्षणोऽपश्यन् ॥२५॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **अचक्षाणो ऽपश्यन्, मुनिं शमीकम् ॥२५॥</p>
<p>———————————————————————————————————————</p>
<p>॥ १.१८.२६ ॥</p>
<p><strong>प्रतिरुद्धेन्द्रिय-प्राण- मनो-बुद्धिम् उपारतम् ।</strong><br>
स्थान-त्रयात् परं प्राप्तं ब्रह्म-भूतम् अविक्रियम् ॥**</p>
<p>**मध्वाचार्यः (भागवत-तात्पर्यम्) : **ब्रह्म-भूतं ब्रह्मणि भूतम् । स्वतो-मनः स्थितिर् विष्णौ ब्रह्म-भाव उदाहृतः इति ब्रह्माण्डे ॥२६॥</p>
<p>———————————————————————————————————————</p>
<p>**श्रीधर-स्वामी (भावार्थ-दीपिका) : **प्रतिरुद्धाः प्रत्याहता इन्द्रियादयो येन तम् । अत एवोपरतम् । स्थान-त्रयाच् जाग्रादि-लक्षणात् परं तुरीयं पदं प्राप्तम् । अत एव ब्रम-भूतत्वाद् अविक्रियम् ॥२६॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : <em>न व्याख्यातम्।</em></strong></p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **मुनिं शमीकम् । स्थान-त्रयात् जाग्रत्-स्वप्न-सुषुप्तितः परं तुरीयं समाधिं प्राप्तम् अत एव ब्रह्म-भूतम् ॥२६॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **जाग्रदादि-स्थान-त्रयात् परं तुरीयं भूतं सत्यं ब्रह्म प्राप्तम् अनुभवन्तम् इत्य् अर्थः । रुरोर्मृग-विशेंस्येदं रौरवं तेनाजिनेन च छन्नं मुनिं विशुष्यत्तालुः परीक्षित् उदकम् अयाचत ॥२६-२७॥</p>
<p>———————————————————————————————————————</p>
<p>॥ १.१८.२७ ॥</p>
<p><strong>विप्रकीर्ण-जटाच्छन्नं रौरवेणाजिनेन च ।</strong><br>
विशुष्यत्-तालुर् उदकं तथा-भूतम् अयाचत ॥**</p>
<p>**श्रीधर-स्वामी (भावार्थ-दीपिका) : **विप्रकीर्णाभिर् जटाभिर् आच्छन्नम् । रुरुर् मृग-विशेषस् तस्य चर्मणा चाच्छन्नम् । विशेषेण शुष्यात्-तालु यस्य सः । तथा-भूतं मुनिम् उदकम् अयाचत ॥२७॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : <em>न व्याख्यातम्।</em></strong></p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **रुरुर् मृग-विशेषस् तस्य चर्मणा च आच्छन्नम् ॥२७॥</p>
<p>———————————————————————————————————————</p>
<p>॥ १.१८.२८ ॥</p>
<p><strong>अलब्ध-तृण-भूम्य्-आदिर् असम्प्राप्तार्घ्य-सूनृतः ।</strong><br>
अवज्ञातम् इवात्मानं मन्यमानश् चुकोप ह ॥**</p>
<p><strong>श्रीधर-स्वामी (भावार्थ-दीपिका) : न लब्धं तृणं</strong> तृणासनं <strong>भूम्य्-आद्य्</strong>-उपवेश-स्थानं च येन सः । <strong>न संप्राप्तोऽर्घः सूनृतं</strong> प्रिय-वचनं च येन सः ॥२८॥</p>
<p>———————————————————————————————————————</p>
<p>**जीव-गोस्वामी (क्रम-सन्दर्भः) : **अलब्धेत्य्-आदि । अत्र तस्येदृश-भावो भगवद्-अनुग्रह-मयः श्री-भगवद्-इच्छयैवेति ज्ञेयम्, तस्यैव मेऽघस्य [भा।पु। १.१९.१४] इत्य्-आदि-वक्ष्यमाणात् ॥२८॥</p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **अलब्धेति । “ममातिथ्यम् अनेन किम् अपि न कृतम्” इति <strong>चुकोप</strong> ॥२८॥</p>
<p>———————————————————————————————————————</p>
<p><strong>बलदेव-विद्यभूषणः (वैष्णवानन्दिनी) : न लब्धं</strong> <strong>तृणम्</strong> आसनाप-भूमिर् दर्शितः स्थलं च येन सः । <strong>न प्राप्तोऽर्घः सूनृतं</strong> प्रिय-वाक्यं च येन सः । “ममातिथ्यं किम् अप्य् अनेन न कृतम्” इत्य् <strong>आत्मानम्</strong> <strong>अवज्ञातं मन्यमानश्</strong> <strong>चुकोप</strong> ॥२८॥</p>
<p>———————————————————————————————————————</p>
<p>॥ १.१८.२९ ॥</p>
<p><strong>अभूत-पूर्वः सहसा क्षुत्-तृड्भ्याम् अर्दितात्मनः ।</strong><br>
ब्राह्मणं प्रत्य् अभूद् ब्रह्मन्**<sup id="fnref:4"><a href="#fn:4" class="footnote-ref" role="doc-noteref">4</a></sup>** मत्सरो मन्युर् एव च ॥**</p>
<p>**मध्वाचार्यः (भागवत-तात्पर्यम्) :**अप्रीतिर् मद्-वशो नायम् इति मत्सर ईरित इति नाम-महोदधौ ॥२९॥</p>
<p>———————————————————————————————————————</p>
<p>**श्रीधर-स्वामी (भावार्थ-दीपिका), विश्वनाथ-चक्रवर्ती (सारार्थ-दर्शिणी) : **मत्सरस् तद्-उत्कर्षासहनम् ॥२९॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : <em>न व्याख्यातम्।</em></strong></p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **तस्य ब्राह्मणं प्रति मत्सरः परोत्कर्षासहनं, मनुः क्रोधश् चाभूत् यो ब्राह्मणे कदापि पूर्वं न भूतः । अयं भावः—न चैतद्-विकर्म परीक्षितः कदापि सम्भवति, किन्तु श्री-भागवत-प्रचारणाय तेन शुक-महिम-ख्यातये प्रियस्य तस्य स्वान्तिकानयनाय च भगवतैव तथा रचितम् । तस्यैव मेऽघस्य [भा।पु। १.१९.१४] इत्य्-आदि-तद्वाक्याद् इति ॥२९॥</p>
<p>———————————————————————————————————————</p>
<p>॥ १.१८.३० ॥</p>
<p><strong>स तु ब्रह्म-ऋषेर् अंसे गतासुम् उरगं रुषा ।</strong><br>
विनिर्गच्छन् धनुष्-कोट्या निधाय पुरम् आगतः**<sup id="fnref:5"><a href="#fn:5" class="footnote-ref" role="doc-noteref">5</a></sup>** ॥**</p>
<p>**श्रीधर-स्वामी (भावार्थ-दीपिका) : **गतासु मृतम् । धनुष्-कोट्या चापाग्रेण ॥३०॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : <em>न व्याख्यातम्।</em></strong></p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **धनुष्कोट्या धनुर् अग्रेण निधायेति । भो ब्रह्मन्! त्वयाहम् अतिथिर् यथा साधु-संमानितस् तथा त्वाम् अप्य् अनया सुकुमार-मालया सम्मानयामीति भावः ॥३०॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **गतासुं मृतम् ॥३०॥</p>
<p>———————————————————————————————————————</p>
<p>॥ १.१८.३१ ॥</p>
<p><strong>एष किं निभृताशेष- करणो मीलितेक्षणः ।</strong><br>
मृषा-समाधिर् आहोस्वित् किं नु स्यात् क्षत्र-बन्धुभिः ॥**</p>
<p>**श्रीधर-स्वामी (भावार्थ-दीपिका) : **सर्प-निधाने राज्ञोऽभिप्रायम् आह । एष किं प्रत्याहृत-सर्वेन्द्रियः सन् मीलितेक्षणः स्थितो यद् वा, क्षत्र-बन्धुभिर् आगतैर् गतैर् वा किं नु स्याद् इत्य् अवज्ञया मृषा-समाधिः सन्न् इति जिज्ञासयेत्य् अर्थः ॥३१॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : <em>न व्याख्यातम्।</em></strong></p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **निर्गमन-समये राजा परामृशति एष इति । निभृताशेष-करणः प्रत्याहृत-सर्वेन्द्रियः । अतः सत्य-समाधिकः आहो स्विन् मृषा समाधिस् तत्र हेतुः किं न्व् इति । अत्र राज्ञो विकर्मेदम् अभाग्योत्थं न ज्ञेयं किन्तु तं शीघ्रं स्व-पार्श्वं नेतुं ब्रह्म-शाप-द्वारा विरक्तं विधाय शुकदेवेन सङ्गतं कृत्वा तत्र श्री-भागवत-रूपेण स्वयम् आविर्भूय जगद् उद्धर्तुं च कलौ जनिष्यमाणान् अपि कांश्चन भक्तान् स्व-कृतां रासादि-लीलाम् आस्वदयितुं च भगवत एवेयम् इच्छेति मनीषिण आहुः । तस्यैव मेऽघस्येत्य् आदि वक्ष्यमाणात् । मच्-छुद्ध-भक्तस्य दैवाद् विकर्मापि शुभोदर्कम् एवेति ज्ञापयितुं—</p>
<blockquote>
<p>यदा यदा हि धर्मस्य ग्लानिर् भवति भारत ।<br>
अभ्युत्थानम् अधर्मस्य तदात्मानं सृजाम्य् अहम् ॥ [गीता ४.६]</p></blockquote>
<p>इति श्री-भागवत-रूपेण स्वाविर्भावे कारणाभासं चोत्थापयितुं भगवतैव तस्य तथा भाव उद्भावितः । न च तस्य स्वप्नेऽपि स स्वभावः अभूत-पूर्वम् इत्य् उक्तेः । न च दैवाद् अभाग्य-विशेषोत्थोऽयं तात्कालिको भावस् तत्-फलस्य शुक-समागम-महाभाग्यस्य अनुपपत्तेः । पिपासातिशय एव हेतुर् इति वाच्यम्, तत्-क्षणानन्तरम् एव जलम् अपीतवत एवानुताप-शत-विदीर्यमाणस्य गृहागतस्य सद्य एव प्रायोपवेशात् । इत्य् एवं च जन्मनि मरणे च ब्रह्म-तेजसो मध्य-वयसि कालस्य च निर्जयात् तस्य राज्ञो भगवत्-कृपा-महा-बलवत्त्वं साधारणम् एव द्रष्टव्यम् ॥३१॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **मृत-सर्प-निक्षेपे राज्ञो भावम् आह—एष किम् इति । निभृताशेषकरणः प्रत्याहृत-निखिलेन्द्रियः सन्-निमीलितेक्षण आहोस्वित् क्षत्रबन्धुं मां वीक्ष्य मृषा-समाधिः सन्न् इति विजिज्ञासया तन्-निक्षेप इत्य् अर्थः ॥३१॥</p>
<p>———————————————————————————————————————</p>
<p>॥ १.१८.३२ ॥</p>
<p><strong>तस्य पुत्रोऽतितेजस्वी विहरन् बालकोऽर्भकैः ।</strong><br>
राज्ञाघं प्रापितं तातं श्रुत्वा तत्रेदम् अब्रवीत् ॥**</p>
<p>**श्रीधर-स्वामी (भावार्थ-दीपिका) : **तस्य पुत्रः शृङ्गी-नामा । अतितेजस्वी तपो-बल-संपन्नः । अघं दुःखम् । तत्र अर्भक-मध्ये ॥३२॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : <em>न व्याख्यातम्।</em></strong></p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **तस्य पुत्रः शृङ्गी ॥३२॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **तस्य पुत्रः शृङ्गी नाम, अघमवज्ञां प्रापितम् ॥३२॥</p>
<p>———————————————————————————————————————</p>
<p>॥ १.१८.३३ ॥</p>
<p><strong>अहो अधर्मः पालानां पीव्नां बलि-भुजाम् इव ।</strong><br>
स्वामिन्य् अघं यद् दासानां द्वार-पानां शुनाम् इव ॥**</p>
<p>**श्रीधर-स्वामी (भावार्थ-दीपिका) : **पलानां राज्ञाम् । पीव्नां पुष्टानाम् । अधर्मम् एव निर्डिशति । स्वामिनि दासानां यद् अघं पापाचरणं बलि-भुजां काकानाम् इव शुनाम् इव चेति ॥३३॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : <em>न व्याख्यातम्।</em></strong></p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **पालानां राज्ञाम् । पीव्नां पुष्टानाम् । बलि-भुजां काकानाम् ॥३३॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **पालानां राज्ञां पीव्नां पुष्टानां बलि-भुजां काकानाम् ॥३३॥</p>
<p>———————————————————————————————————————</p>
<p>॥ १.१८.३४ ॥</p>
<p><strong>ब्राह्मणैः क्षत्र-बन्धुर् हि द्वार-पालो</strong><sup id="fnref:6"><a href="#fn:6" class="footnote-ref" role="doc-noteref">6</a></sup>** निरूपितः ।**</p>
<p><strong>स कथं तद्-गृहे द्वाः-स्थः सभाण्डं भोक्तुम् अर्हति ॥</strong></p>
<p>**श्रीधर-स्वामी (भावार्थ-दीपिका) : **दासत्वं दर्शयति—ब्राह्मणैर् इति । स-भाण्डं भाण्डे एव स्थितम् ॥३४॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : <em>न व्याख्यातम्।</em></strong></p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **गृह-पालः श्वा गृहं प्रविश्य स-ब्ःआण्डं भाण्ड-सहितं घृतादि वस्तु । तेन राज्ञां मुनीनाम् आश्रम-मध्ये सहसा प्रवेशे तत्र जलादि-प्रार्थने च का योग्यतेति भावः ॥३४॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **दासत्वम् एवाह—ब्राह्मणैः क्षत्र-बन्धुर् द्वार-पालः श्वा निरूपितः, स कथं तद्-गृहे प्रविश्य स-भाण्डं घृतादि वस्तु भोक्तुम् अर्हति? ॥३४॥</p>
<p>———————————————————————————————————————</p>
<p>॥ १.१८.३५ ॥</p>
<p><strong>कृष्णे गते भगवति शास्तर्य् उत्पथ-गामिनाम् ।</strong><br>
तद् भिन्न-सेतून् अद्याहं शास्मि पश्यत मे बलम् ॥**</p>
<p>**श्रीधर-स्वामी (भावार्थ-दीपिका), विश्वनाथ-चक्रवर्ती (सारार्थ-दर्शिणी) : **तत्-तद्-अनन्तरम् । अहं शास्मि दण्डयामि ॥३५॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : <em>न व्याख्यातम्।</em></strong></p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **यद्यप्य् उत्पथ-शास्ता कृष्णोऽधुना प्रत्यक्षो नास्ति, तथापि तदीयत्वाद् अहम् एव दण्डयामीत्य् आह—कृष्णे इति ॥३५॥</p>
<p>———————————————————————————————————————</p>
<p>॥ १.१८.३६ ॥</p>
<p><strong>इत्य् उक्त्वा रोष-ताम्राक्षो वयस्यान् ऋषि-बालकान्</strong><sup id="fnref:7"><a href="#fn:7" class="footnote-ref" role="doc-noteref">7</a></sup>** ।**</p>
<p><strong>कौशिक्य्-आप उपस्पृश्य वाग्-वज्रं विससर्ज ह ॥</strong></p>
<p>**मध्वाचार्यः (भागवत-तात्पर्यम्) : **कौशिकी कुश-पाणिः ॥३६॥</p>
<p>———————————————————————————————————————</p>
<p>**श्रीधर-स्वामी (भावार्थ-दीपिका) : **इति <strong>वयस्यान् उक्त्वा रोषेण ताम्रे अक्षिणी</strong> यस्य सः । <strong>कौशिकी</strong> नदी तस्या <strong>अपः</strong> । सन्धिर् आर्षः । वाग्-वज्रं शापम् ॥३६॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : <em>न व्याख्यातम्।</em></strong></p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **वयस्यान् उक्त्वा । <strong>कौशिक्याप</strong> इति सन्धिर् आर्षः ॥३६॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **वयस्यान् इत्य् उक्त्वा कोशिक्या अप उपस्पश्याचम्य । सन्धिर् आर्षः ॥३६॥</p>
<p>———————————————————————————————————————</p>
<p>॥ १.१८.३७ ॥</p>
<p><strong>इति लङ्घित-मर्यादं तक्षकः सप्तमेऽहनि ।</strong><br>
दङ्क्ष्यति स्म कुलाङ्गारं चोदितो मे तत-द्रुहम् ॥**</p>
<p>**श्रीधर-स्वामी (भावार्थ-दीपिका) : **इत्य् एवं सर्प-निक्षेपेण । दङ्क्ष्यति भक्षयिष्यति । पाठान्तरे<sup id="fnref:8"><a href="#fn:8" class="footnote-ref" role="doc-noteref">8</a></sup> भस्मी-करिष्यति ।स्मेति पाद-पूरणे । कुलस्याङ्गार-तुल्यम् । मे मया । ततेति ह्रस्वत्वम् आर्षम् ॥३७॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : <em>न व्याख्यातम्।</em></strong></p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **इति यतो मत्-पितुर् देहे मृत-सर्पो निक्षिप्तस् तस्माज् जीवन्न् एव सर्प-श्रेष्ठस् तक्षकस् तं दङ्क्ष्यति भक्षयिष्यति । धक्ष्यतीति पाठे भस्मी-करिष्यति । मे मया प्रेरितः । तत-द्रुहं तात-द्रुहम् ॥३७॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **इति यो मत्-पितुर् गले मृतोरगो निक्षिप्तः, स एव जीवन् तक्षको भूत्वा । तं कुलाङ्गारं राजानं धक्ष्यति भस्मीकरिष्यति, स्मेति पादपूर्तौ ॥३७॥</p>
<p>———————————————————————————————————————</p>
<p>॥ १.१८.३८ ॥</p>
<p><strong>ततोऽभ्येत्याश्रमं बालो गले सर्प-कलेवरम् ।</strong><br>
पितरं वीक्ष्य दुःखार्तो मुक्त-कण्ठो रुरोद ह ॥**</p>
<p><strong>श्रीधर-स्वामी (भावार्थ-दीपिका), जीव-गोस्वामी (क्रम-सन्दर्भः) : <em>न व्याख्यातम्।</em></strong></p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **गले इत्य् अलुक् समासः ॥३८॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **गले-सर्पेत्य् अलुक् समासः ॥३८–३९॥</p>
<p>———————————————————————————————————————</p>
<p>॥ १.१८.३९ ॥</p>
<p><strong>स वा आङ्गिरसो ब्रह्मन् श्रुत्वा सुत-विलापनम् ।</strong><br>
उन्मील्य शनकैर् नेत्रे दृष्ट्वा चांसे मृतोरगम् ॥**</p>
<p>**श्रीधर-स्वामी (भावार्थ-दीपिका) : **गले सर्प-कलेवरं यसेत्य् उल्क्-समासः । मुक्त-कण्ठः उच्चैर् इत्य् अर्थः ॥३९॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः), विश्वनाथ-चक्रवर्ती (सारार्थ-दर्शिणी) :</strong> <em>न व्याख्यातम्।</em></p>
<p>———————————————————————————————————————</p>
<p>॥ १.१८.४० ॥</p>
<p><strong>विसृज्य पुत्रं पप्रच्छ</strong><sup id="fnref:9"><a href="#fn:9" class="footnote-ref" role="doc-noteref">9</a></sup>** वत्स कस्माद् धि रोदिषि । \ केन वा तेऽप्रतिकृतम्**<sup id="fnref:10"><a href="#fn:10" class="footnote-ref" role="doc-noteref">10</a></sup>** इत्य् उक्तः स न्यवेदयत् ॥४०॥**</p>
<p>**श्रीधर-स्वामी (भावार्थ-दीपिका) : **तं सर्पं विसृज्य । केनोपकारः कृतः ॥४०॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः), विश्वनाथ-चक्रवर्ती (सारार्थ-दर्शिणी) :</strong> <em>न व्याख्यातम्।</em></p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **विसृज्य सर्पं स्वांसादपनीय ॥४०॥</p>
<p>———————————————————————————————————————</p>
<p>॥ १.१८.४१ ॥</p>
<p>**निशम्य शप्तम् अतद्-अर्हं नरेन्द्रं **</p>
<p><strong>स ब्राह्मणो नात्मजम् अभ्यनन्दत् ।</strong></p>
<p>**अहो बतांहो महद् अद्य ते कृतं **</p>
<p><strong>अल्पीयसि द्रोह उरुर् दमो धृतः ॥</strong></p>
<p>**श्रीधर-स्वामी (भावार्थ-दीपिका) : **अनभिननदन-वाक्यम् अहो इत्य्-आदि । बत कष्ठम् । ते त्वया महत् पापं कृतम् । द्रोहे अपराधे । दमो दण्डः ॥४१॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : <em>न व्याख्यातम्।</em></strong></p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **अतद्-अर्हं शापायोग्यम् । अनभिनन्दन-वाक्यम् आह—अहो इति । दमो दण्डः ॥४१॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **अतद् अर्हं शापायोग्यम् । अनभिनन्दन-प्रकारम् आह—अहोवतेत्य् अतिखेदे । अरे अज्ञ! त्वया महद् अंहः पापं कृतं यद् अल्पीयस्यत्य् अल्पे द्रोहेऽपराधे उरुर्महान् दण्डो धृतोऽर्पितः ॥४१॥</p>
<p>———————————————————————————————————————</p>
<p>॥ १.१८.४२ ॥</p>
<p>**न वै नृभिर् नर-देवं पराख्यं **</p>
<p><strong>सम्मातुम् अर्हस्य् अविपक्व-बुद्धे ।</strong></p>
<p>**यत्-तेजसा दुर्विषहेण गुप्ता **</p>
<p><strong>विन्दन्ति भद्राण्य् अकुतोभयाः प्रजाः ॥</strong></p>
<p>**श्रीधर-स्वामी (भावार्थ-दीपिका) : **परो विष्णुर् इत्य् आख्या ख्यातिर् यस्य तं नर-देवम् । नृभिः संमातुं समं द्रष्टुम् ॥४२॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : <em>न व्याख्यातम्।</em></strong></p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **परो विष्णुर् इत्य् आख्या ख्यातिर् यस्य तं नृभिः संमातुं समं द्रष्टुम् ॥४२॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **हे अपक्वबुद्धे! परो विष्णुर् इत्य् आख्या यस्य तं विष्ण्वोविष्ट-नर-देवं सं-मातुम् अन्य-नरैस् तुल्यं द्रष्टुम् अर्हसि, तथा स न द्रष्टव्य इत्य् अर्थः । कुत इत्य् अत्राह—यत्-तेजसेति ॥४२॥</p>
<p>———————————————————————————————————————</p>
<p>॥ १.१८.४३ ॥</p>
<p>**अलक्ष्यमाणे नर-देव-नाम्नि **</p>
<p><strong>रथाङ्ग-पाणाव् अयम् अङ्ग लोकः ।</strong></p>
<p>**तदा हि चौर-प्रचुरो विनङ्क्ष्यत्य् **</p>
<p><strong>अरक्ष्यमाणोऽविवरूथवत् क्षणात् ॥</strong></p>
<p><strong>श्रीधर-स्वामी (भावार्थ-दीपिका) :</strong> अलक्ष्यमानोऽदृश्यमाने । अविवरूथवन् मेष-सङ्घवत् ॥४३॥</p>
<p>———————————————————————————————————————</p>
<p>**जीव-गोस्वामी (क्रम-सन्दर्भः) : **अलक्ष्येति _। _तदा हि तदैवेत्य् अर्थः ॥४३॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> अलक्ष्यमाणे अदृश्यमाने । अविवरूथवत् मेषा-सङ्घवत् ॥४३॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **अलक्ष्यमाणेऽदृश्यमाने सति । अवि-वरूथवत् मेष-समूहवत् ॥४३॥</p>
<p>———————————————————————————————————————</p>
<p>॥ १.१८.४४ ॥</p>
<p>**तद् अद्य नः पापम् उपैत्य् अनन्वयं **</p>
<p><strong>यन् नष्ट-नाथस्य वसोर् विलुम्पकात् ।</strong></p>
<p>**परस्परं घ्नन्ति शपन्ति वृञ्जते **</p>
<p><strong>पशून् स्त्रियोऽर्थान् पुरु-दस्यवो जनाः ॥</strong></p>
<p><strong>श्रीधर-स्वामी (भावार्थ-दीपिका) : नष्टोनाथो</strong> यस्य लोकस्य तस्य <strong>वसोर्</strong> वसुनो धनस्य <strong>विलुम्पकाद्</strong> अपहर्तुश् चोरादेर् हेतोर् यत् <strong>पापं</strong> भविष्यति तद् अस्मान् निमित्तत्वाद् अस्मान् उपैष्यति । <strong>अनन्वयं</strong> संबन्ध-शून्यम् एव । तद् एव पापं दर्शयति—परस्परम् इति । <strong>शपन्ति</strong> परुषं वदन्ति । पश्व्-आदीन् <strong>वृञ्जते</strong>ऽपहरन्ति । <strong>पुरु-दस्यवश्</strong> चोर-बहुलाः ॥४४॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : <em>न व्याख्यातम्।</em></strong></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) : नष्टो नाथो</strong> यस्य तस्य लोकस्य <strong>वसोर्</strong> वसुनो धनस्य <strong>विलुम्पकाद्</strong> अपहर्तुश् चौराद् धेतोर् यत् <strong>पापं</strong> भविष्यति तद् अस्मन्-निमित्तत्वाद् अस्मान् उपैष्यति । **अनन्वयं **सम्बन्ध-शून्यम् एव । तद् एव पापं दर्शयति—परस्परम् इति । विशेषम् आह—<strong>वृञ्जते</strong> अपहरन्ति ॥४४॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **नष्टौ नाथो यस्य तस्य लोकस्य वसोर् वसुनो धनस्य विलुम्पकाद् अपहर्तुश् चौराद्-धेतोर् यत् पापं स्यात्-तत्तोऽस्मन् उपैति, अस्मद्-धेतुकत्वाद् अष्मान् आगतं विद्धीत्य् अर्थः । अनन्वयं साक्षात्-सम्बन्ध-शून्यं पापम् आह—पुरुदस्यवः प्रचुर-चौरा जनाः परस्परं घ्नन्तीत्य्-आदि शपन्ति निष्ठुरं भाषम्भे, बृञ्जतेऽपहरन्ति ॥४४॥</p>
<p>———————————————————————————————————————</p>
<p>॥ १.१८.४५ ॥</p>
<p>**तदार्य-धर्मः प्रविलीयते नृणां **</p>
<p><strong>वर्णाश्रमाचार-युतस् त्रयीमयः ।</strong></p>
<p>**ततोऽर्थ-कामाभिनिवेशितात्मनां **</p>
<p><strong>शुनां कपीनाम् इव वर्ण-सङ्करः ॥</strong></p>
<p>**श्रीधर-स्वामी (भावार्थ-दीपिका) : **आर्य-धर्मः सदाचारः । शुनां कपीनाम् इवार्थ-कामयोर् एवाभिनिवेशित-चित्तानाम् ॥४५॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : <em>न व्याख्यातम्।</em></strong></p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **आर्य-धर्मः सदाचारः ॥४५॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **आर्यधर्मः सदाचारः ॥४५॥</p>
<hr>
<p>॥ १.१८.४६ ॥</p>
<p><strong>धर्म-पालो नर-पतिः स तु सम्राड् बृहच्-छ्रवाः ।</strong></p>
<p><strong>साक्षान् महा-भागवतो राजर्षिर् हय-मेधयाट् ।</strong><br>
क्षुत्-तृट्-श्रम-युतो दीनो नैवास्मच्-छापम् अर्हति ॥**</p>
<p>**श्रीधर-स्वामी (भावार्थ-दीपिका) : **एवं राज-मात्रस्य शापानर्हत्वम् उक्त्वा प्रस्तुतं विशेषम् आह—धर्म-पाल इति सार्धेन । <strong>हय-मेध-याड्</strong> अश्वमेध-याजी । नन्व् एवं-भूतश् चेत् तत् कुतोऽपकृतवांस् तत्राह—क्षुत्-तृड् इति । स्वागत-प्रश्नाभावेनावज्ञातः प्रत्युत शापं कथम् अर्हतीत्य् अर्थः ॥४६॥</p>
<p>———————————————————————————————————————</p>
<p>**जीव-गोस्वामी (क्रम-सन्दर्भः) : **धर्म-पाल इति । व्यवहारतोऽपि महान् इत्य् आह—हयमेधयाड् इति ॥४६॥</p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **एवं राज-मात्रस्य शापानर्हत्वम् उक्त्वा प्रस्तुतेऽतिविशेषम् आह—धर्म-पाल इति ॥४६॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **एवं नृप-मात्रस्य पापान् अर्हताम् अभिधाय प्रस्तुतेऽतिविशेषम् आह—धर्मेति सार्धकेन ॥४६॥</p>
<p>———————————————————————————————————————</p>
<p>॥ १.१८.४७ ॥</p>
<p><strong>अपापेषु स्व-भृत्येषु बालेनापक्व-बुद्धिना ।</strong><br>
पापं कृतं तद् भगवान् सर्वात्मा क्षन्तुम् अर्हति ॥**</p>
<p>**श्रीधर-स्वामी (भावार्थ-दीपिका), विश्वनाथ-चक्रवर्ती (सारार्थ-दर्शिणी) : **अस्य महा-पापस्यान्यत् प्रायश्चित्तम् अदृष्ट्वा पापम् आवेदयन् भगवन्तं प्रार्थयते—अपापेष्व् इति ॥४७॥</p>
<p>———————————————————————————————————————</p>
<p>**जीव-गोस्वामी (क्रम-सन्दर्भः) : **सर्वात्मेति । अत्र महतोऽपि तद्-आत्मकत्वात् तद्-द्वारा क्षमापणं युक्तम् एवेत्य् अर्थः ॥४७॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **एतद्-भक्तापचार-लक्षणं महत् पापं दुर्बोध-विधित्सितः कृष्णश् चेत् क्षमेत, तदास्माकं निस्तारो, नान्यथेत्य् आह—अपापेष्व् इति । भृत्येषु सेवकेषु सर्वात्मास्माकं च हृद्वर्ती ॥४७॥</p>
<p>———————————————————————————————————————</p>
<p>॥ १.१८.४८ ॥</p>
<p><strong>तिरस्कृता विप्रलब्धाः शप्ताः क्षिप्ता हता अपि ।</strong><br>
नास्य तत् प्रतिकुर्वन्ति तद्-भक्ताः प्रभवोऽपि हि ॥**</p>
<p>———————————————————————————————————————</p>
<p>**श्रीधर-स्वामी (भावार्थ-दीपिका) : **राजा चेत् प्रतिशापं दद्यात् तर्हि निष्कृतिर् भवेद् अपि तत् तु न संभवति तस्य महा-भागवतत्वाद् इत्य् आह । तिरस्-कृता निन्दिताः । विप्रलब्धाः वञ्चिताः । क्षिप्ता अवज्ञाताः । हतास् ताडिताः । अस्य तिरस्-कारादि-कर्तुः । न तत् प्रतीकारं कुर्वन्ति । तद्-भक्ता विष्णु-भक्ताः । प्रभवः समर्था अपि ॥४८॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : <em>न व्याख्यातम्।</em></strong></p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **राजा चेत् प्रतिशापं दद्यात् तर्हि निष्कृतिर् भवेद् अपि तत् तु न सम्भवति तस्य महा-भागवतत्वाद् इत्य् आह—तिरस्कृता निन्दिताः । विप्रलब्धा वञ्चिताः । क्षिप्ता अवज्ञाताः । हतास् ताडिताः । प्रभवः समर्था अपि । अस्य तिरस्कारादि-कर्तुर् न तत्-प्रतीकारं कुर्वन्ति ॥४८॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **परीक्षिच्-चेद् अस्मभ्यं शपेत्-तदा तन्-निष्कृतिः स्याच् च तस्य भक्तत्वान् न सम्भवतीत्य् आह—तिरस्कृत निन्दिताः विप्र-लब्धा वञ्चिताः क्षिप्ता अवज्ञाताः हतास् ताडिताश् चापि तद्-भक्ता अस्य तिरस्कारादि-कर्तुर् न प्रतिकुर्वन्ति ॥४८॥</p>
<p>———————————————————————————————————————</p>
<p>॥ १.१८.४९ ॥</p>
<p><strong>इति पुत्र-कृताघेन सोऽनुतप्तो महा-मुनिः ।</strong><br>
स्वयं विप्रकृतो राज्ञा नैवाघं तद् अचिन्तयत् ॥**</p>
<p>**श्रीधर-स्वामी (भावार्थ-दीपिका) : **विप्रकृतोऽपकृतः । अघम् अपराधम् ॥४९॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : <em>न व्याख्यातम्।</em></strong></p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **यद् विप्रकृतस् तिरस्कृतस् तत् तिरस्करणे अघम् अपराधं न अभावयत् ॥४९॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **विप्रकृतोऽपकृतः नाचिन्तयत् नामन्यत ॥४९॥</p>
<p>———————————————————————————————————————</p>
<p>॥ १.१८.५० ॥</p>
<p><strong>प्रायशः साधवो लोके परैर् द्वन्द्वेषु योजिताः ।</strong><br>
न व्यथन्ति न हृष्यन्ति यत आत्मागुणाश्रयः ॥**</p>
<p>**श्रीधर-स्वामी (भावार्थ-दीपिका) : **युक्तं चैतद् इत्य् आह—प्रायश इति । द्वन्द्वेषु सुख-दुःखादिषु । अगुणाश्रयः सुख-दुःखाद्य्-आश्रयो न भवति ॥५०॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : <em>न व्याख्यातम्।</em></strong></p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **युक्तं चैतद् इत्य् आह—प्रायश इति । द्वन्द्वेषु सुख-दुःखादिषु । अगुणाश्रयः प्राकृत-सुख-दुःखाद्य्-आश्रयो न भवति ॥५०॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **युक्तञ्चैतद् इत्य् आह—प्रायश इति । द्वन्द्वेषु सुख-दुःखादिषु यत आत्मा जीवोऽगुणाश्रयस् तत्त्वतो द्वन्द्वाश्रयो न भवतीति ॥५०॥</p>
<blockquote>
<p>\</p></blockquote>
<p>इति श्री-वैष्णवानन्दिन्यां  प्रथम-स्कन्ध-टिप्पन्यामष्टादशोऽध्यायः ॥१८॥</p>
<hr>
<p>इति श्रीमद्-भागवते महा-पुराणे प्रथम-स्कन्धे</p>
<p>विप्र-शापोपलम्भनं नाम</p>
<p>अष्टादशोऽध्यायः</p>
<p>॥१८॥</p>
<hr>
<blockquote>
<p>(१.१९)</p></blockquote>
<div class="footnotes" role="doc-endnotes">
<hr>
<ol>
<li id="fn:1">
<p>‘विज्ञानाजित-संस्थितिःऽ इति पाठाः ।&#160;<a href="#fnref:1" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:2">
<p>सेए अल्सो १२.२.३।&#160;<a href="#fnref:2" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:3">
<p>४.३०.३४ द्रष्टव्यः ।&#160;<a href="#fnref:3" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:4">
<p>‘प्रत्य् अभूत् तस्यऽ,ऽप्रत्य् अभूद् राज्ञःऽ इति पाठौ ।&#160;<a href="#fnref:4" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:5">
<p>‘आगतःऽ इति पाठः ।&#160;<a href="#fnref:5" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:6">
<p>‘गृह-पालःऽ इति पाठः ।&#160;<a href="#fnref:6" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:7">
<p>‘ऋषि-बालकःऽ इति पाठः ।&#160;<a href="#fnref:7" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:8">
<p>‘धक्ष्यति स्मऽ इत्य् एवं-रूपे ।&#160;<a href="#fnref:8" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:9">
<p>‘तं च पप्रच्छऽ इति पाठः ।&#160;<a href="#fnref:9" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:10">
<p>‘तेऽप्य् अकृतम्ऽ,ऽते विप्रकृतम्ऽ,ऽतेऽपकृतम्ऽ इति पाठाः ।&#160;<a href="#fnref:10" class="footnote-backref" role="doc-backlink">&#x21a9;&#xfe0e;</a></p>
</li>
</ol>
</div>

  </div>
</article>


        

        



    <aside class="card border noPrint" id="section-tree-item-bhAgavatam_gauDIya-prastutiH_01_18_aShTAdasho-dhyAyaH_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/purANam_vaiShNavam/bhAgavatam/gauDIya-prastutiH/01/18_aShTAdasho-dhyAyaH/">१८ अष्टादशोऽध्यायः </a>
            <a data-toggle="collapse" href="#section-tree-item-body-bhAgavatam_gauDIya-prastutiH_01_18_aShTAdasho-dhyAyaH_md" role="button" aria-expanded="false" aria-controls="section-tree-item-body-bhAgavatam_gauDIya-prastutiH_01_18_aShTAdasho-dhyAyaH_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-bhAgavatam_gauDIya-prastutiH_01_18_aShTAdasho-dhyAyaH_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: १८ अष्टादशोऽध्यायः</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/purANam_vaiShNavam/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/purANam_vaiShNavam/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/purANam_vaiShNavam/actions/workflows/build.yml"><img src="https://github.com/vishvAsa/purANam_vaiShNavam/actions/workflows/build.yml/badge.svg"> Built </a> on 2025 Aug 25 05:46:07 UTC. (<a href="http://google.com/search?q=05%3a46%3a07%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
