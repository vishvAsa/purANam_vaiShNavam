<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>पुराणे विश्वासटिप्पन्यः  | ०२ माहात्म्यम्</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/purANam_vaiShNavam/bhAgavatam/gauDIya-prastutiH/01/02_mAhAtmyam/" rel="alternate" type="application/rss+xml" title="पुराणे विश्वासटिप्पन्यः" />
    <link href="/purANam_vaiShNavam/bhAgavatam/gauDIya-prastutiH/01/02_mAhAtmyam/" rel="feed" type="application/rss+xml" title="पुराणे विश्वासटिप्पन्यः" />

    <meta property="og:url" content="https://vishvAsa.github.io/purANam_vaiShNavam/bhAgavatam/gauDIya-prastutiH/01/02_mAhAtmyam/">
  <meta property="og:site_name" content="पुराणे विश्वासटिप्पन्यः">
  <meta property="og:title" content="०२ माहात्म्यम्">
  <meta property="og:description" content="विषयः सूत-प्रतिवचनम्, भगवत्-कथायाः श्रवण-कीर्तनयोर् निः-श्रेयस्करत्वं भगवद्-भक्तेर् माहात्म्य-वर्णनं च ।
॥ १.२.१ ॥
व्यास उवाच—
इति सम्प्रश्न-संहृष्टो विप्राणां रौमहर्शणिः ।
प्रतिपूज्य वचस् तेशां प्रवक्तुम् उपचक्रमे ॥**
श्रीधर-स्वामी (भावार्थ-दीपिका) :
तद् एवं प्रथमेऽध्याये षट् प्रश्ना मुनिभिः कृताः ।
द्वितीये तूत्तरं सूतश् चतुर्णाम् आह तेष्व् अथ ॥
विप्राणाम् इत्य् एवं-भूतैः सम्यक् प्रश्नैः हृष्टो रोमहर्षणस्य पुत्र उग्रश्रवास् तेषां वचः प्रतिपूज्य सत्-कृत्य प्रवक्तुम् उपचक्रमे उप्रक्रान्तवान् ॥१॥
———————————————————————————————————————
**जीव-गोस्वामी (क्रम-सन्दर्भः) : **[चूर्णिकायां] टीकायां—षट्-प्रश्नाः । तत्र तत्राञ्जसा [भा।पु। १.१.९] इत्य्-आदिना, सूत जानासि [भा।पु। १.१.१२] इत्य्-आदिना, को वा [भा।पु। १.१.१६] इत्य्-आद्य्-अन्तेन कृष्णावतार-प्रयोजन-कृष्ण-चरितयोः प्रश्नौ, वयं तु [भा।पु। १.१.१९] इत्य्-आदि द्वयम्, सूत जानासि [भा।पु। १.१.१२] इत्य् एतत्-प्रश्नस्यैवानुवादः । तत्रोभयत्रैवोत्तरम्, भावयत्व् एष सत्त्वेन [भा।पु। १.२.३४] इति लोक-पालनं हि तच्-चरित्रम् अपि । एवम् एव हि प्रथमाध्याये टीका-प्रतिज्ञाताः षट्-प्रश्ना उपपद्यन्ते । तत्र द्वितीयेऽध्याये चत्वार्य् उत्तराणि । चतुर्थस्य तत्-प्रश्नोत्तरस्य तत्रान्यत्रादर्शनात् । तस्य कर्माणि [भा।पु। १.१.१७] इत्य्-आदिना विश्व-सृष्ट्य्-आडि-लीला-प्रश्नः, तस्योत्तरम् । स एवेदं ससर्जाग्रे [भा।पु। १.२.३०] इत्य्-आदिना, अथाख्याहि [भा।पु। १.१.१८] इत्य्-आदिनावतार-कथा-प्रश्नः, तस्योत्तरं तृतीयोऽध्यायः । ब्रूहि योगेश्वरे [भा।पु। १.१.२३] इत्य्-आदिना धर्माश्रय-प्रश्नस्योत्तरम्—कृष्णे स्वधामोपगते [भा।पु। १.३.४३] इत्य्-आद्यं तृतीयाध्याय-पद्यम् एव ॥१॥">
  <meta property="og:locale" content="en_us">
  <meta property="og:type" content="article">
    <meta property="article:section" content="bhagavatam">

  <meta itemprop="name" content="०२ माहात्म्यम्">
  <meta itemprop="description" content="विषयः सूत-प्रतिवचनम्, भगवत्-कथायाः श्रवण-कीर्तनयोर् निः-श्रेयस्करत्वं भगवद्-भक्तेर् माहात्म्य-वर्णनं च ।
॥ १.२.१ ॥
व्यास उवाच—
इति सम्प्रश्न-संहृष्टो विप्राणां रौमहर्शणिः ।
प्रतिपूज्य वचस् तेशां प्रवक्तुम् उपचक्रमे ॥**
श्रीधर-स्वामी (भावार्थ-दीपिका) :
तद् एवं प्रथमेऽध्याये षट् प्रश्ना मुनिभिः कृताः ।
द्वितीये तूत्तरं सूतश् चतुर्णाम् आह तेष्व् अथ ॥
विप्राणाम् इत्य् एवं-भूतैः सम्यक् प्रश्नैः हृष्टो रोमहर्षणस्य पुत्र उग्रश्रवास् तेषां वचः प्रतिपूज्य सत्-कृत्य प्रवक्तुम् उपचक्रमे उप्रक्रान्तवान् ॥१॥
———————————————————————————————————————
**जीव-गोस्वामी (क्रम-सन्दर्भः) : **[चूर्णिकायां] टीकायां—षट्-प्रश्नाः । तत्र तत्राञ्जसा [भा।पु। १.१.९] इत्य्-आदिना, सूत जानासि [भा।पु। १.१.१२] इत्य्-आदिना, को वा [भा।पु। १.१.१६] इत्य्-आद्य्-अन्तेन कृष्णावतार-प्रयोजन-कृष्ण-चरितयोः प्रश्नौ, वयं तु [भा।पु। १.१.१९] इत्य्-आदि द्वयम्, सूत जानासि [भा।पु। १.१.१२] इत्य् एतत्-प्रश्नस्यैवानुवादः । तत्रोभयत्रैवोत्तरम्, भावयत्व् एष सत्त्वेन [भा।पु। १.२.३४] इति लोक-पालनं हि तच्-चरित्रम् अपि । एवम् एव हि प्रथमाध्याये टीका-प्रतिज्ञाताः षट्-प्रश्ना उपपद्यन्ते । तत्र द्वितीयेऽध्याये चत्वार्य् उत्तराणि । चतुर्थस्य तत्-प्रश्नोत्तरस्य तत्रान्यत्रादर्शनात् । तस्य कर्माणि [भा।पु। १.१.१७] इत्य्-आदिना विश्व-सृष्ट्य्-आडि-लीला-प्रश्नः, तस्योत्तरम् । स एवेदं ससर्जाग्रे [भा।पु। १.२.३०] इत्य्-आदिना, अथाख्याहि [भा।पु। १.१.१८] इत्य्-आदिनावतार-कथा-प्रश्नः, तस्योत्तरं तृतीयोऽध्यायः । ब्रूहि योगेश्वरे [भा।पु। १.१.२३] इत्य्-आदिना धर्माश्रय-प्रश्नस्योत्तरम्—कृष्णे स्वधामोपगते [भा।पु। १.३.४३] इत्य्-आद्यं तृतीयाध्याय-पद्यम् एव ॥१॥">
  <meta itemprop="wordCount" content="12755">
  <meta name="twitter:card" content="summary">
  <meta name="twitter:title" content="०२ माहात्म्यम्">
  <meta name="twitter:description" content="विषयः सूत-प्रतिवचनम्, भगवत्-कथायाः श्रवण-कीर्तनयोर् निः-श्रेयस्करत्वं भगवद्-भक्तेर् माहात्म्य-वर्णनं च ।
॥ १.२.१ ॥
व्यास उवाच—
इति सम्प्रश्न-संहृष्टो विप्राणां रौमहर्शणिः ।
प्रतिपूज्य वचस् तेशां प्रवक्तुम् उपचक्रमे ॥**
श्रीधर-स्वामी (भावार्थ-दीपिका) :
तद् एवं प्रथमेऽध्याये षट् प्रश्ना मुनिभिः कृताः ।
द्वितीये तूत्तरं सूतश् चतुर्णाम् आह तेष्व् अथ ॥
विप्राणाम् इत्य् एवं-भूतैः सम्यक् प्रश्नैः हृष्टो रोमहर्षणस्य पुत्र उग्रश्रवास् तेषां वचः प्रतिपूज्य सत्-कृत्य प्रवक्तुम् उपचक्रमे उप्रक्रान्तवान् ॥१॥
———————————————————————————————————————
**जीव-गोस्वामी (क्रम-सन्दर्भः) : **[चूर्णिकायां] टीकायां—षट्-प्रश्नाः । तत्र तत्राञ्जसा [भा।पु। १.१.९] इत्य्-आदिना, सूत जानासि [भा।पु। १.१.१२] इत्य्-आदिना, को वा [भा।पु। १.१.१६] इत्य्-आद्य्-अन्तेन कृष्णावतार-प्रयोजन-कृष्ण-चरितयोः प्रश्नौ, वयं तु [भा।पु। १.१.१९] इत्य्-आदि द्वयम्, सूत जानासि [भा।पु। १.१.१२] इत्य् एतत्-प्रश्नस्यैवानुवादः । तत्रोभयत्रैवोत्तरम्, भावयत्व् एष सत्त्वेन [भा।पु। १.२.३४] इति लोक-पालनं हि तच्-चरित्रम् अपि । एवम् एव हि प्रथमाध्याये टीका-प्रतिज्ञाताः षट्-प्रश्ना उपपद्यन्ते । तत्र द्वितीयेऽध्याये चत्वार्य् उत्तराणि । चतुर्थस्य तत्-प्रश्नोत्तरस्य तत्रान्यत्रादर्शनात् । तस्य कर्माणि [भा।पु। १.१.१७] इत्य्-आदिना विश्व-सृष्ट्य्-आडि-लीला-प्रश्नः, तस्योत्तरम् । स एवेदं ससर्जाग्रे [भा।पु। १.२.३०] इत्य्-आदिना, अथाख्याहि [भा।पु। १.१.१८] इत्य्-आदिनावतार-कथा-प्रश्नः, तस्योत्तरं तृतीयोऽध्यायः । ब्रूहि योगेश्वरे [भा।पु। १.१.२३] इत्य्-आदिना धर्माश्रय-प्रश्नस्योत्तरम्—कृष्णे स्वधामोपगते [भा।पु। १.३.४३] इत्य्-आद्यं तृतीयाध्याय-पद्यम् एव ॥१॥">
<script type="text/javascript">
    
    let baseURL = "https:\/\/vishvAsa.github.io\/purANam_vaiShNavam\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/purANam_vaiShNavam\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/purANam_vaiShNavam\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/purANam_vaiShNavam\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/purANam_vaiShNavam\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvya\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/purANam_vaiShNavam\/bhAgavatam\/gauDIya-prastutiH\/01\/02_mAhAtmyam\/".replace(basePath, "/");
  pageVars.pageParams = {};
  pageVars.pageSource = "bhAgavatam\/gauDIya-prastutiH\/01\/02_mAhAtmyam.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/purANam_vaiShNavam/webpack_dist/uiLib-bundle.js"></script>







    <link rel="stylesheet" href="/purANam_vaiShNavam/webpack_dist/uiLib.css">
<link rel="stylesheet" href="/purANam_vaiShNavam/css/uiLibPrint.css" media="print" >
<link rel="stylesheet" href="/purANam_vaiShNavam/css/fonts.css" >
<link rel="stylesheet" href="/purANam_vaiShNavam/css/@fortawesome/fontawesome-free/css/solid.min.css">

<link rel="stylesheet" href="/purANam_vaiShNavam/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/02_mAhAtmyam/" />
<link rel="alternate" hreflang="sa-Deva" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/02_mAhAtmyam/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/02_mAhAtmyam/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/02_mAhAtmyam/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/02_mAhAtmyam/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/02_mAhAtmyam/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/02_mAhAtmyam/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/02_mAhAtmyam/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/02_mAhAtmyam/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/02_mAhAtmyam/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/02_mAhAtmyam/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/02_mAhAtmyam/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/02_mAhAtmyam/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/02_mAhAtmyam/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/02_mAhAtmyam/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/02_mAhAtmyam/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/02_mAhAtmyam/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/02_mAhAtmyam/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/02_mAhAtmyam/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/02_mAhAtmyam/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/02_mAhAtmyam/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/02_mAhAtmyam/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/02_mAhAtmyam/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/02_mAhAtmyam/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/02_mAhAtmyam/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/02_mAhAtmyam/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/02_mAhAtmyam/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/02_mAhAtmyam/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/02_mAhAtmyam/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/02_mAhAtmyam/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/02_mAhAtmyam/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/02_mAhAtmyam/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/02_mAhAtmyam/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/02_mAhAtmyam/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/02_mAhAtmyam/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/02_mAhAtmyam/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/02_mAhAtmyam/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/02_mAhAtmyam/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/02_mAhAtmyam/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/02_mAhAtmyam/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/02_mAhAtmyam/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/02_mAhAtmyam/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/02_mAhAtmyam/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/02_mAhAtmyam/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/02_mAhAtmyam/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">पुराणे विश्वासटिप्पन्यः <br/> ०२ माहात्म्यम्</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/purANam_vaiShNavam/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="०२ माहात्म्यम्">०२ माहात्म्यम्</h1>
    
    <a id="editLink" class="btn btn-primary noPrint"  href="https://github.com/vishvAsa/purANam_vaiShNavam/edit/content/bhAgavatam/gauDIya-prastutiH/01/02_mAhAtmyam.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <details><summary>विषयः</summary>
<p>सूत-प्रतिवचनम्, भगवत्-कथायाः श्रवण-कीर्तनयोर् निः-श्रेयस्करत्वं भगवद्-भक्तेर् माहात्म्य-वर्णनं च ।</p>
</details>
<p>॥ १.२.१ ॥</p>
<p><strong>व्यास उवाच—</strong></p>
<p><strong>इति सम्प्रश्न-संहृष्टो विप्राणां रौमहर्शणिः ।</strong><br>
प्रतिपूज्य वचस् तेशां प्रवक्तुम् उपचक्रमे ॥**</p>
<p><strong>श्रीधर-स्वामी (भावार्थ-दीपिका) :</strong></p>
<p>तद् एवं प्रथमेऽध्याये षट् प्रश्ना मुनिभिः कृताः ।</p>
<p>द्वितीये तूत्तरं सूतश् चतुर्णाम् आह तेष्व् अथ ॥</p>
<p>विप्राणाम् इत्य् एवं-भूतैः सम्यक् प्रश्नैः हृष्टो रोमहर्षणस्य पुत्र उग्रश्रवास् <strong>तेषां वचः प्रतिपूज्य</strong> सत्-कृत्य <strong>प्रवक्तुम् उपचक्रमे</strong> उप्रक्रान्तवान् ॥१॥</p>
<p>———————————————————————————————————————</p>
<p>**जीव-गोस्वामी (क्रम-सन्दर्भः) : **[चूर्णिकायां] टीकायां—षट्-प्रश्नाः । तत्र तत्राञ्जसा [भा।पु। १.१.९] इत्य्-आदिना, सूत जानासि [भा।पु। १.१.१२] इत्य्-आदिना, को वा [भा।पु। १.१.१६] इत्य्-आद्य्-अन्तेन कृष्णावतार-प्रयोजन-कृष्ण-चरितयोः प्रश्नौ, वयं तु [भा।पु। १.१.१९] इत्य्-आदि द्वयम्, सूत जानासि [भा।पु। १.१.१२] इत्य् एतत्-प्रश्नस्यैवानुवादः । तत्रोभयत्रैवोत्तरम्, भावयत्व् एष सत्त्वेन [भा।पु। १.२.३४] इति लोक-पालनं हि तच्-चरित्रम् अपि । एवम् एव हि प्रथमाध्याये टीका-प्रतिज्ञाताः षट्-प्रश्ना उपपद्यन्ते । तत्र द्वितीयेऽध्याये चत्वार्य् उत्तराणि । चतुर्थस्य तत्-प्रश्नोत्तरस्य तत्रान्यत्रादर्शनात् । तस्य कर्माणि [भा।पु। १.१.१७] इत्य्-आदिना विश्व-सृष्ट्य्-आडि-लीला-प्रश्नः, तस्योत्तरम् । स एवेदं ससर्जाग्रे [भा।पु। १.२.३०] इत्य्-आदिना, अथाख्याहि [भा।पु। १.१.१८] इत्य्-आदिनावतार-कथा-प्रश्नः, तस्योत्तरं तृतीयोऽध्यायः । ब्रूहि योगेश्वरे [भा।पु। १.१.२३] इत्य्-आदिना धर्माश्रय-प्रश्नस्योत्तरम्—कृष्णे स्वधामोपगते [भा।पु। १.३.४३] इत्य्-आद्यं तृतीयाध्याय-पद्यम् एव ॥१॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong></p>
<p>द्वितीये त्व् अभिधेया श्री-भक्तिः प्रेमा प्रयोजनम् ।</p>
<p>विषयो भगवान् अत्रेत्य् अर्थ-त्रय-निरूपणम् ॥</p>
<p>रोमहर्षणस्य पुत्र उग्रश्रवाः ॥१॥</p>
<p>———————————————————————————————————————</p>
<p><strong>बलदेव-विद्यभूषणः (वैष्णवानन्दिनी) :</strong></p>
<p>द्वितीये भग्वद्-भक्तिः प्रेमा तस्याः प्रयोजनम् । \ भगवान् देवकीपुत्रो विषयश् च निगद्यते ॥ \</p>
<p>इति पूर्व-दर्शितैः प्रश्नैः संहृस्टः रोम-हर्षणस्य पुत्रो रोम-हर्ष-णिरुग्रश्रवाः, प्रति-पूज्य संश्लाघ्य प्रवक्तुम् अपचक्रमे आरेभे ॥१॥</p>
<p>———————————————————————————————————————</p>
<p>॥ १.२.२ ॥</p>
<p><strong>सूत उवाच—</strong></p>
<p><strong>यं प्रव्रजन्तम् अनुपेतम् अपेत-कृत्यं</strong></p>
<p><strong>द्वैपायनो विरह-कातर आजुहाव ।</strong></p>
<p><strong>पुत्रेति तन्-मयतया तरवोऽभिनेदुस्</strong></p>
<p><strong>तं सर्व-भूत-हृदयं मुनिम् आनतोऽस्मि ॥</strong></p>
<p>**मध्वाचार्यः (भागवत-तात्पर्यम्) : **अनुपेतं देहादिभिः अनभिमानात् । अकातरः कातरवद् अदर्शयत् । उक्तं च स्कान्दे—</p>
<blockquote>
<p>नित्य-तृप्तः परानन्दो योऽव्ययः परमेश्वरः ।<br>
यस्य पुत्र-फलं नैव यज् जातं जगद् ईदृशम् ॥<br>
यद् अधीन-श्रियोऽपाङ्गाद् ब्रह्म-रुद्रादि-संस्थितिः ।<br>
स पुत्रार्थं तपस् तेपे व्यासो रुद्रस्य चेश्वरः ॥<br>
कातर्यं दर्शयामास वियोगे लौकिकं हरिः ।<br>
कुतः कातरता तस्य नित्यानन्द-महोदधेः ॥ इति ।<br>
ईशन्न् अपि हि लोकस्य सर्वस्य जगतो हरिः ।<br>
कर्माणि कुरुते विष्णुः कीनाश इव दुर्बलः ॥ इति चोद्योगे ।<br>
अहङ्कारात्मको रुद्रः शुको द्वैपायनात्मजः इति स्कान्दे ॥२॥</p></blockquote>
<p>———————————————————————————————————————</p>
<p>**श्रीधर-स्वामी (भावार्थ-दीपिका) : **प्रवचनस्योपक्रमो नाम गुरुदेवता-नमस्कार इति । तम् आह—यम् इति त्रिभिः । तत्र स्व-गुरोः शुकस्यैश्वर्यं तच्-चरितेनैव द्योतयन्न् आह—यम् इति । यं प्रव्रजन्तं संन्यस्य गच्छन्तम् । अनुपेतं माम् उपनयस्वेत्य् अनुपनयार्थम् उपसन्नम्<sup id="fnref:1"><a href="#fn:1" class="footnote-ref" role="doc-noteref">1</a></sup> । यद् वा केनाप्य् अनुपेतम् अननुगतम् । एकाकिनम् इत्य् अर्थः । तत्र हेतुः—अपेत-कृत्य कृत्य-शून्यं कर्म-मार्गेऽप्रवर्तमानं नैष्टिकत्वात् । द्वैपायनो व्यासो विरहात् कातरो भीतः सन् पुत्रा३ इति प्लुतेनाजुहावाह्वतवान् । दूराद् आह्वने प्लुते सत्य् अपि सन्धिर् आर्षः । तदा तन्-मयतया शुक-रूपतया तरवोऽअभिनेदुः प्रत्युत्तरम् उक्तवन्तः । पितुः स्नेहानुबन्ध-परिहाराय यो वृक्ष-रूपेणोत्तरं दत्तवान् इत्य् अर्थः । तं मुनिम् आनतोऽस्मि । तन्-मयत्वोपपादनाय विशेषणम् । सर्व-भूतानां हृन् मनः अयते योग-बलेन प्रविशतीति सर्व-भूत-हृदयस् तम् ॥२॥</p>
<p>———————————————————————————————————————</p>
<p>**जीव-गोस्वामी (क्रम-सन्दर्भः) : **अथोपक्रमे स्व-गुरुं नमस्कुर्वन् तत्-साद्गुण्यं स्मरति द्वाभ्याम् । तत्र यम् इत्य् अत्र तन्-मयतया इति तच्-छब्देन तत्-तादात्म्यापन्नः परमातोच्यते । स हि तदानीं ध्यानावेशेन प्राप्त-सर्वान्तर्यामि-तादात्म्यः—दृष्ट्वानुयान्तं [भा।पु। १.४.५] इत्य्-आदि वक्ष्यमाणत्वात् । यत एव तस्य तद्-उत्तर-दानानुसन्धान-राहित्ये सति तत्-पक्षपातेनान्तर्यामिणैव स्वयं तरूणाम् अपि द्वारा तद्-उत्तरं दत्तम् इति । यद् वा, न केवलं सर्वात्म-ब्रह्म-निष्ठत्वान् निरपेक्षेऽपि तस्मिन् पितैव स्निग्धो जातः । अपि तु तरवोऽपि जाता इत्य् आह—तन्-मयतया, तद्वत् स्नेह-मयतया तरवोऽपि अभि तद्-आभिमुख्येन नेदुः, किम् उतान्ये जीवा इत्य् अर्थः । एतच् च तत्-प्रभावाद् एव ज्ञेयम् अत एव सर्व-भूतानां हृदयं यस्मिन् तम् । अनपेतम् इति चित्सुख-पाठान्तरम् ॥२॥</p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **अत्रैवं सुतस्य परामर्शः । एतत् प्रश्नस्योत्तरं सर्व-शास्त्र-सारं किम् अपि वस्त्व् अहं ब्रवीमि । तेन चेद् एषाम् आत्मा न प्रसीदेत् तर्हि किं भविष्यति येनात्मा सुप्रसीदतीत्य् उक्तत्वात् । ततश् च सारेष्व् अपि मध्ये यस्यात्म-प्रसादकत्वं भव्यैर् निरूपितं सोऽन्वेषणीयः । तत्रापि केषांचिन् मते साङ्ख्यस्यैव केषांचिन् मीमांसादेः केषाञ्चिद् उपनिषदाम् एव केषाञ्चित् तद्-अर्थ-तात्पर्य-निर्णायकाणां वेदान्त-सूत्राणाम् एवात्म-प्रसादकत्वम् अस्ति यद्यपि, तद् अपि न तत् प्रत्येतव्यम् । तेषाम्  अपि मुख्यस्य तत्-तत्-सर्व-मत-विदुषोऽपि कृत-वेदान्त-सूत्रस्य श्री-कृष्ण-द्वैपायनस्यापि चित्ताप्रसाद-दृष्टेः । ततश् च यदाविर्भावेन तस्यापि आत्मा प्रसीदति स्म । परीक्षिन्-महा-सदसि तस्थूषाम् एव तेषां सर्व-सार-वादिनां महा-ज्योतिषाम् अग्र एव परीक्षयोत्तीर्णं शुद्धं जाम्बुनदम् इवात्म-प्रसादकत्वे निर्विवादम् एव यत् स्थिरं व्यराजत, तद् एव श्री-भागवतं मम वक्तव्यम् अभूद् इति । ततस् तद्-वक्तारं श्री-शुकदेवं शरणं यामीति तं प्रणमति । यम् इति । प्रव्रजन्तं संन्यस्य गच्छन्तम् । अनुपेतं निकटम् अप्य् अप्राप्तम् । अपेत-कृत्यम् उपनयनादि-रहितम् । हे पुत्रेति प्लुतेनाजुहाव । न केवलं परम-निरपेक्षेऽपि तस्मिंस् तत्-पितैव स्निग्धोऽभूत् ।</p>
<p>अपि तु—</p>
<blockquote>
<p>येनार्चितो हरिस् तेन तर्पितानि जगन्त्य् अपि ।<br>
रज्यन्ति जन्तवस् तत्र जन्गमाः स्थावरा अपि ॥</p></blockquote>
<p>इति पाद्मोक्तेस् तरवोऽपीत्य् आह । तन्मयतया शुक-मयतया तरवोऽपि आभिमुख्येन हेतुना हे पुत्रेति प्रतिध्वनि-मिषेण व्यासवद् आजुहुवुः । यो हि यस्मिन्न् आसज्जति स तन्मय उच्यते । यथा स्त्री-मयः कामुक इति । ततश् च सर्वेषां भूतानां हृदयं मनो यस्मिंस् तम् । तेन सर्व-मनोहरे भगवद्-विग्रहे इव तस्मिन् स्नेहोऽयं न प्राकृत-मोह इति । व्यासस्याप्य् अविवेकोऽयम् इति दोषः पराहतः ।</p>
<p>यद् वा, तदा तन्मयतया शुक-रूपतया तरवोऽभिनेदुः प्रतिध्वनि-मिषेण हे पुत्रेति प्रत्युत्तरं ददुः । यदि तवाहं पुत्रस् तदा त्वम् अपि मे पुत्र इत्य् अत कस्य के पितृ-पुत्राद्या मोह एव हि कारणम् । इति तत्त्वम् अविज्ञाय किम् इति मुह्यसीति व्यञ्जयामासुः । तन्मयत्वोपपादनाय विशेषणं सर्व-भूतानां हृत् मनः अयते योग-बलेन प्रविशतीति सर्व-भूत-हृदयस् तं तेन स एव ममाप्य् अन्तः प्रविश्य मन्-मुख्येनैव श्री-भागवतं वदतु । यो हि जडान् अपि वृक्षान् प्रविश्य प्रत्युत्तरेण पितरम् अपि समादधौ । स एव चेतनं मां प्रविश्य श्री-भागवतेनैव एषां श्रोतॄणाम् आत्मनः प्रसादयत्व् इति प्रवचन-काले श्री-भागवतस्य वक्तान्योऽपि ध्यायेद् इति विधिश् च सूचितः ॥२॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **एते शौनकादयः स्वात्मजिज्ञासवः प्रागासन् । निष्कामैर् धर्मैर् विशुद्ध-हृदाम् एषां तज्-ज्ञान-सम्पत् परेश-ज्ञानोपाय-भूताभवद् एव, तद् एतान् प्रति परेशस्य स्वरूप-गुण-विभूति-लीला-याथात्म्य-निरूपकं श्री-भागवतम् एव वक्ष्यामीति तद्-वक्तारं स्व-गुरुं श्री-शुकं तद्-देवताश् च प्रणमिति प्रवचनोपक्रमं तन्-नमस्कारं शिक्षयन् । तत्र गुरु-नमस्कारम् आह—द्वाभ्यां—तं मुनिं श्री-शुकमानतोऽस्मि । कीदृशम् इत्य् अपेक्ष्य विशिनष्टि—प्रव्रजन्तं सन्न्यस्य गच्छन्तं, अनुपेतं सन्निधिम् अप्राप्तम्, अपेत-कृत्यं त्यक्तोक्तकर्माणं, हे पुत्रेति प्लुतेन द्वैपायन आजुहावाकारितवान् । कीदृशः? विरह-कातरः श्री-भागवताध्ययन-योग्यः क्वायं गच्छेद् इति तद्-विच्छेद-व्याकुलः । अयम् अस्य भगवत्-सम्बन्धात् प्रेमावेश एव, न तु प्राकृतो मोहः । न केवलं पितैव तत्र स्निग्धोऽभूद् अपि तरवोऽपि तन्मयतया शुकाविष्टहृत्तया हेतुनाभिनेदुराभिमुख्येन पुत्रेति प्रतिध्वनि-मिषेणाजुहुवुः । हरि-भक्ते हि सर्वे स्निह्यन्ति, येनार्चितो हरिस् तेन तर्पितानि जगन्त्य् अपि । रज्यन्ति जन्तवस् तत्र स्थावरा जङ्गमा अपि इति पाद्मात् । एतदाह—सर्वेषाम् भूतानां हृदयं यत्र तम् इति । स्वात्म-समाधि-सिद्धये तेन तद्-भक्तेर् अनुष्ठानात् पितुः प्रसादेन शुद्धायास् तस्यास् तत्र सङ्क्रमाच् च । यद् वा—समाधि-साक्षात्कृतस्य स्वात्मनः सत्य-सङ्कल्पत्व-गुणोदयेन पुत्रेति प्रतिध्वनि-मिषैस् तरुभिर् उत्तर-दानम् इति शुकस्य तस्य महिमातिशयो दर्शितः ॥२॥</p>
<p>———————————————————————————————————————</p>
<p>॥ १.२.३ ॥</p>
<p><strong>यः स्वानुभावम् अखिल-श्रुति-सारम् एकम्</strong></p>
<p><strong>अध्यात्म-दीपम् अतितितीर्षतां तमोऽन्धम् ।</strong></p>
<p><strong>संसारिणां करुणयाह पुराण-गुह्यं</strong></p>
<p><strong>तं व्यास-सूनुम् उपयामि गुरुं मुनीनाम् ॥</strong></p>
<p>**मध्वाचार्यः (भागवत-तात्पर्यम्) : **स्वानुभावं ब्रह्म ॥३॥</p>
<p>———————————————————————————————————————</p>
<p>**श्रीधर-स्वामी (भावार्थ-दीपिका) : **तत्-कृपालुतां दर्शयन्न् आह—य इति । अन्धं गाढं तमः संसाराख्यम् अतितर्तुम् इच्छताम् । पुराणानां मध्ये गुह्यं गोप्यम् । तत्र हेतुत्वेन चत्वारि विशेषणानि । स्वो निजोऽसाधारणोऽनुभावः प्रभावो यस्य तत्-स्वानुभावम् । अखिल-शास्त्र-श्रुतीनां सारम् । एकम् अद्वितीयम् । अनुपमम् इत्य् अर्थः । आत्मानं कार्य-कारण-सङ्घातम् अधिकृत्य वर्तमानम् आत्म-तत्त्वम् अध्यात्मं तस्य दीपं साक्षात् प्रकाशकम् । उपयामि शरणं व्रजामि ॥३॥</p>
<p>———————————————————————————————————————</p>
<p>**जीव-गोस्वामी (क्रम-सन्दर्भः) : **अतो य एवं साक्षाच् छ्री-कृष्ण-द्वैपायनेऽपि स्व-पितर्य् आनुसन्धान-रहित आसीत्, स एव श्री-भगवल्-लीला-वर्णन-मय-श्रीमद्-भागवत-नामैतद्-ग्रन्थावेशेनेदृशोऽपि जात इत्य् आह—य इति । तद् एतच् छ्री-सूतस्य शास्त्रोपक्रमाय श्री-गुरु-प्रसत्ति-रूपं वाक्यम्, स्व-सुख-निभृत- [भा।पु। १२.१२.६९] इत्य्-आदिना तद्-उपसंहाराय तद्-रूपेण वाक्येनैव्कीकृत्य व्याख्यायते । यः खलु—</p>
<blockquote>
<p>हित्वा स्व-शिष्यान् पैलादीन् भगवान् बादरायणः ।<br>
मह्यं पुत्राय शान्ताय परं गुह्यम् इदं जगौ ॥ [भा।पु। ९.२२.२२-३]</p></blockquote>
<p>इत्य् अनुसारेण पुराण-गुह्यम् इदं श्रीमद्-भागवताख्यम् आह—गिरा प्रकाशयामास, तं तत्राभवद् भगवान् व्यास-पुत्रः [भा।पु। १.१९.२५] इत्य् अस्य पूर्वोत्तर-पद्य-प्रघट्टकानुसारेणासाधारण-प्रभावम् । मुनीनां गुरुम् उपयामि शरणम् आश्रये । कीदृशं तत् [पुराण-गुह्यम्] ? तत्राह—किं वापरैर् ईश्वरः [भा।पु। १.१.२] इत्य् आद्यानुसारेणास्धारण-प्रभावम् । पुनः कीदृशं तत् ? तत्राह—निगम-कल्प-तरोर् गलितं [भा।पु। १.१.३] इत्य् आद्य्-अनुसारेणाखिल-श्रुति-सारम् । पुनः कीदृशम् ? तत्राह—निम्नगानां यथा गङ्गा [भा।पु। १२.१३.१६] इत्य् आद्य्-अनुसारेण पुराणानां मुख्यम् । पुनः कीदृशम् ? तत्राह—स्व-सुख-निभृत-चेताः [भा।पु। १२.१२.६९] इत्य् आद्य्-अनुसारेणात्मानं स्व-चित्तम् अधिकृत्य वर्तते, यत् परम-रहस्यम् अजित-रुचिर-लीलाख्यं तत्त्वम् । तस्य दीपं प्रकाशकं [अध्यात्म-दीपम्] ।</p>
<p>नन्व् एवं चेत् कथं तर्हि प्राकाशयत ? तत्राह—अन्धं करणं यत् तमः सर्वावरकम् अज्ञानम्, तत् तरीतुम् इच्छतां संसारिणां करुणया तेषु यत् कारुण्यम्, तद्-वशतयेत्य् अर्थः । यद्यप्य् अजित रुचिर लीला-रस-स्वरूपं रहस्यं न ते जानन्ति, तथापि तत्-पर्यन्त-प्रकाशकं तत् प्रकाशयामासेत्य् अहो करुणाया गरिमा दृश्यताम् इति भावः । सेयं च तस्य करुणा तल्-लीलानुभवेन तत्-स्वभाव-लाभाज् जाता । केवलात्मारामत्वे—</p>
<blockquote>
<p>भजतोऽपि न वै केचित् भजन्त्य् अभजतः कुतः ?<br>
आत्मारामा ह्य् आप्तकामा अकृतज्ञा गुरुद्रुहः ॥ [भा।पु। १०.३२.१९]</p></blockquote>
<p>इति श्री-भगवद्-वाक्य-विरोधाद् असौ न स्याद् एवेति च ॥३॥</p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **अस्मिन्न् अर्थे तस्य कृपालुत्वम् एव हेतुर् अस्त्य् एव इत्य् आह य इति । संसारिणां करुणयाहेति । न केवलम् अयं परीक्षिद् एव तारयितव्यं किन्त्व् अग्रेऽपि जनिष्यमाणाः संसारिणोऽनेनैव तरन्त्व् इति । तदैव सर्वानर्वाचीनान् सस्मारैवेति भावः । अन्धं गाढं तमोऽविद्याम् अतिशयेन सुखेनैव तरीतुम् इच्छताम् । आत्मनि अधिष्ठितानि तत्त्वानि महद्-आदीनि तेषां दीपं प्रकाशकम् इति मुमुक्षूणाम् अविद्या-क्षयोऽनुसंहितं फलम् उक्तम् । शुद्ध-भक्तानां तु अखिलानां श्रुतीनाम् उपनिषदां सारं श्लेषेण श्रुतीनां श्रवणानां श्रोत्रेन्द्रियस्य आस्वाद्यानां सारम् इति । अतः पूर्वोक्तं निगम-कल्प-तरु-फलत्वम् एवास्य सूचितम् । अत एव स्वः स्वत एवानुभावः रसोत्कर्ष-प्रभाव-ज्ञापको यस्य तं स्वसुख-निभृत-चेता [भा।पु। १२.१२.६९] इत्य् अत्र अजित-रुचिर-लीला कृष्णा-सार इति हरेर् गुणाक्षिप्त-मतिर् व्याख्यानं यद् अधीतवान् [भा।पु। १.७.११] इत्य्-आदिभ्यः ।</p>
<p>यद् वा, स्वस्यानुभावः प्रभावो यस्मात् तत् । तद्-व्याख्यानाद् एव शुकस्य सर्व-मुनिभ्योऽप्य् उत्कर्षोऽभूद् इति भावः । एकम् अनुपमम् अद्वितीयम् इत्य् अर्थः । मुनीनां परीक्षित्-सभोपविष्टानां नारद-व्यासादीनाम् अपीदम् अश्रुत-चरम् इव जातम् इति तान् अपि श्री-शुकदेव उपदिदेश देश्यम् इति सन्दर्भः ॥३॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **स्व-गुरोः कृपालुत्वं वदन् प्रणमति—य इति । तं व्यास-सूनु-महम् उपषामि शरणं करोमि । कीदृशं? मुनीनां गुरुं सभा-स्थितानां श्री-नारद-पराशर-व्यासादीनां स्वर-माधुर्येण नैरपेक्ष्य-व्याख्यानेन च पुराणं तद् अपूर्वम् इवाभृदिति तेषाम्  अपि तद् उपदेशकत्वम् इत्य् अर्थः । यः करुणया संसारिणां पुरन-गुह्यम् इदम् आहेति परीक्षितं निमित्त्वं कृत्त्वा भविष्यतां प्राणिनाम् उदिधीर्षाभूद् इति कृपालुत्वं । पुराणं कीदृक्? स्वोऽसाधारणः शुश्रूषतां हृदि सद्यो भगवद्-वश्यता-लक्षणोऽनुभावो यस्य । यद् वा, स्वस्य शुकस्यानुभावः प्रभावो यतस् तत् यद्-व्याख्यातृतया तस्य सर्वतो महिमातिशयः, एकं सर्व-शास्त्र-मुख्यं, यतोऽखिलेति । अध्यात्ममात्मनि हरौ जीवे च ये विशेषा धर्मास् तेषां दीपं संप्रकाशं । संसारिणां कीदृशाम् इत्य् आह—अन्धं गाढं तमोऽविद्या तद् अतितितीर्षताम-नायासेन तरीतुम् इच्छताम् ॥३॥</p>
<p>———————————————————————————————————————</p>
<p>॥ १.२.४ ॥</p>
<p><strong>नारायणं नमस्कृत्य नरं चैव नरोत्तमम् ।</strong><br>
देवीं सरस्वतीं व्यासं ततो जयम् उदीरयेत् ॥**</p>
<p>**श्रीधर-स्वामी (भावार्थ-दीपिका) : **जयत्य् अनेन संसारम् इति जयो ग्रन्थस् तम् उदीरयेद् इति स्वयं तथोदीरयन्न् अन्यान् पौराणिकान् उपशिक्षयति ॥४॥</p>
<p>———————————————————————————————————————</p>
<p>**जीव-गोस्वामी (क्रम-सन्दर्भः) : **नारायणम् इति । अत्र शास्त्रस्यास्य **नर-नारायणाव् **अधिष्ठातृ-देवते निर्दिष्टे । <strong>च</strong>-काराच् छ्री-कृष्णोऽस्य देवता । <strong>सरस्वती</strong> शक्तिः । <strong>च</strong>-काराद् व्यास ऋषिः । &ldquo;व्यासम्&rdquo; इति पाठे स्पष्ट एव । बीजं तु प्रणव एव ज्ञेयः—ॐ नैमिषे [भा।पु। १.१.४] इत्य् उक्तत्वात् । छन्दोऽत्र गायत्री ज्ञेयः—धीमहि [भा।पु। १.१.१] इत्य् उक्तत्वेन तयैवारब्धत्वात् । तस्मात् ते नमस्या इति भावः ॥४॥</p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **गुरुं नत्वा देवतादीन् प्रणमति—<strong>नारायणम्</strong> इति । देशाधिकारित्वेन <strong>नर-नारायणाव्</strong> अस्याधिष्ठातृ-देवते निर्दिष्टे । <strong>नरोत्तमम्</strong> इति पुरुषोत्तमः श्री-कृष्णोऽस्य देवता । <strong>सरस्वती</strong> शक्तिः । च-काराद् <strong>व्यास</strong> ऋषिः । &ldquo;व्यासम्&rdquo; इति पाठे स्पष्ट एव । बीजं तु प्रणव एव ज्ञेयः । छन्दोऽत्र प्राधान्येन गायत्र्य् एव ज्ञेया, तयैवारब्धत्वात् । तान् नमस्कृत्य । <strong>जय</strong> इति क्रिया-पदम् आक्षेप-लब्धं श्री-कृष्ण-सम्बोधनकम् । <strong>उदीरयेद्</strong> इति स्वयं तथोदीरयन्न् अन्यान् अपि पौराणिकान् उपशिक्षयति । जयत्य् अनेन संसारम् इति जयोग्रस्थस् तम् इति वा तत्र क्त्वा-प्रत्ययनैवानन्तर्ये सिद्धे तत इति कर्तृ-विशेषणम् । क्त-प्रत्ययान्तं ज्ञेयम् इति केचित् ॥४॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **देवताः प्रणमति—<strong>नारायणं नरं</strong> च खण्ड-पालकं, <strong>नरोत्तमं</strong> पुरुषोत्तमं श्री-कृष्णं शास्त्र-प्रतिपाद्यं । <strong>सरस्वतीं देवीं</strong> केशवस्य प्रियाम् इति स्कान्दे तत्-स्तोत्रात् प्रेयसीं तच्-छक्तिं ज्ञान-दात्रीं । <strong>व्यासं</strong> पाराशर्यं शास्त्र-र्षिं च <strong>नमस्कृत्य</strong> जयत्य् अविद्या मननेनेति निरुक्तेर् <strong>जयं</strong> ग्रन्थम् <strong>उदीरयेत्</strong> उच्चारयेद् इति स्वयं तथोच्चारयन्न् अन्यान् शिक्षयति । तनोत्य् अर्थ-चातुर्यम् इति <strong>ततो</strong> वक्ता तनि-मृङ्भ्यां किच्च इति कर्तरि तन् ॥४॥</p>
<p>———————————————————————————————————————</p>
<p>॥ १.२.५ ॥</p>
<p><strong>मुनयः साधु पृष्टोऽहं भवद्भिर् लोक-मङ्गलम् ।</strong><br>
यत् कृतः कृष्ण-सम्प्रश्नो येनात्मा सुप्रसीदति ॥**</p>
<p><strong>श्रीधर-स्वामी (भावार्थ-दीपिका) : <strong>तेषां वचः प्रतिपूज्येति यद् उक्तं तत् प्रतिपूजनं करोति । हे <strong>मुनयः</strong> ! <strong>साधु</strong> यथा भवति तथाऽ</strong>हं पृष्टः</strong> । यतो <strong>लोकानां मङ्गलम्</strong> एतत् । <strong>यद्</strong> यतः <strong>कृष्ण</strong>-विषयः <strong>संप्रश्नः कृतः</strong> । सर्व-शास्त्रार्थ-सारोद्धार-प्रश्नस्यापि कृष्णे पर्यवसानाद् एवम् उक्तम् ॥५॥</p>
<p>———————————————————————————————————————</p>
<p>**जीव-गोस्वामी (क्रम-सन्दर्भः) : **इति सम्प्रश्न-संहृष्टः [भा।पु। १.२.१] इत्य्-आद्य्-अनन्तरं नारायणं नमस्कृत्य [भा।पु। १.२.२] इत्य्-आद्य्-अन्ते पुराणम् उपक्रम्यैवाह—-मुनय इति । टीका च—तेषां वचः प्रतिपूज्येति यद् उक्तं तत् प्रतिपूजनं करोति । हे मुनयः ! साधु यथा भवति तथाहं पृष्टः । इत्य्-आदिका ।</p>
<p><strong>यद्</strong> इति । अत्र एवोत्तरेष्व् अपि पद्येषु अधोक्षज-वासुदेव-सात्वतां-पति-कृष्ण-शब्दास् तत्-प्राधान्य-विवक्षयैव पठिताः । अत्र श्रेयः-प्रश्नस्याप्य् उत्तरं लोक-मङ्गलम् इत्य् अनेनैव तावद् उक्तं भवति । तथात्म-सुप्रसाद-हेतोश् च येनात्मा भवति । तथात्म-सुप्रसाद-हेतोश् च येनात्मा सुप्रसीदति इत्य् अनेन । सम्प्रसीदतीत्य् अत्र सम् इति क्वचित् पाठः ॥५॥</p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **तेषां वचः प्रतिपूज्येति यद् उक्तं तत् प्रति-पूजनं करोति । हे मुनयः, साधु यथा भवति तथाऽहं पृष्टः । यतो लोकानां मङ्गलम् एतत् । यद् यतः कृष्ण-विषयः संप्रश्नः कृतः । सर्व-शास्त्रार्थ-सारोद्धार-प्रश्नस्यापि कृष्णे पर्यवसानाद् एवम् उक्तम् ॥५॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **प्रति-पूज्येत्य् उक्तं, तद्-वचः प्रति-पूजनं करोति—मुनय इति । भवद्भिः साध्वहं पृष्टः, यतो लोक-मङ्गलम् एतत् यतः कृष्ण-विषयको भवतां प्रश्नः, आत्मा बुद्धिः ॥५॥</p>
<p>———————————————————————————————————————</p>
<p>॥ १.२.६ ॥</p>
<p><strong>स वै पुंसां परो धर्मो यतो भक्तिर् अधोक्षजे ।</strong><br>
अहैतुक्य् अप्रतिहता ययात्मा सुप्रसीदति ॥**</p>
<p>**श्रीधर-स्वामी (भावार्थ-दीपिका) : **तत्र यत् प्रथमं पृष्टं सर्व-शास्त्र-सारम् ऐकान्तिकं श्रेयो ब्रूहीति तत्रोत्तरम् । स वै पुंसाम् इति । अयम् अर्थः—धर्मो द्वि-विधः । प्रवृत्ति-लक्षणो निवृत्ति-लक्षणश् च । तत्र यः स्वर्गाद्य्-अर्थः प्रवृत्ति-लक्षणः सोऽपरः । यतस् तु धर्म-च्छ्रवणादरादि-लक्षणा भक्तिर् भवति स परो धर्मः स एवैकान्तिकं श्रेय इति । कथंभूता । अहैतुकी हेतुः फलानुसन्धानं तद्-रहिता । अप्रतिहता विघ्नैर् अनभिभूता ॥६॥</p>
<p>———————————————————————————————————————</p>
<p>**जीव-गोस्वामी (क्रम-सन्दर्भः) : **तद् एवं सर्व-शास्त्र-सारस्य श्री-कृष्णाख्य-स्वयं-भगवद्-आविर्भाव-प्रश्न-लक्षित-तद्-भक्ति-लक्षणस्य श्रेयसः परम-सर्वोत्तमत्वं बोधयितुं भगवद्-आविर्भाव-मात्रस्य भक्तेः सर्वोत्तम-श्रेयस्त्वम् आह—स वै इत्य्-आदिना अतो वै कवय इत्य् अन्तेन ग्रन्थेन ।</p>
<p>यतो धर्माद् अधोक्षजे भक्तिस् तत्-कथा-श्रवणादिषु रुचिर् भवति । धर्मः स्वनुष्ठित [भा।पु। १.२.८] इत्य्-आदौ व्यतिरेकेण दर्शयिष्यमाणत्वात् । स वै स एव । स्वनुष्ठितस्य धर्मस्य संसिद्धिर् हरि-तोषणं [भा।पु। १.२.१३] इति वक्ष्यमाण-रीत्या तत्-सन्तोषार्थम् एव कृतो धर्मः परः सर्वतः श्रेष्ठः न निवृत्ति-मात्र-लक्षणोऽपि, वैमुख्याविशेषात् । तथा च श्री-नारद-वाक्यम्—नैष्कर्म्यम् अप्य् अच्युत-भाव-वर्जितम् इत्य्-आदौ, कुतः पुनः शश्वद् अभद्रम् ईश्वरे न चार्पितं कर्म यद् अप्य् अकारणम् [भा।पु। १.५.१२] इति । अतो वक्ष्यते अतः पुम्भिर् [भा।पु। १.२.१३] इत्य्-आदि । ततः स एवैकान्तिकं श्रेयः इत्य् अर्थः । अनेन भक्तेस् तादृश-धर्मतोऽपि अतिरिक्तत्वम् । तस्याः भक्तेः स्वरूप-गुणम् आह, स्वत एव सुख-रूपत्वाद् अहैतुकी फलान्तरानुसन्धान-रहिता । अप्रतिहता तद्-उपरि-सुखद-पदार्थान्तराभावात् केनापि व्यवधातुम् अशक्या च । जातायां च तस्यां रुचि-लक्षणायां भक्त्या तयैव श्रवणादि-लक्षणो भकि-योगः प्रवर्तितः स्यात् ॥६॥</p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **सर्व-शास्त्र-सारम् ऐकान्तिकं श्रेयो ब्रूहीति प्रश्न-द्वयस्योत्तरम् आह—स वै पुंसां पुं-मात्राणाम् एव धर्मः परः परमः श्रव-कीर्तनादि-लक्षणः । यद् उक्तं—</p>
<blockquote>
<p>एतावान् एव लोकेऽस्मिन् पुंसां निःश्रेयसोदयः ।<br>
तीव्रेण भक्ति-योगेन मनो मय्य् अर्पितं स्थिरम् ॥ [भा।पु। ६.३.२२]</p></blockquote>
<p>इत्य् अतः पर-शब्द-विशेष्यो धर्मो भक्ति-योगः । एव भवेद् इति तथात्र वतुप्-प्रत्ययेनैव-कारेण चैतद् अन्यस्य पर-धर्म-पद-वाच्यत्वं निषिद्धम् । यतो भक्तिः प्रेम-लक्षणा भवेद् अहैतुकी हेतुं विनैवोत्पद्यमाना इति सगुणा व्यावृत्ता ।</p>
<p>ननु महानयम् अपलापः क्रियते, मैवम् । श्रवण-कीर्तनादि-रूपो यो धर्मः स भक्तिर् एव साधन-नाम्नी । सैव पाक-दशायां प्रेम-नाम्नी । ते द्वे अपि भक्ति-शब्देनैवोच्यते । तद् अपि भक्त्या सञ्जातया भक्त्या बिभ्रत्य् उत्पुलकां तनुं [भा।पु। ११.३.३१] इति यतो भक्तिर् अधोक्षजे इत्य्-आदिषु उत्तरस्या भक्तेः पूर्वा भक्तिः कारणं पक्वाम्रस्य कारणम् आमाम्रम् इतिवत् । स्वाद-भेद-निबन्धनम् एव तस्य कारणत्वं बाल-बोधनार्थं काल्पनिकम् एव, न तु वास्तवम् । न ह्य् एकस्यैव पुरुषस्य बाल्य-यौवनाद्य्-अनेकावस्थावतो हेतु-हेतुमद्-भावस् तात्त्विक इति । घट-पटौदनादिषु मृत्-तन्तु-तण्डुलादीनां नाम-रूप-लोप इवेति । न तत्र तादृशत्वं व्याख्यातुं शक्यम् इत्य् अवसेयम् । न च भक्तेः प्रसिद्धो हेतुः साधु-सङ्ग एवास्तीति वाच्यम् । तस्यापि आदौ श्रद्धा ततः साधु-सङ्गोऽथ भजन-क्रिया [भ।र।सि। १.३.११] इत्य् आदौ भक्तेर् द्वितीय-भूमिकात्वेनोक्तत्वाद् भक्तित्वम् एव । स्यान् महत्-सेवया विप्र [भा।पु। १.२.१६] इत्य् अग्रेऽपि व्याख्यास्यमानत्वाच् च । किं च, दान-व्रत-तपो-होमादि-निष्काम-कर्म-योगश् च ज्ञानाङ्ग-भूतायाः सात्त्विक्या एव भक्तेः कथञ्चिद् धेतुर् भवति, न तु निर्गुणायाः ।</p>
<blockquote>
<p>यं न योगेन साङ्ख्येन दान-व्रत-तपो-ऽध्वरैः ।<br>
व्याख्या-स्वाध्याय-सन्न्यासैः प्राप्नुयाद् यत्नवान् अपि ॥ [भा।पु। ११.१२.९]</p></blockquote>
<p>इत्य् एकादशोक्तेः । न च निर्गुणाया भक्तेर् भगवत्-कृपैव हेतुर् इत्य् अपि वाच्यम् । तस्यापि हेताव् अन्विष्यमाणे अनवस्थानात् । न च सा निरुपाधिर् एव केवला हेतुर् इत्य् अपि वाच्यम् । तस्या असार्वत्रिकत्वेन भगवति वैषम्य-प्रसक्तेः । किं च, भक्त-कृपैव हेतुर् इत्य् उक्तेर् न किञ्चिद् असामञ्जस्यम् । उत्तम-भक्तानां वैषम्याभावेऽपि प्रेम-मैत्री-कृपोपेक्षा यः करोति स मध्यमः [भा।पु। ११.२.४६] इति मध्यम-भक्त-लक्षणे वैषम्यस्य दर्शनात् । ततश् च भत्गवतो भक्ताधीनत्वात् भक्त-कृपानुगामिनी भगवत्-कृपा-हेतुर् इति सिद्धान्तः ।</p>
<p>ननु, तर्हि कथं भक्तेर् अहैतुकत्वम् अभूत् ? उच्यते । भगवत्-कृपाया भक्त-कृपान्तर्भूतत्वाद् भक्त-कृपायाश् च भक्त-सङान्तर्भूतत्वाद् भक्त-सङ्गस्य भक्त्याङ्गत्वाद् अहैतुकत्वम् एव सिद्धम् । किं च, भक्त-कृपाया हेतुर् भक्तस्यैव तस्य हृदय-वर्तिनी भक्तिर् एव तां विना कृपोदय-सम्भवाभावात् । सर्व-प्रकारेणापि भक्तेर् भक्तिर् एव हेतुर् इति निर्हेतुकत्वं सिद्धम् । भक्ति-मते भक्ति-भक्त-भजनीय-तत्-कृपादीनां न पृथग्-वस्तुत्वम् इति भक्तेः स्वप्रकाशकत्वेन भक्ति-प्रकाश्यत्वेऽपि भगवतः स्वप्रकाशकत्वं नानुपपन्नम् इति । अप्रतिहता केनापि निवारयितुम् अशक्या । तथा हि तल्-लक्षणे । मनो-गतिर् अविच्छिन्ना यथा गङ्गाम्भसोऽम्बुधौ [भा।पु। ३.२९.१२] इति वक्ष्यते । उक्तं च श्री-रूप-गोस्वामि-चरणैः । सर्वथा ध्वंस-रहितं सत्य् अपि ध्वंस-कारणे [उ।नी। १४.६३] इति । ज्ञान-कर्मादिभिर् अपावृतेति वा । यया भक्त्या आत्मा मनः सम्यग् एव प्रसीदतीति कामना-मालिन्ये सति मनः प्रसाद-हेतुत्वासम्भवाद् अस्या भक्तेर् निष्कामत्वं स्वत एवायातम् ॥६॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **पुंसाम् ऐकान्तिकं श्रेयो ब्रूहीति प्रथम-प्रश्नस्योत्तरम् आह—स इति । पुंसां स्वस्व-विहितोऽग्निहोत्रादि-लक्षणो धर्मः परः श्रेष्ठः, यतोऽधोक्षजे हरौ भक्तिस् तत्-कथासु रुचिर् भवेत् । स्वर्गादि-फलकस् त्व् अपर इत्य् अर्थः । कीदृशी भक्तिः? अहैतुकी फलेच्छाशून्या यस्या भक्तेर् भजनीयादन्यत् फलं न स्यात् साहैतुकी । अप्रतिहता प्राबल्याद् विघ्नैर् अनभिभूता ॥६॥</p>
<p>———————————————————————————————————————</p>
<p>॥ १.२.७ ॥</p>
<p><strong>वासुदेवे भगवति भक्ति-योगः प्रयोजितः ।</strong><br>
जनयत्य् आशु वैराग्यं ज्ञानं च यद् अहैतुकम् ॥**</p>
<p>**श्रीधर-स्वामी (भावार्थ-दीपिका) : **ननु तम् एतं वेदानुवचनेन ब्राह्मणा विविदिषन्ति यज्ञेन दानेन तपसाऽनाशकेन [बृ।आ।उ। ४.४.२२] इत्य्-आदि-श्रुतिभ्यो धर्मस्य ज्ञानाङ्गत्वं प्रसिद्धं तत् कुतो भक्ति-हेतुत्वम् उच्यते ? सत्यम्, तत् तु भक्ति-द्वारेणेत्य् आह—वासुदेव इति । अहैतुकं शुष्क-तर्काद्य्-अगोचरम् औपनिषदम् इत्य् अर्थः ॥७॥</p>
<p>———————————————————————————————————————</p>
<p>**सनातन-गोस्वामी- **[ह।भ।वि। ११.५७२] अहैतुकं शुष्क-तर्काद्य्-अगोचरम् औपनिषदम् इत्य् अर्थः । यद् वा, निष्काम-जन-प्राप्य-पदं यत् मोक्षाख्यं वा श्री-वैकुण्ठाख्यं, तच् च । यद् वा, फलाभिसन्धि-रहितं प्रेम च जनयतीत्य् अर्थः ॥७॥</p>
<p>———————————————————————————————————————</p>
<p>**जीव-गोस्वामी (क्रम-सन्दर्भः) : **ततश् च यस्यास्ति भक्तिर् भगवत्य् अकिञ्चना सर्वैर् गुणैस् तत्र समासते सुराः [भा।पु। ५.१८.१२] इत्य्-आद्य्-अनुसारेण भगवत्-स्वरूपादि-ज्ञानं ततोऽन्यत्र वैराग्यं च तद्-अनुगाम्येव स्याद् इत्य् आह—वासुदेव इति । अहैतुकं शुष्क-तर्काद्य्-अगोचरम् औपनिषदं ज्ञानम् आशु ईषत्-श्रवण-मात्रेण जनयतीति । ज्ञानं च तद् अहैतुकम् इति पाठः क्वचित् ॥७॥</p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **ननु स एव किम्-आकार आत्म-प्रसादः ? इत्य् अपेक्षायां सर्व-दुर्विषय-वैमुख्यापादक-भगवद्-रूप-गुण-माधुर्यानुभव-ज्ञान-मय एवायम् इत्य् आह—वासुदेव इति । प्रकर्षेण योजितः सम्बद्धः दास्य-सख्यादि-सम्बन्ध-युक्तः कृत इति यावत् । श्लेषेण प्रयोजनीकृतः भक्ति-योगस्य भक्ति-योग एव प्रयोजनं नान्य इत्य् एव विचारित इत्य् अर्थः । जनयतीति । ज्ञान-वैराग्यार्थं पृथक् यत्नो भक्तैर् न कर्तव्य इति भावः । आशु शीघ्रं तत्-काल एवेत्य् अर्थः । यद् वक्ष्यते—</p>
<blockquote>
<p>भक्तिः परेशानुभवो विरक्तिर्<br>
अन्यत्र चैष त्रिक एक-कालः।<br>
प्रपद्यमानस्य यथाश्नतः स्युस्<br>
तुष्टिः पुष्टिः क्षुद्-अपायोऽनु-घासम् ॥ [भा।पु। ११.२.४२] इति ।</p></blockquote>
<p>ननु तर्हि ज्ञानात्न् मोक्ष एव भावीति तत्राह अहैक्तुकम् अन्नस्य हेतोर् वसति इतिवद् धेतुः प्रयोजनं तद् अत्र सायुज्यं तन् नार्हतीति । तेन भगवद्-रूप-गुण-माधुर्यानुभाव-मयम् एव ज्ञानम् आयातम् । एवम् एव चतुर्थेऽपि वक्ष्यते—</p>
<blockquote>
<p>वासुदेवे भगवति भक्ति-योगः समाहितः ।<br>
सध्रीचीनेन वैराग्यं ज्ञानं च जनयिष्यति ॥ [भा।पु। ४.२९.३७] इति ।</p></blockquote>
<p>तत्र सध्रीचीन-प्रकारं खलु मोक्षादि-फलान्तराभिसन्धि-राहित्यम् एवेति व्याख्यास्यते ।</p>
<blockquote>
<p>सोऽचिराद् एव राजर्षे स्याद् अच्युत-कथाश्रयः ।<br>
शृण्वतः श्रद्दधानस्य नित्यदा स्याद् अधीयतः ॥ [भा।पु। ४.२९.३८]</p></blockquote>
<p>इत्य् अन्तर-वाक्ये तत्-कारणं च स एव दृष्ट इति । एवं च भक्तेः कारणं प्रयोजनं च भक्तिर् एवेति व्यवस्थितम् ॥७॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **ननु वैराग्य-ज्ञाने विना भक्तिः स्थिरा न स्यात्-तत्राह—वासुदेव इति । वासुदेवे कृष्णे वाद-वेद्ये, वसनाद् एव वादे च वासुदेवेति शब्द्यते इति हरिवंशे तं प्रति हर-वाक्यात् । तत्त्व-बुभुत्सु-कथा हि वादः । तद् उद्देश्यक-स्व-धर्मानुष्ठान-काले एव तेऽङ्कुरिते तद् उद्गतो भक्ति-योगस्तु ते प्रस्फुटयतीत्य् अर्थः । अहैतुकं शुष्क-तर्कागम्यम् औपनिषदम् इत्य् अर्थः ॥७॥</p>
<p>———————————————————————————————————————</p>
<p>॥ १.२.८ ॥</p>
<p><strong>धर्मः स्वनुष्ठितः पुंसां विष्वक्सेन-कथासु यः ।</strong><br>
नोत्पादयेद् यदि रतिं श्रम एव हि केवलम् ॥**</p>
<p>**श्रीधर-स्वामी (भावार्थ-दीपिका) : **व्यतिरेकम् आह—धर्म इति । यो धर्म इति प्रसिद्ध स यदि विष्वक्सेनस्य कथासु रतिं नोत्पादयेत् तर्हि स्वनुष्ठितोऽपि सन्न् अयं श्रमो ज्ञेयः । ननु मोक्षार्थस्यापि धर्मस्य श्रमत्वम् अस्त्य् एवात आह—केवलम्, विफलः श्रम इत्य् अर्थः । नन्व् अस्ति तत्रापि स्वर्गादि-फलम् इत्य् आशङ्क्यैव-कारेण निराकरोति । क्षयिष्णुत्वान् न तत्-फलम् इत्य् अर्थः । ननु, अक्षय्यं ह वै चातुर्मास्य-याजिनः सुकृतं भवति इत्य्-आदि श्रुतेर् न तत्-फलस्य क्षयिष्णुत्वम् इत्य् आशङ्क्य हि-शब्देन साधयति । तद् यथेह कर्म-चितो लोकः क्षीयते एवम् एवामुत्र पुण्य-चितो लोकः क्षीयते [छा।उ। ८.१.६] इति तर्कानुगृहीतया श्रुत्या क्षयिष्णुत्व-प्रतिपादनात् ॥८॥</p>
<p>———————————————————————————————————————</p>
<p>**जीव-गोस्वामी (क्रम-सन्दर्भः) : **व्यतिरेकम् आह—धर्मः स्वनुष्ठित इति । वासुदेव-तोषणाभावेन यदि तत्-कथासु तल्-लीला-वर्णनेषु रतिं रुचिं नोत्पादयेत्, तदा श्रमः स्यान् न तु फलम् । कथा-रुचेः सर्वत्रैवाद्यत्वात् श्रेष्ठत्वाच् च सैवोक्ता । तद्-उपलक्षणत्वेन भजनान्तर-रुचिर् अप्य् उपदिष्टा । एव-शब्देन प्रवृत्ति-लक्षण-कर्म-फलस्य स्वर्गादेः क्षयिष्णुत्वम् । हि-शब्देन तत्रैव यथेह कर्म-जितो लोकः क्षीयते [छा।उ। ८.१.६] इति सोपपत्तिक-श्रुति-प्रमाणत्वम् । निर्णीते केवलम् इत्य् अमर-कोषात् केवलम् इत्य् अव्ययेन निवृत्ति-मात्र-लक्षण-धर्म-फलस्य ज्ञानस्यासाध्यत्वम्, सिद्धस्यापि नश्वरत्वम् । तत्रापि तेनैव हि-शब्देन यस्य देवे परा भक्तिर् [श्वे।उ। ६.२३] इत्य्-आदि श्रुति-प्रमाणत्वम्, नैष्कर्म्यम् अप्य् अच्युत-भाव-वर्जितं [भा।पु। १.५.१२], श्रेयः-सृतिं भक्तिम् उदस्य ते विभो क्लिश्यन्ति ये केवल-बोध-लब्धये इत्य्-आदि [भा।पु। १०.१४.४], आरुह्य कृच्छ्रेण परं पदं ततः पतन्त्य् अधोऽनादृत-युष्मद्-अङ्घ्रयः [भा।पु। १०.२.३२] इत्य्-आदि वचन-प्रमाणत्वं च सूचितम् । श्लोक-द्वयेन भकिर् निरपेक्षा, ज्ञान-वैराग्ये तु तत्-सापेक्षे इति लभ्यते ॥८॥</p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **ननु वर्णाश्रमाचार-लक्षणो धर्मः कथं न परस् तत्राह धर्म इति । यः पुंसां विप्रादीनां सुष्ठु अनुष्ठितो धर्मः सः । विष्वक्सेन-कथासु रतिं नोत्पादयेत् कर्मणा पितृ-लोक इति श्रुतेः । कर्मणां रत्य्-अनुत्पादकत्वं च । कर्मभिर् वा त्रयी-प्रोक्तैर् इत्य् आदौ न यत्रात्म-प्रदो हरिर् [भा।पु। ४.३१.१०-१२] इति चतुर्थे नारदोक्तेर् एव व्यक्तम् । यद् च रतिं नोत्पादयेत् तर्हि केवलं श्रम एव पितृ-लोकादेर् नश्वरत्वात् तस्मात् स्व-धर्मं त्यक्त्वा श्रवण-कीर्तनादि-लक्षणः पूर्वोक्तः परो धर्म एवानुष्ठेय इति भावः ।</p>
<p>यद् वा, ननु च—</p>
<blockquote>
<p>अस्मिन् लोके वर्तमानः स्वधर्मस्थोऽनघः शुचिः ।<br>
ज्ञानं विशुद्धम् आप्नोति मद्-भक्तिं च यदृच्छया ॥ [भा।पु। ११.२०.११]</p></blockquote>
<p>इति श्री-भगवद्-उक्तेर् निष्कामः कर्म-योग एव भक्तेर् हेतुर् अस्ति तत् कथं भक्तिर् अहैतुकीत्य् उच्यते । सत्यम् । तत्र कर्म-योगस्य ज्ञान-जनकत्वम् इव न साक्षात् भक्ति-जनकत्वं व्याख्यातुं शक्यं मध्ये यदृच्छयेति पदोपादानात् । ततश् च तत्र पुंसि भक्तेर् यदृच्छ स्वैरिता यदि स्याद् दैवाद् अन्य-निरपेक्ष एव शुद्ध-भक्तेः प्रवेशः स्यात्, तदा ताम् अपि स प्राप्नोतीति तत्रार्थः । यदृच्छा स्वैरितेत्य् अभिधानात् कष्ट-कल्पनया व्याख्यानन्तरे भक्तेः स्व-प्रकाशत्वं न सिद्धेद् इति तद् अनादृतम् इत्य् अतो निष्कामोऽपि कर्म-योगो न भक्तेर् हेतुर् इत्य् आह—धर्म इति य इति । स वै पुंसां परो धर्मः [भा।पु। १.२.६] इति पदोक्तात् परम-धर्माद् अन्यो यो वर्णाश्रमाचार-लक्षणः स्वनुष्ठितो निष्कामोऽपि धर्मो विष्वक्सेन-कथासु रतिं प्री।तिं नोत्पादयेत् स केवलं श्रम एव यदीति गर्हायां श्रम-जनकत्वाद् गर्हितेत्य् अर्थः । यदि गर्हा-विकल्पयोर् इतिमेदिनी ।</p>
<p>यद् वा, असन्देहेऽपि सन्देह-वचनं यदि वेदाः प्रमाणम् इतिवत् । धत्ते पदं त्वम् अविता यदि विघ्न-मूर्ध्नि इत्य् अत्र यदीति शब्दो निश्चये इति श्री-स्वामि-चरणानां व्याख्यानाच् च ।</p>
<p>यद् वा, ननु प्रसिद्ध-धर्माद् अपि क्वचित् हरि-कथासु प्रीतिर् उत्पाद्यत इति श्रूयते । सत्यम् । तया विना धर्म-फलाप्राप्तेः सा खल्व् औपाधिक्य् एव न तात्त्विकीत्य् आह—धर्म इति । य इति स प्रसिद्धो धर्मः काम्यो नित्यो वा विष्वक्सेन-कथासु रतिं प्रीतिं यदि नोत्पादयेत्, तदा श्रम एव । अयम् अर्थः—यथा कर्षकाणां नृपे प्रीतिं कृषिर् एवोत्पादयत्य् अन्यथा तस्याः फलाप्राप्तेर् एवम् एव धर्मोऽपि विष्वक्सेन-कथासु प्रीतिं विना स्वस्य वैफल्य-दर्शनयैव तत्र विवेकिनां नोत्पादयेत्, तदा केवलं श्रम एव । यथा नृपे प्रीतिं विना कृषि-फलस्यालाभात् श्रम एव, तथैव हरौ भक्तिं विना प्रवृत्त-निवृत्त-धर्म-फलयोः स्वर्गादि-ज्ञानयोर् अलाभात् श्रमः ।</p>
<p>यद् उक्तं—कुतः पुनः शश्वद् अभद्रम् ईश्वरे न चार्पितं कर्म तद् अप्य् अकारणं [भा।पु। १.५.१२, १२.१२.५३] इति । यथा च कृषौ प्रीत्य्-अनुरोधाद् एव नृपे प्रीतिः, न तु वस्तुतस् तथैव धर्मे प्रीत्य्-अनुरोधाद् एव तत्-कथासु प्रीतिर् न तु तत्र वस्तुतः इति विवेचनीयम् । अत एव प्रह्लादेनोक्तम्—नान्यथेथावयोर् अर्थो राज-सेवकयोर् इव [भा।पु। ७.१०.६] इति ॥८॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **व्यतिरेकेणाह धर्म इति । रतिं तत्-कथा-श्रवन-रुचिं, यच् च तस्य स्वर्गादि-फलम् श्राव्यते, तत् तु विनाशित्वान् न फलम् इति हि-शब्दात् ॥८॥</p>
<p>———————————————————————————————————————</p>
<p>॥ १.२.९ ॥</p>
<p><strong>धर्मस्य ह्य् आपवर्ग्यस्य नार्थोऽर्थायोपकल्पते ।</strong><br>
नार्थस्य धर्मैकान्तस्य कामो लाभाय हि स्मृतः ॥**</p>
<p>**श्रीधर-स्वामी (भावार्थ-दीपिका) : **तद् एवं हरि-भक्ति-द्वारा तद्-इतर-वैराग्यात्म-ज्ञान-पर्यन्तः परो धर्म इत्य् उक्तम् । अन्ये तु मन्यन्ते । धर्मस्यार्थः फलम्, तस्य च कामः फलम्, तस्य चेन्द्रिय-प्रीतिः, तत्-प्रीतेश् च पुनर् अपि धर्मार्थादि-परम्परा । यथाहुः—धर्माद् अर्थश् च कामश् च स किम्-अर्थं न सेव्यते ? इत्य्-आदि । तन् निराकरोति—धर्मस्येति द्वाभ्याम् । <strong>आपवर्ग्यस्य</strong> उक्त-न्यायेनापवर्ग-पर्यन्तस्य <strong>धर्मस्य अर्थाय</strong> फलत्वाय <strong>अर्थोनोपकल्पते,</strong> योग्यो न भवति । तथा **अर्थस्य **अप्य् एवं-भूत-धर्माव्यभिचारिणः <strong>कामो लाभाय</strong> फलत्वाय <strong>न हि स्मृतो</strong> मुनिभिः<sup id="fnref:2"><a href="#fn:2" class="footnote-ref" role="doc-noteref">2</a></sup> ॥९॥</p>
<p>———————————————————————————————————————</p>
<p>**जीव-गोस्वामी (क्रम-सन्दर्भः) : **तद् एवं भक्ति-फलत्वेनैव धर्मस्य साफल्यम् उक्तम् । तत्र यद् अन्ये मन्यन्ते—धर्मस्यार्थः फलम् । तस्य कामस् तस्य चेन्द्रिय-प्रीतिस् तत्-प्रीतेश् च पुनर् अपि धर्मादि-परस्परेति तच् चान्यथैवेत्य् आह द्वाभ्याम् ।</p>
<p><strong>आपवर्ग्यस्य</strong>—यथा-वर्ण-विधानम् अपवर्गश् च भवति । योऽसौ भगवति सर्वात्मन्य् अनात्म्येऽनिरुक्तेऽनिलयने परमात्मनि वासुदेवेऽनन्य-निमित्त-भक्ति-योग-लक्षणो नाना-गति-निमित्ताविद्या-ग्रन्थि-बन्धन-द्वारेण यदा हि महा-पुरुष-पुरुष-प्रसङ्ग [भा।पु। ५.१९.१९-२०] इति पञ्चम-स्कन्ध-गद्यानुसारेण अपवर्गो भक्तिः । तथा च स्कान्दे रेवा-खण्डे—</p>
<blockquote>
<p>निश्चला त्वयि भक्तिर् या सैव मुक्तिर् जनार्दन ।<br>
मुक्ता एव हि भक्तास् ते तव विष्णो यतो हरे ॥ इति ।</p></blockquote>
<p>अत उक्त-रीत्या भक्ति-सम्पादकस्येत्य् अर्थः ॥</p>
<p><strong>अर्थाय</strong> फलत्वाय । तथा <strong>अर्थस्य</strong> अप्य् एवं-भूत-धर्माव्यभिचारिणः <strong>कामो लाभाय</strong> फलत्वाय <strong>न हि स्मृतस्</strong> तत्त्व-विद्भिः । इत्य्-आदिकं भक्ति-सन्दर्भे (६) ॥९॥</p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **किं चात्र लोके चतुर्विधा जनाः कर्मिणो ज्ञानिनो योगिनो भक्ताश् च । तत्र धर्माद्य्-अर्थश् च कामश् च स किम्-अर्थं न सेव्यते ? इति दृष्ट्या धर्मस्य अर्थः फलम्, अर्थस्य कामः, कामस्य इन्द्रिय-प्रीतिः, इन्द्रिय-प्रीतौ च सत्यां तद्-अर्थं पुनर् अपि धर्मादि-परस्परा यथा कर्मिणां न तथा उत्तरेषां त्रयाणाम् इत्य् आह ।</p>
<p><strong>धर्मस्य</strong> शम-दमादेर् यम-नियमादेश् च, श्रवण-कीर्तनादेश् च । <strong>अर्थः</strong> सर्वथा भवन्न् अपि <strong>अर्थाय</strong> फलत्वाय <strong>न कल्पते</strong> । तम् अनुसन्धाय तत्-तद्-अप्रवृत्तेः यतः <strong>आपवर्ग्यस्य</strong> अपवर्ग-प्रयोजकस्य तद् अस्य प्रयोजनम् इत्य् अर्थे स्वर्गादिभ्यो य इति स्वार्थिकाण्-अन्तात् य-प्रत्ययः । तेन अपवर्ग एव अनुसंहितं फलम् इति भावः । ज्ञानि-योगिनोर् मते अपवर्गो मोक्षः, भक्त-मते प्रेम-भक्तिः । यथा-वर्ण-विधान अपवर्गश् च भवति । योऽसौ भगवति सर्वात्मन्य् अनात्म्येऽनिरुक्तेऽनिलयने परमात्मनि वासुदेवेऽनन्य-निमित्त-भक्ति-योग-लक्षणो नाना-गति-निमित्ताविद्या-ग्रन्थि-बन्धन-द्वारेण यदा हि महा-पुरुष-पुरुष-प्रसङ्ग [भा।पु। ५.१९.१९-२०] इति पञ्चम-स्कन्धात्, येनापवर्गाख्य-मद्-अभ्र-बुद्धिर् इत्य् आदौ, खगेन्द्र-ध्वज-पाद-मूलं [भा।पु। १.१८.१६]<sup id="fnref:3"><a href="#fn:3" class="footnote-ref" role="doc-noteref">3</a></sup> इति प्रथम-स्कन्धाच् च ।</p>
<blockquote>
<p>निश्चला त्वयि भक्तिर् या सैव मुक्तिर् जनार्दन ।<br>
मुक्ता एव हि भक्तास् ते तव विष्णो यतो हरे ॥ इति ।</p></blockquote>
<p>इति स्कान्दे रेवा-खण्डाच् च । तथा अर्थस्य कामो लाभाय फलत्वाय न । यतो धर्मैकान्तस्य धर्म एव अनुसंहितं फलम् इति भावः । तथा ज्ञानि-योगिनोः । शम-दमादि-यम-नियमाद्य्-अनुकूले कस्मिंश्चन धर्म-विशेषे । अर्थस्य विनियोगः भक्तस्य तु भगवतो भागवतानां वा सेवायां सुस्पष्ट एव ॥९॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **यत् तु प्रवृत्तिपरा मन्यन्ते—धर्मस्यार्थः फलम् तस्य कामस् तस्येन्द्रिय-प्रीतिस्ततः पुनर् धर्मादि-परम्परेति उक्तं च धर्मादर्थश् च कामश् च स किम् अर्थं न सेव्यते इति तान्-निराह—धर्मस्येति । धर्मस्य स्वविहितस्य कर्मणोऽर्थाय फलत्वायार्थः संपत् न कल्पते योग्यो न भवति । कीदृशस्येत्य् आह—आपवर्ग्यस्येति । यथा-वर्ण-विधानम् अपवर्गश् च भवति [भा।पु। ५.१९.१८] इत्य्-आदि-पञ्चम-गद्यानुसाराद् अपवर्गो निष्काम-भक्ति-योगस् तत्-सम्पादकस्येत्य् अर्थः । तस्येदम् इत्य् अणन्ताद् आपवर्ग-शब्दात् स्वार्थिकः ष्यञ् । तथार्थस्य धर्मैकान्तस्य तादृश-धर्माव्यभिचारिणः कामो विषय-भोगो लाभाय न स्मृतो नोक्तो विवेकिभिः ॥९॥</p>
<p>———————————————————————————————————————</p>
<p>॥ १.२.१० ॥</p>
<p><strong>कामस्य नेन्द्रिय-प्रीतिर् लाभो जीवेत यावता ।</strong><br>
जीवस्य तत्त्व-जिज्ञासा नार्थो यश् चेह कर्मभिः ॥**</p>
<p><strong>श्रीधर-स्वामी (भावार्थ-दीपिका) : कामस्य</strong> च विषय-भोगस्य <strong>इन्द्रिय-प्रीतिर्लाभः</strong> फलं न भवति, किं तु <strong>यावता जीवेत</strong> तावान् एव कामस्य लाभः । [तादृश-] जीवन-पर्याप्त<sup id="fnref:4"><a href="#fn:4" class="footnote-ref" role="doc-noteref">4</a></sup> एव कामः सेव्य इत्य् अर्थः । <strong>जीवस्य</strong> जीवनस्य <strong>च</strong> पुनः कर्मानुष्ठान<sup id="fnref:5"><a href="#fn:5" class="footnote-ref" role="doc-noteref">5</a></sup>-द्वारा <strong>कर्मभिर्य इह</strong> प्रसिद्धः [स्वर्गादिः] सोऽ<strong>र्थो न</strong> भवति, किं तु <strong>तत्त्व-जिज्ञासा</strong> एवेति लाभः ॥१०॥</p>
<p>———————————————————————————————————————</p>
<p>**जीव-गोस्वामी (क्रम-सन्दर्भः) : **तद् एवं तत्त्व-ज्ञानं यस्या भक्तेर् अवान्तर-फलम् उक्तं, सैव परमं फलम् इति भावः ॥१०॥ (भक्ति-सन्दर्भ ६)</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) : कामस्य</strong> विषय-भोगस्य <strong>इन्द्रिय-प्रीतिर्लाभः</strong> फलं <strong>न</strong> भवति, किं तु <strong>यावता जीवेत</strong> तावान् एव जीवन-पर्याप्तः कामः सेव्यत इत्य् अर्थः । तत्र ज्ञानिनां योगिनां वार्थ कामेन्द्रिय-प्रीतयो ज्ञान-योगयोर् आनुषङ्गिक-फलानि, कर्म-फलत्वेनैव व्यपदिश्यन्ते, ज्ञान-योगयोस् तयोर् निष्काम-कर्म परिणामत्वात् । अतो ज्ञानिनां योगिनां च दृष्टे सुख-दुःखे कर्म-फले एवोच्येते । भक्तानां त्व् अर्थ-कामेन्द्रिय-प्रीतयो भक्तेर् एवानुषङ्गिक-फलानि । भक्तेः कर्म-परिणामत्वाभावात् न तेषां कर्म-फलत्व-व्यपदेशः । अतो भक्तानां दृष्टं सुखं भक्ति-फलम् एव । दुःखं तु—</p>
<blockquote>
<p>यस्याहम् अनुगृह्णामि हरिष्ये तद्-धनं शनैः ।<br>
ततोऽधनं त्यजन्त्य् अस्य स्व-जना दुःख-दुःखितम् ॥ [भा।पु। १०.८८.८]</p></blockquote>
<p>इत्य्-आदि-भगवद्-वचनाद् भगवद्-उत्थं भक्त्य्-अपराध-फलं चेति यथा-योग्यं विवेचनीयम् । <strong>जीवस्य</strong> जीवनस्य <strong>तत्त्व-जिज्ञासा</strong> फलं, <strong>कर्मभिः</strong> पुनर् अप्य् अनुष्ठितैर् <strong>य इह</strong> प्रसिद्धः स्वर्गादिः स नैव ॥१०॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **कामस्य त्वगादिभिः स्पर्शादीनाम् अनुभवस्येन्द्रिय-प्रीतिस् त्वग्-आदिनाम् प्रसन्नता-लाभः फलम् न, तस्याः क्षणिकत्वात् इषुप्रपातमात्रं हि स्पर्शयोगे रतिः स्मृता । रसने दर्शने घ्राणे श्रवणे च विशाम्पते! इति मोक्ष-धर्मात् । किन्तु यावता जीवेत तावान् एव कामस्य लाभः, यावता स्यात् स्व-निर्वाहः स्वीकुर्यात्-तावद् अर्थवित् । आधिक्ये न्यूनतायाञ् च च्यवते परमार्थतः इति नारदीयात् । जीवस्य जीवनस्य, भावे घञ् । चित्त-शोधक-निष्काम-धर्मानुष्ठान-द्वारा तत्त्व-जिज्ञासैवार्थः । इह कर्मभिर् यः पशुपुत्र-स्वर्गादि-रर्थः ख्यातः, स तु नेत्य् आर्थः, तस्य क्षयित्वाद् एव । इदम् अत्र बोध्यं—निवृत्ति-पराणाम् मुमुक्षूणां निवृत्ति-निमित्तानि कर्माणि, निवृत्तं कर्म सेवेत प्रवृत्तं मत्-परस्त्यजेत् इति [भा।पु। ११.१०.४] वक्ष्यमाणात् । तानि चाग्निहोत्र-दर्शपौर्णमास-चातुर्मास्यान्य् एवापशुकानि । मोक्ष-धर्मे [१७५.३१-३३] पिता-पुत्र-संवादे—</p>
<blockquote>
<p>सोऽहं ह्य् अहिंस्रः सत्यार्थी कामक्रोध-बहिष्कृतः ।<br>
सम दुःख-सुखः क्षेमी मृत्युं हास्याम्य् अमर्त्यवत् ॥<br>
शान्ति-यज्ञरतो दान्तो ब्रह्मयज्ञे स्थितो मुनिः ।<br>
वाङ्-मनः-कर्म-यज्ञश् च भविष्याम्य् उदगायने ॥<br>
पशु-यज्ञैः कथं हिंस्रैर् मादृशो यष्टुम् अर्हति ।<br>
अन्तविद्भिर् इव प्राज्ञः क्षत्र-यज्ञैः पिशाचवत् ॥ इति पुत्र-वाक्यात् ।</p></blockquote>
<p>तत्रैव कपिल-स्यूमरश्मि-संवादे</p>
<blockquote>
<p>दर्शनं चा पौर्णमासञ् च अग्नि-होत्रञ् च धीमतां ।<br>
चातुर्मास्यानि चैवासंस् तेषु यज्ञः सनातनः ॥<br>
अनारम्भाः सुधृतयः शुचयो ब्रह्म-सञ्ज्ञिताः ।<br>
ब्रह्मणैव स्म ते देवांस् तर्पयन्त्य् अमृतैषिण ॥[शा।प। २६८.२०-२१] इति कपिल-वाक्याच् च ।</p></blockquote>
<p>एतान्य् अहिंस्राणि सनिष्टैस् तात्पर्येण, परिनिष्ठितैस् तु भक्तिर् निष्ठैर् लोक-सञ्जिघृक्षयेति मुख्यत्वम् एषां शान्ति-मिश्रत्वात् । ज्योतिष्टोम-युद्धादीनि तु हिंस्राण्य् अपि राज-धर्माधिकृतानाम् अतिप्रवृत्ति-शीलानां प्रवृत्तेः सङ्कोचायोक्तानि । तत्-सङ्कोचे तु शन्तिर्हृच्छुद्धिश् च स्याद् एवेति तेषां गौण्यं ॥१०॥</p>
<p>———————————————————————————————————————</p>
<p>॥ १.२.११ ॥</p>
<p><strong>वदन्ति तत् तत्त्व-विदस् तत्त्वं यज् ज्ञानम् अद्वयम् ।</strong><br>
ब्रह्मेति परमात्मेति भगवान् इति शब्द्यते ॥**</p>
<p>**मध्वाचार्यः (भागवत-तात्पर्यम्) : **अद्वयम् असमाधिकम् । तथा च भाल्लवेय श्रुतिः—स पुरुषः सोऽद्वयः इति । न ह्य् एनम् अभि कश्चन ह्य् एनम् अतिकश्चन इति च । सोऽद्वयः पुरुषस् तस्मान् न समो नाधिको य अत इति महा-संहितायाम् । तत्त्व-शब्दार्थस् तत्रैवोक्तः ।</p>
<blockquote>
<p>अतीतानागते काले यत् तादृशम् उदीर्यते ।<br>
कुतश्चिद् अन्यथानेयात् तत् तत्त्वं तत्त्वतो विदुः ॥ इति ॥११॥</p></blockquote>
<p>———————————————————————————————————————</p>
<p>**श्रीधर-स्वामी (भावार्थ-दीपिका) : **ननु च तत्त्व-जिज्ञासा नाम धर्म-जिज्ञासैव धर्म एव हि तत्त्वम् इति केचित् ? तत्राह—<strong>तत्त्व-विदस्</strong> तु <strong>तद्</strong> एव <strong>तत्त्वं वदन्ति</strong> । किं तत् ? **यज् ज्ञानं **नाम । <strong>अद्वयम्</strong> इति क्षणिक-विज्ञान-पक्षं व्यावर्तयति । ननु तत्त्व-विदोऽपि विगीत-वचना एव ? मैवम् । तस्यैव तत्त्वस्य नामान्तरैर् अभिधानाद् इत्य् अर्थः । औपनिषदैर् <strong>ब्रह्मेति</strong>, हैरण्यगर्भैः <strong>परमात्मेति</strong>, सात्वतैर् <strong>भगवान् इत्य्</strong> अभिधीयते ॥११॥</p>
<p>———————————————————————————————————————</p>
<p>**जीव-गोस्वामी (क्रम-सन्दर्भः) : **वदन्तीति तैर् व्याख्यातम् । तत्र <em>विगीत-वचनाः</em> इत्य् अत्र परस्परम् इति शेषः । तत्त्वसय नामान्तरैर् अभिधानात् इति धर्मिणि सर्वेषाम् अभ्रमात्, धर्म एव तु भ्रमाद् इति ।</p>
<p>यद् वा, किं तत्त्वम् ? इत्य् अपेक्षायाम् आह—वदन्तीति । **ज्ञानं **चिद्-एक-रूपम् । <strong>अद्वयत्वं</strong> चास्य स्वयं-सिद्ध-तादृशातादृश-तत्त्वान्तराभावात् स्व-शक्त्य्-एक-सहायत्वात् । परमाश्रयं तं विना तासाम् असिद्धत्वाच् च । <strong>तत्त्वम्</strong> इति परम-पुरुषार्थता-द्योतनया परम-सुख-रूपत्वं तस्य बोध्यते । अत एव तस्य नित्यत्वं च दर्शितम् ।</p>
<p>अत्र श्रीमद्-भागवताख्य एव शास्त्रे क्वचिद् अन्यत्रापि तद् एकं तत्त्वं त्रिधा <strong>शब्द्यते</strong> । क्वचिद् <strong>ब्रह्मेति</strong>, क्वचित् <strong>परमात्मेति</strong>, क्वचिद् <strong>भगवान् इति</strong> च । किन्त्व् अत्र श्रीमद्-व्यास-समाधि-लब्धाद् भेदाज् जीव इति च शब्द्यते इति नोक्तम् इति ज्ञेयम् ।</p>
<p><sup id="fnref:6"><a href="#fn:6" class="footnote-ref" role="doc-noteref">6</a></sup>अत्र शक्ति-वर्ग-लक्षण-तद्-धर्मातिरिक्तं केवलं ज्ञानं ब्रह्मेति शब्द्यते, अन्तर्यामित्व-मय-माया-शक्ति-प्रचुर-चिच्-छक्त्य्-अंश-विशिष्टं परमात्मेति । परिपूर्ण-सर्व-शक्ति-विशिष्टं भगवान् इति ।<sup id="fnref:7"><a href="#fn:7" class="footnote-ref" role="doc-noteref">7</a></sup> एवम् एवोक्तं श्री-जड-भरतेन—</p>
<blockquote>
<p>ज्ञानं विशुद्धं परमार्थम् एकम्<br>
अनन्तरं त्व् अबहिर् ब्रह्म सत्यम् ।<br>
प्रत्यक् प्रशान्तं भगवच्-छब्द-सञ्ज्ञं<br>
यद् वासुदेवं कवयो वदन्ति ॥ [भा।पु। ५.१२.११] इति ।</p></blockquote>
<p>तस्मै नमो भगवते ब्रह्मणे परमात्मने [भा।पु। १०.२८.६] इत्य् अत्र वरुण-कृत-श्री-कृष्ण-स्तुतौ टीका च—परमात्मने सर्व-जीव-नियन्त्रे इत्य् एषा । ध्रुवं प्रति श्री-मनुना—</p>
<blockquote>
<p>त्वं प्रत्यग्-आत्मनि तदा भगवत्य् अनन्त ।<br>
आनन्द-मात्र उपपन्न-समस्त-शक्तौ ॥ [भा।पु। ४.११.३०] इति ।</p></blockquote>
<p>अत्रानन्द-मात्रं विशेष्यम्, समस्ताः शक्तयो विशेषणानि, विशिष्टो भगवान् इत्य् आयातम् । भगवच्-छब्दार्थः श्री-विष्णु-पुराणे प्रोक्तः—</p>
<blockquote>
<p>ज्ञान-शक्ति-बलैश्वर्य-वीर्य-तेजांस्य् अशेषतः ।<br>
भगवच्-छब्द-वाच्यानि विना हेयैर् गुणादिभिः ॥ [वि।पु। ६.५.७९] इति ॥११॥</p></blockquote>
<p>[भगवत्-सन्दर्भ १]</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> तत्त्वम् एव किं ? तत्राह—वदन्तीति । <strong>यद् अद्वयं ज्ञानं तत् तत्त्वम्</strong> । ज्ञानम् एव किं ? तत्राह—<strong>ब्रह्मेति शब्द्यते</strong> ब्रह्मेति पदेन यद् उच्यते ज्ञानिभिस् तज् ज्ञानम् । तन्-मते ज्ञानं निराकारं ज्ञातृ-ज्ञेयादि-विभाग-शून्यं चित्-सामान्यं चिद्-विशेषाणां भगवद्-धामादीनां तद्-अनन्यत्व-मननात् । जीव-मायायास् तच्-छक्तित्वेन तद्-ऐक्याद् इदं-कारास्पदस्य कार्यस्य विश्वस्य कारण-मात्रात्मकत्वाद् अद्वैतम् ।</p>
<p>तथा <strong>परमात्मेति</strong> योगिभिर् यद् उच्यते तज् ज्ञानम् । एतन्-मते परमात्मनश् चिद्-एक-रूपत्वाज् ज्ञान-मात्रत्वं ज्ञान-मात्रत्वेऽपि साक्षित्वादेर् ज्ञान-विशेषस्याश्रयत्वम् अपि । द्युमणि-दीपादेर् ज्योती-रूपत्वेऽपि ज्योतिष्मत्त्वम् इव नानुपपन्नं—केचित् स्व-देहान्तर् हृदयावकाशे, प्रादेश-मात्रं पुरुषं वसन्तं [भा।पु। २.२.८] साकारत्वं च । मायायाः शक्तित्वान् मायिकानां च तद्-अन्यत्वाज् जीवस्य तद्-विभिन्नांशत्वात् ततो द्वितीयत्वाभावाद् अद्वयत्वम् ।</p>
<p>तथा <strong>भगवान् इति</strong> भक्तैर् यद् उच्यते तज् ज्ञानम् । एतन्-मते पूर्ववज् ज्ञान-मात्रत्वेऽपि भग-शब्द-वाच्य-षड्-ऐश्वर्यस्यापि अप्राकृतत्वेन चिन्-मात्रत्वात् तद्-रूपत्वम्, यद् उक्तं विष्णु-पुराणे—</p>
<blockquote>
<p>ऐश्वर्यस्य समग्रस्य वीर्यस्य यशसः श्रियः ।<br>
ज्ञान-वैराग्ययोश् चैव षण्णां भग इतीङ्गना ॥ [वि।पु। ६.५.७४]<br>
ज्ञान-शक्ति-बलैश्वर्य-वीर्य-तेजांस्य् अशेषतः ।<br>
भगवच्-छब्द-वाच्यानि विना हेयैर् गुणादिभिः ॥ [वि।पु। ६.५.७९] इति ।</p></blockquote>
<p>तथैव द्विभुजत्व-चतुर्भुजत्वादि-विविध-चिद्-घनाकारैर् बहिर् अन्तर्वर्तित्वेऽपि, न च्यवन्ते हि मद्-भक्ता महत्यां प्रलयापदि इति स्कान्दादि-वाक्यैः सदैव सेव्य-सेवक-सेवादि-विभागेऽपि अद्वयत्वं पूर्ववत्-तच्-छक्तीनां चिद्-आदीनां तद्-विलासानां च वैकुण्ठादीनां तद्-अभिन्नत्व-मननात् ततो भिन्नत्व-भावनैवाद्वय-पदेन व्यावृत्ता ।</p>
<p>एवं च भगवतः सामान्य-स्वरूप-मात्रस्योपादेयत्व-ज्ञानिन्य् अधिकारिणि ब्रह्मेति । अन्तर्यामित्वादि-द्वित्व-धर्मवत्त्वस्योपादाने योगिन्य् अधिकारिणि परमात्मेति । अचिन्त्यानन्त-चिद्-आनन्द-मय-स्वरूप-रूप-गुण-लीलाद्य्-अनेक-धर्मवत्त्वस्य ग्रहण-योग्यतायां भक्तेऽधिकारिणि भगवान् इति । स एवैको भाति ।</p>
<p>किं च—यन्-मित्रं परमानन्दं पूर्णं ब्रह्म सनातनं [भा।पु। १०.१४.३१] इति । कृष्णाय वासुदेवाय हरये परमात्मने [भा।पु। १०.७३.३६] इति, मदीयं महिमानं च परं ब्रह्मेति शब्दितं [भा।पु। ८.२४.२३] इति, ब्रह्मणो हि प्रतिष्ठाहं [गीता १४.२७] इति, विष्टभ्याहम् इदं कृत्स्नम् एकांशेन स्थितो जगत् [गीता १०.४२] इत्य्-आदि-वचनेभ्यः, तथा भगवद्-उपासकानां च प्रेम-प्राप्तेर् अपि दर्शनात् । ब्रह्म-परमात्मोपासकानां च प्रेम-प्राप्त्य्-अदर्शनाद् भगवत एव ब्रह्मत्व-परमात्मत्वे इत्य् अतो भगवत्त्वम् एव मूलम् इति द्रष्टव्यम् । तत्र ब्रह्मोपासकेभ्यो ज्ञानिभ्यः सकाशात् परमात्मोपासको योगी श्रेष्ठः । तेभ्यो योगिभ्योऽपि भगवद्-उपासकः श्रेष्ठ इति तारतम्यं गीतासु दृष्टम्, यथा—</p>
<blockquote>
<p>तपस्विभ्योऽधिको योगी ज्ञानिभ्योऽपि मतोऽधिकः ।<br>
कर्मिभ्यश् चाधिको योगी तस्माद् योगी भवार्जुन ॥<br>
योगिनाम् अपि सर्वेषां मद्-गतेनान्तरात्मना ।<br>
श्रद्धावान् भजते यो मां स मे युक्ततमो मतः ॥ [गीता ६.४६-४७]</p></blockquote>
<p>योगिनाम् इति पञ्चम्य्-अर्थे षष्ठी श्री-रामानुजाचाय-चरणैर् व्याख्यातेति ॥११॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **जीवनस्यार्थस् तत्त्व-जिज्ञासेत्य् उक्तं, तत्त्वं दर्शयति—वदन्तीति । यद् अद्वयं ज्ञानं तत्-तत्त्वम् इति । अद्वयं द्वयात् जीव-प्रक्रिति-रूपाद् अन्यत् तद् अन्यत्वे नञ्, ततो भिन्नम् इत्य् अर्थः । न च जगद्-रूप-द्वयाभाववत्-तत्त्वं, वदतां तत्त्व-विदां सत्त्वेन तद् अभावस्य वक्तुम् अशक्यत्वाद् असत्त्वे तस्याप्रामाण्याच् च, आलयं पिबत इति मोक्षेऽअपि तत्-सत्त्वोक्तेश् च । ज्ञानं स्व-प्रकाशं जाड्य-गन्धेनाप्यानाघ्रातं, न च भाव-साधनत्वान्-निर्विशेषं तत्त्वं, अभिज्ञ इत्य्-आद्य्-उपक्रमात्, ब्रह्मेतीत्य्-आदिना विशेषाणां व्यक्तेश् च । यद्यपि भाव-साधनं ज्ञानं, तथापि विषेशाज्ज्ञातृतयाभासेत सवितृ-लक्षणः प्रकाशो यथा प्रकाशयितृतया । विशेषश् च भेद-प्रतिनिधिर् न भेदः निर्भेदेऽपि वस्तुनि भेद-कार्य-प्रत्यायकः, सत्ता सती, भेदो भिन्नः, कालः सर्व-दास्तीत्यादिषु विद्वद्भिर् अपि प्रतीतः । तं विना विशेषन-विशेष्य-भावादि न सम्भवेत् । न च सत्ता सतीत्य्-आदि बुद्धिर् भ्रमः, सन् घट इत्य्-अदिवद् अवधात्, न चारोपः सिंहो देवदत्तो नेतिवत् सत्ता सती नेति कदाचिद् अप्य् अव्यवहारात् । न च सत्तादेः सत्ताद्य् अन्तराभावेऽपि स्व-भावाद् एव सतीत्य्-आदि-व्यवहारः, स्व-भावस्यैवेह विशेष-शब्देनोक्तेः । तत्-सिद्धिस् तु तत्-प्रतीतार्थान्य् अथानुपपत्तेः एवं धर्मान् पृथक् पश्यं-स्तानेवानुविधावती [क।उ। ४.१४] इति श्रुतेश् च । इह हि ब्रह्म-धर्मानुक्त्वा तत्-पार्थक्यं प्रतिषिद्धं, न खलु तस्मिन्न् असति धर्म-धर्मि-भावो धर्म-बहुत्वं च शक्यते वक्तुं, स च चिन्-मात्रैक्यवादेऽपि दुस्त्यजः । तत्र हि शोधितात् पदार्थाद्वाक्यार्थस्य चिदैक्यस्य भेदो नाभिमतस् तथा सति तस्य मिथ्यात्वापत्तेः । तत्र विशेषो न चेच्-चिद्भानेऽपि तद् ऐक्यस्याभानं तद्-भानस्य भेद-भ्रमाविरोधित्वेऽपि तद् ऐक्य-भानस्य तद्-विरोधित्वञ् चेत्य्-आदि भेद-कार्यं तत्र कथं स्यात्? स च वस्त्व् अभिन्नः स्वनिर्वाही चेति नानवस्था । तस्य तादृक्त्वं च धर्मि-ग्राहक-मान-सिद्धं जगत्-कर्तुर् इव ज्ञानेच्छाकृतिमत्त्वम् इति । तच् च तत्त्वं विशेष-निर्भासित-गुणकं ब्रह्मेति नाम्ना शब्द्यते, एवम् अग्रेऽपि । इति त्रयात्रयाणां प्राधान्यं सूच्यते, तत्राद्येन बृहद् अनन्त-गुणत्वं—अथ कस्माद् उच्यते ब्रह्मेति बृहन्तो ह्य् अस्मिन् गुणा इति श्रौत-निरुक्तेः ।</p>
<blockquote>
<p>पृथग्-वक्तुं गुणास् तस्य न शक्यन्तेऽमितत्वतः ।<br>
यतोऽतो ब्रह्म-शब्देन सर्वेषां ग्रहणं भवेत् ॥<br>
एतस्माद् ब्रह्म-शब्दोऽयं विष्णोर् एव विशेषणम् ।<br>
अमिता हि गुणा यस्मान्नान्येषां तमृते विभुम् ॥</p></blockquote>
<p>इति ब्राह्माच् च, ब्रह्म-दृष्टिर् उत्कर्षात् [वे।सू। ४.१.५] इति न्यायाच् च । अन्यत्र तत्-प्रयोगो गौणो बोध्यः । मध्येन पराख्य-श्रीमत्त्वं, श्रीस् तु परैव स्वानुबन्धिनी, परास्य शक्तिर् विविधैव श्रूयते स्वाभाविकी ज्ञान-बल-क्रिया च इति [श्वे।उ। ६.८] मन्त्रवर्णात् । अन्त्येन तु भक्त-वात्सल्यादि-बहु-गुण-शालित्वम्—</p>
<blockquote>
<p>संभर्तेति तथा भर्ता भकारोऽर्थ-द्वयान्वितः ।<br>
नेता गमयिता स्रष्टा ग-कारार्थस् तथा मुने!<br>
ऐश्वर्यस्य समग्रस्य वीर्यस्य यशसः श्रियः ।<br>
ज्ञान-वैराग्ययोश् चापि षण्णां भग इतीङ्गना ॥<br>
वसन्ति यत्र भूतानि भूतात्म् अन्यखिलात्मनि ।<br>
स च भूतेष्व् अशेषेषु व-कारार्थस् ततोऽव्ययः ।<br>
ज्ञान-शक्ति-बलैश्वर्य-वीर्य-तेजांस्य् अशेषतः ।<br>
भगवच्-छब्द-वाच्यानि विना हेयैर् गुणादिभिः [वि।पु। ६.५.७३-७५,७९]</p></blockquote>
<p>इति श्री-वैष्णवात् । एभिस् त्रिभिर् नित्यम् उक्तादिभ्यो जीवेभ्यस् तस्य तत्त्वस्यान्यत्वम् । शब्द्यते इति तद्-वाच्यत्वञ्चोक्तम् । एवम् आह सूत्रकारः—इक्षतेर् नाशब्दम् [वे।सू। १.१.५] इत्य्-आदिभिः । यत् तु यतो वाचो निवर्तन्ते अप्राप्य मनसा सह [तै।उ। २.४] इति श्रुतेर् न तद्-वाच्यं किन्तु लक्ष्यम् एवेत्य्-आह, तद् असत्, सर्व-शब्दावाच्ये लक्षनायोगात् । श्रुतिस् तु कार्त्स्न्यावाच्यताम् आह—कार्त्स्न्येन नाजोऽप्य् अभिधातुम् ईशः [भा।पु। १२.४.३९] इति वक्ष्यमानात् शब्द-शक्तेर् अचिन्त्यत्वाद् विनापि तां शुद्धार्थ-बोध इति तु तुच्छं, निर्मूलत्वात् । तथा चानन्त-कल्याण-गुणवन्-मूर्तं द्वय-भेदवत्तत्त्वम् इति ॥११॥</p>
<p>———————————————————————————————————————</p>
<p>॥ १.२.१२ ॥</p>
<p><strong>तच् छ्रद्दधाना मुनयो ज्ञान-वैराग्य-युक्तया ।</strong><br>
पश्यन्त्य् आत्मनि चात्मानं भक्त्या श्रुत-गृहीतया ॥**</p>
<p>**मध्वाचार्यः (भागवत-तात्पर्यम्) : **सत्ता-मात्रम् आनन्द-मात्रम् । तथा च पैङ्गि-श्रुतिः—अथ कस्माद् उच्यते सत्त्वेति नन्दति नन्दयति चेतीति । न कार्य-कारण-विषय-विशेषित-वैषयिक-ज्ञानम् । केवलम् एव तज् ज्ञानम् । स्रष्टृत्वादिभिः कार्य-कारण-विशेषितं च । तन्त्र-भागवते च—</p>
<blockquote>
<p>विषयापेक्षि न ज्ञानं विषयैश् च विशेषितम् ।<br>
यत् तद् आनन्द-मात्रं च तद् ब्रह्मेत्य् अवधार्यताम् ॥ इति ।</p></blockquote>
<p>यत् किञ्चिद् अलोक-सिद्धम् ॥१२॥</p>
<p>———————————————————————————————————————</p>
<p>**श्रीधर-स्वामी (भावार्थ-दीपिका) : **तच् च तत्त्वं स-परिकरया भक्त्यैव प्राप्यत इत्य् आह । <strong>तच्</strong> चेत्य् अन्वयः । ज्ञान-**वैराग्य-युक्तया **इत्य् अत्र ज्ञानं परोक्षम् । <strong>तच्</strong> च तत्त्वम् <strong>आत्मनि</strong> क्षेत्र-ज्ञे **पश्यन्ति **। किं तत् ? <strong>आत्मानं</strong> परमात्मानम् । <strong>श्रुतेन</strong> वेदान्तादि-श्रवणेन गृहीतया प्राप्तयेति भक्तेर् दार्ढ्यम् उक्तम् ॥१२॥</p>
<p>———————————————————————————————————————</p>
<p>**जीव-गोस्वामी (क्रम-सन्दर्भः) : **तच् च त्रिधाविर्भाव-युक्तम् एव तत्त्वं भक्त्यैव साक्षात् क्रियत इत्य् आह—तद् इति । <strong>भक्त्या</strong> तत्-कथा-रुचेर् एव परावस्था-रूपया प्रेम-लक्षणया, <strong>तत्</strong> पूर्वोक्त-तत्त्वम् <strong>आत्मनि</strong> शुद्धे चेतसि <strong>पश्यन्ति च</strong> ।<sup id="fnref:8"><a href="#fn:8" class="footnote-ref" role="doc-noteref">8</a></sup> कीदृशं तत् ? <strong>आत्मानं</strong> स्वरूपाख्य-जीवाख्य-मायाख्य-शक्तीनाम् आश्रयम् । <strong>ज्ञान-वैराग्य-युक्तया</strong> स्वात्मजाभ्यां ताभ्यां सेवितया । अत एव ते पृथक् च विशिष्टं च पश्यन्तीत्य् आयाति ।</p>
<p>तद् एवं &ldquo;<strong>श्रुतगृहीतया,&ldquo;&ldquo;मुनयः,&ldquo;&ldquo;श्रद्दधाना&rdquo;</strong> इति पद-त्रयेण तस्या एव भक्तेर् दौर्लभ्यं दर्शितम् । सद्-गुरोः सकाशाद् वेदान्ताद्य्-अखिल-शास्त्रार्थ-विचार-श्रवण-द्वारा यदि सा [भक्तिः] आवश्यक-परम-कर्तव्यत्वेन ज्ञायते, पुनश् च—</p>
<blockquote>
<p>भगवान् ब्रह्म कार्त्स्न्येन त्रिर् अन्वीक्ष्य मनीषया ।<br>
तद् अध्यवस्यत् कूट-स्थो रतिर् आत्मन् यतो भवेत् ॥ [भा।पु। २.२.३४]</p></blockquote>
<p>इतिवद् यदि विपरीत-भावना-त्याजकौ मनन-योग्यता-मननाभिनिवेशौ स्याताम्, ततः श्रद्दधानैः सा भक्तिर् उपासना-द्वारा लभ्यते इति । अतः श्रुतिर् अपि तद्-अर्थम् आगृह्णाति । आत्मा वारे द्रष्टव्यः श्रोतव्यो मन्तव्यो निदिध्यासितव्य [बृ।आ।उ। २.४.४.६] इति । अत्र निदिध्यासनम् उपासनम् । दर्शनं साक्षात्कार उच्यते ॥१२॥ [भक्ति-सन्दर्भ ७]</p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **तत्-प्राप्ति-साधनम् आह । तज्-ज्ञानं त्रि-रूपं मुनयो मनन-शीला ज्ञानिनो योगिनो भक्ताश् च भक्त्या पश्यन्ति । तत्र ब्रह्मेति मते आत्मनि च तत्-पदार्थे ईश्वरे आत्मानं त्वं-पदार्थं जीवं पश्यन्त्य् अनुभवन्ति । परमात्मेति मते आत्मन्य् अन्तर् हृदये आत्मानम् अन्तर्यामिनं पश्यन्ति ध्यानेनालोकयन्ति । भगवान् इति मते आत्मनि मनसि च-काराद् बहिश् च स्फुरन्तम् आत्मानं भगवन्तं पश्यन्ति स्व-लोचनाभ्याम् एव तन्-माधुर्यम् आस्वादयन्ति । भक्त्येति । आदौ गुरु-मुखाच् छ्रुतो पश्चाद् गृहीता तया । भगवद्-विषयिण्य् एव श्रवण-कीर्तनादौ भक्ति-शब्दस्य रूढे ब्रह्मोपासकैः परमात्मोपासकैश् च स्व-स्व-साध्य-सिद्ध्य्-अर्थं भगवति भक्तिः कर्तव्यैव । ज्ञान-वैराग्य-युक्तयेति । ज्ञान-वैराग्ये पृथग् एव तेषाम्  उभयेषां साधने ज्ञेये । भक्त-मते भक्त्य्-उत्थ-रतेर् भक्तेः प्रेमत्व-व्यञ्जके ज्ञेये ।</p>
<blockquote>
<p>तस्मान् मद्-भक्ति-युक्तस्य योगिनो वै मद्-आत्मनः ।<br>
न ज्ञानं न च वैराग्यं प्रायः श्रेयो भवेद् इह ॥ [भा।पु। ११.२०.३१] इति ।</p></blockquote>
<p>शुद्ध-भक्तानां पृथक्तयोर् निषेधात् । अथवा, तच् च त्रिरूपं ज्ञानं भक्तास् तु भक्त्यैवानुभवितुं शक्नुवन्तीत्य् आह । तच्-छ्रद्दधानाः केचित् तत्-त्रिरूपम् अप्य् अनुभवितुं साभिलाषा भवन्तीत्य् अर्थः । तदा, भक्त्यैव पश्यन्ति । तेन ब्रह्म-परमात्मनोः साधने ज्ञान-योगय् भक्त्यैव सिद्धौ स्याताम् इति भावः ॥१२॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **तत्-तत्त्वं सपरिकरया भक्त्या लभ्यम् इत्य्-आह—मुनयस् तत्-तत्त्वम् आत्मानं विभु-विज्ञानानन्दम् आत्मनि चित्ते स्थितं भक्त्या पश्यन्ति । कथा-रुचेर् अन्तिमावस्थया प्रेम-लक्षणया चक्षुषाप्य् अनुभवन्ति, कश्चिद्-धीरः प्रत्यग् आत्मानम् ऐक्षत् ततस् तु तं पश्यते निष्कलं ध्यायमानः [क।उ। ४.१] इति श्रुतेः । कीदृशस्येत्य् आह—पूर्वं श्रुतया पश्चाद् गृहीतया । ज्ञानादिभ्याम् आत्मजाभ्यां युक्त्या निषेवितयेति तस्या दृढत्वं । एवम् आह सूत्रकारः—अपि संराधने प्रत्यक्षानुमानाभ्यां [ब्र।सू। ३.२.२४] इति ॥१२॥</p>
<hr>
<p>॥ १.२.१३ ॥</p>
<p><strong>अतः पुम्भिर् द्विज-श्रेष्ठा वर्णाश्रम-विभागशः ।</strong><br>
स्वनुष्ठितस्य धर्मस्य संसिद्धिर् हरि-तोषणम् ॥**</p>
<p>**मध्वाचार्यः (भागवत-तात्पर्यम्) : **यस्मात् परमात्मैव तत्त्वम् । तस्मात् तम् एव पश्यन्ति मुनयः । आत्मनीश्वर इति न जीवैक्यम् उच्यते । परेषाम् अपि ब्रह्मादीनां यतोऽवरत्वं स परावरः । भेद-दृष्टाभिमानेनेति हि कापिलेये । ब्रह्म-प्रधानम् उपयान्त्य् अगताभिमाना इति च । विद्यात्मनि भिदा-बोधः । यत्र हि द्वैतम् इव भवति । अन्यम् ईशस्य महिमानम् इति । अनश्नन् अन्योऽभिचाकशीति [मु।उ। ३.१.१] इति, छायातपौ ब्रह्म-विदो वदन्ति [क।उ। १.३.१], एको बहूनां यो विदधाति कामान् [श्वे।उ। ६.१३], सत्यः सो अस्य महिमा गृणेशवो यज्ञेषु विप्र-राज्ये । सत्यम् एनम् अनु विश्वे मदन्ति । यत्र पूर्वे साध्याः सन्ति देवाः । शृण्व् एवीर उग्रम् उग्रं दयायन्न् इत्य्-आदि च । मग्नस्य हि परेऽज्ञाने किं न दुःखतरं भवेत् ।</p>
<blockquote>
<p>बहवः पुरुषा ब्रह्मन्न् उताहो एक एव तु ।<br>
नैतद् इच्छन्ति पुरुषम् एकं कुर्कुलोद्वह ॥ इति मोक्ष-धर्मे ।</p></blockquote>
<p>भेद-दृष्ट्याभिमानेन पश्यन्तो यान्ति तत्-पदम् इत्य्-आदि वायु-प्रोक्ते । ॐ अनुपपत्तेस् तु न शारीरः [विशेष्स् १.२.३], भेद-व्यपदेशात् [वे।सू। १.१.१७], पृथग् उपदेशात् [वे।सू। २.३.२६] इत्य्-आदि ।</p>
<p>सत्यत्वं च भेदस्योक्तिं भाल्लवेय-श्रुतौ । स्थाणुर् होच्चक्राम स प्रजापतिम् उवाच ।कोऽसि कोऽस्थ कः स इति होवाच । योऽस्मि योऽस्थ यः स इति । अथ हैनम् उपक्रोशत् । सत्यंभिदा सत्यंभिदा सत्यंभिदेति । मैवारुवण्यो मैवार्र्वण्यो मैवार्र्वण्य इतीति । सत्यम् एनम् । सत्यः सो अस्य महिमेति चोक्तम् ।</p>
<p>महा-संहितायां च—</p>
<blockquote>
<p>त्रिविधं जीव-सङ्घं च परमात्मानम् अव्ययम् ।<br>
तेषां भेदं च ये सत्यं विदुर् मोह-विवर्जिताः ॥<br>
ते यान्ति परमं स्थानं विष्णोर् एवाचलं ध्रुवम् ।<br>
जीवेश्वर-भिदां भ्रान्तिं केचिद् आहुर् अपण्टिताः ॥<br>
अनारतं तमो यान्ति परमात्म-विनिन्दनात् ॥<br>
पराधीनश् च बद्धश् च स्वल्प-ज्ञान-सुखे हितः ।<br>
अल्प-शक्तिः सदोषश् च जीवात्मानीदृशः परः ॥<br>
वदतां तु तयोर् ऐक्यं किं तेनादुष्कृतं कृतम् ॥<br>
अन्तर्याम्यैक्य-वाचीनि वचनानीह यानि तु ।<br>
तानि दृष्ट्वा भ्रमन्तीह दुरात्मानोऽल्प-चेतसः ॥<br>
अस्यास्मि त्वम् अहं स्वात्मेत्य् अभिधा-गोचरो यतः ।<br>
सर्वान्तरत्वात् पुरुषस् त्व् अन्तर्यामी नियामयम् ॥<br>
अतो भ्रमन्ति वचनैर् आसुरा मोह-तत्-परैः ।<br>
तन्-मोहने परा प्रीतिर् देवानां परमस्य च ।<br>
अतो महान्धकारेषु पतन्त्य् अज्ञान-मोहितः ॥ इत्य्-आदि ॥१३॥</p></blockquote>
<p>———————————————————————————————————————</p>
<p>**श्रीधर-स्वामी (भावार्थ-दीपिका) : **धर्मस्य फलं भक्तिर् नार्थ-कामादिकम् इतीमम् अर्थम् उपपाद्योपसंहरति—अत इति । हे द्विज-श्रेष्ठाः । हरि-तोषणं हरेर् आराधनम् । संसिद्धिः फलम् ॥१३॥</p>
<p>———————————————————————————————————————</p>
<p>**जीव-गोस्वामी (क्रम-सन्दर्भः) : **सा चैवं दुर्लभा भक्तिः श्री-हरि-तोषणे प्रयुक्तात् स्वाभाविक-धर्माद् अपि लभ्यते । तस्माद् धरि-तोषणम् एव तस्य परमं फलम् इत्य् आह—अत इति । स्वनुष्ठितस्य बहु-प्रयत्नेनाच्छिद्रम् उपार्जितस्येति तुच्छे स्वर्गादि-फले तत्-प्रयोगोऽतीवायुक्त इति भावः ॥१३॥</p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **तद् एवं धर्मः स्वानुष्ठितः [भा।पु। १.२.८] इत्य्-आदिना कर्मणः श्रमत्वम् एव, ज्ञान-योगयोर् अपि श्रेयः-सृतिं भक्तिम् उदस्य ते विभो [भा।पु। १०.१४.४] इति । नैष्कर्म्यम् अप्य् अच्युत-भाव-वर्जितं [भा।पु। १.५.१२, १२.१२.५३], पुरेह भूमन् बहवोऽपि योगिनः [भा।पु। १०.१४.५] इत्य्-आदिभ्यो भक्त्या विना श्रमत्वम् एव । भक्तेस् तु कर्म-योग-ज्ञानाद्य्-अमिश्रिताया एव शुद्धाया आत्म-प्रसादकत्वं प्रकरणतोऽवगतम् ।</p>
<p>तत्रैवं शङ्कते—ननु ज्ञान-योगयोर् अप्रवृत्तौ न काचिच् चिन्ता । कर्मणां तु नित्यानाम् अकरणे महान् प्रत्यवायो दुर्गति-हेतुस् तत्र का वार्ता ? इत्य् आह—अतः पुम्भिर् इति । यत उक्त-न्यायेनोत्कृष्टाव् अपि ज्ञान-योगौ भक्त्यैव सिद्धौ भावेतां भक्तिस् तु ताभ्यां विनापि स्वयं सिद्ध्यति । अतो हरि-तोषणं भक्त्यैव जातं चेत्, तदा धर्मस्य संसिद्धिः । यो यत्नाद् अनुष्ठितोऽपि कर्मिणां साङ्गोपाङ्गतया प्रायः सिद्धो न भवति सोऽपि भक्तिमताम् अननुष्ठितोऽपि सम्यग् एव सिद्धो भवति ।</p>
<blockquote>
<p>यत् कर्मभिर् यत् तपसा ज्ञान-वैराग्यतश् च यत् ।<br>
योगेन दाम-धर्मेण श्रेयोभिर् इतरैर् अपि ॥<br>
सर्वं मद्-भक्ति-योगेन मद्-भक्तो लभतेऽञ्जसा ।<br>
स्वर्गापवर्गं मद्-धाम कथञ्चिद् यदि वाञ्छति ॥ [भा।पु। ११.२०.३२-३३]</p></blockquote>
<p>इति श्री-भगवद्-उक्तेः । तेन कर्माकरण-जनित-प्रत्यवायो भक्तानां पराहतः ।</p>
<p>ननु यदि भक्त्या धर्मः संसिद्धस् तर्हि धर्म-फलम् अपि तैर् लभ्यताम् ? सत्यम् । सकामत्वे सति लभ्यते एव निष्कामत्वे सति तेषां नैष्कर्म्यम् एव भवति । तथा च श्रुतिर् गोपाल-तापनी—भक्तिर् अस्य भजनम् । तद् इहामुत्रोपाधि-नैरास्येनैवामुष्मिन् मनः-कल्पनम् । एतद् एव च नैष्कर्म्यम् ॥ [गो।ता।उ। १.१४] तद् एवं—यथा तरोर् मूल-निषेचनेन [भा।पु। ४.३१.१२] इति न्यायेन भक्त्यैव धर्माः संस् भक्त्यैव धर्माः संसिद्धा एवातो भक्तानां कर्मण्य् अधिकार एव दूरीकृतो भगवता यद् उक्तम्—</p>
<blockquote>
<p>तावत् कर्माणि कुर्वीत न निर्विद्येत यावता ।<br>
मत्-कथा-श्रवणादौ वा श्रद्धा यावन् न जायते ॥ [भा।पु। ११.२०.९]</p></blockquote>
<p>धर्मान् सन्त्यज्य यः सर्वान् मां भजेत् स तु सत्तमः [भा।पु। ११.११.३२] इति । सर्व-धर्मान् परित्यज्य माम् एकं शरणं व्रज [गीता १८.६६] इति । तथा सति यथा तरोर् मूल-निषेचनेन [भा।पु। ४.३१.१२] इत्य् आदौ, यथैव सर्वार्हणम् अच्युतेज्या इत्य् अत्र यथाचुत्य-पूर्जनम् एव सर्वेषां देव-पित्रादीनाम् अर्हण-रूपं भवति तद्वद् अत्र हरि-तोषणम् एव स्वनुष्ठित-धर्मस्य सम्यक् सिद्धि-रूपं भवतीत्य् अर्थः । तथा चाच्युतस्य पूजने तोषणे च जाते देव-पित्रादीनां पूजन-रूपस्य स्वनुष्ठित-धर्मस्य संसिद्धिः स्वयम् एव जातेति भावः । एवम् एव दृष्टान्तेऽपि तरोर् मूल-निषेचनेनैव शाखा-पल्लवादीनां सेचनं स्वयम् एव जातम् इति ज्ञेयम् । तद् अपि यत् प्राच्यादि-भक्तानाम् अनन्यानाम् अपि कर्मि-कुल-सङ्घट्ट-गतत्वेनैव तद्-अनुरोध-वशाद् ईषत् कर्म-करणं तत्-कर्माकरणम् एव तत्र श्रद्धा-राहित्यात् ।</p>
<blockquote>
<p>अश्रद्धया हुतं दत्तं तपस् तप्तं कृतं च यत् ।<br>
असद् इत्य् उच्यते पार्थ न च तत् प्रेत्य नो इह ॥ [गीता १७.२८]</p></blockquote>
<p>चेति भगवद्-उक्तेः ॥१३॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **सा चेदृशी भक्तिर् हरितोषे प्रयुक्तात् स्व-धर्माद् अपि लभ्यते, तस्मात्-तोषणम् एव मुख्यं फलम् इत्य् आह—अत इति । स्वनुष्ठितस्याच्-छिद्रम् उपार्जितस्य । संसिद्धिः फलम् ॥१३॥</p>
<hr>
<p>॥ १.२.१४ ॥</p>
<p><strong>तस्माद् एकेन मनसा भगवान् सात्वतां पतिः ।</strong><br>
श्रोतव्यः कीर्तितव्यश् च ध्येयः पूज्यश् च नित्यदा ॥**</p>
<p>**श्रीधर-स्वामी (भावार्थ-दीपिका) : **यस्माच् च भक्ति-हीनो धर्मः केवलं श्रम एव, तस्माद् भक्ति-प्रधान एव धर्मोऽनुष्ठेय इत्य् आह—<strong>तस्माद्</strong> इति । <strong>एकेन</strong> एकाग्रेण <strong>मनसा</strong> ॥१४॥</p>
<p>———————————————————————————————————————</p>
<p><strong>कैवल्य-दीपिका :</strong> चतुर्-वर्गम् आह—<strong>तस्माद्</strong> इति । यस्मात् सर्व-धर्माणां विष्णु-भक्तिः फलम् । <strong>सात्वतां</strong> सत्त्ववताम् । सच्-छब्देन सत्त्वम् उच्यते ॥१४॥ [मु।फ। ७.९५]</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : तस्माद्</strong> इति तैर् व्याख्यातम् । तत्र भक्ति-हीनः इति, भक्तिः श्रवणादि-रुचिस् तद्-विहीनस् तद्-अनुत्पादक इत्य् अर्थः । <strong>तस्माद्</strong> भक्ति-प्रधान एव । भक्तिः श्रवणादि-रतिर् एव प्रधानं फलं यत्र, स धर्मः श्रवणादिर् इत्य् अर्थः । यद् वा, यद्य् एवं श्री-हरि-सन्तोषकस्यापि धर्मस्य फलं श्रवणादि-रुचि-लक्षणा भक्तिर् एव तत्-प्रवर्तिताश् च ज्ञान-वैराग्यादि-गुणा इत्य् आयातम् । तदा साक्षाच्-छ्रवणादि-रूपा भक्तिर् एव कर्तव्या । किं तत्-तद्-आग्रहेण ? इत्य् आह—<strong>तस्माद्</strong> इति । <strong>एकेन</strong> कर्माद्य्-आग्रह-शून्येन । <strong>श्रवणम्</strong> अत्र नाम-गुणादीनां, तथा <strong>कीर्तनं</strong> च ॥१४॥</p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **यस्माद् एवं <strong>तस्माद् एकेन</strong> कर्म-ज्ञानाद्य्-अनुतिष्ठाशा-शून्येन ॥१४॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **हरितोष-फलस्य स्व-धर्मस्य चेत्-तत्-कथा-रुचिः फलं, तदाश्रयणादिका सक्षाद्-भक्तिर् एव कार्या, किं स्व-धर्माग्रहेण? इत्य् अतः साधोऽत्र यत्सारं [भा।पु। १.१.११] इत्य् अस्य प्रश्नस्योत्तरम् आह—तस्माद् इति । एकेनैकाग्रेण स्व-धर्माग्रहशून्येन । नाम-रूप-गुणादीनां श्रवण-कीर्तने, बिम्बस्य ध्यानं, अर्चायाः पूजनं ॥१४॥</p>
<hr>
<p>॥ १.२.१५ ॥</p>
<p><strong>यद्-अनुध्यासिना युक्ताः कर्म-ग्रन्थि-निबन्धनम् ।</strong><br>
छिन्दन्ति कोविदास् तस्य को न कुर्यात् कथा-रतिम् ॥**</p>
<p>**श्रीधर-स्वामी (भावार्थ-दीपिका) : **भक्ति-रहितो धर्मः केवलं श्रम एवेति प्रपञ्चितम् । इदानीं तु भक्तेर् मुक्ति-फलत्वं प्रपञ्चयति—यद् इति । <strong>यस्यअनुध्या</strong> अनुध्यानं सैव <strong>आसिः</strong> खड्गः, तेन <strong>युक्ता</strong> विवेकिनो <strong>ग्रन्थिम्</strong> अहङ्कारं निबध्नाति यत् <strong>कर्म,</strong> तच् <strong>छिन्दन्ति,तस्य कथायां रतिं को न कुर्यात्</strong> ? ॥१५॥</p>
<p>———————————————————————————————————————</p>
<p>**जीव-गोस्वामी (क्रम-सन्दर्भः) : **तत्र चान्तिम-भूमिका-पर्यन्तां सुगमां शैलीं वक्तुं धर्मादि-कष्ट-निरपेक्षेण युक्ति-मात्रेण तत्-प्रथम-भूमिकां श्री-हरि-कथा-रुचिम् उत्पादयन् तस्य गुणं स्मारयति—यद् इति । <strong>कोविदा</strong> विवेकिनः । <strong>युक्ताः</strong> संयत-चित्ताः । <strong>यस्य</strong> हरेर् <strong>अनुध्या</strong> अनुध्यानं चिन्तन-मात्रम्, सैव <strong>आसिः</strong> खड्गः, तेन <strong>ग्रन्थिं</strong> नाना-देहेष्व् अहङ्कारं निबध्नाति यत्, तत् <strong>कर्म छिन्दन्ति</strong> । <strong>तस्य</strong> एवं-भूतस्य परम-दुःखाद् उद्धर्तुः <strong>कथायां रतिं को नु कुर्यात्</strong> ? ॥१५॥</p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **ननु च मत्-कथा-श्रवणादौ वा श्रद्धा यावन् न जायते [भा।पु। ११.२०.९] इति, श्रद्धालुर् मे कथाः शृण्वन् [भा।पु। ११.११.२३] इति, जात-श्रद्धो मत्-कथासु [भा।पु। ११.२०.२७] इत्य्-आदि भगवद्-उक्तेः कथायां श्रद्धावान् एव भक्ताव् अधिकारीत्य् अतः श्रद्धा कथं स्याद् इत्य् अतः आह—यद् अन्व् इति । <strong>यस्य अनुध्यानम् एवासिः</strong> खड्गः, तेन <strong>युक्ताः</strong> सहिता जनाः <strong>ग्रन्थि-निबन्धनं</strong> ग्रन्थिर् अहङ्कारो निबध्यते येन तत् <strong>कर्म</strong> ।</p>
<p>यद् वा, स्व-सञ्चित-धनेभ्यः पृथक्-कृते किंचिन्-मात्रम् एकैक-दिन-भोजनार्थं जनाः स्व-ग्रन्थौ निबध्नन्ति यथा, तथैव ग्रन्थि-निबन्धनं वर्तमान-जन्म-भोग्यं प्रारब्धं कर्म, तद् अपि छिन्दन्ति, तस्य कथायां रतिं प्रीतिं को न कुर्यात् ? इति तत्-कथायां प्रीतिर् अपि सहसा जायते, किं पुनर् अधिकार-व्यञ्जिका श्रद्धा ? इति भावः ॥१५॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **भक्यधिकारे श्रद्धा-हेतुस् तां ध्यान-गुणेनोत्पादयन्न् आह—यद् इति । कोविदा विवेकिनो युक्ता यतचित्ताः । यस्य हरेरनुध्या स्मृतिः स एवासिः खड्गस् तेन । ग्रन्थिं देहाहं-भावं निवध्नाति यत् कर्म तं छिन्दन्ति तस्य कथासु रतिं रुचिं को न कुर्यात् ? ग्रन्थि-निबन्धनं पाथेयोपमं प्रारब्धं कर्म इत्य्-एके, देह-स्थितिं दग्ध-पट-न्यायेन ईशेच्छयेति भावः ॥१५॥</p>
<p>———————————————————————————————————————</p>
<p>॥ १.२.१६ ॥</p>
<p><strong>शुश्रूषोः श्रद्दधानस्य वासुदेव-कथा-रुचिः ।</strong><br>
स्यान् महत्-सेवया विप्राः पुण्य-तीर्थ-निषेवणात् ॥**</p>
<p>**श्रीधर-स्वामी (भावार्थ-दीपिका) : **ननु सत्यम् एव कर्म-निर्मूलनी हरि-कथा-रतिः, तथापि तस्यां रुचिर् नोत्पद्यते । किं कुर्मः ? तत्राह—शुश्रूषोर् इति । <strong>पुण्य-तीर्थ-निषेवणान्</strong> निष्पापस्य <strong>महत्-सेवा स्यात्</strong>, तथा च तद्-धर्म-<strong>श्रद्धा</strong>, ततः <strong>श्रवणेच्छा</strong>, ततो <strong>रुचिः</strong> स्याद् इत्य् अर्थः ॥१६॥</p>
<p>———————————————————————————————————————</p>
<p>**जीव-गोस्वामी (क्रम-सन्दर्भः) : **शुश्रूषोर् इति तैर् एव व्याख्यातम् । तत्र पुण्य-तीर्थ-निषेवणादिभिर् इत्य् अयम् अप्य् एको मार्गः स्यात्—ते पुनन्त्य् उरु-कालेन [भा।पु। १०.४८.३१] इत्य्-आदिना । सद्यः पुनन्त्य् उपस्पृष्टाः [भा।पु। १.१.१५] इत्य्-आदिना च ऋजु-मार्गोऽप्य् अस्ति ।</p>
<p>यद् वा, नन्व् एवम् अपि तस्य कथा-रुचिर् मन्द-भाग्यानां न जायत इत्य् आशङ्क्य तत्रोपायान् वदन् ताम् आरभ्य नैष्ठिक-भक्ति-पर्यन्तां भक्तिम् उपदिशति पञ्चभिः । तत्र <strong>शुश्रूषोर्</strong> इति, भुवि पुरु-पुण्य-तीर्थ-सदनान्य् ऋषयो विमदाः [भा।पु। १०.८७.३५] इत्य्-आद्य्-अनुसारेण प्रायस् तत्र महत्-सङ्गो भवतीति तदीय-टीकानुमत्या च <strong>पुण्य-तीर्थ-निषेवणाद्</strong> धेतोर् लब्धा यदृच्छया या <strong>महत्-सेवा,</strong> तया <strong>वासुदेव-कथा-रुचिःस्यात्</strong> । कार्यान्तरेणापि तीर्थे भ्रमतो [ईश्वर-सन्तोषक-धर्मानुष्ठातुः सुकृतिनो जनस्य] महतां प्रायस् तत्र भ्रमतां तिष्ठतां वा दर्शन-स्पर्शन-सम्भाषणादि-लक्षणा सेवा स्वत एव सम्पद्यते । तत्-प्रभावेण च तदीयाचरणे श्रद्धा भवति । तदीय-स्वाभाविक-परस्पर-भगवत्-कथायां “किम् एते सङ्कथयन्ति तत् शृणोमि” इति तद्-इच्छा जायते । तच्-छ्रवणेन च तस्यां <strong>रुचिर्</strong> जायते इति । तथा च महद्भ्य एव श्रुता झटिति कार्य-करीति भावः । तथा श्री-कपिल-देव-वाक्यम्—</p>
<blockquote>
<p>सतां प्रसङ्गान् मम वीर्य-संविदो<br>
भवन्ति हृत्-कर्ण-रसायनाः कथाः ।<br>
तज्-जोषणाद् आश्व् अपवर्ग-वर्त्मनि<br>
श्रद्धा रतिर् भक्तिर् अनुक्रमिष्यति ॥ [भा।पु। ३.२५.२५] इति ॥१६॥ [भक्ति-सन्दर्भ ११]</p></blockquote>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **तथापि कथायां प्रीतिर् एवार्विर्भावे प्रकारं शृणुतेत्य् आह—शुश्रूषोर् इति । <strong>महत्-सेवया</strong> यादृच्छिक-महत्-कृपा-जनितया महतां सेवया <strong>श्रद्दधानस्य</strong> जात-श्रद्धया पुंसः <strong>पुण्य-तीर्थं</strong> सद्-गुरुः, तस्य <strong>निषेवणं</strong> चरणाश्रयणं स्यात् । निदानागमयोस् तीर्थम् ऋषि-जुष्ट-जले गुरौ इत्य् अमरः । तस्माच् च शुश्रूषोस् तस्य वासुदेव-कथासु रुचिः स्याद् इत्य् अन्वयः ॥१६॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **कथा-रुचेर् आविर्भाव-प्रकारम् आह—शुश्रूषोर् इति । यादृच्छिक-महत्-कृपा-जन्यया महत्-सेवया शुश्रूषोः श्रद्दधानस्य च जात-दृढ-विश्वासस्य पुंसः पुन्य-तीर्थ-निषेवणात् संशयच्-छेत्तृ-गुरु-पादाश्रयनात् तस्य वासुदेव-कथा-रुचिः स्यात् । निपान् आगमयोस् तीर्थमृषि-जुष्ट-जले गुरौ इत्य् अमरः ॥१६॥</p>
<hr>
<p>॥ १.२.१७ ॥</p>
<p><strong>शृण्वतां स्व-कथाः कृष्णः पुण्य-श्रवण-कीर्तनः ।</strong><br>
हृद्य् अन्तः-स्थो ह्य् अभद्राणि विधुनोति सुहृत् सताम् ॥**</p>
<p>**श्रीधर-स्वामी (भावार्थ-दीपिका) : **ततश् च शृण्वताम् इति । <strong>पुण्ये श्रवण-कीर्तने</strong> यस्य सः । <strong>सतां सुहृद्</strong> धित-कारी । <strong>हृदि</strong> यान्य् <strong>अभद्राणि</strong> कामादि-वासनास् तानि । <strong>अन्तः-स्थो</strong> हृदय-स्थः सन् ॥१७॥</p>
<p>———————————————————————————————————————</p>
<p>**जीव-गोस्वामी (क्रम-सन्दर्भः) : **कथा-द्वारा अन्तः-स्थो भावना-पदवीं गतः सन् हरिः । <strong>अभद्राणि</strong> वासनाः ॥१७॥ [भक्ति-सन्दर्भ १२]</p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **ततश् च शृण्वताम् इति क्रमेण श्रवण-कीर्तने उक्ते । ततश् च <strong>हृदि</strong> यान्य् <strong>अभद्राणि</strong> पापानि तान्य् <strong>अन्तः-स्थः</strong> सन् <strong>विधुनोति</strong> इति स्मरणम् ॥१७॥</p>
<p>———————————————————————————————————————</p>
<p>**विश्वनाथः (माधुर्य-कादम्बिनी ३.१-२): **अथ पूर्वं या अनिष्ठिता निष्ठितेति द्विविधोक्ता भजन-क्रिया । तस्याः प्रथमा षड्-विधा लक्षिता । ततो द्वितीयाम् अलक्षयित्वैवानर्थ-निवृत्तिः प्रक्रान्ता । यद् उक्तं—शृण्वताम् इति द्वाभ्याम् ।</p>
<p>तत्र <strong>शृण्वतां स्व-कथाः कृष्णः पुण्य-श्रवण-कीर्तनः</strong> इत्य् अनिष्ठितैव भक्तिर् अवगम्यते, नैष्ठिकीत्य् अग्रे वक्ष्यमाणत्वात् । <strong>अभद्राणि विधुनोति</strong> इति तयोर् मध्ये एवानर्थानां निवृत्तिर् उक्ता । <strong>नष्ट-प्रायेष्व् अभद्रेष्व्</strong> इत्य् अत्र तेषां कश्चन भागो नापि निवर्तत इत्य् अपि सूचित इति ।</p>
<p>अत एव क्रम-प्राप्ततया निष्ठिता भक्तिर् इदानीं विव्रियते । <strong>निष्ठा</strong> नैश्चल्यम् उत्पन्ना यस्या इति निष्ठिता । नैश्चल्यं भक्तेः प्रत्यहं विधित्सितम् अप्य् अनर्थ-दशायां लय-विक्षेपाप्रतिपत्ति-कषाय-रसास्वादानां पञ्चानाम् अन्तरीयाणां दुर्वारत्वान् न सिद्धम् आसीत् । अनर्थ-निवृत्त्य्-अनन्तरं तेषां तदीयानां निवृत्त-प्रायत्वात् नैश्चल्यं सम्पद्यते इति लयाद्य्-अभाव एव निष्ठा-लिङ्गम् । तत्र लयः कीर्तन-श्रवण-स्मरणेषु उत्तरेष्व् आधिक्येन निद्रोद्गमः । विक्षेपस् तेषु व्यवहारिक-वार्ता-सम्पर्कः । अप्रतिपत्तिः कदाचिल् लय-विक्षेपयोर् अभावे कीर्तनाद्य्-असामर्थ्यम् । कषायः क्रोध-लोभ-गर्वादि-संस्कारः । रसास्वादः विषय-सुखोदय-काले कीर्तनादिषु मनोऽनभिनिवेश इति ॥१७॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **ततश् च शृण्वताम् इति कथा-द्वारान्तःस्थो भावना-पदवीं प्राप्तः कृष्णो हृदि स्थितान्य् अभद्राणि विधुनोति ॥१७॥</p>
<hr>
<p>॥ १.२.१८ ॥</p>
<p><strong>नष्ट-प्रायेष्व् अभद्रेषु नित्यं भागवत-सेवया ।</strong><br>
भगवत्य् उत्तम-श्लोके भक्तिर् भवति नैष्ठिकी ॥**</p>
<p>**श्रीधर-स्वामी (भावार्थ-दीपिका) : **ततश् च नष्ट-प्रायेष्व् इति । सर्वाभद्र-नाशस्य ज्ञानोत्तर-कालत्वात् प्राय-ग्रहणम् । भागवतानां भागवत-शास्त्रस्य वा सेवया । नैष्ठिकी निश्चला विक्षेपकाभावात् ॥१८॥</p>
<p>———————————————————————————————————————</p>
<p>**जीव-गोस्वामी (क्रम-सन्दर्भः) : **नष्ट-प्रायेषु न तज्-ज्ञानम् इव सम्यङ्-नष्टेष्व् एवेति भक्तेर् निरर्गल-स्वभावत्वम् उक्तम् । भागवतानां भागवत-शास्त्रस्य वा सेवया भक्तिर् अनुध्यान-रूपा नैष्ठिकी सन्तता एव भवति ॥१८॥</p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **भागवतानां वैष्णवानां भागवतस्य शास्त्रस्य च—नष्ट-प्रायेष्व् इति । नामापराध-लक्षणस्याभद्रस्य कश्चन कश्चन प्रबलो भागः क्षीणत्वं गच्छन् रति-पर्यन्तोऽपि भवतीति भावः । नैष्ठिकी निष्ठा चित्तैकाग्र्यं तां प्राप्ता ॥१८॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **नष्टेति—भागवतानां भागवतस्य च सेवयाभद्रेषु नामापराधान्तेष्व् अनर्थेषु नष्ट-प्रायेषु सत्सु भगवति नैष्ठिकी स्थिरा भक्तिर् भवति ॥१८॥</p>
<p>———————————————————————————————————————</p>
<p>॥ १.२.१९ ॥</p>
<p><strong>तदा रजस्-तमो-भावाः काम-लोभादयश् च ये ।</strong><br>
चेत एतैर् अनाविद्धं स्थितं सत्त्वे प्रसीदति ॥**</p>
<p>**श्रीधर-स्वामी (भावार्थ-दीपिका) : **रजश् च तमश् च ये च तत्-प्रभवा भावाः कामादयः एतैर् अनाविद्धम् अनभिभूतम् । प्रसीदत्य् उपशाम्यति ॥१९॥</p>
<p>———————————————————————————————————————</p>
<p>**जीव-गोस्वामी (क्रम-सन्दर्भः) : **तदैव त्रि-भुवन-विभव-हेतवेऽप्य् अकुण्ठ-स्मृतिः [भा।पु। ११.२.५३] इत्य्-आद्य्-उक्त-रीत्या सर्व-वासना-नाशात् चित्तं शुद्ध-सत्त्वम् अग्रं सत् भगवत्-तत्त्व-साक्षात्कार-योग्यं भवतीत्य् आह—तदेति ॥१९॥</p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **रजस्-तमोभ्यां भाव उत्पत्तिर् येषां ते विक्षेपयादयः । आदि-शब्दात् क्रोध-मोह-मात्सर्याणि अनाविद्धम् अविकृतं भवति तेन विषयेष्व् अरुच्या श्रवण-कीर्तनादिषु स्वादुत्व-भाण-लक्षणा रुचिर् भवतीत्य् आयातम् । तेन पूर्व-दशायां काम-लोभाद्यैस् तीक्ष्ण-शरायितैर् आविद्धं चेतः कथं प्रसीदतु ? कथं वा कीर्तनादेः सम्यग् आस्वादं लभताम् ? न हि व्यथा-जर्जरितस्यान्नादिकं सम्यक् रोचते इति भावः । ततश् च सत्त्वे शुद्ध-सत्त्व-मूर्तौ भगवति स्थितम् आसक्तम् ॥१९॥</p>
<p>———————————————————————————————————————</p>
<p>**विश्वनाथः (माधुर्य-कादम्बिनी ३.२-३): **अत्र च-कारस्य समुच्चयार्थत्वाद् रजस्-तमो-भावा एव लभ्यन्ते । किं च—एतैर् अनाविद्धम् इत्य् उक्ते भाव-पर्यन्तं तेषां स्थितिर् अप्य् अस्ति भक्त्य्-अबाधकतयैव ।</p>
<p>सा च निष्ठा साक्षाद्-भक्ति-वर्तिनी तद्-अनुकूल-वस्तु-वर्तिनीति द्विविधा । तत्र साक्षाद्-भक्तिर् अनन्त-प्रकारापि स्थूलतया त्रिविधा । कायिकी वाचिकी मानसी चेति । तत्र प्रथमं कायिक्यास् ततो वाचिक्यास् तत एव मानस्या भक्तेर् निष्ठा सम्भवेद् इति केचित् । भक्तेषु तारतम्येन स्थितानाम् अपि सह-ओजो-बलानां मध्ये क्वचन भक्ते विलक्षण-तादृश-संस्कार-वशात् कस्यचिद् एव भगवद्-उन्मुखत्वाधिक्यं स्याद् इति नायं क्रम इत्य् अन्ये । तद्-अनुकूल-वस्तुनि अमानित्व-मानदत्व-मैत्री-दयादीनि । तेषां निष्ठा च कुत्रचन शम-प्रकृतौ भक्ते भक्तेर् अनिष्ठितत्वे दृश्यते कुत्रचन तस्मिन्न् उद्धते भक्ते निष्ठितत्वेऽपि न दृश्यते यद्य् अपि तद् अपि भक्ति-निष्ठैव स्व-सत्त्वासत्त्वाभ्यां तन्-निष्ठा-सत्त्वासत्त्वे सुधियम् अवगमयति न तु बाल-प्रतीतिर् एव वास्तवीकर्तुं शक्येति । यद् उक्तं—</p>
<blockquote>
<p>भक्तिर् भवति नैष्ठिकी ।<br>
तदा रजस्-तमो-भावाः काम-लोभादयश् च ये ।<br>
चेत एतैर् अनाविद्धं स्थितं सत्त्वे प्रसीदति ॥ इति ।</p></blockquote>
<p>श्रवण-कीर्तनादिषु यत्नस्य शैथिल्य-प्राबल्य एव दुस्त्यज्ये सम्भवन्ती निष्ठितानिष्ठिते भक्ती प्रदर्शयेताम् इति सङ्क्षेपतो विवेकः ॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **तदेति—रजस् तमोभ्यां भावो जन्म षेषां ते विक्षेप-लयादयः कामेत्य्-आदि-पदात् क्रोध-मोह-मद-मात्सर्याणि । तैस् तैश् च चेतोऽनाविद्धम् अविकृतं भवतीति विषयेष्व् अरुचिः श्रवण-कीर्तनादिषु तु रुचिर् भवतीत्य् अर्थः । ततः सत्त्वे विशुद्धस् अत्त्व-विग्रहे भगवति स्थितं स्थिरं सत् प्रसीदति ॥१९॥</p>
<p>———————————————————————————————————————</p>
<p>॥ १.२.२० ॥</p>
<p><strong>एवं प्रसन्न-मनसो भगवद्-भक्ति-योगतः ।</strong><br>
भगवत्-तत्त्व-विज्ञानं मुक्त-सङ्गस्य जायते ॥**</p>
<p>**श्रीधर-स्वामी (भावार्थ-दीपिका) : **भगवद्-भक्ति-योगतः प्रसन्न-मनसोऽत एव मुक्त-सङ्गस्य ॥२०॥</p>
<p>———————————————————————————————————————</p>
<p>**जीव-गोस्वामी (क्रम-सन्दर्भः) : **एवं पूर्वोक्त-प्रकारेण <strong>प्रसन्न-मनसस्</strong> ततो <strong>मुक्त-सङ्गस्य</strong> त्यक्त-कामादि-वासनस्य <strong>भक्ति-योगतः</strong> पुनर् अपि क्रियमाणात् तस्माद् <strong>विज्ञानं</strong> साक्षात्कारो मनसि बहिर् वा भावनां विनैवानुभवो यः, स जायते ।<sup id="fnref:9"><a href="#fn:9" class="footnote-ref" role="doc-noteref">9</a></sup> ॥२०॥ [भक्ति-सन्दर्भः १५]</p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **एवम् अनेन प्रकारेणासक्ति-पूर्वकं प्रतिक्षणं भगवतः कृष्णस्य भजनं कुर्वतः <strong>प्रसन्न-मनस</strong> उत्पन्न-रतेर् इत्य् अर्थः, रत्या विना सर्वथा विषयासंस्पर्शस्यानुत्पत्तेः, तेन विना च मनः-प्रसादासम्भवाद् इति । ततश् च भगवति भक्ति-योगः प्रेमा, तस्माच् च भगवतस् तस्य स्वरूप-गुण-लीलैश्वर्य-माधुर्यस्य <strong>विज्ञानम्</strong> अनुभव इत्य् अनुभव इत्य् अनुसंहितं भक्तेः फलम् उक्तं—जनयत्य् आशु वैराग्यं ज्ञानं च यद् अहैतुकं [भा।पु। १.२.७] इति यत् पूर्वम् उक्तं, तद् इदम् एव ज्ञेयम् । <strong>मुक्त-सङ्गस्य</strong> उत्पन्न-वैराग्यस्य ॥२०॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **एवाम् उक्त-प्रकारेण प्रसन्न-मनसो विशुद्ध-चित्तस्य ततो मुक्त-सङ्गस्य विरक्तस्य भगवद्-भक्ति-योगतः समावृत्तात्-तस्माद्-भगवत्-तत्त्वस्य वदन्तीत्य् उक्तस्य विज्ञानं साक्षात्कारो जायते ॥२०॥</p>
<p>———————————————————————————————————————</p>
<p>॥ १.२.२१ ॥</p>
<p><strong>भिद्यते हृदय-ग्रन्थिश् छिद्यन्ते सर्व-संशयाः ।</strong><br>
क्षीयन्ते चास्य कर्माणि दृष्ट एवात्मनीश्वरे ॥**</p>
<p>———————————————————————————————————————</p>
<p>**श्रीधर-स्वामी (भावार्थ-दीपिका) : **विज्ञन-फलम् आह—भिद्यत इति । <strong>हृदयम्</strong> एव <strong>ग्रन्थिश्</strong> चिज्-जड-ग्रन्थन-रूपोऽहङ्कारः । अत एव <strong>सर्वे संशया</strong> असंभावनादि-रूपाः । <strong>कर्माण्य्</strong> आरब्ध-फलानि । <strong>आत्मनि</strong> स्वरूप-भूते <strong>ईश्वरे दृष्टे</strong> साक्षात्-कृते सति । <strong>एव</strong>-कारेण विज्ञानानन्तरम् एवेति दर्शयति ॥२१॥</p>
<p>———————————————————————————————————————</p>
<p>**जीव-गोस्वामी (क्रम-सन्दर्भः) : **तस्य च परमानन्दैक-रूपत्वेन स्वतः-फल-रूपस्य साक्षात्-कारस्यानुषङ्गिकं फलम् आह—भिद्यत इति । <strong>हृदय-ग्रन्थि</strong>-रूपोऽहङ्कारः । <strong>सर्व-संशयाश् छिद्यन्ते</strong> इति श्रवण-मननादि-प्रधानानाम् अपि <strong>तस्मिन् दृष्ट</strong> एव सर्वे संशयाः समाप्यन्ते इत्य् अर्थः । अतः श्रवणेन तावज्-ज्ञेय-गतासम्भावनाश् छिद्यन्त इति । मननेन तद्-गत-विपरीत-भावनाः । साक्षात्कारेण त्व् आत्म-योग्यता-गतासम्भावना-विपरीत-भावने इति ज्ञेयम् । <strong>क्षीयन्ते</strong> तद्-इच्छा-मात्रेणैव तद्-आभासो न किञ्चिद् एव तेष्व् अवशिष्यत इत्य् अर्थः ॥२१॥ [भक्ति-सन्दर्भः १६]</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) : हृदय-ग्रन्थिर्</strong> अविद्या <strong>भिद्यत</strong> इति कर्म-कर्तरि प्रयोगेणाविद्या-ध्वंसो भक्तानाम् अननुसंहितं फलम् । एवम् एव <strong>छिद्यन्ते सर्व-संशयाः,</strong> असम्भावनादि-रूपाः । आत्मनीति ईश्वर इत्य् अस्य विशेषणम् । यद् वा, <strong>आत्मन्य्</strong> एव मनस्य् एव <strong>दृष्टे,</strong> किं पुनः साक्षाद् दृष्टे सतीति स्फूर्ति-साक्षात्काराव् उक्तौ ॥</p>
<p>सतां कृपा महत्-सेवा श्रद्धा गुरु-पदाश्रयः ।</p>
<p>भजनेषु स्पृहा भक्तिर् अनर्थापगमस् ततः ।</p>
<p>निष्ठा रुचिर् अथासक्ती रतिः प्रेमाथ दर्शनम् ।</p>
<p>हरेर् माधुर्यानुभव इत्य् अर्थाः स्युश् चतुर्दश ॥२१॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **परमानन्द-रूपत्वेन स्वतः-फल-रूपस्य तस्य साक्षात्कारस्यानुषङ्गिकं फलम् आह—भिद्यत इति । हृदय-ग्रन्थिर् देहाहङ्कारः सर्व-संशयाश् छिद्यन्त इति तस्मिन्न् आत्मनीश्वरे दृष्टे एव सति श्रवणादि-परस्य तस्य सर्वे ते समाप्यन्त इत्य् अर्थः । श्रवणेन ज्ञेयगतासंभावना, मननेन तद्-गता विपरीत-भावना, दर्शनेन तु विज्ञातृ-योग्यता गता सा सा च समाप्यते । क्षीयन्त इति तद् ईच्छयैव तदाभासः कश्चिद् अनुवर्तत इति ज्ञेयं । कर्मकर्तरि प्रयोगाद् अननुसंहितास् तद्-भेदादयः । अत्र सत्-कृपा-सत्-सेवा-श्रद्धा-गुर्वाश्रय-भक्ति-स्पृहा-भक्त्य् अनर्थ-निवृत्ति-निष्ठा-सक्ति-प्रेम-रूपेण वर्त्मना तद्-दर्शनं साध्यम् उक्तं ॥२१॥</p>
<hr>
<p>॥ १.२.२२ ॥</p>
<p><strong>अतो वै कवयो नित्यं भक्तिं परमया मुदा ।</strong><br>
वासुदेवे भगवति कुर्वन्त्य् आत्म-प्रसादनीम् ॥**</p>
<p>———————————————————————————————————————</p>
<p>**श्रीधर-स्वामी (भावार्थ-दीपिका) : **तत्र च सदाचारं दर्शयन्न् उपसंहरति—अत इति । आत्मनः प्रसादनीं<sup id="fnref:10"><a href="#fn:10" class="footnote-ref" role="doc-noteref">10</a></sup> मनः-शोधनीम् । वासुदेवे भक्तिं कुर्वन्तीति भजनीय-विशेषो दर्शितः ॥२२॥</p>
<p>———————————————————————————————————————</p>
<p>**जीव-गोस्वामी (क्रम-सन्दर्भः) : **अत्र प्रकरणार्थे सद्-आचारं दर्शयन्न् उपसंहरति—अत इति । न केवलम् एतावद्-गुणत्वं तस्याः । किं च, परमया मुदेति कर्मानुष्ठानवन् न साधन-काले साध्य-काले वा भक्त्य्-अनुष्ठानं दुःख-रूपम्, प्रत्युत सुख-रूपम् एवेत्य् अर्थः । अत एव नित्यं साधक-दशायां सिद्ध-दशायां चैतावत् कुर्वन्तीत्य् उक्तम् ॥२२॥</p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **परमया मुदेति । साधन-दशायाम् अपि कष्टाभाव उक्तः ॥२२॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **अत्र सदाचारं दर्शयन्न् उपसंहरत्यत इति । आत्म-प्रसादिनीं मनः-शोधिनीं, नित्यम् इति सर्वदा-कर्तव्यता । परमया मुदेति सुख-रूपता तस्याः ।</p>
<blockquote>
<p>सर्व-मङ्गल-मूर्धन्या पूर्णानन्दमयी सदा ।<br>
द्विजेन्द्र! तव मय्य् अस्तु भक्तिर् अव्यभिचारिणी ॥<sup id="fnref:11"><a href="#fn:11" class="footnote-ref" role="doc-noteref">11</a></sup> इति नारदीयात् ॥२२॥<br>
———————————————————————————————————————</p></blockquote>
<p>॥ १.२.२३ ॥</p>
<p><strong>सत्त्वं रजस् तम इति प्रकृतेर् गुणास् तैर्</strong></p>
<p><strong>युक्तः परः पुरुष एक इहास्य धत्ते ।</strong></p>
<p><strong>स्थित्य्-आदये हरि-विरिञ्चि-हरेति सञ्ज्ञाः</strong></p>
<p><strong>श्रेयांसि तत्र खलु सत्त्व-तनोर् नॄणां स्युः ॥</strong></p>
<p>**मध्वाचार्यः (भागवत-तात्पर्यम्) : **विष्णोर् एव त्रि-सञ्ज्ञाः । वामने च—</p>
<blockquote>
<p>ब्रह्म-विष्ण्व्-ईश-रूपाणि त्रीणि विष्णोर् महात्मनः ।<br>
ब्रह्मणि ब्रह्म-रूपश् च शिव-रूपी शिवे स्थितः ॥<br>
पृथग् एव स्थितो देवो विष्णु-रूपी जनार्दनः ॥ इति ।</p></blockquote>
<p>त्रयोऽपि गुणाः विष्ण्व्-आश्रयाः । तथापि सत्त्व-तनौ जीवे श्रेयांसि स्युः । मेघ-रूपत्वाद् धूम उत्तमः ॥२३-२४॥</p>
<p>———————————————————————————————————————</p>
<p>**श्रीधर-स्वामी (भावार्थ-दीपिका) : **तद् एवोपपादयितुं ब्रह्मादीनां त्रयाणाम् एकात्मकत्वेऽपि वासुदेवस्याधिक्यम् आह—सत्त्वम् इति । <strong>इह</strong> यद्य् अप्य् <strong>एक</strong> एव <strong>परः पुमान् अस्य</strong> विश्वस्य <strong>स्थित्य्-आदये</strong> स्थिति-सृष्टि-प्रलयार्थं <strong>हरि-विरिञ्चि-हरेति-सञ्ज्ञाः</strong> केवलं भिन्ना <strong>धत्ते</strong> । हरि-विरिञ्चि-हरा इति वक्तव्ये सन्धिर् आर्षः । तत्र तेषां मध्ये <strong>श्रेयांसि</strong> शुभ-फलानि <strong>सत्त्व-तनोर्</strong> वासुदेवाद् एव <strong>स्युः</strong> ॥२३॥</p>
<p>———————————————————————————————————————</p>
<p>**जीव-गोस्वामी (क्रम-सन्दर्भः) : **तद् एवं कर्म-ज्ञान-वैराग्य-यत्न-परित्यागेन भगवद्-भक्तिर् एव कर्तव्येति मतम् । कर्म-विशेष-रूपं देवतान्तर-भजनम् अपि न कर्तव्यम् इत्य् आह सप्तभिः । तत्रान्येषां का वार्ता ? सत्य् अपि श्री-भगवत एव गुणावतारत्वे श्री-विष्णुवत् साक्षात् पर-ब्रह्मत्वाभावात् सत्त्व-मात्रोपकारकत्वाभावाच् च । प्रत्युत रजस्-तमो-बृंहणत्वाच् च ब्रह्म-शिवाव् अपि श्रेयोऽर्थिभिर् नोपास्याव् इत्य् आह—सत्त्वम् इति द्वाभ्याम् ।</p>
<p>इह यद्यप्य् <strong>एक</strong> एव <strong>परः पुमानस्य</strong> विश्वस्य <strong>स्थित्य्-आदये</strong> स्थिति-सृष्टि-लयार्थं <strong>तैः</strong> सत्त्वादिभिर् <strong>युक्तः</strong> पृथक् पृथक् तत्-तद्-अधिष्ठाता, तथापि परस् तत्-तद्-असंश्लिष्टः सन् <strong>हरि-विरिञ्चि-हरेति सञ्ज्ञा</strong> भिन्ना <strong>धत्ते</strong>, तत्-तद्-रूपेणाविर्भवतीत्य् अर्थः । तत्रापि<sup id="fnref:12"><a href="#fn:12" class="footnote-ref" role="doc-noteref">12</a></sup> तत्र तेषां मध्ये <strong>श्रेयांसि</strong> धर्मार्थ-काम-मोक्ष-भक्त्य्-आख्यानि शुभ-फलानि **सत्त्व-तनोर् **अधिष्ठित-सत्त्व-शक्तेः श्री-विष्णोर् एव स्युः ।</p>
<p>अयं भावः—उपाधि-दृष्ट्या तौ द्वौ सेवमाने रजस्-तमसोर् घोर-मूढत्वाद् भवन्तोऽपि धर्मार्थ-कामा नातिसुखदा भवन्ति । तथोपाधि-परित्यागेन सेवमाने भवन्न् अपि मोक्षो न साक्षान् न च झटिति, किन्तु कथम् अपि परमात्मांश एवायम् इत्य् अनुसन्धानाभ्यासेनैव परमात्मन एव भवति, तत्र तत्र साक्षात्-परमात्माकारेणाप्रकाशात् । तस्मात् ताभ्यां श्रेयांसि न भवन्तीति ।</p>
<p>अथोपाधि-दृष्ट्यापि श्री-विष्णुं सेवमाने सत्त्वस्य शान्तत्वाद् धर्मार्थ-कामा अपि सुखदाः । तत्र निष्कामत्वेन तु तं सेवमाने सत्त्वात् सञ्जायते ज्ञानं [गीता १४.१७] इति चोक्तेर् मोक्षश् च साक्षात् । अत उक्तां स्कान्दे—</p>
<blockquote>
<p>बन्धको भव-पाशेन भव-पाशाच् च मोचकः ।<br>
कैवल्यदः परं ब्रह्म विष्णुर् एव सनातनः ॥ इति ।</p></blockquote>
<p>उपाधि-परित्यागेन तु पञ्चमः पुरुषार्थो भक्तिर् एव भवति । तस्य परमात्माकारेणैव प्रकाशात् । तस्माच् छ्री-विष्णोर् एव श्रेयांसि स्युर् इति ॥२३॥ [परमात्म-सन्दर्भ १२, भक्ति-सन्दर्भ १८]</p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **एवं कर्म-ज्ञानादिकम् अतिक्रम्य भक्तेर् एव यथा कर्तव्यत्वम् उक्तम् । तथैव देवतानतरोपासनाम् अप्य् अपहाय भगवान् एवोपास्य इत्य् उच्यते । स च भगवान् एक एवापि क्रीडयावतरन्न् अनेकोऽपि भवति । बहु-मूर्त्य्-एक-मूर्तिकं [भा।पु। १०.४०.७] इति दशमात् । तस्यावतारा द्विविधाश् चिच्-छक्त्या माया-शक्त्या च । चिच्-छक्त्या मत्स्य-कूर्मादयो भजनीया एव । माया-शक्त्या च ये सत्त्व-रजस्-तमो भिर् विष्णु-ब्रह्म-रुद्रास् तेषु विष्णुर् एव भजनीय इत्य् आह सत्त्वम् इति । इह यद्यपि एक एव पुमान् आदि-पुरुषः अस्य विश्वस्य स्थित्य्-आदये स्थिति-सृष्टि-लयार्थम् । तैः सत्त्वादिभिर् युक्त एव हरि-विरिञ्चि-हरा इति सञ्ज्ञा धत्ते । सन्धिर् आर्षः । पर इति गुणैर् युक्तोऽपि अचिन्त्य-शक्त्या तेभ्यो बहिः पृथग्-अवस्थिइत्यैव तेषाम्  अस्पर्शनात् पर अयुक्त इत्य् अर्थः । तद् अपि श्रेयांसि भक्तानाम् अभीष्टानि । तत्र तेषु मध्ये सत्त्व-तनोः —</p>
<blockquote>
<p>भेजिरे मुनयोऽथाग्रे भगवन्तम् अधोक्षजम् ।<br>
सत्त्वं विशुद्धं क्षेमाय कल्पन्ते येऽनु तान् इह ॥ [भा।पु। १.२.२५]</p></blockquote>
<p>इत्य् उत्तर-श्लोक-दृष्ट्या विशुद्ध-सत्त्वात्मक-शरीरात् हरेर् एव स्युः । साक्षी चेता केवलो निर्गुणश् च [श्वे।उ। ६.११] इति । सत्त्वादयो न सन्तीशे यत्र च प्राकृता गुणा [वि।पु। १.९.४४] इति । हरिर् हि निर्गुणः साक्षात् पुरुषः प्रकृतेः परः [भा।पु। १०.८८.५] इत्य्-आदि श्रुति-स्मृति-विरोधात् । हरौ माया-गुणस्य सत्त्वस्य युक्तत्वेऽपि तस्यायोग एव । सत्त्वस्य प्रकाश-रूपत्वादौदासीन्याच् च तेन सच्-चिद्-आनन्द-वस्तुनो महा-प्रकाशकस्योपरागासम्भवात् प्राकृत-सत्त्वस्य न हि हरि-शरीरारम्भकत्वम् । रजस्-तमसोस् तु विक्षेप-रूपत्वावरण-रूपत्वाभ्याम् उपकारकत्वापकारकत्वाभ्यां च ताभ्याम् आनन्दस्य विक्षिप्तत्वम् आवृतत्वम् इत्य् उपराग-सम्भवात् ब्रह्म-रुद्रयो रजस्-तमस्-तनुत्वम् एवेति तयोः स-गुणत्वं हरेर् निर्गुणत्वं च युक्ति-सिद्धम् एव निर्गुणत्वेऽपि प्राकृत-सत्त्वस्य प्रकाश-रूपेण तत्-समीप-वर्तितया तत्र स्थितत्वाद् विश्व-पालन-लक्षणस् तद्-धर्मे औदासीन्येन हरौ प्रतीयते । न च तेन तस्य निर्गुणत्वं व्याहतम् इति वाच्यं संयोग-समवाय-सम्बन्धाभ्यां प्राकृत-सत्त्वस्य तत्रासम्भवात् । सामीप्य-सम्बन्धेनैव तत्र स्थितत्वाद् इति । स्वभक्त-पालनं तु स्वरूप-भूतस्य शुद्ध-सत्त्वस्य धर्मो ज्ञेयः ।</p>
<p>किं चात्र ब्रह्मणो हिरण्यगर्भत्वान् नेतरोऽनुपपत्तेर् [वे।सू। १.१.१७] इति न्यायेन तस्येश्वरत्वाभावात् जीवत्वेन तद्वति रजसि परमेश्वरस्य योगात् तत्रावेशाद् एवावतारत्वम् ।</p>
<blockquote>
<p>भास्वान् यथाश्म-शकलेषु निजेषु तेजः<br>
स्वीयं कियत् प्रकटयत्य् अपि तद्वद् अत्र ।<br>
ब्रह्मा य एष जगद्-अण्ड-विधान-कर्ता<br>
गोविन्दम् आदि-पुरुषं तम् अहं भजामि ॥ [ब्र।सं। ५.४९] इति ।</p></blockquote>
<p>शिवस्य तु जीवत्वाभावाद् गुण-युक्तेश्वरत्वम् एव । यद् उक्तं तत्रैव –</p>
<blockquote>
<p>क्षीरं यथा दधि विकार-विशेष-योगात्<br>
सञ्जायते न हि ततः पृथग् अस्ति हेतोः ।<br>
यः शम्भुताम् अपि तथा समुपैति कार्याद्<br>
गोविन्दम् आदि-पुरुषं तम् अहं भजामि ॥ [ब्र।सं। ५.४५] इति ।</p></blockquote>
<p>इत्य् अतो ब्रह्म-शिवयोर् मध्ये शिवस्येश्वरत्वम् इति केचिद् आहुः केचित् तु तैर् युक्त इति नियामक-सम्बन्धेन संयोग-सम्बन्धेन सामीप्य-सम्बन्धेन च योगो ज्ञेयः । तत्र सत्त्वादीनां नियामकता-सम्बन्धेन योगे सति पुरुषः स्व-स्वरूपेण स्थितो निर्गुण एव भवति । रजसि तमसि च संयोग-सम्बन्धेन योगे स एव पुरुषो ब्रह्मा रुद्रश् च स-गुण एव भवति । सत्त्वे सामीप्य-सम्बन्धेन योगे स एव पुरुषो विष्णुः स्वरूपेण स्थितो निर्गुण एव भवतीत्य् आचक्षते । अत एव –</p>
<blockquote>
<p>योगो नियामकतया गुणैः सम्बन्ध उच्यते ।<br>
अतः स तैर् न युज्यते तत्र स्वांशः परस्य यः ॥ [ल।भा। १.२.१८]</p></blockquote>
<p>इति भागवतामृत-कारिकार्थ उपपद्यत इति ॥२३॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **वासुदेवे भक्तिं कुर्वन्तीत्य् उक्तं, तं प्रतिपादयति—सत्त्वम् इति । परः पुरुषः कृष्ण-स्वांशो गर्भोदशय एक एवास्य विश्वस्य स्थित्य्-आदये स्थिति-सृष्टि-संहारार्थम् इहैक-पाद्-विभूतेर् लीलायां प्रकृतैर् गुणैः सत्त्वादिभिर् युक्तस् तेषां पृथक् पृथक् प्रवर्तकः सन् हरि-विरिञ्चिं-हरा इति विभिन्नाः सञ्ज्ञा धत्ते, सन्धिर् आर्षः । विरिञ्चिं हर च पुरु-पुण्यं जीवं सृष्टि-संहृतिभ्यां शक्तिभ्याम् आविश्य क्रमाद्रजस् तमश् च प्रवर्तयति । यं यं कामयते तं तम् उग्रं कृणोमि, तं ब्रह्माणं तम् ऋषिं तं सुमेधां इत्य्-आदि-श्रुतेः ।</p>
<blockquote>
<p>प्रजापतिञ् च रुद्रञ्चाप्य् अहम् एव सृजामि वै ।<br>
तौ हि मां न विजानीतो मम माया विमोहिनी ॥<br>
एतौ तौ विबुध-श्रेष्ठौ प्रसाद-क्रोधजौ स्मृतौ ।<br>
तदादर्शित-पन्थानौ सृष्टि-संहार-कारकौ ॥ इति भारताच् च ।</p></blockquote>
<p>सत्त्वं तु स्वयम् एव दूराद् एव प्रवर्तयति । हरिर्हि निर्गुणः साक्षात् पुरुषः प्रकृतेः परः इति [भा।पु। १०.८८.५] श्री-दशमात् । अतस् तत्र त्रिषु मध्ये सत्त्वतनोः सत्त्व-विस्तारकाद्-विष्णोर् एव नृणां श्रेयांसि धर्मार्थ-काममो-क्षलक्षणानि स्युः । अन्याभ्यां रजस् तमो-वृताभ्यां तु धर्मादयस् त्रयः कथञ्चित् स्युः ॥२३॥</p>
<p>———————————————————————————————————————</p>
<p>॥ १.२.२४ ॥</p>
<p><strong>पार्थिवाद् दारुणो धूमस् तस्माद् अग्निस् त्रयीमयः ।</strong></p>
<p>**तमसस् तु रजस् तस्मात् सत्त्वं यद् ब्रह्म-दर्शनम् ॥ **</p>
<p>**श्रीधर-स्वामी (भावार्थ-दीपिका) : **उपाधि-वैशिष्ट्येन फल-वैशिष्ट्यं स-दृष्टान्तम् आह । <strong>पार्थिवात्</strong> स्वतः-प्रवृत्ति-प्रकाश-रहिताद् <strong>दारुणः</strong> काष्ठात् सकाशाद् <strong>धूमः</strong> प्रवृत्ति-स्वभावस् <strong>त्रयीमयो</strong> वेदोक्त-कर्म-प्रचुरः । ईषत् कर्म-प्रत्यासत्तेः । <strong>तस्माद्</strong> अप्य् <strong>अग्निस् त्रयीमयः</strong> । सकाशात् कर्म-साधनत्वात् । एवं <strong>तमसः</strong> सकाशाद् <strong>रजो,ब्रह्म-दर्शनं</strong> ब्रह्म-प्रकाशकम् । **तु-**शब्देन लयात्मकात् तमसः सकाशाद् रजसः सोपधिक-ज्ञान-हेतुत्वेन किंचिद् ब्रह्म-दर्शन-प्रत्यासत्ति-मात्रम् उक्तम्, न तु सर्वथा, तत्-प्रकाशत्वं विक्षेपकत्वात् । यत् सत्त्वं तत्-सकाशाद् ब्रह्म-दर्शनम् । अतस् तद्-गुणोपाधीनां ब्रह्मादीनाम् अपि यथोत्तरं वैशिष्ट्यम् इति भावः ॥२४॥</p>
<p>———————————————————————————————————————</p>
<p>**जीव-गोस्वामी (क्रम-सन्दर्भः) : **अत्र तु यत् त्रयाणाम् अभेद-वाक्येनोपजप्त-मतयो विवदन्ते, तत्रेदं ब्रूमः—यद्यपि तारतम्यम् इदम् अधिष्ठान-गतम् एव, अधिष्ठाता तु परः पुरुष एक एवेति भेदासम्भवात् सत्यम् एवाभेद-वाक्यम् । तथापि तस्य तत्र तत्र साक्षात्त्वासाक्षात्त्व-भेदेन प्रकाशेन तारतम्यं दुर्निवारम् एवेति स-दृष्टान्तम् आह—पार्थिवाद् इति ।</p>
<p><strong>पार्थिवात्</strong>, न तु धूमवद् अंशेनाग्नेयात् । तत एव वेदोक्त-कर्मणः साक्षात् प्रवृत्ति-प्रकाश-रहितात् <strong>दारुणो</strong> यज्ञीयान् मथन-काष्ठात् सकाशाद् अंशेनाग्नेयो <strong>धूमस्त्रयीमयः</strong> पूर्वापेक्षया वेदोक्त-कर्माधिक्याविर्भावास्पदम् । तस्माद् अपि स्वयम् अग्निस् त्रयीमयः साक्षात् तद्-उक्त-कर्माविर्भावास्पदम् ।</p>
<p>एवं काष्ठ-स्थानीयात् सत्त्व-गुण-विदूरात् <strong>तमसः</strong> सकाशाद् धूम-स्थानीयं किञ्चित् सत्त्व-सन्निहितं <strong>रजोब्रह्म-दर्शनं</strong>—वेदोक्त-कर्म-स्थानीयस्य ब्रह्मणस् तत्-तद्-अवतारिणः पुरुषस्य प्रकाश-द्वारम् । <strong>तु</strong>-शब्देन लयात्मकात् तमसः सकाशाद् रजसः सोपाधिक-ज्ञान-हेतुत्वेनेषत्-तद्-गुण-च्छवि-प्रादुर्भाव-रूपं किञ्चिद् ब्रह्म-दर्शन-प्रत्यासत्ति-मात्रम् उक्तम्, न तु सर्वथा विक्षेपकत्वात् । <strong>यद्</strong> अग्नि-स्थानीयं <strong>सत्त्वम्, तत्</strong> साक्षाद् <strong>ब्रह्मणो दर्शनम्</strong> । साक्षाद् एव सम्यक् तत्-तद्-गुण-रूपाविर्भाव-द्वारम्, शान्त-स्वच्छ-स्वभावात्मकत्वात् । अतो ब्रह्म-शिवयोर् असाक्षात्त्वं, श्री-विष्णोस् तु साक्षात्त्वं सिद्धम् इति भावः ।</p>
<p>तथा च श्री-वामन-पुराणे—</p>
<blockquote>
<p>ब्रह्म-विष्ण्व्-ईश-रूपाणि त्रीणि विष्णोर् महात्मनः ।<br>
ब्रह्मणि ब्रह्म-रूपः स शिव-रूपः शिवे स्थितः ॥<br>
पृथग् एव स्थितो देवो विष्णु-रूपी जनार्दनः ॥ इति ।</p></blockquote>
<p>श्री-दशमे च—शिवः शक्ति-युतः शश्वत् त्रिलिङ्गो गुण-संवृतः [भा।पु। १०.८८.३] इत्य् आदौ,</p>
<blockquote>
<p>हरिर् हि निर्गुणः साक्षात् पुरुषः प्रकृतेः परः ।<br>
स सर्व-दृग् उपद्रष्टा तं भजन् निर्गुणो भवेत् ॥ [भा।पु। १०.८८.५]</p></blockquote>
<p>तद् उक्तं ब्रह्म-संहितायां—</p>
<blockquote>
<p>दीपार्चिर् एव हि दशान्तरम् अभ्युपेत्य<br>
दीपायते विवृत-हेतु-समान-धर्मा ।<br>
यस् तादृग् एव हि च विष्णुतया विभाति<br>
गोविन्दम् आदि-पुरुषं तम् अहं भजामि ॥ [ब्र।सं। ५.४६]<br>
भास्वान् यथाश्म-शकलेषु निजेषु तेजः<br>
स्वीयं कियत् प्रकटयत्य् अपि तद्वद् अत्र ।<br>
ब्रह्मा य एव जगद्-अण्ड-विधान-कर्ता<br>
गोविन्दम् आदि-पुरुषं तम् अहं भजामि ॥ [ब्र।सं। ५.४८]<br>
क्षीरं यथा दधि विकार-विशेष-योगात्<br>
सञ्जायते न तु ततः पृथग् अस्ति हेतोः ।<br>
यः शम्भुताम् अपि तथा समुपैति कार्याद्<br>
गोविन्दम् आदि-पुरुषं तम् अहं भजामि ॥ [ब्र।सं। ५.४५] इत्य्-आदि ।</p></blockquote>
<p>न च दधि-दृष्टान्तेन विकारित्वम् आयातम् । तस्य श्रुतेस् तु शब्द-मूलत्वात् [वे।सू। २.१.२७] इति न्यायेन मुहुः परिहृतत्वात् । यथोक्तम्— यत उदयास्तमयौ विकृतेर् मृद् इवाविकृताद् [भा।पु। १०.८७.१५] इति । दृष्टान्त-त्रयेण तु क्रमेणेदं लभ्यते । सूर्य-कान्त-स्थानीये ब्रह्मोपाधौ सूर्यस्येव तस्य किञ्चित् प्रकाशः । दधि-स्थानीये शम्भूपाधौ क्षीर-स्थानीयस्य न तादृग् अपि प्रकाशः । दशान्तर-स्थानीये विष्णूपाधौ तु पूर्ण एव प्रकाश इति । [परमात्म-सन्दर्भ १३]</p>
<p>अत एव विष्णोर् एव परम-पुरुषेण साक्षाद् अभेदोक्तिः । सृजामि तन्-नियुक्तोऽहं [भा।पु। २.६.३२] इत्य्-आदिना द्वितीये । तद् उक्तं—स उ एव विष्णुर् इति [भा।पु। ३.८.१५] । श्रुतिश् च, पुरुषो वै नारायणोऽकामयत [ना।उ। १], अथ नारायणाद् अजोऽजायत यतः प्रजाः सर्वाणि भूतानि ।</p>
<blockquote>
<p>नारायणः परं ब्रह्म<br>
तत्त्वं नारायणः परम् ।<br>
ऋतं सत्यं परं ब्रह्म<br>
पुरुषं कृष्ण-पिङ्गलम् ॥ [म।ना।उ। १३.४] इति ।<br>
एको ह नारायण आसीन् न ब्रह्मा न च शङ्करः ।<br>
स मुनिर् भूत्वा समचिन्तयत् ।<br>
तत एव व्यजायन्त विश्वो हिरण्यगर्भोऽग्निर् वरुण-रुद्रेन्द्रा ॥ इति च ।</p></blockquote>
<p>एवं त्रि-देवी-परीक्षायाम् अपि श्री-विष्णोर् एवाराध्यत्वं स्पष्टम् । एवं भगवद्-अवतारानुक्रमणिका-सूत्राणां भेदम् अङ्गीकृत्यैव केवल-श्री-दत्तस्य गणना, सोम-दुर्वाससोस् त्व् अगणना ।</p>
<p>तद् एवं विष्णोः सर्वोत्कर्षे स्थिते यद् अन्यत्र श्री-विष्णु-शिवयोर् भेदे नरकः श्रूयते, तद् अनैकान्तिक-वैष्णव-शास्त्रत्वाद् अनैकान्तिक-वैष्णव-परम् एव । यतस् तद्-विपरीतं हि श्रूयते वैष्णव-तन्त्रे, पाद्मोत्तर-खण्डादौ च—</p>
<blockquote>
<p>यस् तु नारायणं देवं ब्रह्म-रुद्रादि-दैवतैः ।<br>
समत्वेनैव वीक्षेत स पाषण्डी भवेद् ध्रुवम् ॥ [प।पु। ६.२३५.९] इत्य्-आदि ।</p></blockquote>
<p>तथा श्री-विष्णु-धर्मोत्तरान्ते लिङ्ग-स्फोट-नृसिंहोपाख्यानम् । विष्वक्सेन-नामा विप्र कश्चिद् एकान्त-विष्णु-भक्त आसीत् । तस्य पृथिवीं भ्रमतो दैवात् केनचिद् ग्रामाध्यक्ष-सुतेन मिलनम् अभूत् । तयोः सङ्कथा चेयम्—</p>
<blockquote>
<p>देव-कर्मण्य् अशक्तेर् मे तात पूजय शङ्करम् ।<br>
देवतायतनं गत्वा तत्र तात प्रतिष्ठितम् ॥<br>
लिङ्गम् अस्ति सुरेशस्य महादेवस्य निर्मलम् ।<br>
एतद् उक्तं प्रत्युवाच वयम् एकान्तिनः श्रुताः ॥<br>
चतुरात्मा हरिः पूज्यः प्रादुर्भाव-गतोऽथवा ।<br>
पूजयामश् च नैवान्यं तस्मात् त्वं गच्छ मा चिरम् ॥ [वि।ध।पु। ३.३५४.११-१३] इति ।</p></blockquote>
<p>ततो ग्रामाध्यक्ष-पुत्रे तस्य विष्वक्सेनस्य शिरश् छेत्तुम् उद्यते तद्-धस्तेन मृत्युम् अनभीप्सन् स इदं विचारयामास—भवतु तत्रैव गच्छाम इति । ततो लिङ्ग-समीपं गत्वा तस्मिन्न् अधिष्ठाने—श्री-नृसिंहाय नम इति पुष्पाञ्जलौ विक्षिप्ते तच् छ्रुत्वा पुनः शिरश् छेत्तुम् उद्यतस्य तल्-लिङ्गं स्फोटयित्वा निर्गतेन श्री-नृसिंहेन सपरिवारस्य ग्रामाध्यक्ष-पुत्रस्य शिरांसि छिन्नानीति ।</p>
<p>तद् एतद् उक्तं स्कान्दे—शिव-शास्त्रेषु तद् ग्राह्यं भगवच्-छास्त्र-योगि यत् इति ।</p>
<p>मोक्ष-धर्मे च नारायणोपाख्याने—</p>
<blockquote>
<p>साङ्ख्यं च योगं च सनातने द्वे<br>
वेदाश् च सर्वे निखिलेन राजन् ।<br>
सर्वैः समस्तैर् ऋषिभिर् निरुक्तो<br>
नारायणो विश्वम् इदं पुराणम् ॥ [म।भा। १२.३३७.६८] इति ।</p></blockquote>
<p>महाभारते—</p>
<blockquote>
<p>यस् तु विष्णुं परित्यज्य मोहाद् अन्यम् उपासते ।<br>
स हेम-राशिम् उत्सृज्य पांशु-राशिं जिघृक्षति ॥ इति ।</p></blockquote>
<p>अत एवोक्तं श्री-नारदेन—</p>
<blockquote>
<p>अविस्मितं तं परिपूर्ण-कामं<br>
स्वेनैव लाभेन समं प्रशान्तम् ।<br>
विनोपसर्पत्य् अपरं हि बालिशः<br>
श्व-लाङ्गुलेनातितितर्ति सिन्धुम् ॥ [भा।पु। ६.९.२२] इति ।</p></blockquote>
<p>श्री-हरि-वंशे—</p>
<blockquote>
<p>हरिर् एव सदा ध्येयो भवद्भिः सत्त्व-संस्थितैः ।<br>
विष्णु-मन्त्रं सदा विप्राः पठध्वं ध्यात केशवम् ॥ [ह।वं। ३.८९.८] इति ।</p></blockquote>
<p>अत एव विष्णु-मन्त्र-जापस्याधिक्यं श्री-नृसिंह-तापन्यां श्रुतौ—</p>
<blockquote>
<p>अनुपनीत-शतम् एकम् एकेनोपनीतेन तत्-समम् । उपनीत-शतम् एकम् एकेन गृहस्थेन तत्-समम् । गृहस्थ-शतम् एकम् एकेन वानप्रस्थेन तत् समम् । वानप्रस्थ-शतम् एकम् एकेन यतिना तत् समम् । यतीनां तु शतं पूर्णम् एकम् एकेन रुद्र-जापकेन तत्-समम् । रुद्र-जापक-शतम् एकम् एकेन अथर्व-शिरः-शिखाध्यापकेन<sup id="fnref:13"><a href="#fn:13" class="footnote-ref" role="doc-noteref">13</a></sup> तत्-समम् । अथर्वशिरः-शिखाध्यापक-शतम् एकम् एकेन तापनीयोपनिषद्-अध्यापकेन तत्-समम् । तापनीयोपनिषद्-अध्यापक-शतम् एकम् एकेन मन्त्र-राजाध्यापकेन तत्-समम् । [नृ।ता।उ। ५.८] इति ।</p></blockquote>
<p>मन्त्र-राजश् च तत्र श्री-नृसिंह-मन्त्र एव । अत एवोक्तं वाराहे—</p>
<p>जन्मान्तर-सहस्रेषु समाराध्य वृष-ध्वजम् ।</p>
<p>वैष्णवत्वं लभेद् धीमान् सर्व-पाप-क्षये सति ॥ इति ।</p>
<p>यत् तु श्री-भागवत एव—</p>
<blockquote>
<p>त्रयाणाम् एक-भावानां यो न पश्यति वै भिदाम् ।<br>
सर्व-भूतात्मनां ब्रह्मन् स शान्तिम् अधिगच्छति ॥ [भा।पु। ४.७.५४] इत्य्-आदि ।</p></blockquote>
<p>तत् खलु श्री-विष्णोः सकाशाद् अन्यास्वातन्त्र्यापेक्षयैव । तद् उक्तं श्री-ब्रह्मणा—</p>
<blockquote>
<p>सृजामि तन्-नियुक्तोऽहं हरो हरति तद्-वशः ।<br>
विश्वं पुरुष-रूपेण परिपाति त्रि-शक्ति-धृक् ॥ [भा।पु। २.६.३१] इति ।</p></blockquote>
<p>श्री-सङ्कर्षणेन च—ब्रह्मा भवोऽहम् अपि यस्य कलाः कलायाः [भा।पु। १०.६८.३७] इति । श्री-कपिलेन च—</p>
<blockquote>
<p>यच्-छौच-निःसृत-सरित्-प्रवरोदकेन<br>
तीर्थेन मूर्ध्न्य् अधिकृतेन शिवः शिवोऽभूत् ॥ [भा।पु। ३.२८.२२] इति च ।</p></blockquote>
<p>एतद् अभिप्रेत्यैवोक्तं पाद्मेऽपि—</p>
<blockquote>
<p>शिवस्य श्री-विष्णोर् य इह गुण-नामादि-सकलं<br>
धिया भिन्नं पश्येत् स खलु हरि-नामाहित-करः । इति ।</p></blockquote>
<p>अत्र श्री-विष्णुनेति तृतीयाया निर्देशाद् अत्रैव श्री-शब्द-दानाच् च श्रीमतः सर्व-शक्ति-युक्तस्य विष्णोः सर्व-व्यङ्ग्यकत्वेन तन्-नाम्नस् तस्माद् यः शिवस्य गुण-नामादि सकलं धिया भिन्नं स्वतन्त्रं पश्येद् इत्य् अर्थः । अतो मार्कण्डेयं प्रति श्री-शिव-वाक्यं चेदम् एव—</p>
<blockquote>
<p>न ते मय्य् अच्युतेऽजे च भिदाम् अण्व् अपि चक्षते ।<br>
नात्मनश् च जनस्यापि तद् युष्मान् वयम् ईमहि ॥ [भा।पु। १२.१०.२२] इति ।</p></blockquote>
<p>तत्र तत् तेभ्योऽपि सर्व-सम-दृष्टिभ्यो वयं युंसान् एवेमहि प्रियत्वेन जानीम इति ।</p>
<blockquote>
<p>अथ भागवता यूयं प्रियाः स्थ भगवान् यथा ।<br>
न मद्-भागवतानां च प्रेयान् अन्योऽस्ति कर्हिचित् ॥ [भा।पु। ४.२४.२६]</p></blockquote>
<p>इति चतुर्थे तस्यैवोक्तेः । अत एव तत्-पूर्वम्—</p>
<blockquote>
<p>नैवेच्छत्य् आशिषः क्वापि ब्रह्मर्षिर् मोक्षम् अप्य् उत ।<br>
भक्तिं परां भगवति लब्धवान् पुरुषेऽव्यये ॥ [भा।पु। १२.१०.६] इति ।</p></blockquote>
<p>इति श्री-शिवोक्ति-महिम-भक्त्या भगवति समाधिस्थस्य तस्य देव्यै महिम-दर्शनार्थं हृदि च्छलेन स्वयं शिवे प्रविष्टे विरतिर् जाता । यथोक्तं किम् इदं कुत एवेति समाधेर् विरतो मुनिः [भा।पु। १२.१०.१३] इति । तच् चान्यथा न सम्भवतीति । श्रुतौ च विष्णोर् एव सर्वोत्कर्षम् उक्तम्— यं कामये तम् उग्रं कृणोमि तं ब्रह्माणं तमुषिं तं सुमेधां [ऋग्-वेद १०.१२५.५] इत्य्-आदिना ।</p>
<p>तस्मात् तदीयत्वेनैव ब्रह्म-रुद्र-भजने न दोषः । स आदिदेवो जगतां पुरो गुरुर् [भा।पु। २.९.५], वैष्णवानां यथा शम्भुः [भा।पु। १२.१३.१६] इत्य्-आद्य्-अङ्गीकारात् । यथानुष्ठितं श्री-प्रह्लादेन—</p>
<blockquote>
<p>ततः सम्पूज्य शिरसा ववन्दे परमेष्ठिनम् ।<br>
भवं प्रजापतीन् देवान् प्रह्रादो भगवत्-कलाः ॥ [भा।पु। ७.१०.३२] इति ।</p></blockquote>
<p>श्री-युधिष्ठिरेण च—</p>
<blockquote>
<p>क्रतु-राजेन गोविन्द राजसूयेन पावनीः ।<br>
यक्ष्ये विभूतीर् भवतस् तत् सम्पादय नः प्रभो ॥ [भा।पु। १०.७२.३१] इति ।</p></blockquote>
<p>स्वतन्त्रत्वेन भजने तु भृगु-शापो दुरत्ययः । यथा चतुर्थे—</p>
<blockquote>
<p>भृगुः प्रत्यसृजच् छापं ब्रह्म-दण्डं दुरत्ययम् ।<br>
भव-व्रत-धरा ये च ये च तान् समनुव्रताः ।<br>
पाषण्डिनस् ते भवन्तु सच्-छास्त्र-परिपन्थिनः ॥ [भा।पु। ४.२.२७-२८] इत्य्-आदि ।</p></blockquote>
<p>वेद-विहितम् एवात्र भव-व्रतम् अनूद्यते । अन्य-विहितत्वे पाषण्डिनत्व-विधानायोगः स्यात्, पूर्वत एव पाषण्डित्व-सिद्धेः । तस्मात् स्वतन्त्रत्वेनैवोपासनायाम् अयं दोषः । यतश् च तत्रैव तेन श्री-जनार्दनस्यैव वेद-मूलत्वम् उक्तम्—</p>
<blockquote>
<p>एष एव हि लोकानां शिवः पन्थाः सनातनः ।<br>
यं पूर्वे चानुसन्तस्थुर् यत्-प्रमाणं जनार्दनः ॥ [भा।पु। ४.२.३१] इति ।</p></blockquote>
<p>एष वेद-लक्षणो यत्-प्रमाणं यत्र मूलम् इय् अर्थः ।</p>
<p>स्वतन्त्रोपासनायां तत्-प्राप्तिः श्री-गीतोपनिषत्स्व् एव निषिद्धा—</p>
<blockquote>
<p>येऽप्य् अन्य-देवता-भक्ता यजन्ते श्रद्धयान्विताः ।<br>
तेऽपि माम् एव कौन्तेय यजन्त्य् अविधि-पूर्वकम् ॥<br>
अहं हि सर्व-यज्ञानां भोक्ता च प्रभुर् एव च ।<br>
न तु माम् अभिजानन्ति तत्त्वेनातश् च्यवन्ति ते ॥<br>
यान्ति देव-व्रता देवान् पितॄन् यान्ति पितृ-व्रताः ।<br>
भूतानि यान्ति भूतेज्या यान्ति मद्-याजिनोऽपि माम् ॥ [गीता ९.२३-२५] इति ।</p></blockquote>
<p>अवज्ञादिकं तु सर्वथा परिहरणीयम् । यथा पाद्मे—</p>
<blockquote>
<p>हरिर् एव सदाराध्यः सर्व-देवेश्वरेश्वरः ।<br>
इतरे ब्रह्म-रुद्राद्या नावज्ञेयाः कदाचन ॥ इति ।</p></blockquote>
<p>कौर्मे श्री-भगवद्-वाक्यं च—</p>
<blockquote>
<p>यो मां समर्चयेन् नित्यम् एकान्तं भावम् आश्रितः ।<br>
विनिन्दन् देवम् ईशानं स याति नरकं ध्रुवम् ॥ इति ।</p></blockquote>
<p>गौतमीये च—</p>
<blockquote>
<p>गोपालं पूजयेद् यस् तु निन्दयेद् अन्य-देवताम् ।<br>
अस्तु तावत् परो धर्मः पूर्व-धर्मोऽपि नश्यति ॥ [गौ।त। ३३.८४] इति ।</p></blockquote>
<p>हयशीर्षा मां पथि देव-हेलनात् [भा।पु। ६.८.१७] इति श्री-नारायण-वर्मणि तद्-आगः-प्रायश्चित्तम् । चतुर्थे नन्दीश्वर-शापश् च—संसरस् त्व् इह ये चामूम् अनु शर्वावमानिनं [भा।पु। ४.२.२४] इति । अत्र विशेष-जिज्ञासा चेत् श्री-परमात्म-भक्ति-सन्दर्भौ दृश्यौ ॥२५॥ [परमात्म-सन्दर्भ १३]</p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **आवरण-विक्षेप-प्रकाश-धर्माणां तमो-रजः-सत्त्वानां यथोत्तरं श्रैष्ठ्यम्, तथा सत्य् अस्य शुद्ध-सत्त्वे प्रातिकूल्याभावं च स-दृष्टान्तम् आह । पार्थिवात् स्व-वृत्ति-प्रकाश-प्रवृत्ति-रहितात् दारुणः काष्ठात् सकाशात् धूमः प्रवृत्ति-स्वभावः श्रेष्ठः । तस्माद् अप्य् अग्निः प्रवृत्ति-प्रकाश-धर्मको वेदोक्त-कर्म-साधनत्वात् त्रयी-मयः । एवं तमसो लयात्मकत्वाद् रजो विक्षेपकं श्रेष्ठम् । तस्माद् अपि सत्त्वं लय-विक्षेप-शून्यं ब्रह्म-दर्शनम् । सत्त्वात् सञ्जायते ज्ञानं [गीता १४.१७] इत्य् आदेः । शुद्ध-सत्त्वे तस्य प्रातिकूल्याभावेनोपरागाभाव उक्तः । तेन ब्रह्म-दर्शने तस्य व्यवधायकत्वाभाव एव साधकत्वम् औपचारिकम्, भक्त्या विना ब्रह्म-दर्शनासम्भव इत्य् अग्रिम-ग्रन्थे प्रतिपादनात् ।</p>
<p>एवं च आनन्दो ब्रह्मणो रूपम् इति परमेश्वरस्यानन्द-रूपत्वात् । माया परैत्य् अभिमुखे च विलज्जमाना [भा।पु। २.७.४७] इत्य् आदेर् माया-गुणानां रजः-सत्त्व-तमसां परमेश्वर-स्पर्शे स्वतः सामर्थ्याभावात् परमेश्वरेणैव स्वेच्छया तत्-स्पर्शे स्वीकृतेऽपि ब्रह्मणि विक्षेप-विशिष्टो विष्णौ प्रकाश-विशिष्टः शिवे आवरण-विशिष्ट आनन्द इत्य् अत आनन्दस्य प्रकाश-युक्तत्वे न क्षतिर् इति विष्णुर् एवोपास्य इति विवेकः ।</p>
<p>अत्र दारुणि शुद्ध-तेजस उपलब्धेर्, धूमे तु तद्-अनुपलब्धेर् धूम-स्थाणीयाद् रजसः सकाशात् दारु-स्थानीयं तमः श्रेष्ठम्, तत्-कार्य-सुषुप्ताव् अपि केवलात्मानुभवाद् इति रजस्-तमो-गुणवतोर् ब्रह्म-रुद्रयोर् मध्ये रुद्र एव श्रेष्ठ इति केचिद् आहुः ।</p>
<p>अतो भगवद्-अवतारत्वे त्रयाणां साम्यं गुणोपरागानुपरागाभ्याम् असाम्यं चेत्य् अभेद-भेद-प्रतिपादकानि पौराणिक-वाक्यानि सङ्गमनीयानि । अत्र असङ्गो ह्य् अयं पुरुष इति श्रुतेः । परमात्मा जीवात्मा च यस्यापि स्वरूपतो गुण-सङ्ग-रहित एव भवति, तद् अपि परमात्मनश् चिन्-महोदधित्वात् परमेश्वरत्वात् स्वातन्त्र्यात् स्वैर-लीलत्वाच् च स्वेच्छयैव स्व-कर्तृकेण गुण-स्पर्शने शम्भुत्वे सति, गुण-कार्य-क्रोधादिमत्त्वेऽप्य् आत्मारामत्वम् असंसारित्वं स्वाज्ञानापचयश् च भवति । जीवात्मनस् तु चित्-कणत्वाद् अल्प-प्रकाशकत्वाद् ईशितव्यत्वाद् अस्वातन्त्र्याद् अल्प-बलत्वाच् च गुण-कर्तृक एव तत्-स्पर्शे सति स्व-ज्ञान-लोपः संसारश् च भवतीति विवेचनीयम् ॥२४॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **उक्तम् अर्थं दृष्टान्तेन स्फुटयति—पार्थिवाद् इति । पार्थिवात् प्रवृत्ति-प्रकाश-रहितान् न तु धूमवद् अंशेनाग्नेयाद्-दारुणो यज्ञियान्-मथन-काष्ठात् सकाशाद् अंशेनाग्नेयः प्रवृत्त्य् उष्मांश-स्वभावो धूमस् त्रयीमयो वेदोक्त-कर्म-प्रचुरः किञ्चित्-तत्-कर्माशाजननात् । तस्माद्-धूमात् स्वयम् अग्निस् त्रयीमयः सक्षात्-कर्म-संपादकत्वात् । एवं लयात्मकात्-तमसः सकाशाद्-रजः किञ्चिद् ब्रह्म-दर्शनं व्यवहारिक-ज्ञाने हेतुत्वेन किञ्चित्-तत्-प्रत्यासन्नत्वात् । यत्-तु सत्त्वं तत् खलु ब्रह्म-दर्शनं । सत्त्वात् सञ्जायते ज्ञानं [गीता १४.१७] इति स्मृतेः स्व-व्यङ्ग्य-ज्ञान-द्वारा साक्षात्-तद्-दर्शन-हेतुर् इति । तस्मात् सत्त्वतनुर् विष्णुर् वासुदेवाख्यः सेव्य इति । विरिञ्चाद्योर् अभेद-वचांसि तु तदाविष्टत्वात् सङ्गतिम् अन्तीति ॥२४॥</p>
<p>———————————————————————————————————————</p>
<p>॥ १.२.२५ ॥</p>
<p><strong>भेजिरे मुनयोऽथाग्रे भगवन्तम् अधोक्षजम् ।</strong><br>
सत्त्वं विशुद्धं क्षेमाय कल्पन्ते येऽनु तान् इह ॥**</p>
<p>**मध्वाचार्यः (भागवत-तात्पर्यम्) : **सात्त्विकानां वासुदेवे भक्तिर् उत्पद्यते ॥२५॥</p>
<p>———————————————————————————————————————</p>
<p>**श्रीधर-स्वामी (भावार्थ-दीपिका) : **वासुदेव-भक्तौ पूर्वाचारं प्रमाणयति—भेजिर इति । <strong>अथ</strong> अतो हेतोर् अग्रे <strong>पुरा विशुद्धं सत्त्वं</strong> सत्त्व-मूर्तिं <strong>भगवन्तम् अधोक्षजम्</strong> । अथो <strong>ये ताननु</strong> वर्तन्ते <strong>त इह</strong> संसारे <strong>क्षेमाय कल्पन्ते</strong> ॥२५॥</p>
<p>———————————————————————————————————————</p>
<p>**जीव-गोस्वामी (क्रम-सन्दर्भः) : **देवतान्तर-परित्यागेनापि भगवद्-भक्तौ सद्-आचारं प्रमाणयति—भेजिरे इति । <strong>सत्त्वं विशुद्धं</strong> विशुद्ध-सत्त्वात्मक-मूर्तिं <strong>भगवन्तम्</strong> । प्रकृत-सत्त्वातीतत्वं च तस्य विवृतं भगवत्-सन्दर्भे पञ्चदशाधिक-शततम-वाक्यम् आरभ्य द्रष्टव्यम् ॥२५॥</p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **अथ अत एव विशुद्धं सत्त्वं स्वरूप-भूता चिच्-छक्तिर् एव तन्-मयं विद्याविद्याभ्यां भिन्नं [गो।ता।उ। २.२०] इति गोपाल-तापनी-श्रुतेः । छायातपौ यत्र न गृध्र-पक्षौ इति स्मृतेश् च । सत्य-ज्ञानानन्तानन्द-मात्रैक-रस-मूर्तयः [भा।पु। १०.१३.५४] इति दशमाच् च । विष्णु-वपुषो मायातीतत्वात् माया-शक्ति-वृत्ति-विद्यैव विशुद्ध-सत्त्व-शब्द-वाच्येति न व्याख्येयम् । ये तान् मुनीन् अनुवर्तते ते इह संसारे मोक्षाय कल्पन्ते ॥२५॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **तद्-भक्तौ सदाचारं दर्शयति—भेजिरे इति । अथेति हेतौ, अतो हेतोर् मुनयः सनकादयः सत्त्वं विशुद्धं विशुद्ध-सत्त्व-मुर्तिं भगवन्तं भेजिरे, ये तु तान्-मुनीन् अनुगतास् ते इह क्षेमाय कल्पन्ते । विशुद्धं सत्त्वम् इदं रजोस् तमोऽसंपृक्तं प्राकृतम् एव सत्त्वम् इति न भ्रमितव्यं, तद् असंपृक्तस्य तस्याभावात् । अन्योन्य-मिथुनाः सर्वे सदा सर्वत्रगामिनः इत्य्-आदि-स्मरणात् भगवतो माया-स्पृश्यत्त्व-वाक्येभ्यश् च । स्व-प्रकाश-ज्ञान-रूपं तदित्येके । संविच्छक्ति-रूपं ज्ञातृ तद् इति सत्त्वं न चेद्-धातः [भा।पु। १०.२.३५] इत्य् अत्र स्फुटी-भावि ॥२५॥</p>
<p>———————————————————————————————————————</p>
<p>॥ १.२.२६ ॥</p>
<p><strong>मुमुक्षवो घोर-रूपान् हित्वा भूत-पतीन् अथ ।</strong><br>
नारायण-कलाः शान्ता भजन्ति ह्य् अनसूयवः ॥**</p>
<p>———————————————————————————————————————</p>
<p>**श्रीधर-स्वामी (भावार्थ-दीपिका) : **नन्व् अन्यान् अपि केचिद् भजन्तो दृश्यन्ते । सत्यम् । मुमुक्षवस् त्व् अन्यान् न भजन्ति किं तु सकामा एवेत्य् आह—मुमुक्षव इति द्वाभ्याम् । भूत-पतीन् इति पितृ-प्रजेशादीनाम् उपलक्षणम् । अनसूयवो देवतान्तरा-निन्दकाः सन्तः ॥२६॥</p>
<p>———————————————————————————————————————</p>
<p>**जीव-गोस्वामी (क्रम-सन्दर्भः) : **नन्व् अन्यान् भैरवादीन् देवान् अपि केचिद् भजन्तो दृश्यन्ते । सत्यं यतस् ते सकामाः । किन्तु मुमुक्षवोऽप्य् अन्यान् न भजन्ते । किम् उत तद्-भक्तियिक-पुरुषार्था इत्य् आह—मुमुक्षव इति ॥२६॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> +++</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **ननु केचिद् भैरवादीन् भजन्तो दृष्टाः । सत्यं, सकामाः खलु ते । निष्कामास् तु नान्यान् भजन्त इत्य् आह—मुमुक्षवः पामरं संसारं हित्वा परमानन्दं हरिं प्रेपस्वः, नारायणस्य हरेः कला अवतारान् भजन्ति, भूत-पतीन् हित्वा, तासां भजेन तेषां हाने हेतू शान्ता इति घोर-रूपान् इति च । अनसूयवो देवतान्तरानिन्दकाः सन्तः ॥२६॥</p>
<p>———————————————————————————————————————</p>
<p>॥ १.२.२७ ॥</p>
<p><strong>रजस्-तमः-प्रकृतयः सम-शीला भजन्ति वै ।</strong><br>
पितृ-भूत-प्रजेशादीन् श्रियैश्वर्य-प्रजेप्सवः ॥**</p>
<p>**श्रीधर-स्वामी (भावार्थ-दीपिका) : **रजस्-तमसी प्रकृतिः स्वभावो येषां ते । अत एव पितृ-भूतादिभिः समं शीलं येषाम्  । श्रिया सहैश्वर्यं प्रजाश् चेप्सन्तीति तथा ते ॥२७॥</p>
<p>———————————————————————————————————————</p>
<p>**जीव-गोस्वामी (क्रम-सन्दर्भः) : **ननु काम-लोभोऽपि लक्ष्मी-पति-भजने भवत्य् एव तर्हि कथम् अन्यांस् ते भजन्ते ? तत्राह—रज इति । रजस्-तमः-प्रकृतित्वेनैव पित्रादिभिः समं शीलं येषाम् , सम-शीलत्वाद् एवं तद्-भजने प्रवृत्तिर् इत्य् अर्थः ॥२७॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> +++</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **ननु काम-लाभस्यापि श्रीपति-भजनात् सिद्धेः कथं तेऽन्यान् भजन्ति? तत्राह—रज इति । रजस् तमः-प्रक्रितित्वेनैव पित्रादिभिः समं शीलं येषां ते तादृशत्वाद् एव तान् भजन्ति । श्रियेति सहार्था तृतीया । श्रिया सहैश्वर्यं प्रजाश् चेप्सवो न तु मोक्षम् ॥२७॥</p>
<p>———————————————————————————————————————</p>
<p>॥ १.२.२८-२९ ॥</p>
<p><strong>वासुदेव-परा वेदा वासुदेव-परा मखाः ।</strong><br>
वासुदेव-परा योग वासुदेव-पराः क्रियाः ॥**</p>
<p><strong>वासुदेव-परं ज्ञानं वासुदेव-परं तपः ।</strong><br>
वासुदेव-परो धर्मो वासुदेव-परा गतिः ॥**</p>
<p>**श्रीधर-स्वामी (भावार्थ-दीपिका) : **मोक्ष-प्रदत्वाद् वासुदेवो भजनीय इत्य् उक्तं सर्व-शास्त्र-तात्पर्य-गोचरत्वाद् अपीत्य् आह द्वाभ्याम् । वासुदेव एव परस् तात्पर्य-गोचरो येषां ते । ननु वेदा मख-परा दृश्यन्त इत्य् आशङ्क्य तेऽपि तद्-आराधनार्थत्वात् तत्-परा एवेत्य् उक्तम् । योगा योग-शास्त्राणि । तेषाम्  अप्य् आसन-प्राणायामादि-क्रिया-परत्वम् आशङ्क्य तासाम् अपि तत्-प्राप्त्य्-उपायत्वात् तत्-परत्वम् उक्तम् ॥२८॥</p>
<p>ज्ञानं ज्ञान-शास्त्रम् । ननु च तज्-ज्ञान-परम् एवेत्य् आशङ्क्य ज्ञानस्यापि तत्-परत्वम् उक्तम् । तपोऽत्र ज्ञानम् । धर्मो धर्म-शास्त्रं दान-व्रतादि-विषयम् । ननु तत्-स्वर्ग-परम् इत्य् आशङ्क्य गम्यत इति गतिः स्वर्गादि-फलं सापि तद्-आनन्दांश-रूपत्वात् परैवेत्य् उक्तम् । यद् वा वेदाइत्य् अनेनैव तन्-मूलत्वात् सर्वाण्य् अपि वासुदेव-पराणीत्य् उक्तम् । तत्र ननु तेषां मख-योग-क्रियादि-नानार्थ-परत्वान् न तद्-एक-परत्वम् इत्य् आशङ्क्य मखादीनाम् अपि तत्-परत्वम् इत्य् उक्तम् इति द्रष्टव्यम् ॥२९॥</p>
<p>———————————————————————————————————————</p>
<p>**जीव-गोस्वामी (क्रम-सन्दर्भः) : **ततो वासुदेव एव भजनीय इत्य् उक्तम् । सर्व-शास्त्र-तात्पर्यं च तत्रैवेत्य् आह द्वाभ्यम् । अत्र योगादीनां कथञ्चिद् भक्ति-सचिवत्वेनैव तत्-परत्वं मुख्यं द्रष्टव्यम् । वेदाश् च कर्म-काण्ड-परा एव ज्ञेयाः केषाञ्चित् साक्षाद्-भक्ति-परत्वम् अपि दृश्यत इति—</p>
<blockquote>
<p>यस्य देवे परा भक्तिर् यथा देवे तथा गुरौ ।<br>
तस्यैते कथिता ह्य् अर्थाः प्रकाशन्ते महात्मनः ॥ [श्वे।उ। ६.२३] इत्य् आदेः ॥२८-२९॥</p></blockquote>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **ननु वेदैर् एव पित्रादयो भजनीयत्वेनोच्यन्ते तेषां को दोषः ? तत्राह—वासुदेव एव परस् तात्पर्य-गोचरो येषां ते ।</p>
<blockquote>
<p>कालेन नष्टा प्रलये वाणीयं वेद-सञ्ज्ञिता ।<br>
मयादौ ब्रह्मणे प्रोक्ता धर्मो यस्यां मद्-आत्मकः ॥ [भा।पु। ११.१४.३] इति ।</p></blockquote>
<p>किं विधत्ते किम् आचष्टे [भा।पु। ११.२१.४२] इत्य् अतो मां विधत्तेऽभिधत्ते मां [भा।पु। ११.२१.४३] इत्य्-आदि भगवद्-उक्तेस् तु वेद-तात्पर्यम् अबुद्ध्यैव पित्रादीन् भजन्तीति भावः ।</p>
<p>ननु वेदानां मख-योगादि-परत्वं तत्र तत्र प्रकटं दृश्यते ? सत्यम् ।</p>
<blockquote>
<p>स्वं लोकं न विदुस् ते वै यत्र देवो जनार्दनः ।<br>
आहुर् धूम्र-धियो वेदं सकर्मकम् अतद्-विदः ॥ [भा।पु। ४.२९.३८] इति</p></blockquote>
<p>श्री-नारदोक्तेर् मख-योगादौ वेदस्य तात्पर्याभावात्, धर्मो यस्यां मदात्मकः [भा।पु। ११.१४.३] इति भगवद्-उक्तेः, तेपुस् तपस् ते जुहुवुः सस्नुर् आर्या ब्रह्मानूचुर् नाम गृणन्ति ये ते [भा।पु। ३.३३.७] इति श्री-देवहूत्य्-उक्तेः, यथा तरोर् मूल-निषेचनेन [भा।पु। ४.१३.१४] इति नारदोक्तेश् च वासुदेव एव तात्पर्यावगमाच् च सर्वेवदार्थः केवल-भगवद्-भक्तिर् एवेति ।</p>
<p>यद् वा, मखस्य वासुदेव-भुजाद्य्-अङ्ग-विभूतीन्द्रादि-देवताराधन-मयत्वेन वासुदेव-परत्वम् आदि-भरत-चरिते प्रसिद्धम् । योगस्यापि भगवद्-ध्यानादि-परत्वं कापिलेये प्रसिद्धम् । कर्मणाम् अपि तत्-समर्पणं विना फलासिद्धेस् तत्-परत्वम् । ज्ञान-तपसोर् ब्रह्म-परत्वम् एव कर्म-योगस्य पूर्व-श्लोकोक्तेः धर्म-पदेन परम-धर्मः श्रवण-कीर्तनादिर् गतिस् तत्-प्राप्य-प्रेमापवर्गादिस् तयोस् तु वासुदेव-परत्वम् एव ॥२८-२९॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **मोक्षदत्वाद् वासुदेवे भक्तिर् उक्ता, निखिल-शास्त्र-तात्पर्याच् च तत्रैव सा युक्तेत्य् आह द्वाभ्याम् । वासुदेवः परस् तात्पर्य-विषयो येषां ते तादृशा वेदाः । सर्वे वेदा यत्-पदम् आमनन्ति [क।उ। २.१५] इति श्रुतेः, वेदैश् च सर्वैर् अहम् एव वेद्यः [गीता १५.१५] इति स्मृतेश् च, साक्षात् परम्परया च ते सर्वे तम् एव बोधयन्तीत्य् अर्थः । यत्-तेषां मखादि-परतेव दृश्यते, तत्त्व-ज्ञानाद् एवेत्य् आह । मखा यज्ञा क्रियाः स्नान-संध्योपासाद्याचाराः । धर्मः सत्-पात्रेषु स्व-भोग्यार्पण-लक्षणः, एते हृद्-विशुद्धि-द्वारा तत्पराः । योगाश् चित्त-वृत्ति-निरोध-लक्षणा अष्टाङ्गकाः । तपः पञ्चाग्निसेवा-कृच्छ्रादि-लक्षणं । एतानि इन्द्रिय-निर्जय-द्वारा तत्पराणि । ज्ञानं वेदाङ्ग-व्याकरणादि-व्युत्पत्ति-रुप-निषदर्थ-प्रवेश-द्वारा तत्-परम्, गतिर् मुक्तिः, साप्य् अनुवृत्त-भक्ति-कत्वात्-तत्-परेति ॥२८-२९॥</p>
<p>———————————————————————————————————————</p>
<p>॥ १.२.३० ॥</p>
<p><strong>स एवेदं ससर्जाग्रे भगवान् आत्म-मायया ।</strong></p>
<p>**सद्-असद्-रूपया चासौ गुणमयागुणो विभुः ॥ **</p>
<p>**मध्वाचार्यः (भागवत-तात्पर्यम्) : **आत्म-मायया स्वेच्छया । सद्-असद्-रूपया प्रकृत्या च । तया सद्-असद्-रूपया ॥३०॥</p>
<p>———————————————————————————————————————</p>
<p>**श्रीधर-स्वामी (भावार्थ-दीपिका) : **ननु जगत्-सर्ग-तत्-प्रवेश-नियमनादि-विलास-युक्ते वस्तुनि सर्व-शास्त्र-समन्वयो दृश्यते कथं वासुदेव-परत्वं सर्वस्य तत्राह—स एवेति चतुर्भिः । एतैर् एव श्लोकैस् तस्य कर्मान्य् उदाराणि ब्रूहीति प्रश्नस्योत्तरम् उक्तम् । सद्-असद्-रूपया कार्य-कारणात्मिकया । अगुणश् चेति अन्वयः । स्वतो निर्गुणोऽपि सन्न् इत्य् अर्थः ॥३०॥</p>
<p>———————————————————————————————————————</p>
<p>**जीव-गोस्वामी (क्रम-सन्दर्भः) : **ननु भवतु स्वयं भगवतो वासुदेवस्य तादृशत्वम्, गुणावतारस्य विष्णोः किम् आयातम् इत्य् आशङ्क्य तत्-पर्यन्तानाम् अन्येषाम्  अपि तद्-अभिन्नत्वं दर्शयितुं प्रकरोति—स एवेति पञ्चभिः । इदं महद्-आदि-विरिञ्चि-पर्यन्तम् । एवं प्रवेशादिकाप्य् उत्तर-श्लोकेषु द्रष्टव्या । अत्र स एवेति महत्-स्रष्टा तद्-अभिन्नत्वेन दर्शितः ॥३०॥</p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **किं च ये पितृ-भूत-प्रजेशादयो भजनीयास् तेषाम्  अपि स्रष्टा वासुदेव एवेति स सेव्यार्ह इत्य् आह स एवेति । सद्-असद्-रूपया कार्य-कारणात्मिकया स्वयं त्व् अगुणः ॥३०॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **ननु विश्व-सृष्टि-तत्-प्रवेश-तन्-नियमन-कर्तरि वेदानां समन्वयाद् वासुदेव-परत्वं न स्यात्? तत्राह स एवेति चतुर्भिः । एतद् एव तस्य कर्माण्य् उदाराणि ब्रूहि [भा।पु। १.१.१७] इत्य् अस्य प्रश्नस्योत्तरम् । स एव वासुदेवो भगवान् इदं जगद् आत्म-मायया ससर्ज, गुण-मया त्रि-गुणया । सद् असद्-रूपया स्थूल-सूक्ष्म-भूतया, स्वयं त्व् अगुणः ॥३०॥</p>
<p>———————————————————————————————————————</p>
<p>॥ १.२.३१ ॥</p>
<p><strong>तया विलसितेष्व् एषु गुणेषु गुणवान् इव ।</strong><br>
अन्तः-प्रविष्ट आभाति विज्ञानेन विजृम्भितः ॥**</p>
<p>**मध्वाचार्यः (भागवत-तात्पर्यम्) : **विज्ञानेन विजृम्भितः विज्ञानेनैव सम्पूर्णः ॥३१॥</p>
<p>———————————————————————————————————————</p>
<p>**श्रीधर-स्वामी (भावार्थ-दीपिका) : **भगवतो जगत्-कारणत्वम् उक्तम् । प्रवेश-नियमन-लक्षणं लीलाम् आह—तयेति । विलसितेषूद्भूतेषु गुणेष्व् आकाषादिष्व् अन्तः प्रविष्टः सन् गुणवान् इव मद्-अधीना एते गुणा इत्य् अभिमानवान् इव नतु वस्तुतस् तथा । यतो विज्ञानेन चिच्-छक्त्या विजृम्भितोऽत्यूर्जितः ॥३१॥</p>
<p>———————————————————————————————————————</p>
<p>**जीव-गोस्वामी (क्रम-सन्दर्भः) : **तयेत्य् अन्त-संस्थितः पुरुषः ॥३१॥</p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **सृज्यानां तेषां स एवान्तर्यामीत्य् आह त्रिभिः । गुणेषु गुणोपाधिक-जीवेषु तया मायया विलास-विषयी-कृतेषु गुणवान् इव गुण-संसर्गवान् इव भाति न तु तथा यतो विज्ञानेन चिच्-छक्त्या विजृम्भितः अत्यूर्जितः ॥३१॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **प्रवेश-नियमने दर्शयति—तयेति । एषु जीवेषु गुणेषु गुण-कृत-देहेन्द्रिय-युक्तेषु तया मायया विलसितेषु क्रीडा-विषयतां नीतेषु अन्तः-प्रविष्टो नियामकतया स्थितो गुणवान् इवाविदुषामाभाति, न तु तथा । यतो विज्ञानेन चिच्-छक्त्या विजृम्भितोऽत्यूर्जितस् तद् अस्पृस्टः । वक्ष्यति चैवं एतद् ईशनम् ईशष्य [भा।पु। १.११.३८] इत्य्-आदिना ॥३१॥</p>
<p>———————————————————————————————————————</p>
<p>॥ १.२.३२ ॥</p>
<p><strong>यथा ह्य् अवहितो वह्निर् दारुष्व् एकः स्व-योनिषु ।</strong></p>
<p>**नानेव भाति विश्वात्मा भूतेषु च तथा पुमान् ॥ **</p>
<p>**श्रीधर-स्वामी (भावार्थ-दीपिका) : **बहु-रूपत्व-लीलाम् आह—यथेति । स्व-योनिषु स्वाभिव्यञ्चकेषु अविहितो निहितः । विश्वात्मा पुमान् परमेश्वरः । भूतेषु प्राणिष्व् अन्तर्यामिणोऽपि प्रति-योनि-नानात्वेन नानात्वम् इवोच्यते । क्षेत्र-ज्ञ-रूपेण वा<sup id="fnref:14"><a href="#fn:14" class="footnote-ref" role="doc-noteref">14</a></sup> ॥३२॥</p>
<p>———————————————————————————————————————</p>
<p>**जीव-गोस्वामी (क्रम-सन्दर्भः) : **यथेति सर्व-भूतस्थः पुरुषः ॥३२॥</p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **अवहितः सदा-स्थितो यथा तथा विश्वात्मा अन्तर्यामी भूतेषु प्राणिषु । यदि तेष्व् एवाग्निर् मथनेन प्रकटीकृतः स्यात् तदा तान्य् एव दारुणि दहति एवम् एव श्रवणादिभिः साधनैः साक्षात्-कृतः परमात्मा मायिकम् उपाधिं जीवस्य दूरीकरोतीति ध्वनिः ॥३२॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **एकत्वे एव सति बहु-रूपताम् आह—यथेति । स्व-योनिषु स्व-व्यञ्जकेषु दारुष्ववहितः सदास्थितो वह्निरेको यथा नाना भाति, तथैको विश्वात्मा वासुदेवो भूतेषु प्राणिषु इति नियम्य-भेदेन तस्मिन्न् अभेदः । एकोऽपि सन् बहुधा यो विभाति [गो।ता।उ। पूर्व।] इति श्रुतेः । यथाग्निर् मथनेन व्यक्तो दारूणि दहेदवं ध्यानेन व्यक्तः स जीवोपाधीनिति सूच्यते ॥३२॥</p>
<p>———————————————————————————————————————</p>
<p>॥ १.२.३३ ॥</p>
<p><strong>असौ गुणमयैर् भावैर् भूत-सूक्ष्मेन्द्रियात्मभिः ।</strong><br>
स्व-निर्मितेषु निर्विष्टो भुङ्क्ते भूतेषु तद्-गुणान् ॥**</p>
<p>**मध्वाचार्यः (भागवत-तात्पर्यम्) : **तद् गुणवान् एव भुङ्क्ते न दोषान् । सर्वत्र सार-भुग्-देवोनासारं स कदाचनेति वामन-पुराणे । अनश्नन् नित्य-शुभापेक्षया । पर-वशत्वापेक्षया क्लिप्त्य्-अपेक्षया च ।</p>
<blockquote>
<p>अक्लिप्त्या च स्वतन्त्रत्वाद् अशुभस्य च वर्जनात् ।<br>
अभोक्ता शुभ-भोक्तृत्वाद् भोक्तेत्य् एव च तं विदुः ।<br>
अन्यूनानाधिकत्वाच् च पूर्णः स्वानन्द-भोजनात् ।<br>
विरागाच् च परस्यास्य भोक्तृत्व-प्रतिषेधनम् ॥ इति स्कान्दे ॥३३॥</p></blockquote>
<p>———————————————————————————————————————</p>
<p>**श्रीधर-स्वामी (भावार्थ-दीपिका) : **भोग-रूपां लीलाम् आह—असाव् इति । असौ हरिर् भूत-सूक्ष्माणि चेन्द्रियाणि श्रोतादीनि चात्मा मन्श् च तैः स्वयं निर्मितेषु भूतेषु चतुर् विधेष्व् इति भोगो स्वातन्त्र्यं द्योत्यते । तद्-गुणांस् तत्-तद्-अनुरूपान् विषयान् इच्छया भुङ्क्ते भोजयतीति णिज्-अर्थो वा ज्ञेयः ॥ भुङ्क्ते पालयतीति वा । तदा त्व् आत्मनेपदम् आर्षम् । भुजोऽनवने इति स्मरणात् ॥३३॥</p>
<p>———————————————————————————————————————</p>
<p>**जीव-गोस्वामी (क्रम-सन्दर्भः) : **असाव् इति तत्-तल्-लीलावान् ॥३३॥</p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **असौ विश्वात्मा भूत-सूक्ष्माणि विषयाश् च इन्द्रियाणि च आत्मा मनश् च तैर् गुण-मयैर् भावैः । स्व-निर्मितेषु देव-तिर्यग्-आदिषु भूतेषु निर्विष्टः प्रविष्टः सन् तद्-गुणान् तद्-अनुरूपान् विषयान् । वैषयिक-सुखानि भुङ्क्ते इति जीवानां भोक्तृत्वम् अन्तर्यामिना विना न सिद्ध्यतीति वा जीवस्य तदीय-तटस्थ-शक्तित्वाद् वा जीव-द्वारा स्वयम् अन्तर्यामी भुङ्क्ते इति प्रयुज्यते । भोजयतीति जीवान् णिज्-अर्थो वा ज्ञेयः ॥३३॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **पालनम् आह—असाविति । असौ विश्वात्मा पुमान् । भूतानि च सूक्ष्माणि च तन्-मात्राणि इन्द्रियाणि च श्रोत्रादीनि । आत्मानश् च महद् अहङ्कार-मनांसि तैर् निमितेषु भूतेषु चतुर्विधेष्व् अण्डजादिषु प्राणिषु निर्विष्टस् तद्-गुणांस् तद् अनुरूपान् विषयान् भुङ्क्ते भोजयति । अन्तर्भूत-णिजर्थोऽयं, भुङ्क्ते पालयति वा । आत्मनेपदम् अत्रार्षं, भुजोऽनवने इति स्मरणात् ॥३३॥</p>
<p>———————————————————————————————————————</p>
<p>॥ १.२.३४ ॥</p>
<p><strong>भावयत्य् एष सत्त्वेन लोकान् वै लोक-भावनः ।</strong></p>
<p>**लीलावतारानुरतो देव-तिर्यङ्-नरादिषु ॥ **</p>
<p>**श्रीधर-स्वामी (भावार्थ-दीपिका) : **इदानीं सूत जानासीति प्रश्नस्योत्तरम् आह । भावयति पालयति । एतत् तु सर्वावतार-साधारणं प्रयोजनम् । विशेषतः कृष्णावतारस्य कुन्ती-स्तुतौ वक्ष्यते । लोक-भावनो लोक-कर्ता । देवादिषु ये लीलावतारास् तेष्व् अनुरतोऽनुरक्तः ॥३४॥</p>
<p>———————————————————————————————————————</p>
<p>**जीव-गोस्वामी (क्रम-सन्दर्भः) : **भावयतीति विष्णुर् इति ज्ञेयम् । एतेन पूर्वोक्तेषु ब्रह्मत्वादिषु परमात्मत्वं दर्शितम् । अन्ये द्वे दर्शयिष्यते ॥३४॥</p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **एवम् अन्तर्यामिनः प्रतियोनि-नानात्वेन नानात्वम् औपाधिकम् उक्तम् । भगवतस् तु विनैवोपाधिं नित्ययैव लीलया स्वरूपेणैव नानात्वम् आह—भावयति पालयतीति । यद् वा, लोकान् भाववतः स्व-प्रेम-युक्तान् करोतीति । सर्वावतार-साधारण-प्रयोजनम् । लोक-भावनः यतो लोक-कर्ता ॥३४॥</p>
<p>इति सारार्थ-दर्शिन्यां हर्षिण्यां भक्त-चेतसाम् ।</p>
<p>द्वितीयः प्रथमेऽध्यायः सङ्गतः सङ्गतः सताम् ॥*॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **सूत जानासि [भा।पु। १.१.१२] इति प्रश्नस्योत्तरम् आह—भावयतीति । एष भगवान् सत्त्वेन स्वप्रवर्तितेन गुणेन लोकान् भुवनानि भावयति पालयति यतो लोक-भावनो विश्व-कर्तेति सर्वावतार-तुल्यं प्रयोजनं कृष्णावतारस्य तु कुन्ती-स्तोत्रे बोध्यम् । कीदृशः? देवादिषु ये लीलावतारास् तेष्व् अनुरतो निविष्टः ॥३४॥</p>
<p>इति श्री-वैष्णवानन्दिन्यां  प्रथम-स्कन्ध-टिप्पन्यां द्वितीयोऽध्यायः ॥२॥</p>
<p>इति श्रीमद्-भागवते महा-पुराणे ब्रह्म-सूत्र-भाष्ये पारमहंस्यं संहितायां वैयासिक्यां प्रथम-स्कन्धे</p>
<p>नैमिषीयोपाख्याने श्री-भगवद्-अनुभाव-वर्णनं नाम</p>
<p>द्वितीयोऽध्यायः ।</p>
<p>॥२॥</p>
<hr>
<p>(१.३)</p>
<div class="footnotes" role="doc-endnotes">
<hr>
<ol>
<li id="fn:1">
<p>एतद्-अग्रे उपनयन-कर्मणोऽप्य् अनर्ह-वयस्कत्वाद् विशेषतो बालम् इत्य् अभिप्राय इत्य् अधिकः पाठः क्वचित् ।&#160;<a href="#fnref:1" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:2">
<p>तत्त्वविद्भिः&#160;<a href="#fnref:2" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:3">
<p>स वै महा-भागवतः परीक्षिद् येनापवर्गाख्यम् अदभ्र-बुद्धिः ।
ज्ञानेन वैयासकि-शब्दितेन भेजे खगेन्द्र-ध्वज-पाद-मूलम् ॥&#160;<a href="#fnref:3" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:4">
<p>पर्यन्त&#160;<a href="#fnref:4" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:5">
<p>धर्मानुष्ठान-&#160;<a href="#fnref:5" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:6">
<p>फ़्रोम् हेरे तो नेxत् नोते इन् भक्ति-सन्दर्भ ७।&#160;<a href="#fnref:6" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:7">
<p>अथ श्रीमद्-भागवताख्य एव शास्त्रे क्वचिद् अनयत्रापि तद् एकं तत्त्वं त्रिधा शब्द्यते । क्वचिद् ब्रह्मेति क्वचित् परमात्मेति क्वचिद् भगवान् इति च । किन्त्व् अत्र श्रीमद्-व्यास-समाधि-लब्धाद् भेदाज् जीव इति च शब्द्यते इति स्वयम् एव व्याख्यातो भवतीति प्रथमतस् ताव् एव प्रस्तूयते । मूले तु क्रमाद् वैशिष्ट्य-द्योतनाय तथा विन्यासः । अयम् अर्थः—तद् एकम् एवाखण्डानन्द-स्वरूपं तत्त्वं थुत्कृत-पारमेष्ठ्यादिकानन्द-समुदयानां परमहंसानां साधन-वशात् तादात्म्यम् आपन्ने सत्याम् अपि तदीय-स्वरूप-शक्ति-वैचित्र्यां तद्-ग्रहणासामर्थ्ये चेतसि यथा सामान्यतो लक्षितं तथैव स्फुरद् वा तद्वद् एवाविविक्त-शक्ति-शक्तिमत्ता-भेदतया प्रतिपाद्यमानं वा ब्रह्मेति शब्द्यते ।
अथ तद् एकं तत्त्वं स्वरूप-भूतयैव शक्त्या कम् अपि विशेषं धर्तुं परासाम् अपि शक्तीनां मूलाश्रय-रूपं तद्-अनुभावानन्द-सन्दोहान्तर् भावित-तादृश-ब्रह्मानन्दानां भागवत-परमहंसानां तथानुभवैक-साधकतम-तदीय-स्वरूपानन्द-शक्ति-विशेषात्मक-भक्ति-भावितेष्व् अन्तर् बहिर् अपीन्द्रियेषु परिस्फुरद् वा तद्वद् एव विविक्त-तादृश-शक्ति-शक्तिमत्ताभेदेन प्रतिपाद्यमानं वा भगवान् इति शब्द्यते । (भगवत्-सन्दर्भ १)&#160;<a href="#fnref:7" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:8">
<p>ज्ञान-मात्रस्य का वार्ता ? साक्षाद् अपि कुर्वन्तीत्य् अर्थः । इति भक्ति-सन्दर्भस्याधिक-पाठः।&#160;<a href="#fnref:8" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:9">
<p>अत्रानुरूप-लक्षणं ययाहम् एतत् इत्य्-आदि परे [भा।पु। १.५.२७] इत्य्-अन्तं पद्यार्धकं द्रष्टव्यम् इति पुरी-दासः।&#160;<a href="#fnref:9" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:10">
<p>‘प्रसादिनीम्ऽ इत्य् अपि पाठः ।&#160;<a href="#fnref:10" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:11">
<p>छेच्क् wहेरे थे क़ुओते स्तर्त्स्।&#160;<a href="#fnref:11" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:12">
<p>तथापि&#160;<a href="#fnref:12" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:13">
<p>जीवऽस् रेअदिन्ग् हस् अङ्गिरस-शाखाध्यापकेन। हे अल्सो स्किप्स् मेन्तिओन् ओफ़् थे तापनीयोपनिषद्-अध्यापक।&#160;<a href="#fnref:13" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:14">
<p>‘क्षेत्र-रूपेण वाऽ इति क्वचित् पाठः ।&#160;<a href="#fnref:14" class="footnote-backref" role="doc-backlink">&#x21a9;&#xfe0e;</a></p>
</li>
</ol>
</div>

  </div>
</article>


        

        



    <aside class="card border noPrint" id="section-tree-item-bhAgavatam_gauDIya-prastutiH_01_02_mAhAtmyam_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/purANam_vaiShNavam/bhAgavatam/gauDIya-prastutiH/01/02_mAhAtmyam/">०२ माहात्म्यम् </a>
            <a data-toggle="collapse" href="#section-tree-item-body-bhAgavatam_gauDIya-prastutiH_01_02_mAhAtmyam_md" role="button" aria-expanded="false" aria-controls="section-tree-item-body-bhAgavatam_gauDIya-prastutiH_01_02_mAhAtmyam_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-bhAgavatam_gauDIya-prastutiH_01_02_mAhAtmyam_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: ०२ माहात्म्यम्</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/purANam_vaiShNavam/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/purANam_vaiShNavam/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/purANam_vaiShNavam/actions/workflows/build.yml"><img src="https://github.com/vishvAsa/purANam_vaiShNavam/actions/workflows/build.yml/badge.svg"> Built </a> on 2025 Aug 25 05:46:07 UTC. (<a href="http://google.com/search?q=05%3a46%3a07%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
