<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>पुराणे विश्वासटिप्पन्यः  | ०६ नारदजन्म</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/purANam_vaiShNavam/bhAgavatam/gauDIya-prastutiH/01/06_nAradajanma/" rel="alternate" type="application/rss+xml" title="पुराणे विश्वासटिप्पन्यः" />
    <link href="/purANam_vaiShNavam/bhAgavatam/gauDIya-prastutiH/01/06_nAradajanma/" rel="feed" type="application/rss+xml" title="पुराणे विश्वासटिप्पन्यः" />

    <meta property="og:url" content="https://vishvAsa.github.io/purANam_vaiShNavam/bhAgavatam/gauDIya-prastutiH/01/06_nAradajanma/">
  <meta property="og:site_name" content="पुराणे विश्वासटिप्पन्यः">
  <meta property="og:title" content="०६ नारदजन्म">
  <meta property="og:description" content="विषयः पूर्व-जन्म-वृत्तान्त-शेषांशः —
नारदस्य भगवद्-आराधन-पूर्वकं ब्रह्मणः सकाशाज् जन्म-ग्रहणम् ।
॥ १.६.१ ॥
सूत उवाच—
एवं निशम्य भगवान् देवर्षेर् जन्म कर्म च ।
भूयः पप्रच्छ तं ब्रह्मन् व्यासः सत्यवती-सुतः ॥**
श्रीधर-स्वामी (भावार्थ-दीपिका) :
व्यासस्य प्रत्ययार्थं च षष्ठे प्राग्-जन्म-संभवम् ।
स्व-भाग्यं नारदः प्राह कृष्ण-सङ्कथनोद्भवम्1 ॥
———————————————————————————————————————
**जीव-गोस्वामी (क्रम-सन्दर्भः) : **विशेष-ज्ञानार्थं भूयः पप्रच्छ ॥१॥
———————————————————————————————————————
विश्वनाथ-चक्रवर्ती (सारार्थ-दर्शिणी) :
षष्ठे गत्वा वनं कृष्ण-दर्शनं तद्-वचः-श्रुतिः ।
तद्-दत्त-चिन्मय-तनोर् नारदेनाप्तिर् उच्यते ॥१॥
———————————————————————————————————————
बलदेव-विद्यभूषणः (वैष्णवानन्दिनी) :
ममारण्यं गतस्यासीत् कृष्णेक्षा तद्-वचः-श्रुतिः । \ चिन्मयो विग्रहश् चेति देवर्षिः प्राह षष्ठके ॥">
  <meta property="og:locale" content="en_us">
  <meta property="og:type" content="article">
    <meta property="article:section" content="bhagavatam">

  <meta itemprop="name" content="०६ नारदजन्म">
  <meta itemprop="description" content="विषयः पूर्व-जन्म-वृत्तान्त-शेषांशः —
नारदस्य भगवद्-आराधन-पूर्वकं ब्रह्मणः सकाशाज् जन्म-ग्रहणम् ।
॥ १.६.१ ॥
सूत उवाच—
एवं निशम्य भगवान् देवर्षेर् जन्म कर्म च ।
भूयः पप्रच्छ तं ब्रह्मन् व्यासः सत्यवती-सुतः ॥**
श्रीधर-स्वामी (भावार्थ-दीपिका) :
व्यासस्य प्रत्ययार्थं च षष्ठे प्राग्-जन्म-संभवम् ।
स्व-भाग्यं नारदः प्राह कृष्ण-सङ्कथनोद्भवम्1 ॥
———————————————————————————————————————
**जीव-गोस्वामी (क्रम-सन्दर्भः) : **विशेष-ज्ञानार्थं भूयः पप्रच्छ ॥१॥
———————————————————————————————————————
विश्वनाथ-चक्रवर्ती (सारार्थ-दर्शिणी) :
षष्ठे गत्वा वनं कृष्ण-दर्शनं तद्-वचः-श्रुतिः ।
तद्-दत्त-चिन्मय-तनोर् नारदेनाप्तिर् उच्यते ॥१॥
———————————————————————————————————————
बलदेव-विद्यभूषणः (वैष्णवानन्दिनी) :
ममारण्यं गतस्यासीत् कृष्णेक्षा तद्-वचः-श्रुतिः । \ चिन्मयो विग्रहश् चेति देवर्षिः प्राह षष्ठके ॥">
  <meta itemprop="wordCount" content="5375">
  <meta name="twitter:card" content="summary">
  <meta name="twitter:title" content="०६ नारदजन्म">
  <meta name="twitter:description" content="विषयः पूर्व-जन्म-वृत्तान्त-शेषांशः —
नारदस्य भगवद्-आराधन-पूर्वकं ब्रह्मणः सकाशाज् जन्म-ग्रहणम् ।
॥ १.६.१ ॥
सूत उवाच—
एवं निशम्य भगवान् देवर्षेर् जन्म कर्म च ।
भूयः पप्रच्छ तं ब्रह्मन् व्यासः सत्यवती-सुतः ॥**
श्रीधर-स्वामी (भावार्थ-दीपिका) :
व्यासस्य प्रत्ययार्थं च षष्ठे प्राग्-जन्म-संभवम् ।
स्व-भाग्यं नारदः प्राह कृष्ण-सङ्कथनोद्भवम्1 ॥
———————————————————————————————————————
**जीव-गोस्वामी (क्रम-सन्दर्भः) : **विशेष-ज्ञानार्थं भूयः पप्रच्छ ॥१॥
———————————————————————————————————————
विश्वनाथ-चक्रवर्ती (सारार्थ-दर्शिणी) :
षष्ठे गत्वा वनं कृष्ण-दर्शनं तद्-वचः-श्रुतिः ।
तद्-दत्त-चिन्मय-तनोर् नारदेनाप्तिर् उच्यते ॥१॥
———————————————————————————————————————
बलदेव-विद्यभूषणः (वैष्णवानन्दिनी) :
ममारण्यं गतस्यासीत् कृष्णेक्षा तद्-वचः-श्रुतिः । \ चिन्मयो विग्रहश् चेति देवर्षिः प्राह षष्ठके ॥">
<script type="text/javascript">
    
    let baseURL = "https:\/\/vishvAsa.github.io\/purANam_vaiShNavam\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/purANam_vaiShNavam\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/purANam_vaiShNavam\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/purANam_vaiShNavam\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/purANam_vaiShNavam\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvya\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/purANam_vaiShNavam\/bhAgavatam\/gauDIya-prastutiH\/01\/06_nAradajanma\/".replace(basePath, "/");
  pageVars.pageParams = {};
  pageVars.pageSource = "bhAgavatam\/gauDIya-prastutiH\/01\/06_nAradajanma.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/purANam_vaiShNavam/webpack_dist/uiLib-bundle.js"></script>







    <link rel="stylesheet" href="/purANam_vaiShNavam/webpack_dist/uiLib.css">
<link rel="stylesheet" href="/purANam_vaiShNavam/css/uiLibPrint.css" media="print" >
<link rel="stylesheet" href="/purANam_vaiShNavam/css/fonts.css" >
<link rel="stylesheet" href="/purANam_vaiShNavam/css/@fortawesome/fontawesome-free/css/solid.min.css">

<link rel="stylesheet" href="/purANam_vaiShNavam/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/06_nAradajanma/" />
<link rel="alternate" hreflang="sa-Deva" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/06_nAradajanma/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/06_nAradajanma/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/06_nAradajanma/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/06_nAradajanma/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/06_nAradajanma/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/06_nAradajanma/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/06_nAradajanma/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/06_nAradajanma/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/06_nAradajanma/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/06_nAradajanma/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/06_nAradajanma/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/06_nAradajanma/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/06_nAradajanma/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/06_nAradajanma/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/06_nAradajanma/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/06_nAradajanma/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/06_nAradajanma/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/06_nAradajanma/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/06_nAradajanma/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/06_nAradajanma/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/06_nAradajanma/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/06_nAradajanma/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/06_nAradajanma/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/06_nAradajanma/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/06_nAradajanma/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/06_nAradajanma/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/06_nAradajanma/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/06_nAradajanma/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/06_nAradajanma/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/06_nAradajanma/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/06_nAradajanma/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/06_nAradajanma/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/06_nAradajanma/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/06_nAradajanma/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/06_nAradajanma/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/06_nAradajanma/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/06_nAradajanma/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/06_nAradajanma/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/06_nAradajanma/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/06_nAradajanma/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/06_nAradajanma/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/06_nAradajanma/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/06_nAradajanma/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/06_nAradajanma/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">पुराणे विश्वासटिप्पन्यः <br/> ०६ नारदजन्म</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/purANam_vaiShNavam/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="०६ नारदजन्म">०६ नारदजन्म</h1>
    
    <a id="editLink" class="btn btn-primary noPrint"  href="https://github.com/vishvAsa/purANam_vaiShNavam/edit/content/bhAgavatam/gauDIya-prastutiH/01/06_nAradajanma.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <details><summary>विषयः</summary>
<p>पूर्व-जन्म-वृत्तान्त-शेषांशः —<br>
नारदस्य भगवद्-आराधन-पूर्वकं ब्रह्मणः सकाशाज् जन्म-ग्रहणम् ।</p>
</details>
<p>॥ १.६.१ ॥</p>
<p><strong>सूत उवाच—</strong></p>
<p><strong>एवं निशम्य भगवान् देवर्षेर् जन्म कर्म च ।</strong><br>
भूयः पप्रच्छ तं ब्रह्मन् व्यासः सत्यवती-सुतः ॥**</p>
<p><strong>श्रीधर-स्वामी (भावार्थ-दीपिका) :</strong></p>
<p>व्यासस्य प्रत्ययार्थं च षष्ठे प्राग्-जन्म-संभवम् ।</p>
<p>स्व-भाग्यं नारदः प्राह कृष्ण-सङ्कथनोद्भवम्<sup id="fnref:1"><a href="#fn:1" class="footnote-ref" role="doc-noteref">1</a></sup> ॥</p>
<p>———————————————————————————————————————</p>
<p>**जीव-गोस्वामी (क्रम-सन्दर्भः) : **विशेष-ज्ञानार्थं भूयः पप्रच्छ ॥१॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong></p>
<p>षष्ठे गत्वा वनं कृष्ण-दर्शनं तद्-वचः-श्रुतिः ।</p>
<p>तद्-दत्त-चिन्मय-तनोर् नारदेनाप्तिर् उच्यते ॥१॥</p>
<p>———————————————————————————————————————</p>
<p><strong>बलदेव-विद्यभूषणः (वैष्णवानन्दिनी) :</strong></p>
<p>ममारण्यं गतस्यासीत् कृष्णेक्षा तद्-वचः-श्रुतिः । \ चिन्मयो विग्रहश् चेति देवर्षिः प्राह षष्ठके ॥</p>
<p>एवम् इति—निशम्य श्रुत्व ॥१॥</p>
<p>———————————————————————————————————————</p>
<p>॥ १.६.२ ॥</p>
<p><strong>व्यास उवाच—</strong></p>
<p><strong>भिक्षुभिर् विप्रवसिते विज्ञानादेष्टृभिस् तव ।</strong><br>
वर्तमानो वयस्य् आद्ये ततः किम् अकरोद् भवान् ॥**</p>
<p>**श्रीधर-स्वामी (भावार्थ-दीपिका) : **स्वयम् अपि तथा चिकीर्षुर् गुरूपदेशान् अनन्तर-भावि तच्-चरितं पृच्छति—भिक्षुभिर् इति । <strong>विपरवसिते</strong> दूर-देश-गमने कृते सति । <strong>विज्ञानस्यादेष्टृभिर्</strong> उपदेश-कर्तृभिः ॥२॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : भिक्षुभिर् विप्रवसिते</strong> भिक्षूणां विशेषेण प्रवासे जाते सतीत्य् अर्थः ॥२॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) : विप्रवसिते</strong> तस्मात् प्रवासतो विच्युते सम्प्रसारणाभाव आर्षः । <strong>किम् अकरोद्</strong> इति त्वच्-छिष्योऽहम् अपि तथा चिकीर्षामीति ॥२॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **विप्र-वसिते ततः प्रवासाद्-विच्युते ततोऽन्यत्र गते सति । संप्रसारणाभाव आर्षः । ततः किम् अकरोद् इति त्वच्-छिष्योऽहम् अपि तथा करिष्यामीति । परम् उत्तरं वयः वर्तितं नीतम् । इदं दासी-पुत्र-भूतं कलेवरम् उदस्राक्षीत् ॥२-३॥</p>
<p>———————————————————————————————————————</p>
<p>॥ १.६.३ ॥</p>
<p><strong>स्वायम्भुव कया वृत्त्या वर्तितं ते परं वयः ।</strong><br>
कथं चेदम् उदस्राक्षीः काले प्राप्ते कलेवरम् ॥**</p>
<p><strong>श्रीधर-स्वामी (भावार्थ-दीपिका) : परं वयः</strong> उत्तरम् आयुः । <strong>ते</strong> त्वया <strong>वर्तितं</strong> नीतम् । <strong>इदम्</strong> इति दासी-पुत्र-भूतं <strong>कलेवरम् उदस्राक्षीर्</strong> उत्सृष्टवान् असि ॥३॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : इदं</strong> सम्प्रति वर्ण्यमाणम् ॥३॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) : इदं</strong> दासी-पुत्र-भूतं <strong>कलेवरं</strong> कथम् उत्सृष्टवान् असि ॥३॥</p>
<p>———————————————————————————————————————</p>
<p><strong>बलदेव-विद्यभूषणः (वैष्णवानन्दिनी) : <em>न व्याख्यातम्।</em></strong></p>
<p>———————————————————————————————————————</p>
<p>॥ १.६.४ ॥</p>
<p><strong>प्राक्-कल्प-विषयाम् एतां स्मृतिं ते मुनि-सत्तम ।</strong><br>
न ह्य् एष व्यवधात् काल एष सर्व-निराकृतिः ॥**</p>
<p>**श्रीधर-स्वामी (भावार्थ-दीपिका) : **एष कल्पान्त-लक्षणः <strong>कालस्ते स्मृतिङ्कथं न व्यवधान्</strong> न खण्डितवान् । अड्-आगमाभावस् त्व् आर्षः । <strong>हि</strong> यत <strong>एष सर्वस्य निराकृतिर्</strong> अपलापो यस्मात्, सः ॥४॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : <em>न व्याख्यातम्।</em></strong></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) : न व्यवधात्</strong> व्यवधाय न खण्डितवान् । अड्-आगमाभाव आर्षः । <strong>निराकृतिर्</strong> विनाशः ॥४॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **एष कल्पान्त-लक्षणः । व्यवधात् व्यवधाय नापनीतवान् । अडभावोऽत्रार्षः ॥४॥</p>
<p>———————————————————————————————————————</p>
<p>॥ १.६.५ ॥</p>
<p><strong>नारद उवाच—</strong></p>
<p><strong>भिक्षुभिर् विप्रवसिते विज्ञानादेष्टृभिर् मम ।</strong><br>
वर्तमानो वयस्य् आद्ये तत एतद् अकारषम् ॥**</p>
<p><strong>श्रीधर-स्वामी (भावार्थ-दीपिका) : अकारषं</strong> कृतवान् अहम् । रेफ-ष-कारयोर् विश्लेषश् छन्दोऽनुरोधेन ॥५॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : <em>न व्याख्यातम्।</em></strong></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) : अकारषम्</strong> इति रेफ-ष-कारयोर् विश्लेषश् छन्दोऽनुरोधेन । यद् उक्तं—मूर्ध-रेफारि-कल्प्यन्ते छन्दो-भङ्ग-भयाद् इह इति ॥५॥</p>
<p>———————————————————————————————————————</p>
<p><strong>बलदेव-विद्यभूषणः (वैष्णवानन्दिनी) : अकारषम्</strong> इति रेफस्य षाद्-विश्लेषश् छन्दोनुरोधात् । मूर्धरेफा विकल्प्यन्ते छन्दोभङ्गभयाद् इहेति वचनात् ॥५॥</p>
<p>———————————————————————————————————————</p>
<p>॥ १.६.६ ॥</p>
<p><strong>एकात्मजा मे जननी योषिन् मूढा च किङ्करी ।</strong><br>
मय्य् आत्मजेऽनन्य-गतौ चक्रे स्नेहानुबन्धनम् ॥**</p>
<p>**श्रीधर-स्वामी (भावार्थ-दीपिका) : **तत्र तावत् किंचित् कालं तत्रैव मातृ-स्नेह-यन्त्रितो न्यवसम् इत्य् आह त्रिभिः । <strong>एक <strong>एव</strong> अहम् आत्मजो</strong> यस्य सा । <strong>योषिद्</strong> इति <strong>मूढा</strong> इति च <strong>स्नेहानुबन्धे</strong> हेतुः ॥६॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : <em>न व्याख्यातम्।</em></strong></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> एकाहम् एव आत्मजो यस्याः सा ॥४॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **एकोऽहम् आत्मजो यस्याः सा । योषिन्-मूढेति स्नेहानुबन्धे हेतुः ॥६॥</p>
<p>———————————————————————————————————————</p>
<p>॥ १.६.७ ॥</p>
<p><strong>सास्वतन्त्रा न कल्पासीद् योग-क्षेमं ममेच्छती ।</strong><br>
ईशस्य हि वशे लोको योषा दारुमयी यथा ॥**</p>
<p>**श्रीधर-स्वामी (भावार्थ-दीपिका) : **किङ्करीत्य् अस्यार्थं प्रपञ्चयति—सेति । <strong>अस्वतन्त्रा</strong> सा, अतो <strong>न कल्पा</strong> न समर्था <strong>आसीत्</strong> । <strong>दारुमयीयोषा</strong> इत्य् अतिपारवश्ये दृष्टान्तः ॥७॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : <em>न व्याख्यातम्।</em></strong></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> अस्वतन्त्रा अतो न कल्पा न समर्था ॥७॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **किङ्करीत्य् उक्तं प्रपञ्चयति—अस्वतन्त्रातो मम लालनेऽकल्पासमर्था । योगो जीविका, क्षेमं तस्याः पालनं, दारुमयी योषेत्य् अस्वातन्त्र्ये दृष्टान्तः ॥७॥</p>
<p>———————————————————————————————————————</p>
<p>॥ १.६.८ ॥</p>
<p><strong>अहं च तद्-ब्रह्म-कुले ऊषिवांस् तद्-अपेक्षया</strong><sup id="fnref:2"><a href="#fn:2" class="footnote-ref" role="doc-noteref">2</a></sup>** ।**</p>
<p><strong>दिग्-देश-कालाव्युत्पन्नो बालकः पञ्च-हायनः ॥</strong></p>
<p>**श्रीधर-स्वामी (भावार्थ-दीपिका) : **तद् एवं सा स्नेहं चक्रे, अहं च दिग्-आदिष्व् अनभिज्ञोऽतस् तत्रैव न्यवसम् इत्य् आह । <strong>अहं च</strong> तस्मिन् <strong>ब्रह्म-कुलेतस्या</strong> मातुः स्नेहानुबन्धस्य <strong>अवेक्षया</strong> । कदा विरमेद् इति प्रतीक्षयेत्य् अर्थः । <strong>ऊषिवान्</strong> वासं कृतवान् । <strong>पञ्च-हायनः</strong> पञ्च-वर्षः ॥८॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : <em>न व्याख्यातम्।</em></strong></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) : तद्-अपेक्षया</strong> तत्-कर्त्रीका या अपेक्षा, तया सा मां न त्यजतीय् <strong>अहम् अप्य् अवसम्</strong> इत्य् अर्थः ॥८॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **तद् अवेक्षया नेयं मां त्यजति कदा विरमेद् इति प्रतीक्षयेत्य् अर्थः । दिगादिष्व् अनभिज्ञश् चाहं यतो बालक इति ॥८॥</p>
<p>———————————————————————————————————————</p>
<p>॥ १.६.९ ॥</p>
<p><strong>एकदा निर्गतां गेहाद् दुहन्तीं निशि गां पथि ।</strong><br>
सर्पोऽदशत् पदा स्पृष्टः कृपणां काल-चोदितः ॥**</p>
<p><strong>श्रीधर-स्वामी (भावार्थ-दीपिका) : गेहान् निर्गताङ्गां दुहन्तीम्</strong> । हेतौ शतृ-प्रत्ययः, दोग्धुं निर्गताम् इत्य् अर्थः । <strong>पदा</strong> पादेन <strong>अस्पृष्ट</strong> ईषद् आक्रान्तः <strong>अदशद्</strong> अखादत् ॥९॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : <em>न व्याख्यातम्।</em></strong></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> <strong>दुहन्तीं</strong> दोग्धुम् ॥९॥</p>
<p>———————————————————————————————————————</p>
<p><strong>बलदेव-विद्यभूषणः (वैष्णवानन्दिनी) : दुहन्तीं</strong> दोग्धुम्, लक्षण-हेत्वोः क्रियायाः [पा। ३.२.१२६] इति सूत्रेण हेतौ शतृ-प्रत्ययः, हेतुर् इह फलम् ॥९॥</p>
<p>———————————————————————————————————————</p>
<p>॥ १.६.१० ॥</p>
<p><strong>तदा तद् अहम् ईशस्य भक्तानां शम् अभीप्सतः ।</strong><br>
अनुग्रहं मन्यमानः प्रातिष्ठं दिशम् उत्तराम् ॥**</p>
<p><strong>श्रीधर-स्वामी (भावार्थ-दीपिका) :</strong> तन् मातुर् मरणं भक्तानां <strong>शं</strong> कल्याणम् <strong>अभीप्सत</strong> <strong>ईशस्यानुग्रहं</strong> <strong>मन्यमानः प्रातिष्ठं</strong> प्रस्थितोऽस्मि ॥१०॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : <em>न व्याख्यातम्।</em></strong></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) : तन्</strong> मातुर् मरणम् <strong>ईशस्य</strong> मय्य् <strong>अनुग्रहं मन्यमानःप्रातिष्ठम्</strong> अकृत-तत्-साम्परायिक-विधिर् एव गतवान् । परस्मैपदम् आर्षम् ॥१०॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **तज्-जनन्या मरणं, शं निर्विघ्न-भजनं, प्रातिष्ठमगमं, परस्मैपदम् आर्षम् ॥१०॥</p>
<p>———————————————————————————————————————</p>
<p>॥ १.६.११ ॥</p>
<p><strong>स्फीताञ् जनपदांस् तत्र पुर-ग्राम-व्रजाकरान् ।</strong><br>
खेट-खर्वट-वाटीश् च वनान्य् उपवनानि च ॥**</p>
<p><strong>श्रीधर-स्वामी (भावार्थ-दीपिका) : स्फीतान् जनपदानतियातः</strong> सन् <strong>महद् विपिनम् अद्राक्षम्</strong> इति चातुर्थेनान्व्यः । जनपादिषु नाना-गुण-दोष-युक्तेषु सम-दृष्टिः सन्गतोऽहम् इति तात्पर्यार्थः । <strong>स्फीतान्</strong> समृद्धान् । <strong>जनपदान्</strong> देशान् । <strong>तत्र</strong> तस्यां दिशि । <strong>पुर-ग्राम-व्रजाकरान्</strong>—तत्र <strong>पुराणि</strong> राज-धान्यः, <strong>ग्रामा</strong> भृगु-प्रोक्ताः—</p>
<blockquote>
<p>विप्राश् च विप्र-भृत्याश् च यत्र चैव वसन्ति ते ।<br>
स तु ग्राम इति प्रोक्तः शूद्राणां वास एव च ॥ इति ।</p></blockquote>
<p><strong>व्रजा</strong> गोकुलानि, <strong>आकरा</strong> रत्नाद्य्-उत्पत्ति-स्थानानि, तान् । <strong>खेटाः</strong> कर्षक-ग्रामाः । <strong>खर्वटा</strong> गिरि-तट-ग्रामा भृगु-प्रोक्ता वा —</p>
<blockquote>
<p>एकतो यत्र तु ग्रामो नगरं चैकतः स्थितम् ।<br>
मिश्रं तु खर्वटं नाम नदी-गिरि-समाश्रयम् ॥ इति ।</p></blockquote>
<p><strong>वाट्यः</strong> पूग-पुष्पादीनां वातिकास् ताः । <strong>वनानि</strong> स्वतः-सिद्ध-वृक्षानां समूहाः । <strong>उपवनानि</strong> रोपित-वृक्षानां समूहाः । तानि च ॥११॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : <em>न व्याख्यातम्।</em></strong></p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : जन-पदादीन् **अतिक्रम्य <strong>यातः</strong> सन् <strong>महद् विपिनम् अद्राक्षम्</strong> इति चतुर्थेनान्वयः । तत्र <strong>पुराणि</strong> राज-धान्यः । <strong>ग्रामा</strong> भृगु-प्रोक्ताः—</p>
<blockquote>
<p>विप्राश् च विप्र-भृत्याश् च यत्र चैव वसन्ति ते ।<br>
स तु ग्राम इति प्रोक्तः शूद्राणां वास एव च ॥ इति ।</p></blockquote>
<p><strong>व्रजा</strong> गोकुलानि । <strong>आकरा</strong> रत्नाद्य्-उत्पत्ति-स्थानानि, तान् । <strong>खेटाः</strong> कर्षक-ग्रामाः । <strong>खर्वटा</strong> गिरि-तट-ग्रामाः, भृगु-प्रोक्ता वा —</p>
<blockquote>
<p>एकतो यत्र तु ग्रामो नगरं चैकतः स्थितम् ।<br>
मिश्रं तु खर्वटं नाम नदी-गिरि-समाश्रयम् ॥ इति ।</p></blockquote>
<p><strong>वाट्यः</strong> पूग-पुष्प-वातिकाः । <strong>वनानि</strong> स्वतः-सिद्ध-वृक्षानां समूहाः । <strong>उपवनानि</strong> रोपित-वृक्ष-सङ्घाः ॥११॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **स्फीतानिति—तत्रोत्तरस्यां दिशि जनपदादीन् अतियातोऽहं महद्-विपिनम् अद्राक्षम् इति चतुर्थेन सम्बन्धः । स्फीतान् समृद्धान् जन-पदान् देशान्, नीवृज्जपदो देशः इत्य् अमरः । पुराणि राजधान्यः, ग्रामा बृगूक्ताः</p>
<blockquote>
<p>विप्राश् च विप्र-भृत्याश् च यत्र चैव वसन्ति ते ।<br>
स तु ग्राम इति प्रोक्तः शूद्राणां वास एव च ॥</p></blockquote>
<p>इति, व्रजा गोष्ठानि । व्रजः स्याद् गोकुलं गोष्ठम् इति हलायुधः । आकरा हीरकाद्य् उत्पत्ति-स्थानानि । खनिः स्त्रियाम् आकरोहस्त्री इत्य् अमरः । खेटाः कर्षक-ग्रामाः, खर्वटा भृगूक्ताः</p>
<blockquote>
<p>एकतो यत्र तु ग्रामो नगरं चैकतः स्थितम् ।<br>
मिश्रन्तु खर्वटं नाम नदी-गिरि-समाश्रयम् ॥ इति,</p></blockquote>
<p>वाट्यः क्रमुक-कुसुम-वाटिकाः, वनानि स्वतः-सिद्ध-तरुलतावृन्दानि । उपवनान्यारोपित-तद्-वृन्दानि ॥११॥</p>
<p>———————————————————————————————————————</p>
<p>॥ १.६.१२ ॥</p>
<p><strong>चित्र-धातु-विचित्राद्रीन् इभ-भग्न-भुज-द्रुमान् ।</strong><br>
जलाशयाञ् छिव-जलान् नलिनीः सुर-सेविताः ॥**</p>
<p><strong>श्रीधर-स्वामी (भावार्थ-दीपिका) : चित्रैर् धातुभिः</strong> स्वर्ण-जताद्यैर् <strong>विचित्रान् अद्रींश्</strong> च । <strong>इभैर् भग्ना भुजाः</strong> शाखा येषां ते <strong>द्रुमा</strong> येषु तान् । <strong>शिवानि</strong> भद्राणि <strong>जलानि</strong> येषां तान् । <strong>नलिणीः</strong> सरसीः ॥१२॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : <em>न व्याख्यातम्।</em></strong></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> चित्रैर् धातुभिः स्वर्ण-जताद्यैर् विचित्रान् अद्रीन् । इभैर् भग्ना भुजाः शाखा येषां ते द्रुमा येषु तान् । नलिणीः सरसीः ॥१२॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **चित्रैः सुवर्ण-रजतादिभिर् धातुभिर् विचित्रानद्रीन् गिरीन् । इभैर् हस्तिभिः भग्ना भुजाः शाखा येषां ते द्रुम येषु तान् । शिव-जलान् स्वच्छ-स्वादु-पानीयान्, नलिनीः सरसीः ॥१२॥</p>
<p>———————————————————————————————————————</p>
<p>॥ १.६.१३-१४ ॥</p>
<p><strong>चित्र-स्वनैः पत्र-रथैर् विभ्रमद् भ्रमर-श्रियः ।</strong><br>
नल-वेणु-शर-स्तम्ब- कुश-कीचक-गह्वरम् ॥**</p>
<p><strong>एक एवातियातोऽहम् अद्राक्षं विपिनं महत् ।</strong><br>
घोरं प्रतिभयाकारं व्यालोलूक-शिवाजिरम् ॥**</p>
<p>**मध्वाचार्यः (भागवत-तात्पर्यम्) : **</p>
<blockquote>
<p>मृगया-जीविनां खेटो वाटी पुष्पोजीविनाम् ।<br>
ग्रामो बहु-जनाकीर्णो राज-राजाश्रयं पुरम् ।<br>
जलस्थलायते स्फीतं पत्तनं कीर्त्यते बुधैः ॥ इति स्कान्दे ॥११-१४॥</p></blockquote>
<p>———————————————————————————————————————</p>
<p><strong>श्रीधर-स्वामी (भावार्थ-दीपिका) :</strong> चित्राः स्वना येषां तैः पत्र-रथैः पक्षिभिस् तन्-नाद-प्रबुद्धैर् इत्य् अर्थः । विभ्रमद्भिर् भ्रमरैः श्रीः शोभा यासां ताः नलिनीरतियातोऽतिक्रम्य गतः सन् महद् विपिनं वनम् अद्राक्षम् । कीदृशम् ? नल-वेणु-शराणांस्तम्भैः कुशैः कीचकैश् च गह्वरं दुर्गतम् । तत्र वेणु-जातय एव विपुलान्तराल-गर्भाः कीचकाः घोरं दुःसहम् । प्रतिभयाकारं भयङ्कर-रूपम् । व्यालादीनाम् अजिरं क्रीडा-स्थानम् ॥१४॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : <em>न व्याख्यातम्।</em></strong></p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **कीदृशीः ? <strong>पत्र-रथैः</strong> पक्षिभिर् हेतु-भूतैर् <strong>विभ्रमद्भिर्</strong> प्रबुद्धा इतस् ततश् चलद्भिर् <strong>भ्रमरैः श्रीः</strong> शोभा यासां ताः । <strong>अतियातः</strong> अतिक्रम्य यातः नलादिभिर् <strong>गह्वरंविपिनमद्राक्षम्</strong> इत्य् अन्वयः । <strong>स्तम्बो</strong> गुच्छस् तृणादिनः । वेणवः <strong>कीचकास्</strong> ते स्युर् ये स्वनन्त्य् अनिलोद्धताः इत्य् अमरः ॥१३॥</p>
<p><strong>घोरं</strong> दुष्प्रेक्ष्यं यतः <strong>प्रतिभयाकारं</strong> भयङ्कर-रूपम् । <strong>व्यालादीनाम् अजीरं</strong> क्रीडा-स्थानं, तेषु तेषु बहु-विस्मयास्पदेषु भीत्यास्पदेषु च दृष्टेष्व् अपि न मे विस्मयो नापि भीतिर् अभूत् मन्-मनस् तदा भगवन्-माधुर्यास्वाद-मात्राविष्टत्वाद् इति भावः ॥१४॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **ताः कीदृशीर् इत्य् आह—पत्र-रथैः पक्षिभिर् हेतुभिर् विभ्रमद्भिर् भ्रमरैः श्रीः शोभा यासां ताः । पतत्रि-पत्रि-पतग-पतत्-पत्र-रथागुजाः इत्य् अमरः । नलादीनां स्तम्बैर् गुच्छैः कुशैः कीचकैश् च गह्वरं दुर्गमम् । वेणवः कीचकास् ते सुर्ये स्वनन्त्य-निलोद्धताः इत्य् अमरः ॥१३॥ \</p>
<blockquote>
<p>\</p></blockquote>
<p>घोरं दुर्निरीक्ष्यं यतः प्रतिभयाकारं भयङ्कर-रूपं भयङ्करं प्रतिभयम् इत्य् अमरः । व्यालाः सर्पाः, उलूकाः घूकाः, शिवाः शृगाल्यः तेषाम्  अजिरं क्रीडा-स्थानम् । तथा च विस्मय-भयास्पदेषु तेषु दृष्टेष्व् अपि न मे विस्मयभये, केशवाविष्ट-मनस्कत्वात् ॥१४॥</p>
<p>———————————————————————————————————————</p>
<p>॥ १.६.१५-१६ ॥</p>
<p><strong>परिश्रान्तेन्द्रियात्म् आहं तृट्-परीतो बुभुक्षितः ।</strong><br>
स्नात्वा पीत्वा ह्रदे नद्या उपस्पृष्टो गत-श्रमः ॥**</p>
<p><strong>तस्मिन् निर्मनुजेऽरण्ये पिप्पलोपस्थ आश्रितः</strong><sup id="fnref:3"><a href="#fn:3" class="footnote-ref" role="doc-noteref">3</a></sup>** ।**</p>
<p><strong>आत्मनात्मानम् आत्मस्थं यथा-श्रुतम् अचिन्तयम् ॥</strong></p>
<p><strong>श्रीधर-स्वामी (भावार्थ-दीपिका) : परिश्रान्तानीन्द्रियाण्य् आत्मा</strong> देहश् च यस्य । <strong>तृषा परीतो</strong> व्याप्तः । <strong>उपस्पृष्ट</strong> आचान्तः ॥१५॥ <strong>पिप्पलोपस्थे</strong> अश्वत्थ-मूले । <strong>आश्रितः</strong> उपविष्टः । <strong>आत्मना</strong> बुद्ध्या मनसा वा । <strong>आत्म-स्थं</strong> हृदि-स्थम् । <strong>आत्मानं</strong> परमात्मानम् ॥१६॥</p>
<p>———————————————————————————————————————</p>
<p>**जीव-गोस्वामी (क्रम-सन्दर्भः) : **परिश्रान्तेति युग्मकम् ॥१५॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) : पिप्पलोपस्थे</strong> अश्वत्थ-मूले । <strong>आश्रितः</strong> उपविष्टः । <strong>आत्मना</strong> बुद्ध्या । **आत्म-स्थम् **उपपन्न-प्रेमत्वान् मनस्य् अविच्छेदेनैव कृत-वासम् । <strong>आत्मानं</strong> परमात्मानम् । तथापि यथा-श्रुतं मन्त्रोपदिष्ट-ध्यानम् अतिक्रम्य <strong>अचिन्तयम्</strong> ॥१६॥</p>
<p>———————————————————————————————————————</p>
<p><strong>बलदेव-विद्यभूषणः (वैष्णवानन्दिनी) : परीति</strong>—<strong>आत्मा</strong> देहः, <strong>तृषा परीतो</strong> व्याप्तः, <strong>उपस्पृष्टः</strong> कृताचमनः ॥१५॥ \</p>
<blockquote>
<p>\</p></blockquote>
<p>पिप्पलोपस्थे ऽश्वत्थामूले आश्रित उपविष्टः, आत्मना बुद्ध्या, आत्मनि जात-प्रेमणि मनसि स्थितं स्फुरन्तम् आत्मानं केशवम-चिन्तयम् ।</p>
<blockquote>
<p>आत्मा पुंसि स्वभावे च प्रयत्न-मनसोर् अपि ।<br>
धृताव् अपि मनीषायां शरीर-ब्रह्मणोर् अपि ॥ इति मेदिनी ॥१६॥<br>
———————————————————————————————————————</p></blockquote>
<p>॥ १.६.१७ ॥</p>
<p><strong>ध्यायतश् चरणाम्भोजं भाव-निर्जित-चेतसा ।</strong><br>
औत्कण्ठ्याश्रु-कलाक्षस्य हृद्य् आसीन् मे शनैर् हरिः ॥**</p>
<p><strong>श्रीधर-स्वामी (भावार्थ-दीपिका) :</strong> भावेन भक्त्या निर्जितं वशी-कृतं यच् चेतस् तेन । औत्कण्ठ्येनाश्रु-कला-युक्ते अक्षिणी यस्य ॥१७॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : <em>न व्याख्यातम्।</em></strong></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) : भाव</strong>-<strong>निर्जितेन</strong> प्रेम-वशीकृतेन <strong>चेतसा</strong> मनसा <strong>हृदि</strong> मनस्य् एव <strong>ध्यायतोमम हरिः शनैः</strong> क्रमेण <strong>आसीत्</strong>, आगत्याग्रे बभूव । यद् वा, शनैर् इति प्रथमं हृद्य् आविर्बभूव । ततो हृद्-वृत्तिषु तिसृषु नासिका-श्रोत्र-चक्षुष्व् अपि साङ्ग-सौरभ्य-नूपुर-सौस्वर्य-श्री-मुख-सौन्दर्य-ग्रहणार्थम् आविर्बभूव । कीदृशस्य मम ? <strong>औत्कण्ठ्येनाश्रूणि कलयतो</strong> धारयतोऽ<strong>क्षिणी</strong> यस्य तस्य ॥१७॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **भावेन प्रोम्णा निर्जितं वशीकृतं यच्-चेतो मनस् तेन । औत्कण्ठ्येनाश्रुकले वाष्पवर्षिणी अक्षिणी यस्य । शनैर् इति रूप-भूषण-स्वर-च्छवि-क्रमेणेत्य् अर्थः ॥१७॥</p>
<p>———————————————————————————————————————</p>
<p>॥ १.६.१८ ॥</p>
<p><strong>प्रेमातिभर-निर्भिन्न- पुलकाङ्गोऽतिनिर्वृतः ।</strong><br>
आनन्द-सम्प्लवे लीनो नापश्यम् उभयं मुने ॥**</p>
<p><strong>मध्वाचार्यः (भागवत-तात्पर्यम्) :उभयं</strong> द्वितीयं नापश्यं, तम् एवापश्यम् ॥१८॥</p>
<p>———————————————————————————————————————</p>
<p><strong>श्रीधर-स्वामी (भावार्थ-दीपिका) :</strong> प्रेम्णोऽतिभरेण निर्भिन्न-पुलकान्य् अङ्गानि यस्य । आनन्दानां संप्लवे महा-पुरे परमानन्दे । उभयम् आत्मानं परं च ॥१८॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : <em>न व्याख्यातम्।</em></strong></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) : प्रेम्णोऽतिभरेण</strong> अत्याधिक्येन <strong>निर्भिन्नानि</strong> अतिभिन्नानि <strong>पुलक</strong>-युक्तानि च <strong>अङ्गानि</strong> यस्य सः । प्रेम-रूपाण्य् एव सर्वाण्य् अङ्गानि तदानीम् अभवन्न् इत्य् अर्थः । यद् वा, निःशेषेण भिन्नानि विदीर्णानीव वोढुम् असामर्थ्याद् एवेति भावः । <strong>आनन्द-सम्प्लवे लीनो</strong> लब्धानन्द-मूर्च्छ इत्य् अर्थः । <strong>उभयम्</strong> आत्मानं परं च नापश्यम् ॥१८॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **प्रेम्णोऽतिभरेणाधिक्येन निर्भिन्नानि मिश्रितानि पुलकवन्त्य् अङ्गानि यस्य सः, कदम्ब-कलिकोपम-काय इत्य् अर्थः । अति-निर्वृतः प्रहृष्टः । आनन्दानां संप्लवे प्रवाहे लीनोऽतिसुख-मूर्च्छितः । उभयं स्वमन्यं च नापश्यम् नाविदम् औत्कण्ठ्य-विवृद्धये हरेस् तिरोधानम् अभूद् इत्य् आह—रूपम् इति । शुचापहं शोकहरं सहसा तद्-रूपम् अपश्यन्न् अहम् उत्तस्थौ व्यत्थितः । उत्तमणलि रूपम् । दुर्मना इवेति प्राप्त-विच्युतानर्घ-रत्नो यथा तद्वत् ॥१८-१९॥</p>
<p>———————————————————————————————————————</p>
<p>॥ १.६.१९ ॥</p>
<p><strong>रूपं भगवतो यत् तन् मनः-कान्तं शुचापहम् ।</strong><br>
अपश्यन् सहसोत्तस्थे**<sup id="fnref:4"><a href="#fn:4" class="footnote-ref" role="doc-noteref">4</a></sup>** वैक्लव्याद् दुर्मना इव ॥**</p>
<p><strong>श्रीधर-स्वामी (भावार्थ-दीपिका) : मनसः कान्तम्</strong> अभीष्टम् । <strong>शुचा</strong> शोकस् ताम् <strong>अपहन्तीति</strong> तथा तत् । <strong>उत्तस्थे</strong> व्युत्थितोऽस्मि ॥१९॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : <em>न व्याख्यातम्।</em></strong></p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **पुनश् च सहसैव <strong>तद् रूपमपश्यनुत्तस्थे</strong> उत्थितोऽस्मि । यथा प्राप्त्य्-अच्युत-निधिर् जनो दुर्मना भवति, तथैवेत्य् अर्थः ॥१९॥</p>
<p>———————————————————————————————————————</p>
<p><strong>बलदेव-विद्यभूषणः (वैष्णवानन्दिनी) : <em>न व्याख्यातम्।</em></strong></p>
<p>———————————————————————————————————————</p>
<p>॥ १.६.२० ॥</p>
<p><strong>दिदृक्षुस् तद् अहं भूयः प्रणिधाय मनो हृदि ।</strong><br>
वीक्षमाणोऽपि नापश्यम् अवितृप्त इवातुरः ॥**</p>
<p><strong>श्रीधर-स्वामी (भावार्थ-दीपिका) :</strong> हृदि मनः प्रणिधाय स्थिरी-कृत्या अवितृप्तोऽहम् आतुरैव अभवम् इति शेषः ॥२०॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : <em>न व्याख्यातम्।</em></strong></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> प्रणिधाय स्थिरीकृत्य ॥२०॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **प्रणिधाय स्थिरी-कृत्य ॥२०॥</p>
<p>———————————————————————————————————————</p>
<p>॥ १.६.२१ ॥</p>
<p><strong>एवं यतन्तं विजने माम् आहागोचरो गिराम् ।</strong><br>
गम्भीर-श्लक्ष्णया वाचा शुचः प्रशमयन्न् इव ॥**</p>
<p><strong>श्रीधर-स्वामी (भावार्थ-दीपिका) : गिराम् अगोचरः</strong> संवेदनस्य<sup id="fnref:5"><a href="#fn:5" class="footnote-ref" role="doc-noteref">5</a></sup> विषय-भूत ईश्वरः ॥२१॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : <em>न व्याख्यातम्।</em></strong></p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : गिराम् अगोचरः, **यतो वाचो निवर्तन्ते [तै।उ। २.७.१] इति श्रुतेः । सर्वैर् एव वचन-गोचरी-कर्तुम् अशक्योऽपि भगवान् माम् आह—स्वीय-वचन-सौस्वर्यं श्रवणाभ्यां माम् अनुभावयामास । एवं नारदस्य वैध-भक्तिमत्त्वाद् भगवत्-सौरभ्य-सौन्दर्य-सौस्वर्याणां त्रयाणाम् एव माधुर्याणाम् अनुभवः साधक-देहे, अन्येषां सर्वेषां तु तन्-माधुर्याणां सिद्ध-देह एव भावी ज्ञेयः । <strong>शुचस्</strong> तद्-दर्शनोद्भूत-दुःख-शोकान् <strong>प्रशमयन्</strong> दूरीकुर्वन् । अत्र वियोगौत्कण्ठ्यवतः प्रेम्णः सर्वथा तृप्त्य्-अभाव-धर्मत्वाद् <strong>इव</strong>-शब्दः ॥२१॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **गिरां वाचां कार्त्स्न्येनागोचरो गुणानन्त्यात् । शुचो रूपादर्शनजान् शोकान् । इव-शब्देर् वियोगोत्कं च्यवतः प्रेम्णोऽतृप्ति-धर्मत्वात् ॥२१॥</p>
<p>———————————————————————————————————————</p>
<p>॥ १.६.२२ ॥</p>
<p><strong>हन्तास्मिन् जन्मनि भवान् मा मां द्रष्टुम् इहार्हति ।</strong><br>
अविपक्व-कषायाणां दुर्दर्शोऽहं कुयोगिनाम् ॥**</p>
<p>**श्रीधर-स्वामी (भावार्थ-दीपिका) : **हन्तेति सानुकम्प-संबोधने । मा इति <strong>मां द्रष्टुं नार्हति</strong> । यतो न <strong>विपक्वा</strong> दग्धाः <strong>कसाया</strong> मला कामादयो येषां, तेषां <strong>कुयोगिनाम्</strong> अनिष्पन्न-योगानाम् ॥२२॥</p>
<p>———————————————————————————————————————</p>
<p>**जीव-गोस्वामी (क्रम-सन्दर्भः) : **भक्तिः प्रवृत्तात्म-रजस्-तमोपहा [भा।पु। १.५.२८] इत्य् उक्तत्वात् । <strong>कषायो</strong>ऽत्र सात्त्विको वन-वासाद्य्-आग्रहः—</p>
<blockquote>
<p>वनं तु सात्त्विको वासो ग्राम्यो राजस उच्यते ।<br>
तामसं द्यूत-सदनं मन्-निकेतं तु निर्गुणम् ॥ [११.२५.२५] इत्य्-आदि ।</p></blockquote>
<p>उत्कण्ठा-वर्धनार्थं चेदम् ॥२२॥</p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **विमोहेत्य् अत आह—हन्त इति सानुकम्पा-सम्बोधनम् । <strong>अस्मिन् जन्मनि</strong> साधक-देहे <strong>मा</strong> इति <strong>मांद्रष्टुं नार्हति</strong> । <strong>न विपक्वाः</strong> न दग्धाः <strong>कषाया</strong> मलाः कामादयो येषां तेषां <strong>कुयोगिनामहं दुर्दर्शः</strong> अदृश्यः । तुभ्यं तु दर्शनं दत्तम् एवेति त्वं तु कुयोगी न भवसीति भावः ॥२२॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **तद् उक्तम् आह—हन्तेत्य् अनुकम् पायाम्, अस्मिन् जन्मनि साधक-देहे भवान् मां द्रष्टूं मार्हति, युद् अहम् अविपक्व-कषायाणान् अनिर्दग्ध-कामादि-मलानां कुयोगिनां दुर्दशः । स्वात्म-मात्र-ध्यायिनाम् अदृश्य इत्य् अर्थः । त्वन्तु कुयोगी नेत्यतो दर्शनं ते दत्तम् इति भावः ॥२२॥</p>
<p>———————————————————————————————————————</p>
<p>॥ १.६.२३ ॥</p>
<p><strong>सकृद् यद् दर्शितं रूपम् एतत् कामाय तेऽनघ ।</strong><br>
मत्-कामः शनकैः साधु सर्वान् मुञ्चति हृच्-छयान् ॥**</p>
<p>**श्रीधर-स्वामी (भावार्थ-दीपिका) : **कुतस् तर्हि दृष्टोऽसि ? तत्राह—<strong>सकृद् दर्शितं</strong> मयेति <strong>यद् एतत् कामाय</strong> मय्य् अनुरागाय । त्वत्-कामेन किम् ? इत्य् अत आह—<strong>मत्-कामः</strong> पुमान् । <strong>हृच्-छयान्</strong> कामान् ॥२३॥</p>
<p>———————————————————————————————————————</p>
<p>**जीव-गोस्वामी (क्रम-सन्दर्भः) : **तथैवाह—सकृद् इति । येन कषाया अपि नश्यन्तीत्य् आह—मत्-काम इति । <strong>हृच्छयान्</strong> अन्य-वासनाः ॥२३॥</p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **तर्हि हा हा ! पुनर् अप्य् एक-वारं दर्शनं देहि ! इत्य् अत आह—सकृद् इति । एतद् एक-वार-दर्शनं <strong>ते कामाय</strong> तन् मनोरथं साधयितुं योग्यम् इत्य् अर्थः, न तु मुहुर् दर्शनम् । औत्कण्ठस्यानतिवृद्ध्या प्रेम्णोऽप्य् अनतिवृद्धस् तस्य तारुण्यं न स्याद् इति भावः । अत एव जात-प्रेम्णे भक्ताय साधक-देहे एक-वारम् एव दर्शनं ददामीति मम नियमः । यथा साधक-देहे बाल-भूतः प्रेमा वियोगौत्कण्ठ्येन लब्धातिवृद्धिः सिद्ध-देहे तरुणः सन्, स्वाधारं भक्तं मुहुर् अपि मां दर्शयति, साक्षात् सेवयति चेति स्व-भक्त-मनोरथ-पूर्ति-प्रकारम् अहम् एव जानामि, न तु मे स्व-भक्त इति भावः ।</p>
<p><strong>मत्-कामः</strong>—यो हि मां कामयते, मात्रं मद्-दर्शनालाभेऽपीत्य् अर्थः । <strong>हृच्-छयान्</strong> विषय-वासनाः । अत्रापि सर्वान् मोक्ष्यसि हृच्छयान् इत्य् अनुक्तेर् नारदं प्रति नेदं वाक्यं, किन्तु स्व-भक्तेः स्वभावं त्वं ज्ञापयामासेत्य् एवात्र तत्त्वम् । सर्वम् इदं दैन्य-वर्धनार्थम् इत्य् एके ॥२३॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **तर्हि कृपया पुनर् अपि दर्शनं देहीति चेत्-तत्राह—यद् एतद्-रूपं सकृद्-दर्शितं, तत्ते कामाय, कामं तृष्णां वर्धयितुम् इत्य् अर्थः । तृष्णा-वृद्ध्य् अभावे प्रेम्णस् तस्य तारुण्यासिद्धेस् तेन सिद्ध-देहे मद्-रूपानुभवं कृत्स्नं न विन्देद् इति भावः । मत्-कामो मयि सतृष्णः साधुः हृच्छयान् वासनाः, साधारणम् इदं वाक्यं, न तु नारदं प्रतीति बोध्यम् ॥२३॥</p>
<p>———————————————————————————————————————</p>
<p>॥ १.६.२४ ॥</p>
<p><strong>सत्-सेवयादीर्घयापि जाता मयि दृढा मतिः ।</strong><br>
हित्वावद्यम् इमं लोकं गन्ता मज्-जनताम् असि ॥**</p>
<p>———————————————————————————————————————</p>
<p><strong>श्रीधर-स्वामी (भावार्थ-दीपिका) :</strong> अदीर्घयापि सतां सेवया । अवद्यं निन्द्यम् । इमं लोकं देहं हित्वा । मज्-जनतां मत्-पार्षदतां गन्तासि ॥२४॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : मतिर्</strong> इति—अस्खलिता मतिः [भा।पु। १.५.२७] इति स्वयम् उक्ता या, सैव । मतेः फलम् आह—हित्वेति ॥२४॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) : अदीर्घया</strong> अल्पयापि <strong>अवद्यं</strong> निन्द्य-लोकं सांसरिक-जनावासं त्रिभुवनम् एव त्यक्त्वा <strong>मज्-जनतां</strong> मत्-पार्षदत्वं गमिष्यसि ॥२४॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **सत्-प्रसङ्ग-लभ्योऽहम् इत्य् आह—सदिति । अदीर्घयाल्पयापि अवद्यम् अनित्यत्वान्-निन्द्यम् इदं लोकं हित्वा मज्-जनतां मत्-पार्षदतां गन्तासि ॥२४॥</p>
<p>———————————————————————————————————————</p>
<p>॥ १.६.२५ ॥</p>
<p><strong>मतिर् मयि निबद्धेयं न विपद्येत कर्हिचित् ।</strong><br>
प्रजा-सर्ग-निरोधेऽपि स्मृतिश् च मद्-अनुग्रहात् ॥**</p>
<p><strong>श्रीधर-स्वामी (भावार्थ-दीपिका) : प्रजानां सर्गे</strong> सृष्टौ <strong>निरोधे</strong> संहरेऽपि । प्रजा-सर्गस्य निरोध इति वा ॥२५॥</p>
<p>———————————————————————————————————————</p>
<p>**जीव-गोस्वामी (क्रम-सन्दर्भः) : **ननु यद्य् अन्तरैव सा नश्येत्, तर्हि किं कर्तव्यम् ? तत्राह—मतिर् मयीति । <strong>मतिर्</strong> इति किं वक्तव्यम् ? <strong>स्मृतिश्</strong> चेज् जन्म-विषया ॥२५॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) : न विपद्येत</strong> यतो <strong>मयि निबद्धा</strong>, मयि बद्ध्वा स्थापिता प्रेम्णैवेत्य् अर्थः । मम नित्यत्वात् मतिर् अपि नित्यैवेत्य् अर्थः ॥२५॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **मतिर् निखिल-कारणत्व-माया-स्पृष्टत्व-विज्ञान-घनत्व-स्वामित्व-सुहृत्त्वादि-गुण-विषया ते बुद्धिः प्रेम्णा मयि निबद्धा कर्हिचिद् अपि न विपद्येत न विनश्येत् । मम नित्यत्वात् सा नित्यं स्थिरा तिष्ठेद् इत्य् अर्थः । प्रजा-सर्ग-निरोधे प्रलये भवान्तरेऽपि स्मृतिश् च पूर्व-सर्वार्थ-विषया न विपद्येतेति प्राक्कल्प-विषया म् इत्य् अस्योत्तरम् ॥२५॥</p>
<p>———————————————————————————————————————</p>
<p>॥ १.६.२६ ॥</p>
<p><strong>एतावद् उक्त्वोपरराम तन् महद्</strong></p>
<p><strong>भूतं नभो-लिङ्गम् अलिङ्गम् ईश्वरम् ।</strong></p>
<p><strong>अहं च तस्मै महतां महीयसे</strong></p>
<p><strong>शीर्ष्णावनामं विदधेऽनुकम्पितः ॥</strong></p>
<p>**श्रीधर-स्वामी (भावार्थ-दीपिका) : **तत् प्रसिद्धं **महद्-भुतम्,**अस्य महतो भूतस्य निःश्वसितम् एतद् यद् ऋग्-वेद [बृ।आ।उ। २.४.१०] इत्य्-आदि-श्रुतेः । कीदृशम् ? <strong>ईश्वरं</strong> सर्व-नियन्तृ । नभसि लिङ्गं मूर्तिर् यस्य तन् <strong>नभो-लिङ्गम्</strong> । सन्निहितम् अपि न लिङ्ग्यत इत्य् <strong>अलिङ्गं,तस्मै</strong> अदृष्टाय भगवतेऽवनामं प्रणामं विदधे कृतवान् अहम् । तेनानुकम्पितः सन् ॥२६॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : <em>न व्याख्यातम्।</em></strong></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) : महद्-भूतम्</strong> इति क्लीब्-लिङ्गं भगवन्-नाम—अस्य महतो भूतस्य निःश्वसितम् एतद् यद् ऋग्-वेद [बृ।आ।उ। २.४.१०] इत्य्-आदि-श्रुतेः । तेन यस्य निःश्वसितम् एव चत्वारो वेदास् तस्य वचनं ततोऽप्य् अतिप्रमाणम् इति भावः । ईश्वरम् अतिनिकृष्टाय दासी-पुत्रायापि मह्यं तथा वर-प्रदानं यद् इदम् अपि तस्यैकम् ईश्वरत्वम् इति भावः । <strong>नभसिआकाश</strong> एव <strong>लिङ्गं</strong> चिह्नं श्री-मुख-वचन-रूपं यस्य तत् यतो न लिङ्ग्यते न लक्ष्यते चक्षुर्भ्याम् अदृष्टत्वाद् <strong>अलिङ्गम्</strong> ॥२६॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **भूतं सत्यं, तस्य वा एतस्य महतो भूतस्य [बृ।आ।उ। २.४.१०] इति । श्रवणात्, अन्वर्थ-तदाख्यं वा, उपरराम तूष्णीम् अस्थात् । तत् कीदृक्? नभस्याकाशे श्री-मुख-वाक्य-रूपं लिङ्गं यस्य तत् । न लिङ्ग्यते ज्ञायते भक्ति-हीनैर् इन्द्रियैर् इत्य् अलिङ्गं, दासी-पुत्रायापि मह्यम् ईदृक्-पदार्पणाद् ईश्वरम्, अवनामं प्रणामम् ॥२६॥</p>
<hr>
<p><strong>॥ १.६.२७ ॥</strong></p>
<p><strong>नामान्य् अनन्तस्य हत-त्रपः पठन्</strong></p>
<p><strong>गुह्यानि भद्राणि कृतानि च स्मरन् ।</strong></p>
<p><strong>गां पर्यटंस् तुष्ट-मना गत-स्पृहः</strong></p>
<p><strong>कालं प्रतीक्षन् विमदो विमत्सरः ॥</strong></p>
<p><strong>श्रीधर-स्वामी (भावार्थ-दीपिका) : अनन्तस्य</strong><sup id="fnref:6"><a href="#fn:6" class="footnote-ref" role="doc-noteref">6</a></sup><strong>नामानिपठन्न्</strong> अनवरतं गृणन् <strong>हत-त्रपस्</strong> त्यक्त-लज्जो <strong>विमत्सरो</strong> जातोऽस्मीति शेषः ॥२७॥</p>
<p>———————————————————————————————————————</p>
<p><strong>कैवल्य-दीपिका : नामानि</strong> इति । ईदृशस्य च कृत-कृत्यतया प्रियातिथित्वत् मृत्युं प्रतीक्षकत्वात् न किञ्चिद् वै कल्यम् अस्तीत्य् आह—<strong>नामानि</strong> इति । <strong>त्रपा</strong> लज्जा । <strong>कृतानि</strong> कर्माणि । <strong>कालं</strong> मृत्युम् । अपदः अस्वीकृत-स्थान-विशेषः । इत आरभ्य नारदः कुन्तीत्य्-आदि-शब्दौ वक्तृ-निर्देश-मात्र-विवक्षया न तु भक्ति-विवक्षयेति ज्ञेयम्, विष्णु-ग्रहणस्य ज्ञापकत्वात् ॥२७॥ [मु।फ। १९.२७]</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :गुह्यानि</strong> गोप्यानि यानि <strong>भद्राणि</strong> सर्वोत्तमानि <strong>कृतानि</strong>, प्रेयस्य्-आदिभिः सह प्रेम-परिपाटी-मय-लीलाः, तानि तु यथाधिकारं <strong>स्मरन्न्</strong> एव, न तु प्रकाशयन् । तत एव <strong>तुष्ट-मनाः</strong> स्पृहान्तर-शून्यश् च सन् पूर्वत एव तु <strong>विमदो विमत्सरश्</strong> च सन्, केवलं <strong>कालं</strong> तत्-कृपावसरं <strong>प्रतीक्षमाणोऽहं</strong> बभूवेति शेषः ॥२७॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) : कृतानि</strong> चरितानि <strong>कालं प्रतीक्षन्,</strong>&ldquo;स कालो मे कदा भविष्यति यत्र तत्-पार्षदतां यास्यामीति भगवत्-पार्षदो भविष्यामि ? कोऽन्यो वराको मत्-समः ?&rdquo; इत्य् एवं मद-मत्सरौ मम नाभूताम् ॥२७॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **कृतानि चरितानि, गां पृथिवीं, कालं प्रतीक्षन् स कालो मे कदायास्यति यत्र तज्-जनता भाविनीति तम् अपेक्षमाणः, कोऽन्यो वराको मत्-तुल्ये भवेद् इति मद-मत्सर-शून्यः ॥२७॥</p>
<hr>
<p>॥ १.६.२८ ॥</p>
<p><strong>एवं कृष्ण-मतेर् ब्रह्मन् नासक्तस्यामलात्मनः ।</strong><br>
कालः प्रादुरभूत् काले तडित् सौदामनी यथा ॥**</p>
<p><strong>श्रीधर-स्वामी (भावार्थ-दीपिका) : काले</strong> स्वावसरे <strong>कालो</strong> मृत्युः <strong>प्रादुरभूद्</strong> आविर्बभूव । अकस्मात् प्रादुर् भावे दृष्टान्तः—<strong>तडिद्</strong> इवेति । <strong>सौदामनीति</strong> विशेषणं स्फुटत्व-प्रदर्शनार्थम् । तथा हि सुदामा<sup id="fnref:7"><a href="#fn:7" class="footnote-ref" role="doc-noteref">7</a></sup> माला, तत्र भवा सौदमनी मालाकारेत्य् अर्थः । यद् वा, सुदामा-नामा कश्चित् स्फटिक-पर्वतः । ततः तेनैक-दिग् इति सूत्रेणाण् । स्फटिकादि-मय-पर्वत-प्रान्ते भवा हि विद्युद् अति-स्फुटा भवति, तद्वद् इत्य् अर्थः । यद् वा, तडिद् इत्य् अन्तिके इत्य् अर्थः । तडिद् इत्य् अन्तिक-वधयोर् इति नैरुक्त-स्मरणात् ॥२८॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : कालस्</strong> तत्-कृपावसरः <strong>प्रादुरभूत्</strong> । <strong>काले</strong> प्रारब्ध-क्षये । यथावग्रह-क्षये <strong>तडित्सौदामनीति</strong>—गो-बलीवर्द-न्यायेन चानधिकार्थम् इदम् ॥२८॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) : काले</strong> मम स्थूल-देह-भङ्ग-समये <strong>कालः प्रादुरभूत्,</strong> यं कालं प्रतीक्षमाणः पूर्वं चिराद् अभूवं स इत्य् अर्थः । राज्ञो गमन-समये तस्य गमन-समयम् इतिवत् । बुद्धिर् हि भगवति अभेदेऽपि भेदं जनयतीत्य् अनुन्यासः कालयोस् तयोर् अकस्माद् युगपद् एवाधाराधेय-भावेन प्रादुर्भावे दृष्टान्तः । <strong>तडिति</strong> विद्युति <strong>सौदामनी</strong> यथा । एकस्यां सौदामिन्यां तथैवान्या सौदामिनी कदाचिद् यथा भवति, तथैव मम पाञ्चभौतिक-देह-भङ्ग-काले एव पार्षद-देह-प्राप्ति-कालेऽभूद् इत्य् अर्थः ॥२८॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **काले प्राकृत-मद्-देह-भङ्ग-समये कालो मम तज्-जनतार्पकः प्रादुर् अभूत् यं चिरात् प्रतीक्षमाणोऽहम् अभूवं सोऽभ्यागमदित्य् अर्थः । कालः सर्वदास्तीति । वद् एकस्यैक-कालस्य विशेषाद् आधाराधेय-भावः । तथात्वे दृष्टान्तः—तड् इति यथा सौदामिनीति एकस्यां विद्युति यथान्या भवति तद्वत्, ताडयतीति तडिद् आघातकरी, सुदामा स्फटिक-गिरिस् तत्-प्रान्ते भवात् सौदामनी प्रकाशकरी । तेनैक दिक् [पा। ४.३.११२] इति सूत्रादण् । एवं पूर्वः कालः प्राण-हरः, परस्तु तज्-जनतार्पक इति भावः ॥२८॥</p>
<p>———————————————————————————————————————</p>
<p>॥ १.६.२९ ॥</p>
<p><strong>प्रयुज्यमाने मयि तां शुद्धां भागवतीं तनुम् ।</strong><br>
आरब्ध-कर्म-निर्वाणो न्यपतत् पाञ्च-भौतिकः ॥**</p>
<p>**श्रीधर-स्वामी (भावार्थ-दीपिका) : **प्रयुज्यमाने मयि ताम् इति । अयम् अर्थः—हित्वावद्यम् इमं लोकं गन्ता मज्-जनताम् असि [१.६.२४] इति या भागवती भगवत्-पार्षद-रूपा <strong>शुद्धा</strong> सत्त्व-मयी <strong>तनुः</strong> प्रतिश्रुता, <strong>तां</strong> प्रति भगवता <strong>मयि प्रयुज्यमाने</strong> नीयमाने <strong>आरब्धं</strong> यत् <strong>कर्म</strong> तन्-**निर्वाणं **समाप्तं यस्य, आरब्ध-कर्मणो निर्वाणम् एव यस्येति वा, स **पञ्च-भूतात्मको **देहो <strong>न्यपतत्</strong> । अनेन पार्षद-तनूनाम् अकर्मारब्धत्वं शुद्धत्वं नित्यत्वम् इत्य्-आदि</p>
<p>सूचितं भवति ॥२९॥</p>
<p>———————————————————————————————————————</p>
<p><strong>जीव-गोस्वामी (प्रीति-सन्दर्भः, ११) :</strong> हित्वावद्यम् इमं लोकं गन्ता मज्जनताम् असि [भा।पु। १.६.२४] इति या तनुः श्री-भगवता दातुं प्रतिज्ञाता, <strong>तां भागवतीं</strong> भगवद्-अंश-ज्योतिर् अंश-रूपां <strong>शुद्धां</strong> प्रकृति-स्पर्श-शून्यां <strong>तनुं</strong> प्रति श्री-भगवतैव <strong>मयि प्रयुज्यमाने</strong> नीयमाने <strong>आरब्धं</strong> यत् <strong>कर्म</strong> तन्-<strong>निर्वाणं</strong> समाप्तं यस्य, स <strong>पाञ्चभौतिकोन्यपतद्</strong> इति । प्राक्तन-लिङ्ग-शरीर-भङ्गोऽपि लक्षितः । तादृश-भगवन्-निष्ठे प्रारब्ध-कर्म-पर्यन्तम् एव तत्-स्थितेः । इत्थम् एव टीका च—अनेन पार्षद-तनूनाम् अकर्मारब्धत्वं शुद्धत्वं नित्यत्वम् इत्य्-आदि सूचितं भवति इत्य् एषा ॥२९॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : भागवतीं</strong> भगवद्-अङ्ग-ज्योतिर् अंश-रूपां <strong>शुद्धां</strong> प्रकृति-स्पर्श-शून्याम् । <strong>न्यपतद्</strong> इति प्राक्तन-लिङ्ग-शरीर-भङ्गोऽपि लक्षितः । तादृश-भगवन्-निष्ठे प्रारब्ध-कर्म-पर्यन्तम् एव तत्-स्थितेः । इत्थम् एव तीका च—अनेन पार्षद-तनूनाम् इत्य्-आदि ॥२९॥</p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **तां पूर्वोक्तां हित्वावद्यम् इमं लोकं गन्ता मज्-जनताम् असि [भा।पु। १.६.२४] इति भगवता प्रतिश्रुतां <strong>शुद्धां</strong> शुद्ध-सत्त्वमयीं यतो <strong>भागवतीं,</strong> न तु मायिकीं, <strong>तनुं</strong> प्रति <strong>मयि प्रयुज्यमाने</strong> भगवतैव नीयमाने सति मम <strong>पाञ्चभौतिको</strong> देहो <strong>न्यपतत्</strong> । गोषु दुह्यमानासु गत इति दोहन-गमनयोर् इव मम भौतिक-देह-त्याग-चिन्मय-देह-प्राप्त्योस् तुल्य-कालत्वम् एवाभूद् इत्य् अर्थः । हित्वावद्यम् इमं लोकम् इति भवद्-उक्तौ क्त्वा-प्रत्ययस् तुल्य-काल एव । यद् उक्तम्—क्वचित् तुल्य-कालेऽपि उपविश्य भुङ्क्ते ऋणत्-कृत्य पतति चक्षुः संमील्य हसति मुखं व्यादाय स्वपितीत्य् आदिकम् उपसङ्ख्येयम् इति भाषा-वृत्तौ, अनेन पार्षद-तनूनाम् अकर्मारब्धत्वं शुद्धत्वं नित्यत्वम् इत्य्-आदि सूचितं भवति इति श्रीधर-स्वामि-चरणाः ।</p>
<p>अत्र <strong>आरब्धानां कर्मणां</strong> तापकत्वाद् अग्नि-तुल्यानां <strong>निर्वाणो</strong> नाशो यत्र स इति बहुव्रीहिणा न केवलं तदानीम् एव प्रारब्ध-नाश इति लभ्यते, देह-पातात् पूर्व-कालेऽपि तन्-नाशे तत्-प्रयोग-सिद्धेः, न च जात-प्रेम्णो भक्तस्यापि प्रारब्धं तिष्ठतीति शुद्ध-भक्तानां मतं, साधन-दशायाम् एव तन्-नाशात् । यद् वक्ष्यते प्रियव्रत-कथायाम्—</p>
<blockquote>
<p>नैवं-विधः पुरुष-कार उरुक्रमस्य<br>
पुंसां तद्-अङ्घ्रि-रजसा जित-षड्-गुणानाम् ।<br>
चित्रं विदूर-विगतः सकृद् आददीत<br>
यन् नामधेयम् अधुना स जहाति तन्वम्<sup id="fnref:8"><a href="#fn:8" class="footnote-ref" role="doc-noteref">8</a></sup> ॥ [भा।पु। ५.१.३४]</p></blockquote>
<p>अस्यार्थः—<em>एवं-विधं पौरुषंन चित्रम्</em> । चित्रं खल्व् एतद् एव । किं तद् ? इत्य् अत आह—_विदूर-विगतो_ऽन्त्यजोऽपि <em>यन् नामधेयं सकृद् आददीत</em> यः सः <em>अधुना</em> नाम-ग्रहण-सम-काल एव <em>तन्वं</em> तनूं <em>जहाति</em> । अत्र नाम-ग्रहण-सम-काल तनू-त्यागादर्शनात् तन्वारम्भकं प्रारब्ध-कर्मैव तनू-शब्देन लभ्यते इत्य् एके प्राहुः । अपरे तु भक्ति-सम्पर्कात् स्पर्श-मणि-न्यायेन त्रिगुण-मयी-तनूर् एव त्रिगुणातीता भवति, ध्रुवादौ तथा दर्शनात् । अत्र तस्यास् त्रैगुण्य-त्याग एव तनू-त्याग उच्यते ।</p>
<p>एतच् च रासारम्भे—जहुर् गुण-मयं देहं [भा।पु। १०.२९.११] इत्य् अत्र प्रपञ्चयिष्यते । क्वचित् तु मतान्तरोत्खाताभावार्थं स्व-भक्तानां देह-त्यागोऽपि भगवता दर्श्यत इत्य् आहुः, यथा जात-प्रेम्णोऽपि नारदस्य देह-त्यागस् तद् अपि प्रारब्ध-कर्म-नाशे भक्त्य्-आरम्भ एव व्याख्येयः । यद् उक्तं श्री-रूप-गोस्वामि-चरणैः नामाष्टके—</p>
<blockquote>
<p>यद् ब्रह्म-साक्षात्-कृति-निष्ठयापि<br>
विनाशम् आयाति विना न भोगैः ।<br>
अपैति नाम स्फुरणेन तत् ते<br>
प्रारब्ध-कर्मेति विरौति वेदः ॥ [नामाष्टक, ४] इति ।</p></blockquote>
<p>प्रारब्ध-नाश एव देह-पात इत्य् अभिप्राये प्रारब्ध-कर्म-निर्वाणे न्यपतत् पाञ्चभौतिक इति सप्तम्य्-अन्तम् एव पदं प्रयुज्यते इत्य् अवधेयम् । तद् अप्रयुज्य बहुव्रीहि-प्रयोगेण भक्तानां प्रारब्ध-कर्म-निर्वाणाधिकरणीभूत एव देहः पतेत्, न तु ततोऽन्य इति ज्ञापितम् ॥२९॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **तदा तज्-जनताम् अगमम् इत्य् आह—तां मज्-जनतां गन्तासीति भगवता दातुं प्रतिज्ञातां शुद्धाममायैकीं यतो भागवतीं भगवत्-सङ्गल्प-प्रवृत्त-परख्य-शक्ति-सिद्धां तनुं प्रति मयि प्रयुज्यमाने भगवतैव नीयमाने सति पाञ्च-भौतिको देहो न्यपतत् । कीदृशः? आरब्धानां तद् इच्छयैव दग्ध-पट-न्यायेन स्थितानां कर्मणं वह्नि-तुल्यानां निर्वाणो यत्र सः । अत्र तत्पात-तत्-प्राप्त्योर् एक-कालत्वम्, उपविश्य भुङ्क्ते इत्य्-आदि । परात्मकत्वात् पूर्व-सिद्धो विज्ञानानन्द-रूपः पर-व्योम-शोभाभूतः पार्षद-विग्रह-व्युहो विभाति, तेनैकतमेन सद्-धर्म-भूत-ज्ञानारूढ-सायुज्यम् अभूत् । भगवद् अनुग्रहान्-मुक्तस्य पार्षद-तनुलाभः इति कठाः पठन्ति—यम् एवैष वृणृते तेन लभ्यस् तस्यैष आत्मा विवृणृते तनुं स्वाम् [क।उ। २.२२] इति । पूर्व-सिद्धा सा तनुः इति ताण्डिनः अश्व इव रोमाणि विधूय पापं धृत्वा शरीरम् अकृतं कृतात्मा ब्रह्म-लोकमभि सम्भवानि [छा।उ। ८.१३.१] इति । एवम् इहैव वक्ष्यात—</p>
<blockquote>
<p>वसन्ति यत्र पुरुषाः सर्वे वैकुण्ठ-मूर्तयः ।<br>
येऽनिमित्त-निमित्तेन धर्मेणाराधयन् हरिम् ॥ [भा।पु। ३.१५.१४] इति ॥२९॥<br>
———————————————————————————————————————</p></blockquote>
<p>॥ १.६.३० ॥</p>
<p><strong>कल्पान्त इदम् आदाय शयानेऽम्भस्य् उदन्वतः ।</strong><br>
शिशयिषोर् अनुप्राणं विविशेऽन्तर् अहं विभोः ॥**</p>
<p><strong>श्रीधर-स्वामी (भावार्थ-दीपिका) : इदं</strong> त्रैलोक्यम् आदाय उपसंहृत्य <strong>उदन्वत</strong> एकार्णवस्य <strong>अम्भसि शयने</strong> श्री-नारायणो <strong>शिशयिषोः</strong> शयनं कर्तुम् इच्छोर् <strong>विभोर्</strong> ब्रह्मणोऽ<strong>न्तर्</strong> मध्यम् <strong>अनुप्राणं</strong> निःश्वासेन सह <strong>विविशे</strong> प्रविष्टोऽहं,</p>
<blockquote>
<p>ततोऽवतीर्य विश्वात्मा देहम् आविश्य चक्रिणः ।<br>
अवाप वैष्णवीं निद्राम् एकी-भूयाथ विष्णुना ॥ इति कौर्मोक्तेः ।</p></blockquote>
<p>“स्वायनेऽम्भसि” इति पाठे <em>स्वायने</em> स्वस्यायने आश्रयेऽ**म्भसि शिशयिषोर् <strong>ब्रह्मण</strong> **इति श्री-नारायणेनाभेद-विवक्षयोक्तम् इत्य् अवगन्तव्यम् ॥३०॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : विविश</strong> इत्य्-आदि लीलयैवेति ज्ञेयम् ॥३०॥</p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **ननु तव नित्य-तनुत्वे कथम् अस्मिन् कल्पे स्वायम्भुवे मन्वन्तरे उत्सङ्गान् नारदो जज्ञे इति ब्रह्मणः सकाशात् तव जन्म-प्रसिद्धिः ? सत्यम्, नित्य-तनोर् एव भगवतो लीला-विशेषार्थं देवक्य्-आदि-गर्भे प्रवेश इव ममापि ब्रह्म-पुत्रत्व-लीलार्थं पूर्व-कल्पान्त एव ब्रह्म-शरीरे प्रवेशोऽभूद् इत्य् आह—कल्पान्त इति । इदं त्रैलोक्यम् आदाय उपसंहृत्य उदन्वतः एकार्णवस्याम्भसि शयाने श्री-नारायणे शिशयिषोः शयनं कर्तुम् इच्छोर् विभोर् ब्रह्मणः अन्तर् मध्यम् अनु प्राणं विविशे प्रविष्टोऽहम् ।</p>
<blockquote>
<p>ततोऽवतीर्य विश्वात्मा देहम् आविश्य चक्रिणः ।<br>
अवाप वैष्णवीं निद्राम् एकीभूयाथ विष्णुना ॥ इति कूर्मोक्तः ।</p></blockquote>
<p>“स्वायनेऽम्भसि” इति पाठे स्वायने स्वस्याधिकरणेऽम्भसीति नारायणेऽम्भसीत नारायणेनाभेद-विवक्षयेति मन्तव्यम् ॥३०॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **ननु चेन्-नित्य-तनुस् तत्-पार्षदस् त्वम् अभूस् तर्हि कल्पेऽस्मिन् स्वायम्भूवीयेऽस्तरे विरिञ्चात्तव जन्म कथम् उत्सङ्गान्-नारदो जज्ञे [भा।पु। ३.१२.२३] इति पठते? सत्यं, हरेर् लीला-विशेषाय देवकी-गर्भे इव ममापि विरिञ्च-पुत्रत्व-लीलार्थं पूर्व कल्पान्ते विरिञ्च-देहे प्रवेश इत्य् आशयेनाह—इदं त्रैलोक्यम् आदायोपसंहृत्य उदन्वत एकार्णवस्याम्भसि शयाने नारायणेऽधिकरणे शिशयिषोर् विभोर् विरिञ्चस्य अन्तर्मध्येऽनुप्राणं निश्वासेन सह विविशेऽहं प्रविष्टः ।</p>
<blockquote>
<p>ततोऽवर्तीर्य विश्वात्मा देहम् आविश्य चक्रिणः ।<br>
अवाप वैष्णवीं निद्राम् एकीभूयाथ विष्णुना ॥ इति कूर्म-वाक्यां ॥३०॥<br>
———————————————————————————————————————</p></blockquote>
<p>॥ १.६.३१ ॥</p>
<p><strong>सहस्र-युग-पर्यन्ते उत्थायेदं सिसृक्षतः ।</strong><br>
मरीचि-मिश्रा ऋषयः प्राणेभ्योऽहं च जज्ञिरे ॥**</p>
<p><strong>श्रीधर-स्वामी (भावार्थ-दीपिका) :</strong> प्राणेभ्य इन्द्रियेभ्योऽहं मरीचि-मिश्रास् तन्-मुख्या ऋषयश् च जज्ञिरे ॥३१॥</p>
<p>———————————————————————————————————————</p>
<p>**जीव-गोस्वामी (क्रम-सन्दर्भः) : **सहस्र-युगेति । युग-शब्दोऽत्र चतुर्युग-परः । जज्ञिमह इति वक्तव्ये <strong>जज्ञिर</strong> इत्य् आर्षम् । <strong>मरीचि-मिश्रा</strong> इत्य् अस्यायं भावः । यथा मरीच्य्-आदीनां ब्राह्म-कल्पाद् अनुवृत्तानां सम्प्रति सुप्त-प्रबुद्धतैव जन्मोच्यते, तथेति ज्ञेयम् । अत्रेदं विवेचनीयम्—</p>
<p>सर्वेषु वैकुण्ठेषु, सर्वेषु कालेषु च, श्री-नारदस्य नित्यता श्रूयत इति । यद्यप्य् एतन् न घटते, तथापि नित्य-श्री-नारद-सारूप्यादिकं प्राप्तं महा-भागधेयं जीव-विशेषम् अवलम्ब्य घटत इति ॥३१॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) : सहस्र-युगस्य पर्यन्ते</strong> परिसमाप्तौ पूर्व-कल्पान्ते एतत्-कल्पादाव् इत्य् अर्थः । <strong>मरीचि-मिश्रा</strong> मरीच्य्-आद्यः <strong>प्राणेभ्यः</strong> इन्द्रियेभ्यः <strong>जज्ञिमह</strong> इति वक्तव्ये जज्ञिरे इत्य् आर्षम् ॥३१॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **सहस्र-युगस्य पर्यन्ते ऽवसाने एतत्-कल्पारम्भे विष्णोः सकाशाद् उत्थायेदं जगत् सिसृक्षते विरिञ्चस्य प्राणेभ्यो मरीचि-मिश्रास् तत्-प्रभृतयोऽहं च जज्ञिमहे प्रथम-पुरुष आर्षः ॥३१॥</p>
<p>———————————————————————————————————————</p>
<p>॥ १.६.३२ ॥</p>
<p><strong>अन्तर् बहिश् च लोकांस् त्रीन् पर्येम्य् अस्कन्दित-व्रतः ।</strong><br>
अनुग्रहान् महा-विष्णोर् अविघात-गतिः क्वचित् ॥**</p>
<p>**श्रीधर-स्वामी (भावार्थ-दीपिका) : **ये कर्मिणस् ते बहिर् न यान्ति, ये तप-आदिभिर् ब्रह्म-लोकं<sup id="fnref:9"><a href="#fn:9" class="footnote-ref" role="doc-noteref">9</a></sup> गतास् तेऽन्तर् न यान्ति । अहं तु <strong>महा-विष्णोर् अनुग्रहाद्</strong> अखण्डित-ब्रह्म-चर्य-व्रतः सन्न् <strong>अन्तर् बहिश् च पर्येमि</strong> पर्यटामि । <strong>क्वचिद्</strong> अप्य् <strong>अविघाता</strong> अप्रतिहता <strong>गतिर्</strong> यस्य सः ॥३२॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : अस्कन्दित-व्रतो</strong> निश्चल-भगवद्-भक्ति-नियमः । क्वचिद् वैकुण्ठादाव् अपि ॥३२॥</p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **न च मरीच्य्-आदयः प्राकृताः स्व-स्व-कर्म-पतिताः इवाहं क्वापि कर्मणि नापि सनकाद्या इव ज्ञानेऽपि नियुक्तः, किं त्व् अहं प्रवृत्ति-निवृत्ति-धर्मातीतो हरिं भजन्न् एव स्वच्छन्देन वर्ते इत्य् आह—अन्तर् इति । ये कर्मिणस् ते बहिर् न यान्ति । अशक्तैः तप-आदिभिर् ब्रह्म-लोकं गता अन्तर् न यान्ति कर्म-बन्ध-भीतेः । अहं तु अखण्डित-स्व-भक्ति-निष्ठः सन्न् <strong>अन्तर् बहिश्</strong> च <strong>पर्येमि</strong> पर्यटामि । यद् वा, बहिर् ब्रह्माण्डात् महा-वैकुण्ठेऽपि अत एवोक्तं नारसिंहे—</p>
<blockquote>
<p>सनकाद्या निवृत्ताख्ये ते च धर्मे नियोजिताः ।<br>
प्रवृत्ताख्ये मरीचाद्या मुक्त्वैकं नारदं मुनिम् ॥ इति ॥३२॥</p></blockquote>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **अस्कन्दितोऽखण्डितो व्रतो ब्रह्मचर्य-लक्षणो यस्य सोऽहं ब्रह्माण्डस्यान्तः तस्माद्-बहिश् च परम-व्योम्नि पर्येमीति मुक्तत्वं स्वसस्योक्तम् । श्रुतिश् च तस्यैवं भावम् आह— स स्वराड् भवति, तस्य सर्वेषु लोकेषु कामचारो भवति [छा।उ। ७.२५.२] इत्य्-आद्या, मरीच्याद्य् आस्त्वजात-मुक्तित्वात्तद् अन्तः सन्तीति ॥३२॥</p>
<p>———————————————————————————————————————</p>
<p>॥ १.६.३३ ॥</p>
<p><strong>देव-दत्ताम् इमां वीणां स्वर-ब्रह्म-विभूषिताम् ।</strong><br>
मूर्च्छयित्वा हरि-कथां गायमानश् चराम्य् अहम् ॥**</p>
<p>**श्रीधर-स्वामी (भावार्थ-दीपिका) : **किम् इति पर्यटसि ? ईश्वराज्ञया लोक-मङ्गलार्थम् इत्य् आह चतुर्भिः । <strong>देवेन</strong> ईश्वरेण <strong>दत्ताम्</strong> । <strong>स्वरा</strong> निषाद-र्षभ-गान्धार-षड्ज-मध्यम-धैवत-पञ्चमा इति सप्त त एव <strong>ब्रह्म</strong>, ब्रह्माभिव्यञ्जकत्वात्, तेन <strong>विभूषिताम्</strong> । स्वतः-सिद्ध-सप्त-स्वराम् इत्य् अर्थः । <strong>मूर्च्छयित्वा</strong> मूर्च्छनालापवतीं कृत्वा ॥३३॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : देवः</strong> श्री-कृष्ण एव । लिङ्ग-पुराणे उपरि-भागे तेनैव स्वयं तस्य वीणा-ग्राहणं हि प्रसिद्धम् । स्वरानां ब्रह्मत्वम् अत्र तस्यां वीणायां विन्यस्तानां तेषां सहसा श्री-कृष्ण-स्फोरकता-शक्तेः । सा च—शब्द-ब्रह्मणि निर्भात-हृषीकेश-पदाम्बुजं [भा।पु। ६.५.२२] इति तद्-विधानुभावात् । देव-दत्ताम् इति कृतोपकारकतायाः स्मर्यमाणत्वेन तम् अनुसन्धायैव तद्-उक्तेः ॥३३॥ [कृष्ण-सन्दर्भ ६०]</p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **स्वर्गापवर्ग-विलक्षणा सर्वैर् अन्यैर् दुर्लभा मम भोग-सामग्री तु सदा सर्वेत्रेत्य् आह द्वाभ्याम् । <strong>देवेन</strong> श्री-कृष्णेन <strong>दत्तां</strong> लिङ्ग-पुराणे तेनैव स्वयं तस्य वीणा-ग्राहणं हि प्रसिद्धम् । स्वराः षड्जादय एव ब्रह्म-स्फोरकत्वाद् ब्रह्म मूर्च्छयित्वा मूर्च्छनालापवतीं कृत्वा ॥३३॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **किम् अर्थं पर्येषीति चेद् ईश्वराज्ञया लोक-मङ्गलायेत्य् आह—देवेति चतुर्भिः । देवेन कृष्णेन दत्ताम्, एवं लैङ्गे प्रसिद्धेः । स्वरा निषादादयस्त एव ब्रह्म-व्यञ्जकत्वाद्-ब्रह्म तेन विभूषितां स्वत-ःसिद्ध-सप्त-स्वराम् इत्य् अर्थः । मूर्छयित्वा मूर्छनालापवतीं कृत्वा ॥३३॥</p>
<p>———————————————————————————————————————</p>
<p>॥ १.६.३४ ॥</p>
<p><strong>प्रगायतः स्व-वीर्याणि तीर्थ-पादः प्रिय-श्रवाः ।</strong><br>
आहूत इव मे शीघ्रं दर्शनं याति चेतसि ॥**</p>
<p>**श्रीधर-स्वामी (भावार्थ-दीपिका) : **स्व-प्रयोजनम् आह—प्रगायत इति ॥३४॥</p>
<p>———————————————————————————————————————</p>
<p>**जीव-गोस्वामी (क्रम-सन्दर्भः) : **श्री-भगवतः प्रियश्रवस्त्वं नाम मत्तः सर्वेषां सुखम् एव भवतात् नैतरत् इति दया-मात्रापेक्षया, न तु स्व-प्रतिष्ठेच्छयेति विवेचनीयम् । अत्र यद्-रूपेण वीणा ग्राहिता, तद्-रूपेणैव चेतसि दर्शनं स्वारस्य-लब्धम् ॥३४॥</p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **प्रियश्रवा इति । स्व-यशः-प्रियत्वाद् यत्र यत्र यशो-गानं तत्रायाति । **तीर्थ-पाद **इति यत्रायाति तत् तीर्थं भवति । <strong>आहूत</strong> इव आह्वानं विनापीति भगवतो भक्ति-वश्यत्वम् उक्तम् ॥३४॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **आहूत इवेति विनाप्य् आह्वानं, चेतसीत्य् उपलक्षणं</p>
<blockquote>
<p>नाहं वसामि वैकुण्ठे योगिनां हृदये न च ।<br>
मद्-भक्ता यत्र गायन्ति तत्र तिष्ठामि नारद ॥ इति भारतात् ॥३४॥<br>
———————————————————————————————————————</p></blockquote>
<p>॥ १.६.३५ ॥</p>
<p><strong>एतद् ध्य् आतुर-चित्तानां मात्रा-स्पर्शेच्छया मुहुः ।</strong><br>
भव-सिन्धु-प्लवो दृष्टो हरि-चर्यानुवर्णनम् ॥**</p>
<p>**श्रीधर-स्वामी (भावार्थ-दीपिका) : **पर-प्रयोजनम् आह—एतद् धीति । <strong>मात्रा</strong> विषयास् तेषां <strong>स्पर्शा</strong> भोगास् तेषाम्  <strong>इच्छया आतुराणि चित्तानि</strong> येषां तेषां <strong>हरि-चर्यानुवर्णनं</strong> यद् <strong>एतद्</strong> एव <strong>भव-सिन्धौ प्लवः</strong> पोतः । न केवलं श्रुति-प्रामाण्येन, किन्त्व् अन्वय-व्यतिरेकेभ्यां दृष्टः एवेत्य् अर्थः ॥३५॥</p>
<p>———————————————————————————————————————</p>
<p><strong>सनातन गोस्वामी (ह।भ।वि। १०.५३१) :</strong> <strong>मुहुर् मात्राणां</strong> विषयाणाम् उपभोगस्येच्छया <strong>आतुराणि</strong> विकलानि <strong>चित्तानि</strong> येषां, तेषाम्  अपि <strong>हरेः चर्याया</strong> लीलाया <strong>अनुवर्णनं</strong> यत् । यद् वा, मुहुर् आतुर-चित्तानां मात्रास्पर्शेच्छयापि यत् हरि-चर्यानुवर्णनम्, <strong>एतद्</strong> एव हि निश्चितं <strong>भव-सिन्धोःप्लवः</strong> पोतः सुखोत्तर-साधनम् । न केवलं श्रुति-प्रामाण्येन, किं तु अन्व्यय-व्यतिरेकाभ्यां <strong>दृष्ट</strong> एवेत्य् अर्थः ॥३५॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : <em>न व्याख्यातम्।</em></strong></p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **प्रकरणार्थम् उपसंहरति—एतद् इति । <strong>मात्रा</strong> विषयाः, तेषां <strong>स्पर्शा</strong> भोगाः, तद्-इच्छया <strong>व्याकुल-चित्तानां</strong> यो <strong>भव-सिन्धुः,</strong> तस्य <strong>प्लवः</strong> पोतः । **दृष्टो **मया साक्षात् प्रत्यक्षीकृतः, नात्र प्रमाणापेक्षेति भावः । <strong>एतद्</strong> एव हि <strong>हरि-चरितस्यानुवर्णनम्</strong> । अत्र सर्वत्रैव बह्व्-अङ्गाया अपि भक्तेः कीर्तनस्य मुख्यत्वात् कीर्तनोपलक्षिता सर्वैर् एव भक्तिर् ज्ञेयः ॥३५॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **प्रकरणार्थम् उपसंहरति—मात्राणां शब्द-स्पर्शादि-विषयाणां स्पर्शाः श्रोत्रादिभिर् अनुभवास् तेषाम्  इच्छया आतुर-चित्तानां जनानां यो भव-सिन्धुस् तस्य प्लवः पोतो मयैतद्-दृष्टः प्रत्यक्षी-कृतः । न चात्र प्रमाणापेक्षेति भावः । एतत् किं? तत्राह—हरिचर्येति । अत्र भक्तेः कीर्तन-प्रधानत्वम् अभिमतम् ॥३५॥</p>
<p>———————————————————————————————————————</p>
<p>॥ १.६.३६ ॥</p>
<p><strong>यमादिभिर् योग-पथैः काम-लोभ-हतो मुहुः ।</strong><br>
मुकुन्द-सेवया यद्वत् तथात्माद्धा न शाम्यति ॥**</p>
<p>**श्रीधर-स्वामी (भावार्थ-दीपिका) : **एतद् एवेत्य् उक्तम् अवधारणम् अनुभावेन द्रढयति—यमादिभिर् इति । <strong>यमादिभिस् तथा न शाम्यतियद्वन् मुकुन्द-सेवयाद्धा</strong> साक्षाद् <strong>आत्मा</strong> मनः शाम्यति । कथञ्चिन् मुकुन्द-सेवा-मात्रेण शाम्यति, किं पुनस् तद्-गुण-वर्णनेनेति भावः ॥३६॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : <em>न व्याख्यातम्।</em></strong></p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **भक्ति-सद्-भाव एव निस्तार इति निर्धारेऽपि यथा केवलया भक्त्या आत्मा साक्षात् शाम्यति न तथा भक्ति-मिश्रैर् योग-ज्ञानादिभिर् इत्य् आह । यमादिभिस् तथा न शाम्यति यद्वन् मुकुन्द-सेवया अद्धा साद्षाद् एव । अत्र पुरेह भूमन्न् [भा।पु। १०.१४.६] इत्य्-आदिना, नैष्कर्म्यं [भा।पु। १.५.२२] इत्य्-आदिना च योगादीनां भक्ति-राहित्ये वैयर्थ्याभक्ति-मिश्रैर् एव यमादिभिर् इति लभ्यते । अतस् तैर् आत्मा यद्यपि शाम्यति तद् अपि यद्वन् मुकुन्द-सेवया यमादि-विना-भूतत्वात् केवलयेत्य् अर्थः । तत्र भवतानुदित-प्रायं [भा।पु। १.५.८] इत्य्-आदिना तथात्माद्धा न शाम्यतीत्य् अन्तेन ग्रन्थेन भक्तेर् एव निस्तारोपायत्वेनोक्तेऽपि तस्यास् त्रैविध्यं दृश्यते केवलत्वं प्राधान्यं गुण-भावश् च । त्यक्त्वा स्व-धर्मं [भा।पु। १.५.१७] इत्य्-आदिषु, अहं पुरातीत-भव [भा।पु। १.५.२३] इत्य्-आदिषु च केवलत्वम् ।</p>
<blockquote>
<p>कुर्वाणा यत्र कर्माणि भगवच्-छिक्षयासकृत् ।<br>
गृणन्ति गुण-नामानि कृष्णस्यानुस्मरन्ति च ॥ [भा।पु। १.५.३६] इत्य्-आदिषु प्राधान्यम् ।<br>
यद् अत्र क्रियते कर्म भगवत्-परितोषणम् ।<br>
ज्ञानं यत् तद्-अधीनं हि भक्ति-योग-समन्वितम् ॥ [भा।पु। १.५.३५]</p></blockquote>
<p>तत्र केवलत्वे निष्कामाधिकारिणो भक्तिर् अनन्या शुद्धा निर्गुणा उत्तमा अकिञ्चनेत्य् आदि नाम्नी प्रेम-फला भवति । प्राधान्ये कर्म-मिश्रा-ज्ञान-मिश्रा-योग-मिश्रेत्य्-आदि-नाम्नी भक्तिः शान्ताधिकारिणो रति-फला कस्यचिन् मोक्ष-फलापि भवति । दास्यादि-भाव-वत् साधु-सङ्ग-वशात् कस्यचित् दास्याद्य्-अभिलाषिणो भक्तेर् अतिप्राधान्ये सत्य् ऐश्वर्य-प्रधान-दास्यादि-भाव-प्रदा प्रेम-फलापि भवति । गुण-भावे तु स्वीयं नाम-फलं चाप्रकाशयन्ती कर्म-ज्ञान-योगादीनां तया विना प्रति स्व-फलं सम्यक् साधयितुम् असमर्थानां तत्र साहाय्य-मात्रं कुर्वती स्वयं तटस्थेव भवति ततश् च भक्ति-मिश्रं कर्म ज्ञानं योगश् च मोक्षं साधयतीत्य् अतोऽत्र शास्त्रे भक्तिर् द्विविधैव । केवला प्रधानीभूता चेत्य् एतत् सर्वं नारदेनोपदिष्टो व्यासो द्वादशसु स्कन्धेषु प्रपञ्चयिष्यतीति ज्ञेयम् ॥३६॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **अथाभिमतायाः शुद्धाया भक्तेः प्राबल्यम् आह—यमादिभिर् भक्ति-मिश्रैर् अपि योग-पथैर् आत्मा तथा न शाम्यति शुध्यति । कीदृशः? काम-लोभहतः, यथा मुकुन्द-सेवया यमादि-निरपेक्षयाभिमतया भक्त्या अद्धा साक्षात् शाम्यतीति । इह भवतानुदितप्रायम् [भा।पु। १.५.८] इत्य्-आदिन । तथात्माद्धा न शाम्यति [भा।पु। १.६.३६] इत्य् अन्तेन साधन-पद्धति-रुपदिष्टा । तत्र त्यक्त्वा स्व-धर्मम् [भा।पु। १.५.१७] इत्य्-आदिना अहं पुरातीत [भा।पु। १.५.२३] इत्य्-आदिना च निरपेक्षाणां विशुद्धा भक्तिर् उद्दिष्टा । कुर्वाणा यत्र कर्माणि भगवच्-छिक्षया [भा।पु। १.५.३६] इत्य्-आदि परिनिष्ठितानां कर्मोपसृष्टा भक्तिः, यद् अत्र क्रियते कर्म [भा।पु। १.५.३५] इत्य्-आदिना त्व् अन्तर्गत-ज्ञान-तद् अर्पितकर्म-रूपा सनिष्ठानां योगोपसृष्टा च सेत्येवं व्यासोऽपि वर्णयेदित्य् अपेक्ष्य ॥३६॥</p>
<p>———————————————————————————————————————</p>
<p>॥ १.६.३७ ॥</p>
<p><strong>सर्वं तद् इदम् आख्यातं यत् पृष्टोऽहं त्वयानघ ।</strong><br>
जन्म-कर्म-रहस्यं मे भवतश् चात्म-तोषणम् ॥**</p>
<p><strong>श्रीधर-स्वामी (भावार्थ-दीपिका) :</strong> भवतो मनः-परितोषकं चाख्यातम् ॥३७॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : <em>न व्याख्यातम्।</em></strong></p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **सर्वं भक्तेर् आविर्भाव-प्रकारो वृद्धिः फलं तद्वतो जनस्य चेष्टा-प्रारब्ध-कर्म-नाशः साधक-देह-त्याग-प्रकारोऽकर्मारब्ध-चिन्मय-देह-प्राप्तिश् च रहस्यं वेदान्त-दर्शिभिर् अप्य् अगम्यम् ॥३७॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **सर्वम् इति—भक्ति-प्राकट्य-तद्-वृद्धि-तत्-फल-रूपं भक्तस्योत्तर-चेष्टितारब्धविनाश-तन्-निर्मित-देह-निपात-पार्षदतनुलाभ-रूपञ्चेत्य् अर्थः । रहस्यं गोप्यम् ॥३७॥</p>
<p>———————————————————————————————————————</p>
<p>॥ १.६.३८ ॥</p>
<p><strong>सूत उवाच—</strong></p>
<p><strong>एवं सम्भाष्य भगवान् नारदो वासवी-सुतम् ।</strong><br>
आमन्त्र्य वीणां रणयन् ययौ यादृच्छिको मुनिः ॥**</p>
<p><strong>श्रीधर-स्वामी (भावार्थ-दीपिका) : आमन्त्र्य</strong> अनुज्ञाप्य । <strong>यादृच्छिकः</strong> स्व-प्रयोजन-सङ्कल्प-शून्यः ॥३८॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : <em>न व्याख्यातम्।</em></strong></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) : आमन्त्र्य</strong> अनुज्ञाप्य । यादृच्छया चरतीति <strong>यादृच्छिको</strong> हेतु-शून्य-गमनादि-क्रिय इत्य् अर्थः । तेन च भक्तिर् यादृच्छिकी, भक्तोऽपि यादृच्छिकस्, तत्-सङ्गोऽपि व्यासस्य यादृच्छिक इति भक्तिमतां यादृच्छिक-त्रयी जीवातु ॥३८॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **आमन्त्रानुज्ञाप्य, यादृच्छिको निर्निमित्त-गमादिकः ॥३८॥</p>
<p>———————————————————————————————————————</p>
<p>॥ १.६.३९ ॥</p>
<p><strong>अहो</strong><sup id="fnref:10"><a href="#fn:10" class="footnote-ref" role="doc-noteref">10</a></sup>** देवर्षिर् धन्योऽयं यत्-कीर्तिं शार्ङ्ग-धन्वनः ।**</p>
<p><strong>गायन् माद्यन्न् इदं तन्त्र्या रमयत्य् आतुरं जगत् ॥</strong></p>
<p>**श्रीधर-स्वामी (भावार्थ-दीपिका) : **हरि-कथा-गायक-नारद-भाग्यं श्लाघते—अहो इति । <strong>माद्यन्</strong> कृष्यन् । <strong>तन्त्र्या</strong> वीणया ॥३९॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : <em>न व्याख्यातम्।</em></strong></p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **अतो विस्मयं प्रकाशयन्न् आह—अहो इति । <strong>तन्त्र्या</strong> वीणया ॥३९॥</p>
<p>इति सारार्थ-दर्शिन्यां हर्षिण्यां भक्त-चेतसाम् ।</p>
<p>एकविंशोऽत्र दशमे सङ्गतः सङ्गतः सताम् ॥*॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **विस्मयं प्रकाशयन्न् आह—अहो इति । तन्त्र्या वीणया ॥३९॥</p>
<blockquote>
<p>\</p></blockquote>
<p>इति श्री-वैष्णवानन्दिन्यां  प्रथम-स्कन्ध-टिप्पन्यां षष्ठोऽध्यायः ॥६॥</p>
<p>इति श्रीमद्-भागवते महा-पुराणे ब्रह्म-सूत्र-भाष्ये पारमहंस्यं संहितायां वैयासिक्यां प्रथम-स्कन्धे</p>
<p>व्यास-नारद-संवादो नाम</p>
<p>षष्ठोऽध्यायः ।</p>
<p>॥१.६॥</p>
<hr>
<blockquote>
</blockquote>
<p>(१.७)</p>
<div class="footnotes" role="doc-endnotes">
<hr>
<ol>
<li id="fn:1">
<p>&ldquo;कृष्ण-सङ्कीर्तनोद्भवम्&rdquo; इति पाठः ।&#160;<a href="#fnref:1" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:2">
<p>उपेक्षया, अवेक्षया&#160;<a href="#fnref:2" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:3">
<p>&ldquo;आस्थितः&rdquo; इति मूल-टीकयोः क्वचित् पाठः ।&#160;<a href="#fnref:3" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:4">
<p>&ldquo;उत्तस्थौ&rdquo; इत्य् अपि पाठः क्वचित् । तथाप्य् आत्मनेपद-पाठ एव युक्तः ।&#160;<a href="#fnref:4" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:5">
<p>वेद-वाचाम् अविषय इति पाठः ।&#160;<a href="#fnref:5" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:6">
<p>अनन्तस्येत्य् आदि गृणन्न् इत्य् अन्तः पाठः प्राचीन-पुस्तकेषु न दृश्यते ।&#160;<a href="#fnref:6" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:7">
<p>सुदामेत्य् आरम्भ्य नैरुक्त-स्मरणाद् इत्य् अन्तो ग्रन्थः प्राचीन-पुस्तकेषूपलब्धः ।&#160;<a href="#fnref:7" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:8">
<p>बन्धम् इति भागवत-मूले पाठः।&#160;<a href="#fnref:8" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:9">
<p>‘बहि-लोकं गताऽ इत्य् अपि पाठः ।&#160;<a href="#fnref:9" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:10">
&#160;<a href="#fnref:10" class="footnote-backref" role="doc-backlink">&#x21a9;&#xfe0e;</a></li>
</ol>
</div>

  </div>
</article>


        

        



    <aside class="card border noPrint" id="section-tree-item-bhAgavatam_gauDIya-prastutiH_01_06_nAradajanma_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/purANam_vaiShNavam/bhAgavatam/gauDIya-prastutiH/01/06_nAradajanma/">०६ नारदजन्म </a>
            <a data-toggle="collapse" href="#section-tree-item-body-bhAgavatam_gauDIya-prastutiH_01_06_nAradajanma_md" role="button" aria-expanded="false" aria-controls="section-tree-item-body-bhAgavatam_gauDIya-prastutiH_01_06_nAradajanma_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-bhAgavatam_gauDIya-prastutiH_01_06_nAradajanma_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: ०६ नारदजन्म</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/purANam_vaiShNavam/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/purANam_vaiShNavam/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/purANam_vaiShNavam/actions/workflows/build.yml"><img src="https://github.com/vishvAsa/purANam_vaiShNavam/actions/workflows/build.yml/badge.svg"> Built </a> on 2025 Aug 25 05:46:07 UTC. (<a href="http://google.com/search?q=05%3a46%3a07%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
