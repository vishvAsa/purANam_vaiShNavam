<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>पुराणे विश्वासटिप्पन्यः  | ०७ भागवतारम्भः</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/purANam_vaiShNavam/bhAgavatam/gauDIya-prastutiH/01/07_bhAgavatArambhaH/" rel="alternate" type="application/rss+xml" title="पुराणे विश्वासटिप्पन्यः" />
    <link href="/purANam_vaiShNavam/bhAgavatam/gauDIya-prastutiH/01/07_bhAgavatArambhaH/" rel="feed" type="application/rss+xml" title="पुराणे विश्वासटिप्पन्यः" />

    <meta property="og:url" content="https://vishvAsa.github.io/purANam_vaiShNavam/bhAgavatam/gauDIya-prastutiH/01/07_bhAgavatArambhaH/">
  <meta property="og:site_name" content="पुराणे विश्वासटिप्पन्यः">
  <meta property="og:title" content="०७ भागवतारम्भः">
  <meta property="og:description" content="विषयः नारदोपदेशेन व्यास-द्वारा श्रीमद्-भागवतारम्भः,
तत्र परीक्षिज्-जन्म-प्रस्तावेऽश्वत्थाम्ना कृतः सुप्तानां द्रौपदी-सुताना वधः,
अश्वत्थाम्नः पराभवश् च ।
॥ १.७.१ ॥
शौनक उवाच—
निर्गते नारदे सूत भगवान् बादरायणः ।
श्रुतवांस् तद्-अभिप्रेतं ततः किम् अकरोद् विभुः ॥**
श्रीधर-स्वामी (भावार्थ-दीपिका) :
अथ भागवत-श्रोतुर् जन्म1 वक्तुं परीक्षितः ।
सुप्त-बाल-वधाद् द्रौणेर् दण्डः सप्तम उच्यते ॥
तस्य नारदस्याभिप्रेतं श्रुतवान् सन् ॥१॥
———————————————————————————————————————
जीव-गोस्वामी (क्रम-सन्दर्भः) : न व्याख्यातम्।
———————————————————————————————————————
विश्वनाथ-चक्रवर्ती (सारार्थ-दर्शिणी) :
सप्तमे सर्व-शास्त्रार्थं समाधौ व्यास ऐक्षत ।
ब्रह्मास्त्रस्योपसंहारो द्रौणेर् दण्डश् च कथ्यते ॥१॥">
  <meta property="og:locale" content="en_us">
  <meta property="og:type" content="article">
    <meta property="article:section" content="bhagavatam">

  <meta itemprop="name" content="०७ भागवतारम्भः">
  <meta itemprop="description" content="विषयः नारदोपदेशेन व्यास-द्वारा श्रीमद्-भागवतारम्भः,
तत्र परीक्षिज्-जन्म-प्रस्तावेऽश्वत्थाम्ना कृतः सुप्तानां द्रौपदी-सुताना वधः,
अश्वत्थाम्नः पराभवश् च ।
॥ १.७.१ ॥
शौनक उवाच—
निर्गते नारदे सूत भगवान् बादरायणः ।
श्रुतवांस् तद्-अभिप्रेतं ततः किम् अकरोद् विभुः ॥**
श्रीधर-स्वामी (भावार्थ-दीपिका) :
अथ भागवत-श्रोतुर् जन्म1 वक्तुं परीक्षितः ।
सुप्त-बाल-वधाद् द्रौणेर् दण्डः सप्तम उच्यते ॥
तस्य नारदस्याभिप्रेतं श्रुतवान् सन् ॥१॥
———————————————————————————————————————
जीव-गोस्वामी (क्रम-सन्दर्भः) : न व्याख्यातम्।
———————————————————————————————————————
विश्वनाथ-चक्रवर्ती (सारार्थ-दर्शिणी) :
सप्तमे सर्व-शास्त्रार्थं समाधौ व्यास ऐक्षत ।
ब्रह्मास्त्रस्योपसंहारो द्रौणेर् दण्डश् च कथ्यते ॥१॥">
  <meta itemprop="wordCount" content="8615">
  <meta name="twitter:card" content="summary">
  <meta name="twitter:title" content="०७ भागवतारम्भः">
  <meta name="twitter:description" content="विषयः नारदोपदेशेन व्यास-द्वारा श्रीमद्-भागवतारम्भः,
तत्र परीक्षिज्-जन्म-प्रस्तावेऽश्वत्थाम्ना कृतः सुप्तानां द्रौपदी-सुताना वधः,
अश्वत्थाम्नः पराभवश् च ।
॥ १.७.१ ॥
शौनक उवाच—
निर्गते नारदे सूत भगवान् बादरायणः ।
श्रुतवांस् तद्-अभिप्रेतं ततः किम् अकरोद् विभुः ॥**
श्रीधर-स्वामी (भावार्थ-दीपिका) :
अथ भागवत-श्रोतुर् जन्म1 वक्तुं परीक्षितः ।
सुप्त-बाल-वधाद् द्रौणेर् दण्डः सप्तम उच्यते ॥
तस्य नारदस्याभिप्रेतं श्रुतवान् सन् ॥१॥
———————————————————————————————————————
जीव-गोस्वामी (क्रम-सन्दर्भः) : न व्याख्यातम्।
———————————————————————————————————————
विश्वनाथ-चक्रवर्ती (सारार्थ-दर्शिणी) :
सप्तमे सर्व-शास्त्रार्थं समाधौ व्यास ऐक्षत ।
ब्रह्मास्त्रस्योपसंहारो द्रौणेर् दण्डश् च कथ्यते ॥१॥">
<script type="text/javascript">
    
    let baseURL = "https:\/\/vishvAsa.github.io\/purANam_vaiShNavam\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/purANam_vaiShNavam\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/purANam_vaiShNavam\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/purANam_vaiShNavam\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/purANam_vaiShNavam\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvya\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/purANam_vaiShNavam\/bhAgavatam\/gauDIya-prastutiH\/01\/07_bhAgavatArambhaH\/".replace(basePath, "/");
  pageVars.pageParams = {};
  pageVars.pageSource = "bhAgavatam\/gauDIya-prastutiH\/01\/07_bhAgavatArambhaH.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/purANam_vaiShNavam/webpack_dist/uiLib-bundle.js"></script>







    <link rel="stylesheet" href="/purANam_vaiShNavam/webpack_dist/uiLib.css">
<link rel="stylesheet" href="/purANam_vaiShNavam/css/uiLibPrint.css" media="print" >
<link rel="stylesheet" href="/purANam_vaiShNavam/css/fonts.css" >
<link rel="stylesheet" href="/purANam_vaiShNavam/css/@fortawesome/fontawesome-free/css/solid.min.css">

<link rel="stylesheet" href="/purANam_vaiShNavam/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/07_bhAgavatArambhaH/" />
<link rel="alternate" hreflang="sa-Deva" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/07_bhAgavatArambhaH/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/07_bhAgavatArambhaH/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/07_bhAgavatArambhaH/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/07_bhAgavatArambhaH/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/07_bhAgavatArambhaH/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/07_bhAgavatArambhaH/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/07_bhAgavatArambhaH/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/07_bhAgavatArambhaH/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/07_bhAgavatArambhaH/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/07_bhAgavatArambhaH/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/07_bhAgavatArambhaH/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/07_bhAgavatArambhaH/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/07_bhAgavatArambhaH/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/07_bhAgavatArambhaH/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/07_bhAgavatArambhaH/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/07_bhAgavatArambhaH/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/07_bhAgavatArambhaH/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/07_bhAgavatArambhaH/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/07_bhAgavatArambhaH/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/07_bhAgavatArambhaH/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/07_bhAgavatArambhaH/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/07_bhAgavatArambhaH/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/07_bhAgavatArambhaH/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/07_bhAgavatArambhaH/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/07_bhAgavatArambhaH/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/07_bhAgavatArambhaH/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/07_bhAgavatArambhaH/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/07_bhAgavatArambhaH/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/07_bhAgavatArambhaH/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/07_bhAgavatArambhaH/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/07_bhAgavatArambhaH/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/07_bhAgavatArambhaH/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/07_bhAgavatArambhaH/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/07_bhAgavatArambhaH/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/07_bhAgavatArambhaH/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/07_bhAgavatArambhaH/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/07_bhAgavatArambhaH/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/07_bhAgavatArambhaH/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/07_bhAgavatArambhaH/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/07_bhAgavatArambhaH/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/07_bhAgavatArambhaH/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/07_bhAgavatArambhaH/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/07_bhAgavatArambhaH/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/07_bhAgavatArambhaH/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">पुराणे विश्वासटिप्पन्यः <br/> ०७ भागवतारम्भः</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/purANam_vaiShNavam/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="०७ भागवतारम्भः">०७ भागवतारम्भः</h1>
    
    <a id="editLink" class="btn btn-primary noPrint"  href="https://github.com/vishvAsa/purANam_vaiShNavam/edit/content/bhAgavatam/gauDIya-prastutiH/01/07_bhAgavatArambhaH.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <details><summary>विषयः</summary>
<p>नारदोपदेशेन व्यास-द्वारा श्रीमद्-भागवतारम्भः,<br>
तत्र परीक्षिज्-जन्म-प्रस्तावेऽश्वत्थाम्ना कृतः सुप्तानां द्रौपदी-सुताना वधः,<br>
अश्वत्थाम्नः पराभवश् च ।</p>
</details>
<p>॥ १.७.१ ॥</p>
<p><strong>शौनक उवाच—</strong></p>
<p><strong>निर्गते नारदे सूत भगवान् बादरायणः ।</strong><br>
श्रुतवांस् तद्-अभिप्रेतं ततः किम् अकरोद् विभुः ॥**</p>
<p><strong>श्रीधर-स्वामी (भावार्थ-दीपिका) :</strong></p>
<blockquote>
<p>अथ भागवत-श्रोतुर् जन्म<sup id="fnref:1"><a href="#fn:1" class="footnote-ref" role="doc-noteref">1</a></sup> वक्तुं परीक्षितः ।<br>
सुप्त-बाल-वधाद् द्रौणेर् दण्डः सप्तम उच्यते ॥</p></blockquote>
<p>तस्य नारदस्याभिप्रेतं श्रुतवान् सन् ॥१॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : <em>न व्याख्यातम्।</em></strong></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong></p>
<blockquote>
<p>सप्तमे सर्व-शास्त्रार्थं समाधौ व्यास ऐक्षत ।<br>
ब्रह्मास्त्रस्योपसंहारो द्रौणेर् दण्डश् च कथ्यते ॥१॥</p></blockquote>
<p>———————————————————————————————————————</p>
<p><strong>बलदेव-विद्यभूषणः (वैष्णवानन्दिनी) :</strong></p>
<blockquote>
<p>समाधावैक्षत व्यासः श्रुतातीर्थान् इति वर्ण्यते । \</p></blockquote>
<p>ब्रह्मास्त्रस्योपसंहारे द्रोणेर् दण्डश् च सप्तमे ॥</p>
<p>तद् अभिप्रेतं नारदाभिमतम् अर्थम् ॥१॥</p>
<p>———————————————————————————————————————</p>
<p>॥ १.७.२ ॥</p>
<p><strong>सूत उवाच—</strong></p>
<p><strong>ब्रह्म-नद्यां सरस्वत्याम् आश्रमः पश्चिमे तटे ।</strong><br>
शम्याप्रास इति प्रोक्त ऋषीणां सत्र-वर्धनः ॥**</p>
<p>**मध्वाचार्यः (भागवत-तात्पर्यम्) : **शम्यां प्रास्य तत्र शालां कृत्वा यत्र यज्ञः क्रियते स शम्याप्रासः ॥२ ॥</p>
<p>———————————————————————————————————————</p>
<p>**श्रीधर-स्वामी (भावार्थ-दीपिका) : **ब्रह्म-नद्यां ब्रह्म-दैवत्यायां ब्राह्मणैर् आश्रितायां च । सत्रं कर्म वर्धयतीति तथा ॥२॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : <em>न व्याख्यातम्।</em></strong></p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **ब्रह्म-नद्यां वेदानां विप्राणां तपसां परमेश्वरस्य वा सम्बन्धिन्यां नद्याम् । वेदस् तत्त्वं तपो ब्रह्म ब्रह्मा विप्रः प्रजापतिर् इत्य् अमरः ॥२॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **ब्रह्मणां वेद-ब्राह्मण-तपः-परमात्मानं सम्बन्धिन्यां नद्यां वेदस् तत्वं तपो ब्रह्म ब्रह्मा विप्रः प्रजापतिः इत्य् अमरः ॥२॥</p>
<p>———————————————————————————————————————</p>
<p>॥ १.७.३ ॥</p>
<p><strong>तस्मिन् स्व आश्रमे व्यासो बदरी-षण्ड-मण्डिते ।</strong><br>
आसीनोऽप उपस्पृश्य प्रणिदध्यौ मनः स्वयम् ॥**</p>
<p>**श्रीधर-स्वामी (भावार्थ-दीपिका) : **बदरीणां षण्डेन समूहेन मण्डिते । मनः प्रणिदध्यौ स्थिरी-चकार । समाधिनानुस्मर तद्-विचेष्टितम् [भा।पु। १.५.१३] इति नारदोपदिष्टं ध्यानं कृतवान् इत्य् अर्थः ॥३॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : <em>न व्याख्यातम्।</em></strong></p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **मनः मनसा प्रणिदध्याव् इति समाधिनानुस्मर तद्-विचेष्टितम् [भा।पु। १.५.१३] इति नारदोपदेशात् ॥३॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **मनः प्रणिदध्यौ समाधिं व्यथात्, समाधिनानुस्मर तद्-विचेष्टितम् [भा।पु। १.५.१३] इति देवर्षेर् उपदेशात् ॥३॥</p>
<hr>
<p>॥ १.७.४ ॥</p>
<p><strong>भक्ति-योगेन मनसि सम्यक् प्रणिहितेऽमले ।</strong><br>
अपश्यत् पुरुषं पूर्णं मायां च तद्-अपाश्रयम् ॥४ ॥**</p>
<p>**मध्वाचार्यः (भागवत-तात्पर्यम्) : **भक्ति-योगेन सम्यक्-प्रणिहिते लोकानां मनसि ॥४ ॥</p>
<p>———————————————————————————————————————</p>
<p>**श्रीधर-स्वामी (भावार्थ-दीपिका) : **प्रणिहिते निश्चले । अत्र हेतुः—भक्ति-योगेनामले । पूर्वं प्रथमं पुरुषम् ईश्वरम् अपश्यत् । पूर्णम् इति वा पाठः । तद्-उपाश्रयाम् ईश्वराश्रयां तद्-अधीनां मायां चापश्यत् ॥४॥</p>
<p>———————————————————————————————————————</p>
<p>**जीव-गोस्वामी (क्रम-सन्दर्भः) : **भक्ति-योगेन प्रेम्णा ।</p>
<blockquote>
<p>अस्त्व् एवम् अङ्ग भगवान् भजतां मुकुन्दो<br>
मुक्तिं ददाति कर्हिचित् स्म न भक्ति-योगं [भा।पु। ५.६.१८] इत्य् अत्र प्रसिद्धेः ।</p></blockquote>
<p>प्रणिहिते समाहिते । समाधिनानुस्मर तद्-विचेष्टितं [भा।पु। १.५.१३] इति तं प्रति श्री-नारदोपदेशात् । पूर्ण-पदस्य मुक्त-प्रग्रहया वृत्त्या—</p>
<blockquote>
<p>भगवान् इति शब्दोऽयं तथा पुरुष इत्य् अपि ।<br>
वर्तते निरुपाधिश् च वासुदेवेऽखिलात्मनि ॥</p></blockquote>
<p>इति पाद्मोत्तर-खण्ड-वचनावष्टम्भेन, तथा—</p>
<blockquote>
<p>काम-कामो यजेत् सोमम् अकामः पुरुषं परम् ॥<br>
अकामः सर्व-कामो वा मोक्ष-काम उदार-धीः ।<br>
तीव्रेण भक्ति-योगेन यजेत पुरुषं परम् ॥ [भा।पु। २.३.९-१०]</p></blockquote>
<p>इत्य् अस्य वाक्य-द्वयस्य पूर्व-वाक्ये पुरुषं परं प्रकृत्य्-एकोपाधिम् ईश्वरम्, उत्तर-वाक्ये पुरुषं पूर्णं परं निरुपाधिम् इति टीकानुसारेण च पूर्णः पुरुषोऽत्र स्वयं भगवान् एवोच्यते ।</p>
<p>तम् अपश्यत् श्री-वेद-व्यास इति स्वरूप-शक्तिमन्तम् एवेत्य् एतत् स्वयम् एव लब्धम् । यथा “पूर्ण-चन्द्रम् अपश्यद्” इत्य् उक्ते कान्तिमन्तम् अपश्यद् इति लभ्यत एव । वक्ष्यते च—</p>
<blockquote>
<p>त्वम् आद्यः पुरुषः साक्षाद्<br>
ईश्वरः प्रकृतेः परः<br>
मायां व्युदस्य चिच्-छक्त्या<br>
कैवल्ये स्थित आत्मनि ॥ [भा।पु। १.७.२३] इति ।</p></blockquote>
<p>अत एव <strong>मायां च तद्-अपाश्रयाम्</strong> इत्य् अनेन तस्मिन् अप अपकृष्ट आश्रयणं यस्याः । निलीय स्थितत्वाद् इति मायाया न तत्-स्वरूप-भूतत्वम् इत्य् अपि लभ्यते । वक्ष्यते च—माया परैत्य् अभिमुखे च विलज्जमाना [भा।पु। २.७.४७] इति । स्वरूप-शक्तिर् इयम् अत्रैव व्यक्तीभविष्यति अनर्थोपशमं साक्षाद् भक्ति-योगम् अधोक्षजे [भा।पु। १.७.६] इत्य् अनेन, आत्मारामाश् च [भा।पु। १.७.१०] इत्य् अनेन च । पूर्वत्र हि भक्ति-योग-प्रभावः खल्व् असौ मायाभिभावकतया स्वरूप-शक्ति-वृत्तित्वेनैव गम्यते । परत्र च ते गुणा ब्रह्मानन्दस्याप्य् उपरिचरतया स्वरूप-शक्तेः परम-वृत्तिताम् एवार्हन्तीति । मायाधिष्ठातृ-पुरुषस् तु तद्-अंशत्वेन, ब्रह्म च तदीय-निर्विशेषाविर्भाव-रूपत्वेन, तद्-अन्तर्भाव-विवक्षया पृथङ् नोक्ते इति ज्ञेयम् । तद् एतच् च द्वितीय-तृतीय-सन्दर्भयोः प्रतिपादितम् अस्ति । अतोऽत्र पूर्ववद् एव सम्बन्धि-तत्त्वं निर्धारितम् ॥४॥ [तत्त्व-सन्दर्भः ३०-३१]</p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **प्रणिहिते निश्चले । अत्र हेतुः—भक्ति-योगेनामले पुरुषं पुरुषाकारं पूर्णं श्री-कृष्णम् इत्य् अर्थः । कृष्णे परम-पूरुषे [भा।पु। १.७.७] इत्य् अग्रिमोक्तेः । पूर्वम् इति पाठे पूर्वम् एवाहम् इहासम् इति तत्-पुरुषस्य पुरुषत्वम् इति श्रौत-निर्वचन-विशेष-पुरस्कारेण च स एवोच्यते । पूर्णम् इति पदेन तस्य स्वरूप-भूतां चिच्-छक्तिम् अंश-कलावतारान् । पूर्ति-लिङ्गेन ब्रह्म च अपश्यद् इति गम्यते । पूर्णं चन्द्रम् अपश्यद् इत्य् उक्तेश् चन्द्रस्य कान्तेर् अंश-कलानां च पूर्तेश् च दर्शनं स्वत एव भवेद् इत्य् अर्थः । किन्तु तस्य बहिरङ्गायाः शक्तेर् मायायास् तद्-विपरीत-धर्मवत्यास् तद्-दर्शनेन दर्शनं न भवतीति तां पृथग् उल्लिखति मायां चेति । अस्य अप अपरः पश्चिम-भाग एव आश्रयो यस्यास् तां विलज्जमानया यस्य स्थातुम् ईक्षा-पथेऽमुया [भा।पु। २.५.१३] तस्या भगवत्-पृष्ठ-देशाश्रयत्वेनोक्तेः ॥४ ॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **समाधौ किं दृष्टम् इत्य् अत्राह—मनसि पुरुषम् अपश्यत्, कीदृशीत्य् आह—सम्यक् प्रणिहिते निश्चलतां नीते, यतो भक्ति-योगेनामले, कीदृशम् इत्य् आह—पूर्णं, विलास-व्यूह-स्वांशैः परया स्वशक्त्या तद्-विजृम्भितया दिव्य-लीलया च विशिष्टं स्वयं भगवन्तं कृष्णम् इत्य् अर्थ । कृष्णे परम-पूरुषे [भा।पु। २.३.१०] इत्य् अग्रिमात्, क्वचित् पूर्वम् इति पाठः—तत्रापि पूर्व-सिद्धं तम् एवापश्यत् । पूर्वम् एवाहम् इहासम् इति तत्-पुरुषस्य पुरुषत्वम् इति श्रोत-निरुक्तेः । मायां च त्रिगुणाम् अपश्यत्, अपकृष्टः पश्चाद्वर्तितयाश्रयो यस्यास् ताम् इति तद्-दर्शनेऽस्या दर्शनं नेति पृथङ्-निर्देशः ॥४॥</p>
<hr>
<p>॥ १.७.५ ॥</p>
<p><strong>यया सम्मोहितो जीव आत्मानं त्रि-गुणात्मकम् ।</strong><br>
परोऽपि मनुतेऽनर्थं तत्-कृतं चाभिपद्यते ॥**</p>
<p>**श्रीधर-स्वामी (भावार्थ-दीपिका) : **ईश-माया-कृतां च जीवानां संसृतिम् अपश्यद् इत्य् आह—ययेति । यया संमोहितः स्वरूपावरणेन विक्षिप्तः परोऽपि गुण-त्रयाद् व्यतिरिक्तोऽपि तत्-कृतं त्रि-गुणत्वाभिमान-कृतम् अनर्थं च कर्तृत्वादिकं प्राप्नोति ॥५॥</p>
<p>———————————————————————————————————————</p>
<p>**जीव-गोस्वामी (क्रम-सन्दर्भः) : **अथाभिधेयस्य प्रयोजनस्य च स्थापकं जीवस्य स्वरूपत एव परमेश्वराद् वैलक्षण्यम् अपश्यद् इत्य् आह—ययेति । यया मायया सम्मोहितो जीवः स्वयं चिद्-रूपत्वेन त्रिगुणात्मकाज् जडात् परोऽप्य् आत्मानं त्रिगुणात्मकं जडं देहादि-सङ्घातं मनुते । तन्-मनन-कृतम् अनर्थं संसार-व्यसनं चाभिपद्यते । तद् एवं जीवस्य चिद्-रूपत्वेऽपि “यया सम्मोहित” इति “मनुते” इति च स्वरूप-भूत-ज्ञान-शालित्वं व्यनक्ति, प्रकाशैक-रूपस्य तेजसः स्व-पर-प्रकाशन-शक्तिवत् । अज्ञानेनावृतं ज्ञानं तेन मुह्यन्तिजन्तवः [गीता ५.२५] इति श्री-गीताभ्यः । तद् एवम् उपाधेर् एव जीवत्वं तन्-नाशस्यैव मोक्षत्वम् इति मतान्तरं परिहृतवान् । अत्र यया सम्मोहितः इत्य् अनेन तस्या एव तत्र कर्तृत्वं भगवतस् तत्रोदासीनत्वं मतम् । वक्ष्यते च—</p>
<blockquote>
<p>विलज्जमानया यस्य स्थातुम् ईक्षा-पथेऽमुया<br>
विमोहिता विकत्थन्ते मम् आहम् इति दुर्धियः ॥ [भा।पु। २.५.१३] इति ।</p></blockquote>
<p>अत्र विलज्जमानया इत्य् अनेनेदम् आयाति तस्या जीव-सम्म्होहनं कर्म श्री-भगवते न रोचत इति यद्यपि सा स्वयं जानाति, तथापि भयं द्वितीयाभिनिवेशतः स्याद् ईशाद् अपेतस्य [भा।पु। ११.२.३७] इति दिशा जीवानाम् अनादि-भगवद्-अज्ञान-मय-वैमुख्यम् असहमाना स्वरूपास्फुरणम् अस्वरूपावेशं च करोति ॥ [तत्त्व-सन्दर्भ ३२]</p>
<p>श्री-भगवांश् चानादित एव भक्तायां प्रपञ्चाधिकारिण्यां तस्यां दाक्षिण्यं लङ्घितुं न शक्नोति । तथा तद्-भयेनापि [तस्यां स्व-दाक्षिण्य-लङ्घन-जनित-स्वौदार्य-महिमैश्वर्य-च्युताशङ्कयापि] जीवानां स्व-साम्मुख्यं वाञ्छन्न् उपदिशति— \</p>
<blockquote>
<p>दैवी ह्य् एषा गुण-मयी मम माया दुरत्यया ।<br>
माम् एव ये प्रपद्यन्ते मायाम् एतां तरन्ति ते ॥ [गीता ७.१४] इति,<br>
सतां प्रसङ्गान् मम वीर्य-संविदो<br>
भवन्ति हृत्-कर्ण-रसायनाः कथाः ।<br>
तज्-जोषणाद् आश्व् अपवर्ग-वर्त्मनि<br>
श्रद्धा रतिर् भक्तिर् अनुक्रमिष्यति ॥ [भा।पु। ३.२५.२५] इति च ।</p></blockquote>
<p>लीलया श्रीमद्-व्यास-रूपेण तु विशिष्टया तद्-उपदिष्टवान् इत्य् अनन्तरम् एवायास्यति । अनर्थोपशमं साक्षाद् इति । तस्माद् द्वयोर् अपि तत् तत् समञ्जसं ज्ञेयम् ।</p>
<p>ननु माया खलु शक्तिः । शक्तिश् च कार्य-क्षमत्वम् । तच् च धर्म-विशेषः । तस्याः कथं लज्जादिकम् ? उच्यते—एवं सत्य् अपि भगवति तासां शक्तीनाम् अधिष्ठातृ-देव्यः श्रूयन्ते, यथा केनोपनिषदि महेन्द्र-माययोः संवादः ॥ [तत्त्व-सन्दर्भ ३३]</p>
<p>तद् आस्ताम्, प्रस्तुतं प्रस्तूयते । तत्र जीवस्य तादृश-चिद्-रूपत्वेऽपि परमेश्वरतो वैलक्षण्यं “तद्-अपाश्रयम्” इति, “यया सम्मोहितः” इति च दर्शयति ॥ [तत्त्व-सन्दर्भ ३४]</p>
<p>यर्ह्य् एव यद् एकं चिद्-रूपं ब्रह्म मायाश्रयता-वलितं विद्यामयं तर्ह्य् एव तन्-माया-विषयतापन्नम् अविद्या-परिभूतं चेत्य् उक्तम् इति जीवेश्वर-विभागोऽवगतः । ततश् च स्वरूप-सामर्थ्य-वैलक्षण्येन तद् द्वितयं मिथो विलक्षण-स्वरूपम् एवेत्य् आयातम् ॥ [तत्त्व-सन्दर्भ ३५]</p>
<p>न चोपाधि-तारतम्यमय-परिच्छेद-प्रतिबिम्बत्वादि-व्यवस्थया तयोर् विभागः स्यात् ॥ [तत्त्व-सन्दर्भ ३६]</p>
<p>तत्र यद्य् उपाधेर् अनाविद्यकत्वेन वास्तवत्वं तर्ह्य् अविषयस्य तस्य परिच्छेद-विषयत्वासम्भवः । निधर्मकस्य व्यापकस्य निरवयवस्य च प्रतिबिम्बत्वायोगोऽपि, उपाधि-सम्बन्धाभावात् बिम्ब-प्रतिबिम्ब-भेदाभावात्, दृश्यत्वाभावाच् च । उपाधि-परिच्छिन्नाकाशस्थ-ज्योतिर् अंशस्यैव प्रतिबिम्बो दृश्यते, न त्व् आकाशस्य दृश्यत्वाभावाद् एव ॥ [तत्त्व-सन्दर्भ ३७]</p>
<p>तथा वास्तव-परिच्छेदादौ सति सामानाधिकरण्य-ज्ञान-मात्रेण न तत्-त्यागश् च भवेत् । तत्-पदार्थ-प्रभावस् तत्र कारणम् इति चेद् अस्माकम् एव मतं सम्मतम् ॥ [तत्त्व-सन्दर्भ ३८]</p>
<p>उपाधेर् आविद्यकत्वे तु तत्र तत्-परिच्छिन्नत्वादेर् अप्य् अघटमानत्वाद् आविद्यकत्वम् एवेति घटाकाशादिषु वास्तवोपाधिमय-तद्-दर्शनया न तेषाम्  अवास्तव-स्वप्न-दृष्टान्तोपजीविनां सिद्धान्तः सिध्यति, घटमानाघटमानयोः सङ्गतेः कर्तुम् अशक्यत्वात् । ततश् च तेषां तत् तत् सर्वम् अविद्याविलसितम् एवेति स्वरूपम् अप्राप्तेन तेन तेन तत् तद् व्यवस्थापयितुम् अशक्यम् । [तत्त्व-सन्दर्भ ३९]</p>
<p>इति ब्रह्माविद्ययोः पर्यवसाने सति यद् एव ब्रह्म चिन्-मात्रत्वेनाविद्या-योगस्यात्यन्ताभावास्पदत्वाच् छुद्धं तद् एव तद्-योगाद् अशुद्ध्या जीवः । पुनस् तद् एव जीवाविद्या-कल्पित-मायाश्रयत्वाद् ईश्वरस् तद् एव च तन्-माया-विषयत्वाज् जीव इति विरोधस् तद्-अवस्थ एव स्यात् । तत्र च शुद्धायां चित्य् अविद्या । तद्-अविद्या-कल्पितोपाधौ तस्याम् ईश्वराख्यायां विद्येति, तथा विद्यावत्त्वेऽपि मायिकत्वम् इत्य् असमञ्जसा च कल्पना स्याद् इत्य् आद्य् अनुसन्धेयम् । [तत्त्व-सन्दर्भ ४०]</p>
<p>किं च, यद्य् अत्राभेद एव तात्पर्यम् अभविष्यत् तर्ह्य् एकम् एव ब्रह्माज्ञानेन भिन्नम्, ज्ञानेन तु तस्य भेदमयं दुःखं विलीयत इत्य् अपश्यद् इत्य् एवावक्ष्यत् । तथा श्री-भगवल्-लीलादीनां वास्तवत्वाभावे सति श्री-शुक-हृदय-विरोधश् च जायते ॥ [तत्त्व-सन्दर्भ ४१]</p>
<p>तस्मात् परिच्छेद-प्रतिबिम्बत्वादि-प्रतिपादक-शास्त्राण्य् अपि कथञ्चित् तत्-सादृश्येन गौण्यैव वृत्त्या प्रवर्तेरन् । अम्बुवद् अग्रहणात् तु न तथात्वं [वे।सू। ३.२.१९], वृद्धि-ह्रास-भाक्त्वम् अन्तर् भावाद् उभय-सामञ्जस्योदेवं [वे।सू। ३.२.२०] इति पूर्वोत्तर-पक्षमय-न्यायाभ्याम् ॥ [तत्त्व-सन्दर्भ ४२]</p>
<p>तत एवाभेद-शास्त्राण्य् उभयोश् चिद्-रूपत्वे जीव-समूहस्य दुर्घट-घटना-पटीयस्या स्वाभाविक-तद्-अचिन्त्य-शक्त्या स्वभावत एव तद्-रश्मि-परमाणु-गुण-स्थानीयत्वात् तद्-व्यतिरेकेणाव्यतिरेकेण च विरोधं परिहृत्याग्रे मुहुर् अपि तद् एतद्-व्यास-समाधि-लब्ध-सिद्धान्त-योजनाय योजनीयानि ॥ [तत्त्व-सन्दर्भ ४३]</p>
<p>तद् एवं मायाश्रयत्व-माया-मोहितत्वाभ्यां स्थिते द्वयोर् भेदे तद्-भजनस्यैवाभिधेयत्वम् आयातम् ॥ [तत्त्व-सन्दर्भ ४४]</p>
<p>अतः श्री-भगवत एव सर्व-हितोपदेष्टृत्वात्, सर्व-धुःख-हरत्वात्, रश्मीनां सूर्यवत् सर्वेषां परम-स्वरूपत्वात् सर्वाधिक-गुण-शालित्वात्, परम-प्रेमयोगत्वम् इति प्रयोजनं च स्थापितम् ॥५॥ [तत्त्व-सन्दर्भ ४५<sup id="fnref:2"><a href="#fn:2" class="footnote-ref" role="doc-noteref">2</a></sup>]</p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **ननु भगवद्-रूप-गुण-लीला-माधुर्य-वर्णनार्थं भगवद्-दर्शनम् अपेक्षणीयम् एव । व्यासस्य माया-दर्शनं किम्-अर्थम् ? तत्राह— मया संमोहित इति । अयम् अर्थः—यद्-अर्थं श्री-भागवतम् आरिप्सितं स जीवो माया-रोग-ग्रस्तः कथं स्वयं स्वादयतु तन्-माधुर्यम् ? अग्रतस् तस्य रोग-दर्शनं विना चिकित्सा न भवति । तया च विना रोगिणस् तस्य कथम् औषध-पथयोर् व्यवस्थेति माया-जीवाव् अपि द्रष्टुम् अवश्यम् एवापेक्षणीयाव् इति । यया संमोहितः स्वरूपावरण-विक्षेपाभ्यां भ्रमितः परोऽपि तस्या मायाया गुण-त्रयातिरिक्तोऽपि तत्-कृतं गुण-कृतम् अनर्थं तद्-अभिमानेन प्राप्नोति ॥५॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **ननु भगवद्-दर्शनं तद्-गुण-लीला-वर्णनार्थम् आवश्यकं, माया-दर्शनं किम् अर्थम्? तत्राह—ययेति । जीवारोग्यार्थं श्री-भागवतं मया प्रकाश्यं, जीव-रोगश् च मायैव, ताम् अवीक्ष्य कथं तन्-निवर्तकं महौषधं विधेयम् इति तद् उभय-वीक्षणं च । यया मायया संमोहितो मूढतां नीतो जीवस् ततः परोऽन्योप्यात्मानं त्रिगुणात्मकं मनुते । तत्कृतं गुण-कृतम् अनर्थं क्लेशञ्चाभितः पद्यते लभते ॥५॥</p>
<p>———————————————————————————————————————</p>
<p>॥ १.७.६ ॥</p>
<p><strong>अनर्थोपशमं साक्षाद् भक्ति-योगम् अधोक्षजे ।</strong><br>
लोकस्याजानतो विद्वांश् चक्रे सात्वत-संहिताम् ॥**</p>
<p>**श्रीधर-स्वामी (भावार्थ-दीपिका) : **अनर्थम् उपशमयति योऽधोक्षजे साक्षाद् भक्ति-योगस् तं चापश्यत् । एतत् सर्वं स्वयं दृष्ट्वा एवम् अजानतो लोकस्यार्थे सात्वत-संहितांश्री-भागवताख्यां चक्रे । तद् अनेन श्लोक-त्रयेण भागवतार्थः सङ्क्षेपतो दर्शितः । एतद् उक्तं भवति—विद्या-शक्त्या माया-नियन्ता नित्याविर्भूत-परमानन्द-स्वरूपः सर्व-ज्ञः सर्व-शक्तिर् ईश्वरस् तन्-मायया संमोहितस् तिरोभूत-स्वरूपस् तद्-विपरित-धर्मा जीवस् तस्य चेश्वर-भक्त्या लब्ध-ज्ञानेन मोक्ष इति । तद् उक्तं विष्णु-स्वामिना—</p>
<blockquote>
<p>ह्लादिन्या संविद्-आश्लिष्टः सच्-चिद्-आनन्द ईश्वरः ।<br>
स्वाविद्या-संवृतो जीवः सङ्क्लेश-निकराकरः ॥</p></blockquote>
<p>तथा—</p>
<blockquote>
<p>स ईशो यद्-वशे माया स जीवो यस् तयार्दितः ।<br>
स्वाविर्भूत-परानन्दः स्वाविर्भूत-सुदुःख-भूः ।<br>
द्वादृग् उत्थ-विपर्यास-भव-भेद-जभीशुचः ।<br>
मन्-मायया जुषन्न् आस्ते तम् इमं नृहरिं नुमः ॥ इत्य्-आदि ॥६॥</p></blockquote>
<p>———————————————————————————————————————</p>
<p>**जीव-गोस्वामी (क्रम-सन्दर्भः) : **तत्राभिधेयं च तादृशत्वेन दृष्टवान् अपि, यतस् तत्-प्रवृत्त्य्-अर्थं श्री-भागवताख्याम् इमां सात्वत-संहितां प्रवर्तितवान् इत्य् आह अनर्थेति । भक्तियोगः श्रवण-कीर्तनादि-लक्षणः साधन-भक्तिः, न तु प्रेम-लक्षणः । अनुष्ठानं ह्य् उपदेशापेक्षं प्रेम तु तत्-प्रसादापेक्षम् इति तथापि तस्य तत्-प्रसाद-हेतोस् तत्-प्रेम-फल-गर्भत्वात् साक्षाद् एवानर्थोपशमनत्वम्, न त्व् अन्यसापेक्षत्वेन । यत् कर्मभिर् यत् तपसा ज्ञान-वैराग्यतश् च यत् इत्य् आदौ [भा।पु। ११.२०.३२], सर्वं मद्-भक्ति-योगेन मद्-भक्तो लभतेऽञ्जसा । स्वर्गापवर्गं [भा।पु। ११.२०.३३] इत्य् आदेः । ज्ञानादेस् तु भक्ति-सापेक्षत्वम् एव श्रेयः-सृतिं भक्तिं [भा।पु। १०.१४.४] इत्य् आदेः ।</p>
<p>अथवा अनर्थस्य संसार-व्यसनस्य तावत् साक्षाद्-अव्यवधानेनोपशमनं सम्मोहादि-द्वयस्य तु प्रेमाख्य-स्वीय-फल-द्वारेत्य् अर्थः । अन्यत् तैः। तत्र स्वादृग्-उत्थेति । स्वादृक् स्वाज्ञानं तेनोत्थितो यो विपर्यासः स्वरूपान्यथा ज्ञानं तद्-भवो यो भेदः भिन्ने देहादाव् अहं-ममता-रूपः तस्मात् जाता या भीः शुचश् च ता जुषमाण आस्ते इत्य् अर्थः ॥६॥ [तत्त्व-सन्दर्भ ४६]</p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **तस्य यद् औषधं तद् अपि दृष्टम् इत्य् आह । अनर्थम् उपशमयति यस् तं भक्ति-योगं चापश्यत् । अत्र दर्शनेऽयं क्रमो ज्ञेयः । प्रथमं भगवन्तम् अपश्यत् । पूर्णेति-पद-प्रयोगाद् अंशान् विना कथं पूर्णत्वम् इति तद्-अंशान् पुरुषावतार-गुणावतारादीन् अपश्यत् । पूर्तिमत्त्वं पूर्णत्वम् इति पूर्ति-रूपं ब्रह्मापश्यत्, तत्-कान्ति-भूतां विमलोत्कर्षिण्य्-आद्य्-अनेक-प्रभेदवतीं चिच्-छक्तिम् अपश्यत् । पृष्ठे बहिरङ्गां माया-शक्तिम् अपश्यत् । तस्यास् तन्-मोह-निवर्तिकां सर्वतोऽपि महतीं चिच्-छक्ति-मूख्यां भक्ति-रूपां शक्तिम् अनुग्रहा-शक्ति-विलास-भूतां भगवतोऽपि वशयित्रीं भगवत्य् एवापश्यत् । तद् एतत् सर्वं स्वयं दृष्ट्वा अजानतो लोकस्यार्थे सात्वत-संहिताम् एतां सर्व-तत्त्व-प्रकाशिकां श्री-भागवताख्यां चक्रे ।</p>
<blockquote>
<p>ईशः स्वतन्त्रश् चित्-सिन्धुः सर्व-व्याप्यैक एव हि ।<br>
जीवोऽधीनश् चित्-कणोऽपि स्वोपाधिर् व्यापि-शक्तिकः ॥<br>
अनेकोऽविद्ययोपात्तस् त्यक्ताविद्योऽपि कर्हिचित् ।<br>
माया त्व् अचित्-प्रधानं चाविद्याविद्येति सा त्रिधा ॥</p></blockquote>
<p>ईश्वर-जीव-माया-जगतां स्वरूप-शक्तेर् भक्तेश् च स्वरूप-लक्षण-प्रामान्यादिकं वेद-स्तुति-व्याख्यायां व्यक्तीभविष्यति ॥६॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **जीवस्य माया-रोग-निवर्तकं यन्महौषधं तद् अपि दृष्टम् इत्य् आह—अनर्थं । गुण-कृतं क्लेशम् उपशमयति यस्तं साक्षाद्-भक्ति-योगञ्चापश्यद् इत्य् अनुषङ्गः । तम् एतम् आर्थर्वणिकाः पठन्ति—श्रद्धा-भक्ति-धान-योगाद् अवैति इति । तल्-लक्षणं तत् स्वरूपं च तेऽधीयते । भक्तिर् अस्य भजनं, तद् इहामुत्रोपाधि-नैरास्येनामुष्मिम्नः-कल्पनम् एतद् एव नैष्कर्म्यम् इति [गो।ता।उ। पूर्व २५] । विज्ञान-घनानन्द-घना सच्चिदानन्दैकरसे भक्ति-योगे तिष्ठति इति चैवम् आदिभिः । तथा च ह्लादिनी सन्धिनी सम्वित्तयेका सर्व-संश्रये । ह्लाद-ताप-करी मिश्रा त्वयि नो गुण-वर्जिते इति श्री-विष्णु-पुराणोक्ता या त्रिवृत् पराख्या भगवत्-स्वरूप-शक्तिस् तद् अंशयोः समवेतयोर् ह्लाद-सम्विदोर्यो भगवद् आनुकूल्यांशस् तद्-विषयक-जैव-ज्ञानोद्भूत त-तत्-तृष्णया सह क्षीर-नीरन्यायेनैक्यं गतः स तद्-वश्यता-हेतुस् तद्-योग इति मायैक-विशुद्ध-सत्त्वमायानन्द-ज्ञान-रूपत्वे जैव-ज्ञान-रूपत्वे वा तद्-गम्यता-तद्-वश्यते न स्याताम् इत्य् अत्र विस्तरः । तद् एतत् स्व-दृष्टं सर्वम् अजानतो लोकस्य हिताय व्यासः सात्वत-संहितां तत्-सर्व-प्रकाशिकां द्वादश-स्कन्धां चक्रे प्रकटयामास । अत्र श्रुतार्थ-दर्शनेऽयं क्रमः—आदौ तैस्-ताभ्यां च पूर्णं कृष्णम् अपश्यत् । ततः पृष्ठे निलीय स्थितां मायां, तय मोहितां जीव-शक्तिं, तत्कृत-जीव-मोह-निवर्तकं तादृशं भक्ति-योगं चेति ॥६॥</p>
<p>———————————————————————————————————————</p>
<p>॥ १.७.७ ॥</p>
<p><strong>यस्यां वै श्रूयमाणायां कृष्णे परम-पूरुषे ।</strong><br>
भक्तिर् उत्पद्यते पुंसः शोक-मोह-भयापहा ॥७ ॥**</p>
<p>**श्रीधर-स्वामी (भावार्थ-दीपिका) : **संहिताया अनर्थोपशमकत्वं दर्श्यति—यस्याम् इति । <strong>यस्यां वै श्रूयमाणायाम्</strong> एव, किं पुनः श्रुतायाम् इत्य् अर्थः ॥७॥</p>
<p>———————————————————————————————————————</p>
<p>**जीव-गोस्वामी (क्रम-सन्दर्भः) : **अथ प्रयोजनं च स्पष्टयितुं पूर्वोक्तस्य पूर्ण-पुरुषस्य च श्री-कृष्ण-स्वरूपत्वं व्यञ्जयितुं ग्रन्थ-फल-निर्देश-द्वारा तत्र तद्-अनुभवान्तरं प्रतिपादयन्न् आह—यस्याम् इति । <strong>भक्तिः</strong> प्रेमा, श्रवण-रूपया साधन-भक्त्या साध्यत्वात् । <strong>उत्पद्यते</strong> आविर्भवति । तस्यानुषङ्गिकं गुणम् आह—शोकेति । अत्रैषां संस्कारोऽपि नश्यतीति भावः । प्रीतिर् न यावन् मयि वासुदेवे न मुच्यते देह-योगेन तावत् [भा।पु। ५.५.६] इति श्री-ऋषभ-देव-वाक्यात् ।</p>
<p><strong>परम-पुरुषे</strong> पूर्वोक्त-पूर्ण-पुरुषे । किम् आकारः ? इत्य् अपेक्षायाम् आह—<strong>कृष्णे</strong> । कृष्णस् तु भगवान् स्वयम्  [भा।पु। १.३.२८] इत्य्-आदि-शास्त्र-सहस्र-भावितान्तः-करणानां परम्परया तत्-प्रसिद्धि-मध्य-पातिनां चासाङ्ख्य-लोकानां तन्-नाम-श्रवण-मात्रेण यः प्रथम-प्रतीति-विषयः स्यात्, तथा तन्-नाम्नः प्रथमाक्षर-मात्रं मन्त्राय कल्पमानं यस्याभिमुख्याय स्यात् तद्-आकार इत्य् अर्थः । आहुश् च नाम-कौमुदी-काराः—</p>
<p>कृष्ण-शब्दस्य तमाल-श्यामल-त्विषि यशोदायाः स्तनन्धये पर-ब्रह्मणि रूढिः इति ॥७॥ [तत्त्व-सन्दर्भ ४७]</p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **संहितायां प्रेम-साधनत्वम् आह । <strong>यस्यां श्रूयमानायाम्</strong> एव किं पुनः श्रुतायां, किन्तरां कीर्त्यमानायां, किन्तमां कीर्तितायाम् । भक्तिः प्रेमा ईश्वरः सद्यो हृद्य् अवरुध्यतेऽत्र कृतिभिर् [भा।पु। १.१.२] इत्य्-उक्तेर् ईश्वरावरोधस्य फलस्य प्रेम्ण एव लिङ्गत्वाद् भक्तानाम् अननुसंहित-फलं संसार-निवृत्तिः, सा च भक्तानाम् एव भवतीत्य् आह—शोकेत्य् आदि ॥७॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **संहिताया विषयं फलञ्चाह—यस्याम् इति श्रुयामाणायां किं पुनः श्रूतायां कीर्तितायां वा, भक्तिः प्रेमा, अननुसंहितं फलम् आह—शोकेति । तदा तन्-मूलम् अपि नश्यतीत्य् अर्थः । कृष्णोऽस्य विषयस् तस्मिन् प्रेम तु फलं मोक्षस् त्वान्तर-व्यापारतया भवेद् एव ॥७॥</p>
<p>———————————————————————————————————————</p>
<p>॥ १.७.८ ॥</p>
<p><strong>स संहितां भागवतीं कृत्वानुक्रम्य चात्म-जम् ।</strong><br>
शुकम् अध्यापयाम् आस निवृत्ति-निरतं मुनिः ॥**</p>
<p>**श्रीधर-स्वामी (भावार्थ-दीपिका) : **अनुक्रम्य शोधयित्वा ॥८॥</p>
<p>———————————————————————————————————————</p>
<p>**जीव-गोस्वामी (क्रम-सन्दर्भः) : **अथ तस्यैव प्रयोजनस्य ब्रह्मानन्दानुभवाद् अपि परमत्वम् अनुभूतवान् । यतस् तादृशं शुकम् अपि तद्-आनन्द-वैशिष्ट्य-लम्भनाय ताम् अध्यापयामासेत्य् आह—स संहिताम् इति । कृत्वानुक्रम्य चेति विवृतम् अस्ति<sup id="fnref:3"><a href="#fn:3" class="footnote-ref" role="doc-noteref">3</a></sup> । ब्रह्मानन्दानुभव-निमग्नत्वात् निवृत्ति-निरतं सर्वतो निवृत्तौ निरतम्, तत्राव्यभिचारिणम् अपीत्य् अर्थः ॥८॥ [तत्त्व-सन्दर्भ ४८]</p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **अथ तस्यैव प्रयोजनस्य प्रेम्णो ब्रह्मानन्दानुभवाद् अपि परमत्वम् अनुभूतवान् एव यतस् तादृशं शुकम् अपि प्रेमानन्दस्य वैशिष्ट्योपलम्भनाय ताम् अध्यापयामास लोके हि स्वादितापूर्वम् इष्ट-वस्तुकः पित्रादिर् अवश्यम् एव पुत्रादिकं तत्-तद्-आस्वादयितुं प्रयतते इत्य् आह स संहिताम् इति कृत्वानुक्रम्य चेति प्रथमतः स्वयं सङ्क्षिप्त-भक्तिकं कृत्वा पश्चान् नारदोपदेशाद् अनुक्रमेण श्री-भगवद्-भक्त्य्-एक-प्रधानतया अनुक्रम्य संशोध्येत्य् अर्थः । स च नारदोपदेशः श्री-कृष्णान्तर्धानानन्तरं परीक्षित्-कर्तृक-कलि-निग्रहात् पूर्वं ज्ञेयस् तदैव कलिना स्वाधिकारारम्भे स्व-प्राबल्य-प्रकटनात् धार्मिकाणाम् अपि शास्त्र-दर्शिनाम् अप्य् अधर्मे प्रवृत्तेः । यत एव व्यासस्य चित्ताप्रसादः । यद् उक्तं—जुगुप्सितं धर्म-कृतेऽनुशासतः [भा।पु। १.५.१५] इत्य् अत्र न मन्यते तस्य निवारणं जनः इति । कलि-युगात् पूर्वम् एव चित्ताप्रसादे न मत्स्यत इति प्रयुज्येत अतस् तदैव पूर्व-निर्मितस्यैव श्री-भागवतस्यानुक्रमणं यद् उक्तं—कृष्णे स्वधामोपगते [भा।पु। १.३.४३] इत्य् अत्र पुराणोऽर्कोऽधुनोदितः इति अत एवेदं श्रीमद्-भागवतं भागवतानन्तरं यद् अत्र श्रूयते यच् चान्यत्र अष्टादश-पुराणानन्तरं भागवतम् इति तद् द्वयम् अपि सङ्गतं स्यात् । निवृत्ति-निरतं ब्रह्मानुभविनम् अपि ॥८॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **कृत्वानुक्रम्य चेति पूर्व-सङ्क्षिप्तां प्रकटय नारदोपदेशोत्तरम् अनुक्रम्य लीलाक्रम-निबन्धेन विस्तीर्येत्य् अर्थः । सङ्क्षिप्ता भारतात् पूर्व विस्तीर्णा तु तस्माद् उत्तरा, पूर्वा चोत्तरान्तः-प्रवेशिता बोध्या । एवं च अष्टादश पुराणानि कृत्वा सत्यवती-सुतः । चक्रे भारतम् आख्यानं वेदार्थैर् उपबृंहितम् इति मात्स्य-स्कान्दयोर् वाक्यं सङ्गतिमत् । सङ्क्षिप्तस्याष्टादशान्तर्गतत्वात्, विस्तीर्णस्य भारतोत्तरत्वात्, उभयोर् ऐक्याच् च मात्स्याद् युक्त-लक्षण-सङ्ख्ययोः सामञ्जस्यम् इति । निवृत्ति-निरतम् इत्य् अन्यवासना-विनाशात्-तद् अध्ययन-पात्रम् इत्य् अर्थः । मुनिं स्वात्ममननशीलं । जीवात्म-ज्ञानं खलु परात्मज्ञानोपयोगि, यद् आत्मतत्वेन तु ब्रह्मतत्त्वं दीपोपमेनेह युक्तः प्रपश्येत् [श्वे।उ। २.१५] इति श्रुतेः, अन्यार्थश् च परामर्शः [वे।सू। १.३.२०] इति सूत्राच् च ॥८॥</p>
<p>———————————————————————————————————————</p>
<p>॥ १.७.९ ॥</p>
<p><strong>शौनक उवाच—</strong></p>
<p><strong>स वै निवृत्ति-निरतः सर्वत्रोपेक्षको मुनिः ।</strong><br>
कस्य वा बृहतीम् एताम् आत्मारामः समभ्यसत् ॥९ ॥**</p>
<p>**श्रीधर-स्वामी (भावार्थ-दीपिका) : **कस्य वा हेतोः । बृहतीं वितताम् ॥९॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : <em>न व्याख्यातम्।</em></strong></p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **कस्य वा हेतोः ॥९॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **आत्मानन्दादितरस्मिन् सर्वत्रोपेक्षकः स्पृहाशून्यः, कस्य हेतोः बृहतीमष्टादशसाहस्रीमेतां संहिताम् ॥९॥</p>
<p>———————————————————————————————————————</p>
<p>॥ १.७.१० ॥</p>
<p><strong>सूत उवाच—</strong></p>
<p><strong>आत्मारामाश् च मुनयो निर्ग्रन्था अप्य् उरुक्रमे ।</strong><br>
कुर्वन्त्य् अहैतुकीं भक्तिम् इत्थम्-भूत-गुणो हरिः ॥**</p>
<p>**श्रीधर-स्वामी (भावार्थ-दीपिका) : **निर्ग्रन्थाः ग्रन्थेभ्यो निर्गताः । तद् उक्तं गीतासु—</p>
<blockquote>
<p>यदा ते मोह-कलिलं बुद्धिर् व्यतितरिष्यति ।<br>
तदा गन्तासि निर्वेदं श्रोतव्यस्य श्रुतस्य च ॥ [गीता। २.४२] इति ।</p></blockquote>
<p>यद् वा, ग्रन्थिर् एव ग्रन्थः (निवृत्तः क्रोधाहङ्कार-रूपो ग्रन्थिर् एषां ते)<sup id="fnref:4"><a href="#fn:4" class="footnote-ref" role="doc-noteref">4</a></sup> निर्वृत्त-हृदय-ग्रन्थय इत्य् अर्थः । ननु मुक्तानां किं भक्त्येत्यादि-सर्वाक्षेप-परिहारार्थम् आह—इत्थं-भूत-गुण इति ॥१०॥</p>
<p>**सनातन-गोस्वामी- **[ह।भ।वि। ११.५८४] आत्मारामा ब्रह्म-निष्ठा अपि । अत एव निर्ग्रन्था ग्रन्थेभ्यो निर्ग्रन्थाः । तद् उक्तं—</p>
<blockquote>
<p>यदा ते मोह-कलिलं बुद्धिर् व्यतितरिष्यति ।<br>
तदा गन्तासि निर्वेदं श्रोतव्यस्य श्रुतस्य च ॥ [गीता। २.४२] इति ।</p></blockquote>
<p>यद् वा ग्रन्थिर् एव ग्रन्थः, निर्वृत्त-हृदय-ग्रन्थय इत्य् अर्थः । ननु मुक्तानां किं भक्त्येत्य्-आदि-सर्वाक्षेप-परिहारार्थम् आह—इत्थं-भूत-गुण इति । अत्यनिर्वचनीय-परमाकर्षक-भक्ति-गुणत्वाद् इत्य् अर्थः । तच् च श्री-भागवतामृतोत्तर-खण्डे व्युत्पादितम् एवास्ति ॥१०॥</p>
<p>———————————————————————————————————————</p>
<p>**जीव-गोस्वामी (क्रम-सन्दर्भः) : **तम् एतं श्री-वेद-व्यासस्य समाधि-जातानुभवं श्री-शौनक-प्रश्नोत्तरत्वेन विशदयन् सर्वात्मारामानुभवेन स-हेतुकं संवादयति—आत्मारामाश् चेति । निर्ग्रन्था विधि-निषेधातीताः, निर्गताहङ्कार-ग्रन्थयो वा । अहैतुकीं फलानुसन्धि-रहिताम् । इत्थम् इत्य् आत्मारामाणाम् अप्य् आकर्षण-स्वभावो गुणो यस्य स इत्य् अर्थः ॥१०॥ [तत्त्व-सन्दर्भ ४९]<sup id="fnref:5"><a href="#fn:5" class="footnote-ref" role="doc-noteref">5</a></sup></p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **निर्ग्रन्था जिज्ञासित-ग्रन्थेभ्यो निर्गताः । यद् उक्तम्—</p>
<blockquote>
<p>यदा ते मोह-कलिलं बुद्धिर् व्यतितरिष्यति ।<br>
तदा गन्तासि निर्वेदं श्रोतव्यस्य श्रुतस्य च ॥ [गीता २.४२] इति ।</p></blockquote>
<p>यद् वा ग्रन्थिर् एव ग्रन्थः, निर्गताहङ्कार-ग्रन्थयः । यद् उक्तं—भिद्यते हृदय-ग्रन्थिः [भा।पु। १.२.२१] इति । यद् वा, विधि-निषेध-ग्रन्थातीताः । यद् उक्तं—चरेद् अविधि-गोचरः [भा।पु। ११.१८.२८] इति । तथाभूता अपि अहैतुकीं फलाभिसन्धि-रहितां भक्तिं कुर्वन्ति । भक्त्या ज्ञानं ज्ञानातीतोऽपि भक्तिर् इत्य् ऊरुः । श्रेष्ठ एव क्रमो यस्मात् तस्मिन् ।</p>
<p>ननून्मुक्तिः मुक्तानां किं भक्त्या निर्ग्रन्थानां किं भक्ति-ग्रन्थेन श्री-भागवतन निरभिमानानां किं पुनः सेव्य-सेवक-लक्षणेनाभिमानेन विधि-निषेधातीतानाम्, किं पुनः श्री-भागवतोक्तेन भक्तेर् विधिनेत्य् आदि सर्वाक्षेप-परिहारार्थम् आह—इत्थं-भूत-गुण इति । इत्थं-भूत आत्मारामाणाम् अप्य् आकर्षण-शीलो गुणो यस्य सः । तेन मूलत एव भक्ति-प्राधान्याभ्यासेन वा मद्-गुणानुभव एषाम् अस्त्व् इति सनकादिषु भगवत्-कृपयैव श्री-कृष्ण-गुणानुभवो मत्-सुतस्यास्त्व् इति श्री-शुके व्यासस्येव भगवतो भक्तानां वा कृपया यैर् आत्मारामैस् तद्-गुणानुभव-योग्यता लब्धा त एवाहैतुकीं भक्तिं कुर्वन्ति, अन्ये आत्मारामाः सायुज्यार्थं भक्तिं कुर्वन्तीत्य् अहैतुकी-पदव्यावृत्तिर् अनुसन्धेया । यद् उक्तं—</p>
<blockquote>
<p>ब्रह्म-भूतः प्रसन्नात्मा न शोचति न काङ्क्षति ।<br>
समः सर्वेषु भूतेषु मद्-भक्तिं लभते पराम् ॥<br>
भक्त्या माम् अभिजानाति यावान् यश् चास्मि तत्त्वतः ।<br>
ततो मां तत्त्वतो ज्ञात्वा विशते तद्-अनन्तरम् ॥ [गीता १८.५४,५६] इति ॥१०॥</p></blockquote>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **परिहरति—<strong>आत्मा-रामाः</strong> समाधि-दृष्टाष्ट-गुणकस्वात्मान एव <strong>निर्ग्रन्थास्</strong> तदानन्दास्वादेन त्यक्त-शास्त्रा अपि पलालम् इव धान्यार्थी त्यजेद् ग्रन्थम् अशेषतः इति [ब्रह्म-बिन्दु। १८] श्रवणात्, अतिमनो-ज्ञानन्त-भगवद्-गुण-विज्ञ-महत्तम-प्रसङ्गे सति हरौ भक्तिं तत्-तद्-गुण-प्रवर्तितां कुर्वन्ति, <strong>अहैतुकीं</strong> तद् अन्य-फलेच्छा-शून्यां, सर्व-क्षेपनिर् आसायाह—इत्थम् इति । ईदृशं तद्-गुण-माधुर्यं येन स्वात्मानन्दं विस्मरन्तीति । हरौ कीदृशि? शास्त्रात् स्वात्म-ज्ञानं, ततस् तद् आनन्दानुभवः, ततः शास्त्रत्यागः, ततो हरिगुण-श्रवणात् तत्र भक्तिस् ततो गुण-निरूपक-संहिताध्ययनम् इत्य् एव मुरुर् महान् क्रमो यस्मात्-तस्मिन् ॥१०॥</p>
<p>———————————————————————————————————————</p>
<p>॥ १.७.११ ॥</p>
<p><strong>हरेर् गुणाक्षिप्त-मतिर् भगवान् बादरायणिः ।</strong><br>
अध्यगान् महद् आख्यानं नित्यं विष्णु-जन-प्रियः ॥**</p>
<p>**श्रीधर-स्वामी (भावार्थ-दीपिका) : **ननु भक्तिं कुर्वन्तु नाम, एतच् छास्त्राभ्यासे शुकस्य किं कारणम् इत्य् अत आह—हरेर् इति । अध्यगाद् अधीतवान् । विष्णु-जनाः प्रिया यस्येति । व्याख्यानादि-प्रसङ्गेन तत्-सङ्गति-काम इति भावः । एतेन तस्य पुत्रो महा-योगीत्यादिना शुकस्य व्याख्याने प्रवृत्तिः कथम् इति यत् पृष्ठं तस्योत्तरम् उक्तम् ॥११॥</p>
<p>———————————————————————————————————————</p>
<p>**जीव-गोस्वामी (क्रम-सन्दर्भः) : **तम् एवार्थं श्री-शुकस्याप्य् अनुभवेन संवादयति—हरेर् गुणेति । श्री-व्यासदेवाद् यत्-किञ्चिच्-छ्रुतेन गुणेन पूर्वम् आक्षिप्ता मतिर् यस्य सः । पश्चाद् अध्यगात् महद्-विस्तीर्णम् अपि । ततश् च तत्-सङ्कथा-सौहार्देन नित्यं विष्णु-जनाः प्रिया यस्य तथाभूतो वा, तेषां प्रियो वा स्वयम् अभवद् इत्य् अर्थः ।</p>
<p>अयं भावः—ब्रह्म-वैवर्तानुसारेण पूर्वं तावद् अयं गर्भम् आरभ्य श्री-कृष्णस्य स्वैरितया माया-निवारकत्वं ज्ञातवान् । तत्र स्व-नियोजनया श्री-व्येद-व्यासेनानीतस्य तस्यान्तर् दर्शनात् तन्-निवारणे सति कृतार्थं-मन्यतया स्वयम् एकान्तम् एव गतवान् । तत्र श्री-व्यासदेवस् तु तं वशीकर्तुं तद्-अनन्य-साधनं श्री-भागवतम् एव ज्ञात्वा, तद्-गुणातिशय-प्रकाशमयांस् तदीय-पद्य-विशेषान् कथञ्चिच् छ्रावयित्वा तेन तम् आक्षिप्त-मतिं कृत्वा, तद् एव पूर्णं तम् अध्यापयामासेति श्री-भागवत-महिमातिशयः प्रोक्तः ॥११॥ [तत्त्व-सन्दर्भ ४९]</p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **नारद-कृपया व्यासस्यैव व्यास-कृपया शुकस्यापि तद्-गुण-माधुर्यानुभवो विशेषत एवाभूद् इत्य् आह—हरेर् इति । हरेर् गुणेन आक्षिप्ता आक्षेप-विषयी-कृता मतिर् ब्रह्मानुभवो येन सः धिष्मे मतिं यत ईड्र्शे भगवद्-गुण-माधुर्ये सत्य् अपि एतावान् कालो ब्रह्मानुभवेन मया वृथैव यापित इति । ततश् च तत्-कथा-सौहार्देन विष्णु-जना एव न तु केवला आत्मारामाः प्रिया यस्य सः षष्ठी-समासो वा । अत्र व्यास एव भगवद्-गुणाभिव्यञ्जकान् श्री-भागवतीयान् कांश्चन श्लोकान् लोक-द्वारा विविक्तारण्ये सदा समाधिस्थम् अपि शुकं श्रावयामास । ततस् तच्-छक्त्यैव भग्न-समाधिस् तन्-माधुर्याकृष्ट-चित्तस् तादृशं समाधिम् अप्य् आक्षिप्य सर्वज्ञतया तान् श्लोकान् श्री-भागवतीयान् ज्ञात्वा तत्-प्रकाशकं च स्व-पितरं ज्ञात्वा तद्-अन्तिकम् आगत्य श्री-भागवतम् अध्यैष्टेति ब्रह्म-वैवर्तानुसारेण कथा ज्ञेया । तद् एवं व्यास-शुकौ पिता-पुत्रौ ब्रह्मानुभवि-चूडामणी अपि विजित्य भक्तिर् एक-च्छत्राम् इव सर्व-जगतीं चक्रे । तद् अपि ये तां तथा न मन्यन्ते कुपथ-गामिनश् चौरा यमेनैव दण्ड्या इति ॥११॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **नन्व् अरण्ये समाधि-निष्ठः शुकः कथं पितरम् उपेयाय, तत्राह—हरेर् इति । व्यास-प्रेषित-शिष्योद्गीतैः कैश्चित् संहिता-पद्यैर् अवगता ये **हरेर् **गुणास् तैर् <strong>आक्षिप्ता</strong> स्व-समाधेर् आकृष्टा <strong>मतिस्</strong> तद्-आनन्द-मग्ना बुद्धिर् यस्य सः । <strong>महद्</strong> अप्य् <strong>आख्यानं</strong> तद्-गुण-प्रकाशकत्वाद् <strong>अध्यगाद्</strong> अधीतवान् पितरं सेवमानः सन् । ततस् तत्-कथा-रसास्वादाय <strong>विष्णुजनाः प्रिया</strong> यस्य तेषां वा स्वयं प्रियोऽभूत् । एतेन तस्य पुत्रो महा-योगी [भा।पु। १.४.४] इत्य्-आदिना तादृशस्य शुकस्य व्याख्याने प्रवृत्तिः कथम् इति प्रश्नस्योत्तरम् अभूत् ॥११॥</p>
<p>———————————————————————————————————————</p>
<p>॥ १.७.१२ ॥</p>
<p><strong>परीक्षितोऽथ राजर्षेर् जन्म-कर्म-विलापनम् ।</strong><br>
संस्थां च पाण्डु-पुत्राणां वक्ष्ये कृष्ण-कथोदयम् ॥**</p>
<p>**श्रीधर-स्वामी (भावार्थ-दीपिका) : **यद् अन्यत् पृष्ठं परीक्षितः प्रायोपवेशेन श्रवणं कथम् इतिऽ_तस्य जन्म महाश्चर्यम्_ऽ इत्य्-आदिना तस्योत्तरं वक्तुम् आह—परीक्षित इति । विलापनं मुक्तिं मृत्युं वा । संस्थां महा-प्रस्थानम् । श्री-कृष्ण-कथानाम् उदयो यया भवति तथा ॥१२॥</p>
<p>———————————————————————————————————————</p>
<p>**जीव-गोस्वामी (क्रम-सन्दर्भः) : **कृष्ण-कथानाम् उदयो यत्र तद् यथा भवतीति मुख्यतया तेन पृष्टानां कृष्ण-कथानाम् आरम्भोऽपि सूचितः ॥१२॥</p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **एतेन तस्य पुत्रो महा-योगीत्य् आदिना शुकस्य व्याख्याने प्रवृत्तिः कथम् इति यत् पृष्टं तस्योत्तरम् उक्तं यद् अन्यत् पृष्टं परीक्षितः प्रायोपवेशेन श्रवणं कथम् इति तस्य जन्म महाश्चर्यम् इत्य्-आदिना तस्योत्तरम् आह—परीक्षित इति । विलापनं मृत्युम् । यद् वा, लेपेर् ण्यन्ताल् लुटा श्री-भागवत-कथा-वाचनम् इत्य् अर्थः । संस्थां महा-प्रस्थानं कृष्ण-कथानाम् उदयो यत्र तद् यथा स्याद् इति श्री-भागवतस्य तत्रैव तात्पर्यात् ॥१२॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **अथ परीक्षितः प्रायोपवेश-श्रवणं कथम् इति तस्य जन्म महाश्चर्याम् [भा।पु। १.४.९] इत्य्-आदिना यद् अन्यच् च पृष्टं तलस्यात्तरम् आह—परीक्षितोऽथेति । विलापनं मरणं, संस्थां महा-प्रस्थानं, कृष्ण-कथामुदयो यत्र तद्-यथा स्यादेवम् इति तत्रैव संहितायास् तात्पर्यात् ॥१२॥</p>
<p>———————————————————————————————————————</p>
<p>॥ १.७.१३ ॥</p>
<p><strong>यदा मृधे कौरव-सृञ्जयानां</strong></p>
<p><strong>वीरेष्व् अथो वीर-गतिं गतेषु ।</strong></p>
<p><strong>वृकोदराविद्ध-गदाभिमर्श-</strong></p>
<p><strong>भग्नोरु-दण्डे धृतराष्ट्र-पुत्रे ॥</strong></p>
<p>**श्रीधर-स्वामी (भावार्थ-दीपिका) : **तत्र परीक्षितो जन्म निरूपयिष्यन्न् आदौ तावद् गर्भस्य एवाश्वत्थाम्नो ब्रह्मास्त्रात् कृष्णेन रक्षित इति वक्तुं कथां प्रस्तौति—यदेत्यादिना । यदा द्रौणिर् अश्वत्थामा कृष्णा-सुतानां द्रौपदी-पुत्राणां शिरांस्य् उपहरत् तदा तन्-मतारुदत् तां च सान्त्वयान् किरीट-माल्यार्जुन आहेति तृतीयेनान्वयः । किम् इति बालानां शिरांस्य् आनीतवान् इत्य् अपेक्षायाम् आह । मृधे य्द्धे । यद्यपि पाण्डवा अपि कौरवा एव तथापि सृञ्जय-वंशजो धृष्टद्युम्नः पाण्डवानां सेना-पतिर् सृञ्जयानाम् इत्य् उक्तम् । वीर-गतिं स्वर्गम् । अथो अनन्तरम् । वृकोदरेणाविद्धायाः क्षिप्ताया गदाया अभिमर्शेनाभिघातेन भग्नाव् ऊरुदण्डौ यस्य तथा-भूते धृतराष्ट्र-पुत्रे दुर्योधने सति ॥१३॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : <em>न व्याख्यातम्।</em></strong></p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **तत्र गर्भस्थ एव परीक्षित् श्री-कृष्ण-दर्शनं प्रापेति वक्तुं कथां प्रस्तौति । यदा द्रौणिर् अश्वत्थामा कृष्णा-सुतानां द्रौपदी-पुत्राणां शिरांस्य् उपाहरत्, तदा तन्-माता अरुदद् इति तृतीयेणान्वयः । कौरवाः दुर्योधनाद्याः सृञ्जय-वंश्योद्भवस्य धृष्टद्युम्नस्य पाण्डव-सेनापतित्वात् सृञ्जय-पदेन पाण्डवा लक्ष्यन्ते । वीर-गतिं भीष्मोक्त-युक्त्या मोक्षं स्वर्गं च । वृकोदरेण आविद्धायाः क्षिप्तायाः गदायाः अभिमर्षेण घातेन ॥१३॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **गर्भ एव परीक्षित् कृष्णम् अपश्यद् इति वक्तुं कथां प्रस्तोति—यदा द्रौणिः, कृष्णा-सूतानां द्रौपदी-पुत्राणां पञ्चानां शिरांस्युपाहरत्, तदा तेषां माता सारुदद् इति तृतीयेन सम्बन्धः । कौरवा दुर्योधनादयः सृञ्जया पाण्डवास् तेषां वीरेषु मृधे युद्धे वीरगतिं स्वर्गं मोक्षं वा गतेषु,</p>
<p>ननु पाण्डवानां सृञ्जयत्वं कथं? सत्यं, धृष्टद्युम्नः सृञ्जयोऽस्त्येषां सेनापतित्वेनेत्यर्श आद्यच् । वृकोदरेण भीमेनाविद्धायाः क्षिप्ताया गदाया अभिमर्शेन पातेन भर्तुर् दुर्योधनस्येत्य् एवं प्रियं स्याद् इति पश्यन् द्रौणिर् वस्तुतस् तस्याप्रियम् एव तत् । आदौ शक्रु-वध-श्रवणेन हर्षोदयात्, अनन्तरस्पर्शेन तद् अवधावगमाच्-छिशु-वधाच् च कुरुवंश-विलोपाद् विषादोदयाच् च स मृत इति तस्याप्रियम् अतो जुगुप्सितम् इति ॥१३॥</p>
<p>———————————————————————————————————————</p>
<p>॥ १.७.१४ ॥</p>
<p><strong>भर्तुः प्रियं द्रौणिर् इति स्म पश्यन्</strong></p>
<p><strong>कृष्णा-सुतानां स्वपतां शिरांसि ।</strong></p>
<p><strong>उपाहरद् विप्रियम् एव तस्य</strong></p>
<p><strong>जुगुप्सितं कर्म विगर्हयन्ति ॥</strong></p>
<p>**मध्वाचार्यः (भागवत-तात्पर्यम्) : **स्वात्मन एव विप्रियं न भर्तुः । प्रयोजनाभावात् विप्रियम् इव च तस्य प्रियम् इति हि प्रस्वापोक्तम् ॥१४॥</p>
<p>———————————————————————————————————————</p>
<p>**श्रीधर-स्वामी (भावार्थ-दीपिका) : **भर्तुर् दुर्योधनस्य । स्मेति वितर्के । इत्य् एवं प्रियं स्याद् इति पश्यन् । तस्य तद् विप्रियम् एवेति वाक्यान्तरम् । विप्रियत्वे हेतुः—जुगुप्सितम् इति ॥१४॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : <em>न व्याख्यातम्।</em></strong></p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **भर्तुर् दुर्योधनस्य एवं प्रियं स्याद् इति पश्यन्, वस्तुतस् तु तस्य दुर्योधनस्य विप्रियम् एव तत् प्रथमं शत्रु-वध-श्रवणेन हर्षोदयात् पश्चात् स्पर्शेन भीमादीनां स्व-शत्रूणाम् अवध-ज्ञानात् बाल-वधाच् च कुरु-वंश-लोप-श्रवणाच् च विषादोत्पत्तेर् हर्ष-विषादाभ्यां च तन्-मृत्यु-प्राप्तेर् इति भावः । अत एवाह—जुगुप्सितम् इति ॥१४॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **भर्तुर् दुर्योधनस्येत्य् एवं प्रियं स्याद् इति पश्यन् द्रौणिर् वस्तुतस् तस्याप्रियम् एव तत् । आदौ शत्रु-वध-श्रवणेन हर्षोदयात् अनन्तर-स्पर्शेन तद्-अवधावगमाच् छिशुवधाच् च कुरु-वंश-विलोपाद् विषादोदयाच् च स मृत इति तस्याप्रियम् । अतो जुगुपसितम् इति ॥१४॥</p>
<p>———————————————————————————————————————</p>
<p>॥ १.७.१५ ॥</p>
<p><strong>माता शिशूनां निधनं सुतानां</strong></p>
<p><strong>निशम्य घोरं परितप्यमाना ।</strong></p>
<p><strong>तदारुदद् बाष्प-कलाकुलाक्षी</strong></p>
<p><strong>तां सान्त्वयन्न् आह किरीटमाली ॥</strong></p>
<p>**मध्वाचार्यः (भागवत-तात्पर्यम्) : **स्वप्नोऽयम् ।</p>
<blockquote>
<p>पार्थानुयातम् आत्मानं द्रौणिः स्वप्ने ददर्श ह ।<br>
बन्धनं चात्मनस् तत्र द्रौपद्या चैव मोक्षणम् ॥ इति स्कान्दे ।</p></blockquote>
<p>तस्मान् नैषीकावरोधः ॥१५॥</p>
<p>———————————————————————————————————————</p>
<p>**श्रीधर-स्वामी (भावार्थ-दीपिका) : **घोरं दुःसहं यथा भवति । बाष्पस्य कलाभिर् बिन्दुभिर् आकुले अक्षिणी यस्याः । किरीटस्यैकत्वेऽपि तद्-अग्राणां बहुत्वात् किरीट-मालीत्य् उक्तम् ॥१५॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : <em>न व्याख्यातम्।</em></strong></p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **किरीटाग्राणां बहुत्वात् किरीटस्था माला वा यस्यास्ति स किरीट-माली अर्जुनः ॥१५॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **घोरं दुःसहं, किरीटं माला च यस्यास्ति सोऽर्जुनः ॥१५॥</p>
<hr>
<p>॥ १.७.१६ ॥</p>
<p><strong>तदा शुचस् ते प्रमृजामि भद्रे</strong></p>
<p><strong>यद् ब्रह्म-बन्धोः शिर आततायिनः ।</strong></p>
<p><strong>गाण्डीव-मुक्तैर् विशिखैर् उपाहरे</strong></p>
<p><strong>त्वाक्रम्य यत् स्नास्यसि दग्ध-पुत्रा ॥</strong></p>
<p>**श्रीधर-स्वामी (भावार्थ-दीपिका) : **शुचः शोकाश्रूणि । प्रमृजामि परिमार्जयामि । यद् यदा ब्रह्म-बन्धोर् ब्राह्मणाधमस्याततायिन इति</p>
<blockquote>
<p>अग्नि-दो गर-दश् चैव शस्त्र-पाणिर् धनापहः ।<br>
क्षेत्र-दार-हरश् चैव षड् एते ह्य् आततायिनः ॥</p></blockquote>
<p>इति स्मरणाद् अत्राततायी शस्त्र-पाणिस् तेन च पुत्र-हन्तृत्वं लक्ष्यते । गाण्डीवाद् धनुषो मुक्तैर् विशिखैर् बाणैर् उपाहरे त्वत्-समीपम् आनयामि । यच् छिर आक्रम्यासनं विधाय । दुग्ध-पुत्रा सती ॥१६॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : <em>न व्याख्यातम्।</em></strong></p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **शुचः शोकान् यत् यदा ब्रह्म-बन्धोर् ब्राह्मणाधमस्याततायिनः शस्त्र-पाणेः । अग्निदो गरदश् चैव शस्त्र-पाणिर् धनापहः । क्षेत्र-दारापहारी च षड् एते आततायिन इति स्मरणात् ॥१६॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **शुचः शोकान् प्रमृजाम्य् अपनयामि, यद्-यदा ब्रह्म-बन्धोर् विप्राधमस्य आततायिनः शस्त्रपाणेः शिर उपाहरे त्वत् सन्निधिनिम् आनयामि । अग्निदो गरदश्चैव-शस्त्र-पाणिर् धनापहः । क्षेत्र-दारहरश्चैव षडेते आततायैनः इति स्मृतेः । दग्ध-पुत्रा सती त्वं यच्छिर आक्रम्य स्नास्यसि ॥१६॥</p>
<hr>
<p>॥ १.७.१७ ॥</p>
<p><strong>इति प्रियां वल्गु-विचित्र-जल्पैः</strong></p>
<p><strong>स सान्त्वयित्वाच्युत-मित्र-सूतः ।</strong></p>
<p><strong>अन्वाद्रवद् दंशित उग्र-धन्वा</strong></p>
<p><strong>कपि-ध्वजो गुरु-पुत्रं रथेन ॥</strong></p>
<p><strong>श्रीधर-स्वामी (भावार्थ-दीपिका) : वल्गवो</strong> रम्या विचित्रा <strong>जल्पा</strong> भाषणानि, तैः । <strong>सो</strong>ऽर्जुनः । <strong>अच्युत</strong> एव <strong>मित्रं सूतश्</strong> च यस्य । <strong>दंशितो</strong> बद्ध-कवचः । <strong>उग्रं धनुश्</strong> चापं यस्य । <strong>कपिर्</strong> हनुमान् <strong>ध्वजे</strong> यस्य सः । <strong>गुरोः पुत्रं</strong> <strong>रथेनान्वाद्रवद्</strong> अन्वधावत् ॥१७॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : <em>न व्याख्यातम्।</em></strong></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) : अच्युत</strong> एव <strong>मित्रं सूतश्</strong> च यस्य, स <strong>दंशितो</strong> बद्ध-कवचः ॥१७॥</p>
<p>———————————————————————————————————————</p>
<p><strong>बलदेव-विद्यभूषणः (वैष्णवानन्दिनी) : सो</strong>ऽर्जुनः, <strong>अच्युतो मित्रं</strong> सखा <strong>सूतः</strong> सारथिश् च यस्य सः । <strong>दंशितो</strong> बद्ध-कवचः <strong>कपिर्</strong> हनुमान् <strong>ध्वजे</strong> यस्य ।** अन्वाद्रवत्** अन्वधावत् ॥१७॥</p>
<p>———————————————————————————————————————</p>
<p>॥ १.७.१८ ॥</p>
<p><strong>तम् आपतन्तं स विलक्ष्य दूरात्</strong></p>
<p><strong>कुमार-होद्विग्न-मना रथेन ।</strong></p>
<p><strong>पराद्रवत् प्राण-परीप्सुर् उर्व्यां</strong></p>
<p><strong>यावद्-गमं रुद्र-भयाद् यथा कः ॥</strong></p>
<p>**श्रीधर-स्वामी (भावार्थ-दीपिका) : **आपतन्तम् आधावन्तम् । स द्रौणिः । कुमार-हा बाल-घाती । उद्विग्न-मनाः कम्पित-हृदयः । प्राण-परीप्सुः प्राणान् लब्धुम् इच्छुर् न तु कीर्तिम् । यावद् गमं यावद् गन्तुं शक्यं तावद् उर्व्यां पराद्रवद् अपलायत । को ब्रह्मा मृगो भूत्वा सुतां यब्धुम् उद्यतः सन् रुद्रस्य भयाद् यथा पलायते स्म । अर्क इति पाठे वामन-पुरान-कथा सूचिता । तथा हि—विद्युन्माली नाम कश्चिद् राक्षसो महेश्वरस् तस्मै रुद्रेण सौवर्णं विमानं दत्तम्, ततोऽसाव् अर्कस्य पृष्ठतो भ्राम्यन् विमान-दीप्त्या रात्रिं विलोपितवान्, ततोऽर्केण निज-तेजोभिर् द्रावयित्वा तद् विमानं पातितम्, तच् छ्रुत्वा कुपिते रुद्रे भयाद् अर्कः पराद्रवत्, ततो रुद्रस्य क्रूर-दृष्ट्या दन्दह्यमानः पतन् वाराणस्यां पतितो लोलार्क-नाम्ना विख्यात इति ॥१८॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : <em>न व्याख्यातम्।</em></strong></p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **को ब्रह्मा मृगो भूत्वा सूतां जाभितुम् उद्यतः सन् रुद्रस्य भयात् यथा पलायते स्म । अर्क इति पाठे वामन-पुराण-कथा ज्ञेया । तथा हि—विद्युन्माली राक्षसः शैवः शिव-दत्तेन सौर्वर्णेन विमानेन अर्कस्य पृष्ठतो भ्राम्यन् विमान-दीप्त्या रात्रिं विलोपितवान्, ततः कुपितोऽर्को निज-तेजोभिर् द्रावयित्वा तद् विमानं पातयन् तदैवायातस्य रुद्रस्य भयात् ततः पलायमानः पतन् वाराणस्यां लोलार्को बभूवेति ॥१८॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **आपतन्तम् आधावन्तं स द्रौणिर् विलक्ष्य दृष्ट्वा उद्विग्नमनः कम्पितहृत्, प्राण-परीप्सुः प्राणन् एव न तु कीर्तिम् आप्तुम् इच्छुः, यावद्गमं यावद्गन्तुं शक्यं तावदुर्व्यां पराद्रवद् अपलायत, यथार्क इति—शैवेन शिवदत्त-स्वर्ण-विमानेन विद्युन्मालिना राक्षसेन स्व-पश्चाद्-भ्रमता रात्रिं विलोपितां वीक्ष्य क्रुद्धोऽर्कस् तद्-विमानं स्वतेजोभिर् द्रवीभावं प्राप्य न्यपातयत् । ततः क्रुद्धाच्छिवाद्-भीतो विद्रवन् स काश्यां पतन् लोलार्कनामा ख्यातोऽभूद् इति वामन-पुराणे प्रसिद्धम् ॥१८॥</p>
<p>———————————————————————————————————————</p>
<p>॥ १.७.१९ ॥</p>
<p><strong>यदाशरणम् आत्मानम् ऐक्षत श्रान्त-वाजिनम् ।</strong><br>
अस्त्रं ब्रह्म-शिरो मेने आत्म-त्राणं द्विजात्मजः ॥**</p>
<p>**श्रीधर-स्वामी (भावार्थ-दीपिका) : **अशरणं रक्ष-रहितम् । ननु पलायनम् एव रक्षकम् अस्ति, न, तस्यापि कुण्ठितत्वाद् इत्य् आह । श्रान्ता वाजिनो यस्य तम् । ब्रह्म-शिरोऽस्त्रं ब्रह्मास्त्रम् । द्विजात्मज इत्य् अदीर्घ-दर्शिताम् आह ॥१९॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : <em>न व्याख्यातम्।</em></strong></p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **अशरणं रक्षक-रहितम् आत्म-त्राणम् आत्म-रक्षोपायम्, द्विजात्मज इत्य् अदीर्घ-दर्शित्वं सूचितम् ॥१९॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **यद् आत्मानम् अशरणं रक्षक-शून्यम् ऐक्षत, ननु पलायनं रक्षकमस्तु? तत्राह—श्रान्तेति । तदा ब्रह्म-शिरोऽस्त्रं ब्रह्मास्त्रम् आत्मत्राणं मेने । द्विजात्मज इत्य् अदीर्घदर्शीत्य् अर्थः ॥१९॥</p>
<p>———————————————————————————————————————</p>
<p>॥ १.७.२० ॥</p>
<p><strong>अथोपस्पृश्य सलिलं सन्दधे तत् समाहितः ।</strong><br>
अजानन्न् अपि संहारं प्राण-कृच्छ्र उपस्थिते ॥**</p>
<p>**श्रीधर-स्वामी (भावार्थ-दीपिका) : **तद् ब्रह्मास्त्रम् । समाहितः कृत-ध्यानः । उपसंहारम् अजानतोऽपि संधने हेतुः—प्राण-कृच्छ्र इति ॥२०॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : <em>न व्याख्यातम्।</em></strong></p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **समाहितः कृतध्यानः ॥२०-२१॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **सलिलम् उपस्पृश्य आचम्य समाहितः कृत-ध्यानः ॥२०॥</p>
<p>———————————————————————————————————————</p>
<p>॥ १.७.२१ ॥</p>
<p><strong>ततः प्रादुष्कृतं तेजः प्रचण्डं सर्वतो दिशम् ।</strong><br>
प्राणापदम् अभिप्रेक्ष्य विष्णुं जिष्णुर् उवाच ह ॥**</p>
<p>**श्रीधर-स्वामी (भावार्थ-दीपिका) : **ततोऽस्त्रात् सर्वतो दिशं प्रादुष्कृतं तेजोऽ भिप्रेक्ष्य ततः प्राणापदं चाभिप्रेक्ष्य ॥२१॥</p>
<p>———————————————————————————————————————</p>
<p>**जीव-गोस्वामी (क्रम-सन्दर्भः) : **सर्वतो-दिशम् इति सरवत इत्य् अस्य योगे द्वितीया, दिशम् इति जात्यैकत्वम्, दिशां सर्वत्रेत्य् अर्थः । सार्व-विभक्तिकस् तसिः, सर्वां दिशम् इत्य् अर्थः ॥२१॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) : <em>न व्याख्यातम्।</em></strong></p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **जिष्णुर् अर्जुनः ॥२१॥</p>
<p>———————————————————————————————————————</p>
<p>॥ १.७.२२ ॥</p>
<p><strong>अर्जुन उवाच—</strong></p>
<p><strong>कृष्ण कृष्ण महा-बाहो भक्तानाम् अभयङ्कर ।</strong><br>
त्वम् एको दह्यमानानाम् अपवर्गोऽसि संसृतेः ॥**</p>
<p>**श्रीधर-स्वामी (भावार्थ-दीपिका) : **प्रस्तुतं विज्ञापयितुं प्रथमं स्तौति —कृष्णेति चतुर्भिः । संसृतेर् हेतोर् दह्यमानानां तस्याम् अपवर्गोऽपवर्जयिता । नाशक इत्य् अर्थः ॥२२॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : <em>न व्याख्यातम्।</em></strong></p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **अपवर्गो मोक्ष-रूपोऽसि तेनास्माकं संसृतेर् मोक्षम् अपि दास्यसि, किम् उतास्माद् अग्नेस् त्राण-मात्रम् इति भावः ॥२२॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **संसृतेर् हेतोर् देह्यमानानां प्राणिनाम् अपवर्गोऽसि । तथा चास्माद् अस्त्राग्नेस् त्राणं तव कियद् इति भावः ॥२२॥</p>
<p>———————————————————————————————————————</p>
<p>॥ १.७.२३ ॥</p>
<p><strong>त्वम् आद्यः पुरुषः साक्षाद् ईश्वरः प्रकृतेः परः ।</strong><br>
मायां व्युदस्य चिच्-छक्त्या कैवल्ये स्थित आत्मनि ॥**</p>
<p>**श्रीधर-स्वामी (भावार्थ-दीपिका) : **यतस् त्वम् ईश्वरः साक्षात् । कुतः ? यतः प्रकृतेः परः पुरुषः । तत् कुतः ? यत आद्यः कारणम् । कारणत्वेऽप्य् अविकारिताम् आह । मायां व्युदस्याभिभूय कैवल्य-रूपे आत्मन्य् एव स्थित इति ॥२३॥</p>
<p>———————————————————————————————————————</p>
<p>**जीव-गोस्वामी (क्रम-सन्दर्भः) : **माया-हेतुकायाः संसृतेर् नाशकत्वेन मायातो विलक्षणां शक्तिं दर्शयति—त्वम् इति । त्वं साक्षात् पुरुषो भगवान् । तथा य ईश्वरोऽन्तर्याम्य्-आख्यः पुरुषः, सोऽपि त्वम् एव । तद् एवम् उभयस्मिन्न् अपि प्रकाशे प्रकृतेः परस् तद्-असङ्गी ।</p>
<p>ननु कथं केवलानुभवानन्दस्यापि तद्-अनुभवित्वं, यतो भगवत्त्वम् अपि लक्ष्यते ? कथं चेश्वरत्वात् प्रकृत्य्-अधिष्ठातृत्वेऽपि तद्-असङ्गित्वम् ? तत्राह—<strong>मायां व्युदस्य</strong> इति । अव्यभिचारिण्या स्वरूप-शक्त्या ताम् आभास-शक्तिं दूरे विधाय तथैव स्वरूप-शक्त्या कैवल्ये—-</p>
<blockquote>
<p>परावराणां परम आस्ते कैवल्य-सञ्ज्ञितः ।<br>
केवलानुभवानन्द-सन्दोहो निरुपाधिकः ॥ [भा।पु। ११.९.१८]</p></blockquote>
<p>इत्य् एकादशोक्त-रीत्या कैवल्याख्ये केवलानुभवानन्दे आत्मनि स्व-स्वरूपे स्थितः अनुभूत-स्वरूप-सुख इत्य् अर्थः । तद् उक्तं षष्ठे देवैर् अपि—स्वयम् उपलब्ध-निज-सुखानुभवो भवान् [भा।पु। ६.९.३३] इति । सन्दोह-शब्देन चैकादशे वैचित्री दर्शिता, सा च शक्ति-वैचित्र्याद् एव भवतीति । अत एवम् अस्त्य् एव स्वरूप-शक्तिः ।</p>
<p><strong>प्रकृतिर्</strong> नामात्र मायायास् त्रैगुण्यम् । एवम् एव शक्ति-त्रय-विवृतिः स्वामिभिर् एव दर्शिता । तथा हि श्री-देवहूति-वाक्ये—</p>
<blockquote>
<p>परं प्रधानं पुरुषं महान्तं<br>
कालं कविं त्रि-वृतं लोक-पालम् ।<br>
आत्मानुभूत्यानुगत-प्रपञ्चं<br>
स्वच्छन्द-शक्तिं कपिलं प्रपद्ये ॥ [भा।पु। ३.२४.३३] इत्य् अत्र ।</p></blockquote>
<p>परं परमेश्वरम् । तत्र हेतुः—स्वच्छन्दाः शक्तयो यस्य । ता एवाह—प्रधानं प्रकृति-रूपम्, पुरुषं तद्-अधिष्ठातारम्, महान्तं महत्-तत्त्व-स्वरूपम्, कालं तेषां क्षोभकम्, त्रिवृतम् अहङ्कार-भूतम्, लोकात्मकं तत्-पालात्मकं च । तद् एवं मायया प्रधानादि-रूपताम् उक्त्वा चिच्-छक्त्या निष्प्रपञ्चताम् आह—आत्मानुभूत्या चिच्-छक्त्यानुगतः स्वस्मिन् लीनः प्रपञ्चो यस्य तम् । कविं सर्वज्ञं प्रधानाद्य्-आविर्भाव-साक्षिणम् इत्य् अर्थः इति<sup id="fnref:6"><a href="#fn:6" class="footnote-ref" role="doc-noteref">6</a></sup> ।</p>
<p>तत्र पुरुषस्यापि मायान्तः-पातित्वं तद्-अधिष्ठातृतयोपचर्यत एव । वस्तुतस् तस्य तु तस्याः परत्वम् । तथा श्री-कपिल-देव-वाक्ये—</p>
<blockquote>
<p>अनादिर् आत्मा पुरुषो निर्गुणः प्रकृतेः परः ।<br>
प्रत्यग्-धामा स्वयं-ज्योतिर् विश्वं येन समन्वितम् ॥ [भा।पु। ३.२६.३] इति ।</p></blockquote>
<p>त्रि-शक्ति-निरूपणे विशेष-जिज्ञासा चेत् श्री-भगवत्-सन्दर्भो दृश्यः ।</p>
<p>अथवा त्वम् आद्य इत्य्-आदि मूल-पद्यम् एवम् अवतार्यम्—श्री-वैकुण्ठे मायं निषेधन्न् अपि साक्षात् ताम् एवाह—त्वम् आद्य इति । कैवल्ये मोक्षाख्ये श्री-वैकुण्ठ-लक्षणे आत्मनि स्वांश एव स्थितः । किं कृत्वा ? तत्राति-विराजमानया चिच्-छक्त्या मायां दूरे स्थिताम् अपि तिरस्कृत्यैव । मतं चैतम्मायादिकं निषेधता श्री-शुकदेवेन ।</p>
<blockquote>
<p>प्रवर्तते यत्र रजस् तमस् तयोः<br>
सत्त्वं च मिश्रं न च काल-विक्रमः ।<br>
न यत्र माया किम् उतापरे हरेर्<br>
अनुव्रता यत्र सुरासुरार्चिताः ॥ [भा।पु। २.९.१०] इति ।</p></blockquote>
<p>मोक्सं परं पदं लिङ्गम् अमृतं विष्णु-मन्दिरम् । इति पाद्मोत्तर-खण्डे वैकुण्ठ-पर्याय-शब्दाः ॥२३॥ [भगवत्-सन्दर्भः १९]</p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **ननु त्वन्-मातुलेयोऽहं त्वत्-सम एव मैवं वादीर् इत्य् आह त्वम् इति । ननु त्वं प्रकृतेः पर इति किं प्रकृति-शब्देनाविद्यां मायां वा श्रूषे तत्राह— त्वम् इति । चिच्-छक्त्या स्वरूप-भूतया शक्त्या सुभगया पट्ट-महिष्य् एव मायां विद्याविद्येति वृत्ति-द्वयवतीं दुर्भगाम् इव स्व-शक्तित्वात् प्राप्तां व्युदस्य दूरीकृत्य तया शक्त्या सहित एव त्वम् आत्मनि स्व-चिन्मय-स्वरूपे स्थितः ।</p>
<p>ननु चिच्-छक्त्येत्य् अस्याः कारणत्वेन मत्तो भिन्नतया स्थितत्वं कथं ममात्मनि स्थितत्वम् इत्य् अत आह—कैवल्य इति । केवलस्य भावः कैवल्यम् । अस्मिन् इति तया सहितत्वेऽपि तव कैवल्यम् एव तस्याः स्वरूप-शक्तित्वात् तस्मिंश् च सति त्वम् आत्मनि स्थितो वस्तुत एवेति भावः । अतः स्वरूप-भूता चिच्-छक्तिः सा त्वत्तः सदा अभिन्नैव त्वद्-देहेन्द्रिय-परिकरादि-रूपेण तिष्ठति परास्य शक्तिर् बहुधैव श्रूयते स्वाभाविकी ज्ञान-बल-क्रियाच [श्वेत्।उ। ६.८] इति श्रुतेः । माया छायैव त्वत्-स्वरूपत्वात् ज्ञानाज्ञान-गुण-मय-जगद्-रूपेण वर्तत इति त्वत्तो भेद एव तस्या मायायास् त्वच्-छक्तित्वात् क्वचिद् अभेदोऽपीति भिन्नाभिन्न-रूपा सा शक्तिर् इत्य् अर्थः । मायैव शक्तिर् एका नान्येति मतं परास्तम् एव ॥२३॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **ननु कथम् अपवर्गदोऽहं? तत्राह—त्वम् इति । आद्योऽनादिः साक्षाद् ईश्वरः स्वत-ःसिद्ध-षडैश्वर्यः स्वयं भगवानित्य् अर्थः । प्रकृतेर् मायायाः परस्तयास्पृष्टः । ननु कथन्तस्याः परोऽहं? तत्राह—चिच्छक्त्या परास्य शक्तिः [श्वे।उ। ६.८] इति श्रुतया मायां व्युदस्य निरस्येति । कैवल्ये इति स्वार्थे ष्यञ् । विशुद्धे आत्मनि स्वस्वरूपे स्थित इति तस्याः परस्त्वम्, अतोऽपवर्गद इत्य् अर्थः ॥२३॥</p>
<p>———————————————————————————————————————</p>
<p>॥ १.७.२४ ॥</p>
<p><strong>स एव जीव-लोकस्य माया-मोहित-चेतसः ।</strong><br>
विधत्से स्वेन वीर्येण श्रेयो धर्मादि-लक्षणम् ॥**</p>
<p>**श्रीधर-स्वामी (भावार्थ-दीपिका) : **त्रि-वर्ग-दातापि त्वम् एवेत्य् आह—स इति । यस् त्वं मायाम् अभिभूय स्थितः स एव मायाम् अभिभूतस्य जनस्य धर्मादि-फलम् उपासितः सन्विधत्से । वीर्येण प्रभावेण ॥२४॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : <em>न व्याख्यातम्।</em></strong></p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **स एव कैवल्ये स्थित एव ॥२४॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **त्रिवर्गदोऽपि त्वम् इत्य् आह—स एव मायां व्युदस्य विशुद्धे स्वात्मनि स्थित एव माया-भिभूतस्य जीव-लोकस्याश्रितः सन् स्व-वीर्येण निज-प्रभावेन धर्मादि विधत्से ॥२४॥</p>
<p>———————————————————————————————————————</p>
<p>॥ १.७.२५ ॥</p>
<p><strong>तथायं चावतारस् ते भुवो भार-जिहीर्षया ।</strong><br>
स्वानां चानन्य-भावानाम् अनुध्यानाय चासकृत् ॥**</p>
<p>**श्रीधर-स्वामी (भावार्थ-दीपिका) : **तथा चानेनावतारेण तव साधु-पक्ष-पातो लक्ष्यत इत्य् आह—तथेति । किं भू-भर-हरणं मद्-इच्छा-मात्रेण न भवति ? तत्राह—स्वानां ज्ञातीनम् अनुध्यानाय च । तथानन्य-भावानाम् एकान्त-भक्तानां च ॥२५॥</p>
<p>———————————————————————————————————————</p>
<p>**जीव-गोस्वामी (क्रम-सन्दर्भः) : **यथान्ये पुरुषादयोऽवतारास् तथायम् अवतारः साक्षाद्-भगवतः श्री-कृष्णाख्यस्य तवैव प्राकट्यम्, परम-भक्ताया भुवो भार-जिहीर्षया जातोऽप्य् अन्येषां स्वानां भक्तानाम् असकृच् च मुहुर् अनुध्यानाय निज-भजन-सौख्याय भवति ॥२५॥ [भगवत्-सन्दर्भ ४९]</p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **तथा तेनैव प्रकारेण तव व्युदस्त-मायः स्व-चिन्-मय-स्वरूपेण अयम् अवतारः प्रापञ्चिक-लोके प्राकट्यम् ॥२५॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **तथा तेनैव प्रकारेण व्युदस्तमायेन केवलेन स्वरूपेण तवायम् अवतारः । स्वानां ज्ञातीनां पार्षदानामनन्य-भावानं केषाञ्चित् साधकानाञ् चानुध्यानाय, भू-भारापहारस् तु सङ्कल्पेनैव स्याद् इति भावः ॥२५॥</p>
<p>———————————————————————————————————————</p>
<p>॥ १.७.२६ ॥</p>
<p><strong>किम् इदं स्वित् कुतो वेति देव-देव न वेद्म्य् अहम् ।</strong><br>
सर्वतो मुखम् आयाति तेजः परम-दारुणम् ॥**</p>
<p>**श्रीधर-स्वामी (भावार्थ-दीपिका) : **एवं स्तुत्वा प्रस्तुतं विज्ञापयति—किम् इति । किम् आत्मकम् इदं कुतो वा आयातीति । स्विद् वितर्के ॥२६॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : <em>न व्याख्यातम्।</em></strong></p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **एवं स्तुत्वा प्रस्तुतं विज्ञापयति किम् इदम् इति ॥२६॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **एवं स्तुत्वा प्रस्तुतं निवेदयति—किम् इदम् इति । स्विद्वितर्के, कुतोवायाति ॥२६॥</p>
<p>———————————————————————————————————————</p>
<p>**॥ १.७.२७ ॥ **</p>
<p><strong>श्री-भगवान् उवाच—</strong></p>
<p><strong>वेत्थेदं द्रोण-पुत्रस्य ब्राह्मम् अस्त्रं प्रदर्शितम् ।</strong><br>
नैवासौ वेद संहारं प्राण-बाध उपस्थिते ॥**</p>
<p><strong>श्रीधर-स्वामी (भावार्थ-दीपिका) : द्रोण-पुत्रस्य ब्राह्मम् अस्त्रम्</strong> । तेन च <strong>प्राण-बाधे</strong> प्राप्ते <strong>प्रदर्शितं</strong> केवलम्, न तत्-प्रयोगे कुशल इत्य् अर्थः, यतोऽ<strong>साव्</strong> उप<strong>संहारं न वेद</strong> । एतच् च त्वं तु <strong>वेत्थ</strong> जानासि ॥२७॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : <em>न व्याख्यातम्।</em></strong></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) : प्रदर्शितम्</strong> इति । दृष्ट्वैव किं न परिचिनोषि ? किं मां पृच्छसि ? इति भावः । <strong>संहारम्</strong> अस्योपसंहारं <strong>न वेद</strong> । तर्हि कथम् एतत् प्रयुक्तवान् ? इत्य् अत आह—<strong>प्राण-बाध</strong> इति ॥२७॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) **: <strong>उपसंहारं</strong> चेन् <strong>न वेद</strong>, तत् कथं प्रयुक्तवान्? तत्राह—<strong>प्राण-</strong> इति ॥२७॥</p>
<p>———————————————————————————————————————</p>
<p>॥ १.७.२८ ॥</p>
<p><strong>न ह्य् अस्यान्यतमं किञ्चिद् अस्त्रं प्रत्यवकर्शनम् ।</strong><br>
जह्य् अस्त्र-तेज उन्नद्धम् अस्त्र-ज्ञो ह्य् अस्त्र-तेजसा ॥**</p>
<p>**श्रीधर-स्वामी (भावार्थ-दीपिका) : **प्रत्यवकर्शनं कृशत्व-करम्, निवर्तकम् इत्य् अर्थः । अतस् तद् अस्त्र-तेज उन्नद्धम् उत्कटं ब्रह्मास्त्र-तेजसैव जहि घातय । त्वत्-प्रयुक्तं चास्त्रं तद् उपसंहृत्य स्वयम् उपशाम्येत् । यतस् त्वम् अस्त्र-ज्ञोऽसि ॥२८॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : <em>न व्याख्यातम्।</em></strong></p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **तर्हि वारुणास्त्रादिना वह्निम् उपशमानीति चेत् तत्राह—न ह्य् अस्येति । प्रत्यवकर्शनं निवर्तकम् । तस्मात् त्वम् अस्त्र-तेजसा स्व-प्रयुक्त-ब्रह्मास्त्र-तेजसैव ब्रह्मास्त्र-तेजो जहि यतो अस्त्रज्ञोऽसि ॥२८॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **तर्हि वारुणास्त्रेण वह्निम् एतम् उपशमयेयं? तत्राह—न हीति । अन्यतमम् आग्नेयादि, प्रत्य् अवकर्यणं निवर्तकं, तस्माद् अस्त्र-तेजसा ब्रह्मास्त्रेणैवेन्नद्धं वृद्धं ब्रह्मास्त्रतेजो जहि नाशय । त्वद् अस्त्रं तद् उपसंहृत्य स्वयं शाम्येत्, हि यतस् त्वम् अस्त्रज्ञोऽसि ॥२८॥</p>
<p>———————————————————————————————————————</p>
<p>॥ १.७.२९ ॥</p>
<p><strong>सूत उवाच—</strong></p>
<p><strong>श्रुत्वा भगवता प्रोक्तं फाल्गुनः पर-वीर-हा ।</strong><br>
स्पृष्ट्वापस् तं परिक्रम्य ब्राह्मं ब्राह्मास्त्रं सन्दधे ॥**</p>
<p>**श्रीधर-स्वामी (भावार्थ-दीपिका) : **परे शत्रवस् त एव वीरास् तान् हन्तीति तथा-विधः फाल्गुनोऽर्जुनोऽपः स्पृष्ट्वाचम्य तं श्री-कृष्णं परिक्रम्य प्रदक्षिणी-कृत्य । ब्रामाय ब्रह्मास्त्रं निवर्तयितुम् ॥२९॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : <em>न व्याख्यातम्।</em></strong></p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **तं श्री-कृष्णं ब्राह्माय ब्रह्मास्त्रं निवर्तयितुम् ॥२९॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **अपः स्पृष्ट्वाचम्य, तं कृष्णम् ॥२९॥</p>
<p>———————————————————————————————————————</p>
<p>॥ १.७.३० ॥</p>
<p><strong>संहत्यान्योन्यम् उभयोस् तेजसी शर-संवृते ।</strong><br>
आवृत्य रोदसी खं च ववृधातेऽर्क-वह्निवत् ॥**</p>
<p>**श्रीधर-स्वामी (भावार्थ-दीपिका) : **ततश् चोभयोर् ब्रह्मास्त्रयोर् तेजसी शरैः संवेषिते परस्परं मिलित्वा ववृधाते अवर्धेताम् । किं कृत्वा । रोदसी द्यावापृथिव्यौ खम् अन्तरीक्षं चावृत्य । यथा प्रलये सङ्कर्षण-मुखाग्निर् उपरिस्थितोऽर्कश् च संहत्य वर्धेते तद्वत् ॥३०॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : <em>न व्याख्यातम्।</em></strong></p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **उभयोर् ब्रह्मास्त्रयोर् तेजसी शरैः संवृते संवेषिते परस्परं मिलित्वा ववृधाते रोदसी द्यावापृथिव्यौ यथा प्रलये सङ्कर्षण-मुखाग्निर् उपरिस्थितोऽर्कश् च ताव् इव ॥३०॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **उभयोर् ब्रह्मास्त्रयोस् तेजसी अन्योन्यं संहत्य मिलित्वा ववृधाते कीदृशे? शरैः संवृते वेष्टिते । किं कृत्वेत्य् आह—रोदसी द्यावाभूमी खञ् चाकाशम् आवृत्य पूरयित्वा, यथा प्रलये पातालाद् उत्थितः सङ्कर्षण-मुखाग्नि-रुपरि स्थितोऽर्कश् च मिथः संहत्य वर्धते तद्वत् ॥३०॥</p>
<p>———————————————————————————————————————</p>
<p>॥ १.७.३१ ॥</p>
<p><strong>दृष्ट्वास्त्र-तेजस् तु तयोस् त्रील् लोकान् प्रदहन् महत् ।</strong><br>
दह्यमानाः प्रजाः सर्वाः सांवर्तकम् अमंसत ॥**</p>
<p>**श्रीधर-स्वामी (भावार्थ-दीपिका) : **तयोर् द्रौणि-फाल्गुनयोः । तेन दह्यमानाः सांवर्तकं प्रलयाग्निम् अमण्सत मेनिरे ॥३१॥</p>
<p>———————————————————————————————————————</p>
<p>**जीव-गोस्वामी (क्रम-सन्दर्भः) : **दृष्ट्वेति । प्रदहद्-दग्धुम् आरभमाणम् । दह्यमाना दग्धुम् आरभ्यमाणाः । वर्तमान-सामीप्ये वर्तमानवद् वा [पा। ३.३.१३१] इति पाणिनि-स्मृतेः ॥३१॥</p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **तयोर् द्रौण्य्-अर्जुनयोः । सांवर्तकं प्रलयाग्निम् ॥३१॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **उभयोर् द्रौणि-फाल्गुनयोः सांवर्तकं प्रलयाग्निं संवर्तः प्रलयः कल्पः इत्य् अमरः ॥३१॥</p>
<p>———————————————————————————————————————</p>
<p>॥ १.७.३२ ॥</p>
<p><strong>प्रजोपद्रवम् आलक्ष्य लोक-व्यतिकरं च तम् ।</strong><br>
मतं च वासुदेवस्य सञ्जहारार्जुनो द्वयम् ॥**</p>
<p>**श्रीधर-स्वामी (भावार्थ-दीपिका) : **लोकानां व्यतिकरं व्यत्ययं नाशम् इत्य् अर्थः । वासुदेवस्य मतं चालक्ष्य ब्रह्मास्त्र-द्वयम् उपसंहृतवान् ॥३२॥</p>
<p>———————————————————————————————————————</p>
<p>**जीव-गोस्वामी (क्रम-सन्दर्भः) : **मतं चेति । प्रथमं श्री-भगवतास्त्र-प्रतिघातन-मात्रं समादिष्टम्, न तु संहरणम् । तच् च नूनं परास्त्रं न संहर्तुं शक्यम् इति स्व-शस्त्रेणैक्यं विधाय संहरणाभिप्रायेण । तत् तु तद्-आज्ञा-मात्रेण कृत्वापि पश्चात् प्रत्युत ताभ्यां वृद्धाभ्याम् उपद्रवे सति स्थगितायमानम् अर्जुनं प्रति संहारोऽनुमत इति भावः ॥३२॥</p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **लोकानां भूर् आदीनां व्यतिकरं नाशम् ॥३२॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **लोकानां व्यतिकरं नाशम् ॥३२॥</p>
<p>———————————————————————————————————————</p>
<p>॥ १.७.३३ ॥</p>
<p><strong>तत आसाद्य तरसा दारुणं गौतमी-सुतम् ।</strong><br>
बबन्धामर्ष-ताम्राक्षः पशुं रशनया यथा ॥**</p>
<p>**श्रीधर-स्वामी (भावार्थ-दीपिका) : **गौतम-वम्श-जा गौतमी कृपी तस्याः सुतम् । अमर्षेण कोपेन ताम्रे अक्षिणी यस्य सः । निष्कृपत्वे दृष्टान्तः—पशुं यथेति । तस्य बन्धनं धर्म इत्य् अत्र दृष्टान्तः—यथा याज्ञिकः पशुम् इति । रशनया रज्ज्वा ॥३३॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : <em>न व्याख्यातम्।</em></strong></p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **गौतम-वम्श-जा गौतमी कृपी तस्याः सुतम् ॥३३॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **गोतम-वंशोद्भवा गौतमी कृपी तस्याः सुतम् अश्वत्थामानं, तद्-बन्धनस्य धर्मत्वे दृष्टान्तः—याज्ञिको यथा यज्ञियं पशुं रसनया वध्नाति तद्वत् ॥३३॥</p>
<p>———————————————————————————————————————</p>
<p>॥ १.७.३४ ॥</p>
<p><strong>शिबिराय निनीषन्तं रज्ज्वा बद्ध्वा रिपुं बलात् ।</strong><br>
प्राहार्जुनं प्रकुपितो भगवान् अम्बुजेक्षणः ॥**</p>
<p>**श्रीधर-स्वामी (भावार्थ-दीपिका) : **शोक-रोषादि-युक्तस्याप्य् अर्जुनस्य धर्म-निष्ठाख्यापनाय श्री-कृष्ण-वाक्यम् । तद् आह षड्भिः । शिबिराय राज-निवेशाय नेतुम् इच्छन्तम् । प्रकुपित इवेति ॥३४॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : <em>न व्याख्यातम्।</em></strong></p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **शोक-रोषादि-युक्तस्याप्य् अर्जुनस्य लोके धर्म-निष्ठा-ख्यापनाय प्रकर्षेणाह पञ्च-श्लोकीम् अरुणेक्षण इत्य् अनुक्त्वा अम्बुजेक्षण इत्य् उक्ते बहिर् एव प्रकुपित इति गम्यते ॥३४॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **शोक-रोषादि-युक्तस्याप्य् अर्जुनस्य धर्मिष्ठता-ख्यातये भगवद्-वचनं तद् आह—शिविरायेत्य् आदिभिः । शिविराय राजनिवेशाय प्रकुपितः प्रकाशित-कोप-मुद्रः । अरोषणो ह्य् असौ देवः इति नारायणीयात् [शान्ति।पर्व। ३३६.१९] एतद्-व्यञ्जयन्ति—अम्बुजेक्षण इति ॥३४॥</p>
<p>———————————————————————————————————————</p>
<p>॥ १.७.३५ ॥</p>
<p><strong>मैनं पार्थार्हसि त्रातुं ब्रह्म-बन्धुम् इमं जहि ।</strong><br>
योऽसाव् अनागसः सुप्तान् अवधीन् निशि बालकान् ॥**</p>
<p>**श्रीधर-स्वामी (भावार्थ-दीपिका) : **यथा जीवस्य जन्मादि माया एवम् ईश्वरस्यापि जन्मादि मायेत्य् आह—एवम् इति । अकर्तुः कर्माणि । अजनस्य जन्मानि । हृत्-पतेर् अन्तर्यामिणः ॥३५॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः), विश्वनाथ-चक्रवर्ती (सारार्थ-दर्शिणी) :</strong> <em>न व्याख्यातम्।</em></p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **ब्रह्म-बन्धुं विप्राधमम् । अनागसोऽनपराधात् ॥३५॥</p>
<p>———————————————————————————————————————</p>
<p>॥ १.७.३६ ॥</p>
<p><strong>मत्तं प्रमत्तम् उन्मत्तं सुप्तं बालं स्त्रियं जडम् ।</strong><br>
प्रपन्नं विरथं भीतं न रिपुं हन्ति धर्म-वित् ॥**</p>
<p>**श्रीधर-स्वामी (भावार्थ-दीपिका) : **रिपोर् अपि सुप्तस्य बालस्य च वधो न धर्म इत्य् अन्यार्थैर् दर्शयति—मत्तम् इति । मत्तं मद्यादिना । प्रमत्तम् अनवहितम् । उन्मत्तं ग्रह-वातादिना । जडम् अनुद्यमम् । प्रपन्नं शरणागतम् । विरथं भग्न-रथम् ॥३६॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : <em>न व्याख्यातम्।</em></strong></p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **मत्तं मद्यादिना । प्रमत्तम् अनवहितम् । उन्मत्तं ग्रह-वातादिना ॥३६॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **मत्त-मासवेन, प्रमत्तम् अनवधानम्, उन्मत्तं ग्रह-वातादिना विक्षिप्तं, जडम् उद्यम-शून्यं, प्रपन्नं शरणागतं, विरथं भग्नरथम् ॥३६॥</p>
<p>———————————————————————————————————————</p>
<p>॥ १.७.३७ ॥</p>
<p><strong>स्व-प्राणान् यः पर-प्राणैः प्रपुष्णात्य् अघृणः खलः ।</strong><br>
तद्-वधस् तस्य हि श्रेयो यद्-दोषाद् यात्य् अधः पुमान् ॥**</p>
<p>**श्रीधर-स्वामी (भावार्थ-दीपिका) : **तद्-वधो दण्ड-रूपस् तस्यैव श्रेयः पुरुषार्थः । यद् यतो दण्ड-प्रायश्चित्त-रहिताद् दोषात् स पुमान् अधो यातीति । तथा च स्मरन्ति—</p>
<blockquote>
<p>राजभिर् धृत-दण्डस् तु कृत्वा पापानि मानवाः ।<br>
विधूत-कल्मषा यान्ति स्वर्गं सुकृतिनो यथा ॥ इति ॥३७॥</p></blockquote>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : <em>न व्याख्यातम्।</em></strong></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) : तद्</strong>-वधो दण्ड-रूपस् तस्यैव श्रेयः । तथा च स्मरन्ति—</p>
<blockquote>
<p>राजभिर् धृत-दण्डस् तु कृत्वा पापानि मानवाः ।<br>
विधूत-कल्मषा यान्ति स्वर्गं सुकृतिनो यथा ॥ इति ।</p></blockquote>
<p>अन्यथा यद् यतो दोषात् ॥३७॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **अघृणो निर्दयः तस्य वधस्तस्य श्रेयः प्रायश् चित्त-रूपत्वात् । राजभिर् धृत दण्डास् तु कृत्वा पापानि मानवाः! विधूत-कल्मषा यान्ति स्वर्गं सुकृतिनो यथा इति स्मरणात् । यतोऽकृत-प्रायश्चितान्दोषात् पुमानधो याति ॥३७॥</p>
<p>———————————————————————————————————————</p>
<p>॥ १.७.३८ ॥</p>
<p><strong>प्रतिश्रुतं च भवता पाञ्चाल्यै शृण्वतो मम ।</strong><br>
आहरिष्ये शिरस् तस्य यस् ते मानिनि पुत्र-हा ॥**</p>
<p><strong>तद् असौ वध्यतां पाप आतताय्य् आत्म-बन्धु-हा ।</strong><br>
भर्तुश् च विप्रियं वीर कृतवान् कुल-पांसनः ॥**</p>
<p>न कतमे_न व्याख्यातम्।_</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **प्रतिश्रुतं प्रतिज्ञातम् ॥३८॥</p>
<p>भर्तुर् दुर्योधनस्य ॥३९॥</p>
<p>———————————————————————————————————————</p>
<p>॥ १.७.४० ॥</p>
<p><strong>सूत उवाच—</strong></p>
<p><strong>एवं परीक्षता धर्मं पार्थः कृष्णेन चोदितः ।</strong><br>
नैच्छद् धन्तुं गुरु-सुतं यद्यप्य् आत्म-हनं महान् ॥**</p>
<p>**श्रीधर-स्वामी (भावार्थ-दीपिका) : **यद्य् अपि चोदितस् तथापि हन्तुं नैच्छत् । आत्म-हनं पुत्र-हन्तारम् अपि । यतो महान् ॥४० ॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : <em>न व्याख्यातम्।</em></strong></p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **धर्मं परीक्षमाणेन यद्यपि चोदितः तथापि हन्तुं नैच्छत् । आत्म-हनं पुत्र-हन्तारम् अपि । यतो महान् कृष्णस्य स्वभावाभिज्ञः । तस्य चायं स्वभावः स्वयं सर्वज्ञोऽपि धर्मादि-निष्ठा-ख्यापनाय तद्वतो भक्तान् परीक्षत इति तत्र मैनं पार्थार्हसि त्रातुं [भा।पु। १.७.३५] इत्य्-आदिना वीर-रौद्र-रसं प्रदर्श्य धर्मवन्तम् अर्जुनं यथा परीक्षते स्म तथा भर्तुः शुश्रूषणं स्त्रीणां परो धर्म [भा।पु। १०.२९.२४] इत्य्-आदिना भवतीनां वियोगो मे नहि सर्वात्मना क्वचित् [भा।पु। १०.४७.२९] इत्य्-आदिना, अहं हि सर्व-भूतानाम् आदिर् अन्तोऽन्तरं बहिर् [भा।पु। १०.८२.४५] इत्य्-आदिना च कर्म-ज्ञान-योगौ प्रदर्श्य प्रेमवतीर् गोपीः ।</p>
<p>वरं च यत् कञ्चन मानवेन्द्र वृणीष्व [भा।पु। ४.२०.१६] इत्य्-आदिना वरं वृणीष्व भद्रं ते काम-पुरोऽस्म्य् अहम् इत्य्-आदिना च भौगेश्वरादीन् प्रदर्श्य भक्तिमतः पृथु-ग्रहलादादीन् दीयमानं न गृह्णन्तीत्य् आदिना अन्यान् अपि भक्तान् पोअरिक्षां चकारैवेति तदीय-सिद्ध-भक्ता अपि तथा परीक्षन्ते । तथा हि शुक एवं षष्ठ-स्कन्धे पाप-निस्तारार्थः पृष्टः प्रायश्चित्त-मात्रम् उक्त्वा परीक्षितः सिद्धान्ताभिज्ञतां नवमे श्री-कृष्ण-लीलां सङ्क्षेपेणोक्त्वा लीलौत्सुक्यं द्वादशे ब्रह्म-ज्ञानम् उपक्षिप्य भक्ति-निष्ठां परीक्षां चक्रे इति । न तत्र तत्र स्पष्टेऽर्थे तात्पर्यम् ॥४०॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **आत्महनं पुत्र-हस्तारम् अपि, यतो महान् विप्रस्य देह-दण्ड-निषेधादयं मां परीक्षत एवेति भगवन्-मताभिज्ञ इत्य् अर्थः ॥४०॥</p>
<p>———————————————————————————————————————</p>
<p>॥ १.७.४१ ॥</p>
<p><strong>अथोपेत्य स्व-शिबिरं गोविन्द-प्रिय-सारथिः ।</strong><br>
न्यवेदयत् तं प्रियायै शोचन्त्या आत्म-जान् हतान् ॥**</p>
<p>**श्रीधर-स्वामी (भावार्थ-दीपिका) : **गोविन्दः प्रियः सारथिर् यस्य सः । आत्मजान् शोचन्त्यै ॥४१॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : <em>न व्याख्यातम्।</em></strong></p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **न्यवेदयत् अयं ते पुत्र-हन्ता आनीत इत्य् उक्तवान् ॥४१॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **न्यवेदयदानीतो ऽयं त्वत्-पुत्र-हन्तेत्य् उक्तवान् ॥४१॥</p>
<p>———————————————————————————————————————</p>
<p>॥ १.७.४२ ॥</p>
<p><strong>तथाहृतं पशुवत् पाश-बद्धम्</strong></p>
<p><strong>अवाङ्-मुखं कर्म-जुगुप्सितेन ।</strong></p>
<p><strong>निरीक्ष्य कृष्णापकृतं गुरोः सुतं</strong></p>
<p><strong>वाम-स्वभावा कृपया ननाम च ॥</strong></p>
<p>**श्रीधर-स्वामी (भावार्थ-दीपिका) : **तथा परिभावेनाहृतम् आनीतम् । कर्मणो जुगुप्सितेन दोषेणावाङ्-मुखम् अधो-वदनम् । अपकृतम् अपकारिणम् । कृपया निरीक्ष्य । वामः शोभनः स्वभावो यस्यः सा ॥४२॥</p>
<p>———————————————————————————————————————</p>
<p>**जीव-गोस्वामी (क्रम-सन्दर्भः) : **तथाहृतम् इति युग्मकम् । अपकृतम् इति क्विब्-अन्तम् ॥४२॥</p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **तथा तेन प्रकारेण आहृतम् आनीतम् । कर्म-जुगुप्सितेन कर्मणो जुगुप्सया अपकृतम् इति क्विब्-अन्तम् अपकारिणम् । कृपया निरीक्ष्य । वामः शोभनः । ननाम च ॥४२॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **अपकृतम् अपकारिणम् अपि कृपया निरीक्ष्य वाम-स्वभावा मनोज्ञ-लीला कृष्णा द्रौपदी ननाम च ॥४२॥</p>
<p>———————————————————————————————————————</p>
<p>॥ १.७.४३ ॥</p>
<p><strong>उवाच चासहन्त्य् अस्य बन्धनानयनं सती ।</strong><br>
मुच्यतां मुच्यताम् एष ब्राह्मणो नितरां गुरुः ॥**</p>
<p>**श्रीधर-स्वामी (भावार्थ-दीपिका) : **ननाम चोवाच चेति च-काराभ्यां सम्भ्रमः सूचितः । बन्धनेनानयनम् असहमाना ॥४३॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : <em>न व्याख्यातम्।</em></strong></p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **उवाच चेति च-काराभ्यां सम्भ्रमः सूचितः । सती तद्-बन्धनासहत्वाद् इयं भगवता धार्मिकत्वे परिक्षिताद् अर्जुनाद् अपि साधुत्ववतीत्य् अर्थः ॥४३॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **ननाम चोवाच चेति चाभ्यां सम्भ्रमः सूच्यते । सती तद्-बन्धनासहनाद् अर्जुनाद् अपि शोभनेत्य् अर्थः ॥४३॥</p>
<p>———————————————————————————————————————</p>
<p>॥ १.७.४४-४५ ॥</p>
<p><strong>स-रहस्यो धनुर् वेदः स-विसर्गोपसंयमः ।</strong><br>
अस्त्र-ग्रामश् च भवता शिक्षितो यद्-अनुग्रहात् ॥**</p>
<p><strong>स एष भगवान् द्रोणः प्रजा-रूपेण वर्तते ।</strong><br>
तस्यात्मनोऽर्धं पत्न्य् आस्ते नान्वगाद् वीरसूः कृपी ॥**</p>
<p>**श्रीधर-स्वामी (भावार्थ-दीपिका) : **स-रहस्यो गोप्य-मन्त्र-सहितः । विसर्गोऽस्त्र-प्रयोगः उपसंयम उपसंहारः ताभ्यां सहितोऽस्त्र-समूहश् च ॥४४॥</p>
<p>कीं च तस्य द्रोणस्यात्मा देहस् तस्यार्धं कृप्य् आस्ते । अर्हद्त्वे हेतुः—पत्नी । अर्धो वा एष आत्मनो यत्-पत्नी इति श्रुतेः । जायापत्य् अग्निम् आदधीयता इति श्रुतेर् उभयोर् एकाकारत्वावगमाच् च । ननु भर्तरि मृते सा कथं जीवति तत्राःअ—नान्वगाद् भर्तारम् । यतो वीर-सूः पुत्रवती ॥४५॥</p>
<p>———————————————————————————————————————</p>
<p>**जीव-गोस्वामी (क्रम-सन्दर्भः) : **स-रहस्यम् इति युग्मकम् ॥४४-४५॥</p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **स-रहस्यो गोप्य-मन्त्र-सहितः । विसर्गोपसंहाराभ्यां सहित इति यदि ब्रह्मास्त्रस्य विसर्गोपसम्ञमाव् एतत् पितुः सकाशान् नाज्ञास्यस् तदा कथम् इमं वध्वा त्वम् आनेष्यैत्य् अकृतज्ञता ध्वनिता ॥४४॥</p>
<p>प्रजा-रूपेण आत्मा वै जायते पुत्रः इति न्यायेन आत्मनो देहस्यार्धं कृपी पत्नी अर्धो वा एष आत्मनो यत्-पत्नी इति श्रुतेः । अत एव भर्तारं नान्वगात् यतो वीर-सूः ॥४५॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **सरहस्यो गोप्य-मन्त्र-सहितः । विसर्गेणोपसंयमेनोपसंहारेण च सहितः ॥४४॥ \</p>
<blockquote>
<p>\</p></blockquote>
<p>प्रजा-रूपेणेति—आत्मा वै जायते पुत्रः इत्य् उक्तेः । आत्मननो देहस्यार्द्धं पत्नी कृपी आस्ते वर्तते । अर्द्धो वा एष आत्मनो यत्-पत्नी इति श्रुतेः । भर्तारं नान्वगात्, यतो वीरसूः ॥४५॥</p>
<p>———————————————————————————————————————</p>
<p>॥ १.७.४६ ॥</p>
<p><strong>तद् धर्मज्ञ महा-भाग भवद्भिर् गौरवं कुलम् ।</strong><br>
वृजिनं नार्हति प्राप्तुं पूज्यं वन्द्यम् अभीक्ष्णशः ॥**</p>
<p>**श्रीधर-स्वामी (भावार्थ-दीपिका) : **तत् तस्मात् गौरवं गुरोः कुलं भवद्भिः कर्तृभिर् वृजिनं दुःखं प्राप्तुं नार्हति । किं तु पूज्यं वन्द्यं च ॥४६॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : <em>न व्याख्यातम्।</em></strong></p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **गौरवं गुरोः सम्बन्धि कुलं कर्तृ । भवद्भिः करणैर् वृजिनं दुःखं प्राप्तुं नार्हति । यतः पूज्यम् इति ॥४६॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **गौरवं गुरोः सम्बन्धि कुलं कर्तृ, भवद्भिर् हेतुभिः वृजिनं दुःखं प्राप्तुं नार्हति, यतः पूज्यम् इति । यस्मात् कृत्स्नो धनुर् वेदः प्राप्तस् तूद्भतस्य तत्-पुत्रस्य परिभवात्तराकृतज्ञता भाविनीति भावः ॥४६॥</p>
<p>———————————————————————————————————————</p>
<p>॥ १.७.४७ ॥</p>
<p><strong>मा रोदीद् अस्य जननी गौतमी पति-देवता ।</strong><br>
यथाहं मृत-वत्सार्ता रोदिम्य् अश्रु-मुखी मुहुः ॥**</p>
<p>**श्रीधर-स्वामी (भावार्थ-दीपिका) : **मृतवत्सा मृत-पुत्रा ॥४७॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : <em>न व्याख्यातम्।</em></strong></p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **मा रोदीद् मा रोदितु ॥४७॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **मारोदीन्न् अरोदितु ॥४७॥</p>
<p>———————————————————————————————————————</p>
<p>॥ १.७.४८ ॥</p>
<p><strong>यैः कोपितं ब्रह्म-कुलं राजन्यैर् अजितात्मभिः ।</strong><br>
तत् कुलं प्रदहत्य् आशु सानुबन्धं शुचार्पितम् ॥**</p>
<p>**श्रीधर-स्वामी (भावार्थ-दीपिका) : **विपक्षे दोषम् आह—यैर् इति । तेषां राजन्यानां कुलं कर्म । कथं-भूतम् ? सानुबन्धं स-परिवारम् । शुचा शोकेनार्पितं व्याप्तं च । ब्रह्म-कुलं कर्तृ । प्रदहति ॥४८॥</p>
<p>———————————————————————————————————————</p>
<p>**जीव-गोस्वामी (क्रम-सन्दर्भः) : **यैर् इति । शुचा शोकेनार्पितं ः स्वस्मिन् प्रापितं व्याप्तम् इत्य् अर्थः । यद् वा, शुचा शुक् तस्याम् अर्पितं निमज्जितम् । तया व्याप्तम् इत्य् अर्थः ॥४८॥</p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **सानुबन्धं स-परिवारं शुचार्पितं शुचेत्य् अस्य टाब्-अन्तत्वात् शुचायाम् अर्पितं शोक-व्याप्तं तत्-कुलं कर्म प्रदहति । ब्रह्म-कुलम् एव कर्तृ ॥४८॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **ब्रह्ह्म-कुलं कर्तृ, तत्-कुलं कोपयैतृ राजन्य-कुलं कर्मभूतं प्रदहति नाशयति । शुचायां शोकेऽर्पितं शोक-व्याप्तं सानुबन्धं स-परिवारम् ॥४८॥</p>
<p>———————————————————————————————————————</p>
<p>॥ १.७.४९ ॥</p>
<p><strong>सूत उवाच—</strong></p>
<p><strong>धर्म्यं न्याय्यं स-करुणं निर्व्यलीकं समं महत् ।</strong><br>
राजा धर्म-सुतो राज्ञ्याः प्रत्यनन्दद् वचो द्विजाः ॥**</p>
<p>**श्रीधर-स्वामी (भावार्थ-दीपिका) : **धर्म्यम् इत्य्-आदयो वचसः षड्-गुणाः पूर्व-श्लोक-षट्के द्रष्टव्याः । तत्र धर्म्यं धर्माद् अनपेतं मुच्यतां मुच्यताम् इति । न्याय्यं न्यायाद् अनपेतं स-रहस्य इत्य्-आदि । स-करुणं तस्यात्ममोऽर्धम् इति । निर्व्यलीकं तत् धर्मज्ञेति । समं मा रोदसीति । दुःख-साम्योक्तेः । महत् यैः कोपितम् इति निष्टुरोक्त्या हितोपदेशात् । एवं-भूतं राज्ञ्या वचो हे द्विजाः, राजा प्रत्यनन्दद् अनुमोदितवान् ॥४९॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : <em>न व्याख्यातम्।</em></strong></p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **धर्म्यम् इत्य्-आदि-वचसः षड्-गुणाः पूर्व-श्लोक-षट्कैर् द्रष्टव्याः । तत्र धर्म्यं धर्माद् अनपेतं मुच्यतां मुच्यताम् इति । न्याय्यं न्यायाद् अनपेतं स-रहस्य इत्य्-आदि । स-करुणं तस्यात्मनोऽर्धम् इति । निर्व्यलीकं तद्-धर्मज्ञेति । समं मा रोदीद् इति दुःख-साम्योक्तेः । महत् यैः कोपितम् इति निष्ठुरोक्त्या हितोपदेशात् ॥४९॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **धर्म्यम् इत्य् आदयो वचसः षड्-गुणाः पूर्वोक्तेषु षट्सु पद्येषु बोध्याः । धर्म्यं मुच्यताम् इत्य् आदौ, न्यायं सरहस्यम् इत्य् आदौ, सकरुणं तस्यात्मनोऽर्धम् इत्य् आदौ, निर्व्यलीकं तद्-धर्मज्ञेत्य्-आदौ, समं मारोदीदित्य्-आदौ दुःख-तौल्य-वचनात्, महत् यैर् इत्य्-आदौ निष्ठुरोक्त्या हित-शंसनात् ॥४९॥</p>
<p>———————————————————————————————————————</p>
<p>॥ १.७.५० ॥</p>
<p><strong>नकुलः सहदेवश् च युयुधानो धनञ्जयः ।</strong><br>
भगवान् देवकी-पुत्रो ये चान्ये याश् च योषितः ॥**</p>
<p>**श्रीधर-स्वामी (भावार्थ-दीपिका), विश्वनाथ-चक्रवर्ती (सारार्थ-दर्शिणी) : **नकुलादयश् च प्रत्यनन्दन् । युयुधानः सात्यकिः ॥५०॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : <em>न व्याख्यातम्।</em></strong></p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **नकुलादयोऽपि तद्-वचः प्रत्यनन्दन्, युयुधानः सात्यकिः ॥५०॥</p>
<p>———————————————————————————————————————</p>
<p>॥ १.७.५१ ॥</p>
<p><strong>तत्राहामर्षितो भीमस् तस्य श्रेयान् वधः स्मृतः ।</strong><br>
न भर्तुर् नात्मनश् चार्थे योऽहन् सुप्तान् शिशून् वृथा ॥**</p>
<p>**श्रीधर-स्वामी (भावार्थ-दीपिका) : **तस्य तथा-विधस्य द्रौणेर् वध एव श्रेष्ठः । अन्यथास्य नरक-पात-प्रसङ्गात् । तद् आह—न भर्तुर् । अहन् जघान ॥५१॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः), विश्वनाथ-चक्रवर्ती (सारार्थ-दर्शिणी) :</strong> <em>न व्याख्यातम्।</em></p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **तस्य द्रौणेः ॥५१॥</p>
<p>———————————————————————————————————————</p>
<p>॥ १.७.५२ ॥</p>
<p><strong>निशम्य भीम-गदितं द्रौपद्याश् च चतुर् भुजः ।</strong><br>
आलोक्य वदनं सख्युर् इदम् आह हसन्न् इव ॥**</p>
<p>**श्रीधर-स्वामी (भावार्थ-दीपिका) : **चतुर्भुजोक्तेर् अयं भावः—भीमो तं हन्तुं प्रवृत्ते द्रौपद्यां च सहसा तन्-निवारणे प्रवृत्तायाम् उभयोः संवरणायाविष्कृत-चतुर्भुज इति । सन्दिहानस्य सख्युर् अर्जुनस्य ॥५२॥</p>
<p>———————————————————————————————————————</p>
<p>**जीव-गोस्वामी (क्रम-सन्दर्भः) : **चतुर्भुज इति तैः । यद् वा, मयैवोभयम् आम्नातम् इति स्वादेश-माननाय दर्शितैश्वर्यम् इति भावः । टीकायां तव च प्रतिज्ञायाम् इत्य् अत्र च-शब्दाद् भीमादीनाम् इच्छा चेति ज्ञेयम् ॥५२॥</p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **चतुर्भुज इति भीमे तं हन्तुं प्रवृत्ते द्रौपद्यां च तन्-निवारणे प्रवृत्तायाम् उभयोर् वारणार्थं भुज-चतुष्टयं प्रकटयामासेति भावः । हसन्न् इवेति सखे त्वद्-बुद्धेर् अद्य सूक्ष्मत्वं परीक्षिष्ये इत्य् एतद् व्यञ्जकं स्मित-मात्रम् आविष्कुर्वन् न तु हास्यम् इत्य् अर्थः ॥५२॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **चतुर्भुज इति हन्तुं प्रवृत्तं भीमं तन्-निवारण-प्रवृत्तां कृष्णां च निवर्तमितुं तदा चतुरो भुजान् दधाव् इति भावः । हसन्न् इवेति हे सखे! त्वद्-बुद्धेर् अस्य सौक्ष्म्यत् परीक्ष्यं मयेति स्मितं प्रकटयन्न् इत्य् अर्थः ॥५२॥</p>
<p>———————————————————————————————————————</p>
<p>॥ १.७.५३ ॥</p>
<p><strong>श्री-भगवान् उवाच—</strong></p>
<p><strong>ब्रह्म-बन्धुर् न हन्तव्य आततायी वधार्हणः ।</strong><br>
मयैवोभयम् आम्नातं परिपाह्य् अनुशासनम् ॥**</p>
<p>**श्रीधर-स्वामी (भावार्थ-दीपिका) : **वधार्हणो वधार्हः । मयैव शास्त्र-कृता ब्राह्मणो न हन्तव्यः । तथा —</p>
<blockquote>
<p>आततायिनम् आयान्तम् अपि वेदान्त-पारगम् ।<br>
जिघांसीयान् न तेन ब्रह्म-हा भवेत् ॥ इति च वदता ।</p></blockquote>
<p>तद् उभयम् अप्य् अनुशासनं परिपालय ॥५३॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : <em>न व्याख्यातम्।</em></strong></p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **ब्राह्मणो न हन्तव्य इति । आततायिनम् आयान्तम् अपि वेदान्त-पारगः जिघांसन्तं जिघांसीयान् न दोषो मनुर्<sup id="fnref:7"><a href="#fn:7" class="footnote-ref" role="doc-noteref">7</a></sup> अब्रवीद् इति उभयम् एवाम्नातम् आम्नाय-कृता मयैवानुज्ञातं शासनं परिपालय । तेन ब्राह्मणत्वं वर्तत एव इत्य् अश्वत्थामा न हन्तव्य इति मम मतम्, यत् तु ब्रह्म-बन्धुम् इमं जहीति पूर्वम् उक्तं तत् तव धर्म-परीक्षार्थम् एव तत्रापि ब्रह्म-बन्धुम् इमं मा जहि त्रातुम् अर्हसि । तथा विरथं भीतं रिपुं धर्म-विन् न हन्तीति तथा तद्-वधस् तस्य हि श्रेय इति न तु वध-कर्तुर् इति तथा तद् असौ वध्यतां बन्धन-विषयीभूतः क्रियताम् इति तत्र वास्तवोऽर्थोऽपि मयार्पित इति ॥५३॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **ब्राह्मणो न हन्तव्यः, आततायिनमायान्तम् अपि वेदान्त-पारगम् । जिघां सन्तं जिघांसीयान् न दोषो मनुर् अब्रवीत् इति श्रुति-स्मृति-वपुषा मयैवोभयमाम्नातम् उक्तं, तद् अनुशासनम् अज्ञां पाहि पालय ॥५३॥</p>
<p>———————————————————————————————————————</p>
<p>॥ १.७.५४ ॥</p>
<p><strong>कुरु प्रतिश्रुतं सत्यं यत् तत् सान्त्वयता प्रियाम् ।</strong><br>
प्रियं च भीमसेनस्य पाञ्चाल्या मह्यम् एव च ॥**</p>
<p>**श्रीधर-स्वामी (भावार्थ-दीपिका) : **तव च प्रतिज्ञां पूरयेत्य् आह—कुर्व् इति । प्रियां सान्त्वयता त्वया यत् प्रतिश्रुतं हननं तच् च सत्यं कुरु प्रियं च कुरु । मह्यं मम । तत्र वधे भीमस्य प्रियं भवति । अवधे द्रौपद्याः । द्वये श्री-कृष्णस्य ॥५४॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : <em>न व्याख्यातम्।</em></strong></p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **त्वया यत् प्रतिश्रुतं प्रतिज्ञातम् आहरिष्ये शिरस् तस्येति तद् अस्य शिरश्-छेदं वधं कुरु । तम् एव भीमसेनस्य प्रियं कुरु । पाञ्चाल्याः प्रियम् अवधं च मह्यं मम च तदादीनां मत्-प्रियत्वाद् उभयम् अपि प्रियं कुरु ॥५४॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **आहरिष्ये शिरस्तस्येति तव प्रतिश्रुतं, भीमस्य प्रियं तद्-वधं पाञ्चाल्याः प्रियं तद् अवधं, मम भीमादि-प्रियत्वादुभयं तत् सर्वं कुरु ॥५४॥</p>
<p>———————————————————————————————————————</p>
<p>॥ १.७.५५ ॥</p>
<p><strong>सूत उवाच—</strong></p>
<p><strong>अर्जुनः सहसाज्ञाय हरेर् हार्दम् अथासिना ।</strong><br>
मणिं जहार मूर्धन्यं द्विजस्य सह-मूर्धजम् ॥**</p>
<p>**श्रीधर-स्वामी (भावार्थ-दीपिका) : **हार्दम् अभिप्रायम् आज्ञाय ज्ञात्वा । न ह्य् अशक्यम् उभयं विदध्याद् अतोऽस्यायम् अभिप्राय इति ज्ञात्वेत्य् अर्थः । असिना खड्गेन । मूर्धम्यं मूर्धनि जातम् । सह मूर्ध-जं स-केशम् ॥५५॥</p>
<p>———————————————————————————————————————</p>
<p>**जीव-गोस्वामी (क्रम-सन्दर्भः) : **अर्जुनः सहसाज्ञायेत्य् अस्यायं भावः—श्री-कृष्णेन ब्रह्म-बन्धुम् इमं जहि [भा।पु। १.७.३५] इत्य् एषा श्रुतिः, ब्रह्म-बन्धुर् न हन्तव्यः [भा।पु। १.७.५३] इत्य् अनेन स्पष्टीकृता । ब्रह्म-बन्धुर् अपीति हि तस्यास् तात्पर्यम् । ब्रह्म-बन्धुत्वं चास्याततायित्वेनैव विवक्षितम् । वधार्हणत्वं त्व् आततायि-मात्रेण विहितम् । तत्रायान्तं जिघांसन्तम् इति विशेषणं तत्-परीक्षणार्थं गोपितम् । तत्र हि तत्र तरोद्यतस्यैव हननम् आयाति, विशेषण्-वैयर्थ्यात् । अत एव प्रतिज्ञातत्वेन तुल्यत्वेऽपि द्रौणेर् उद्यतस्य वधिऽनुमतो बद्धस्य तु नास्य । आततायित्वं न्याये युद्धेऽपि मतम्—आततायिनो मे [भा।पु। १.९.३८] इति श्री-भीष्म-वचनात् । यत् तु परिपाह्य् अनुशासनम् इत्य् उक्तम् । तच् च ब्रह्म-बन्धुम् इमं जहीति पूर्वोक्तानुसारेणैव । तद् एवम् अस्यानुशासन-त्रयस्य द्रौपदी-भीमयोर् मिथो विरुद्ध-वाक्य-द्वयस्य स्व-प्रतिज्ञायाश् च युगपत् समाधायकं मणि-हरणादिकम् एव करिष्यामीति ॥५५॥</p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **हार्दम् अभिप्रायम् आज्ञाय ज्ञात्वेति आहरिष्ये शिरस् तस्येति मया प्रतिज्ञातोऽस्य शिरश्-छेद एव । कुरु प्रतिश्रुतं सत्यम् इति वदता भगवताप्य् अभिप्रेतं पुनश् च पाञ्चाल्याः प्रियं कुर्व् इति वदता शिरसो न छेदश् च विहितः । न ह्य् अशक्यम् उभयं विदध्यात् । अत एव मया कर्तव्यम् इति निश्चित्येत्य् अर्थः । मूर्धन्यं मूर्धिण-भवं मूर्धजाः केशास् तैः सहितं चिच्छेद । तेन शिरः-स्थम् अपि वस्तु-लक्षणया शिरः-शब्देनोच्यते इति शिरश्-छेद एव । अभिधया तु न शिरश्-छेद इत्य् अश्वत्थाम्नो वधोऽवधश् च कृत इत्य् अर्थः ॥५६॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **सहसाज्ञायेति—द्रौणेर् ब्राह्मणत्वाद् इदानीम् अशस्त्रपाणित्वेनाततायित्व-विरहाच् च तद्-वधो न हरेर् अभिमतः । नैनं पार्थेत्य् आदौ ब्रह्म-बन्धुं न जहि किन्तु त्रातुम् अर्हसीति तद्-वधस् तस्य हि श्रेयो न तु वध-कर्तुर् इति तद् असौ वध्यतां वन्धन-विषयः क्रियताम् इति श्लिष्टम् उक्तेश् च मयापि शिर आहरणं, न तु तच्-छेदनं प्रतिश्रुतम् । एतत् सर्वम् एवं कृते सिध्येद् इति विचार्येत्य् अर्थ । मूर्धजैः केशैः सहितं मूर्धन्यं मूर्ध्नि भवं मणिं जहार, तेन शिरस एकदेशोऽपि शिर एवेति वधावधौ जातावित्य् अर्थः ॥५५॥</p>
<p>———————————————————————————————————————</p>
<p>॥ १.७.५६ ॥</p>
<p><strong>विमुच्य रशना-बद्धं बाल-हत्या-हत-प्रभम् ।</strong><br>
तेजसा मणिना हीनं शिबिरान् निरयापयत् ॥**</p>
<p><strong>श्रीधर-स्वामी (भावार्थ-दीपिका) : मणिना</strong> च <strong>हीनम्</strong> । <strong>निरयापयन्</strong> निःसारितवान् ॥५६॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः), विश्वनाथ-चक्रवर्ती (सारार्थ-दर्शिणी) :</strong> <em>न व्याख्यातम्।</em></p>
<p>———————————————————————————————————————</p>
<p><strong>बलदेव-विद्यभूषणः (वैष्णवानन्दिनी) : निरयापयन्</strong> निर्गमयाञ्चकार ॥५६॥</p>
<p>———————————————————————————————————————</p>
<p>॥ १.७.५७ ॥</p>
<p><strong>वपनं द्रविणादानं स्थानान् निर्यापणं तथा ।</strong><br>
एष हि ब्रह्म-बन्धूनां वधो नान्योऽस्ति दैहिकः ॥**</p>
<p>**श्रीधर-स्वामी (भावार्थ-दीपिका) : **अनेन श्री-कृष्णोक्तं सर्वं संपादितम् इत्य् आह—<strong>वपनम्</strong> इति ॥५७॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : <em>न व्याख्यातम्।</em></strong></p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **तेन शास्त्रोक्तं धर्मम् एव कृतवान् इत्य् आह—<strong>वपनं</strong> शिरो-मण्डनम् ॥५७॥</p>
<p>———————————————————————————————————————</p>
<p><strong>बलदेव-विद्यभूषणः (वैष्णवानन्दिनी) : वपनं</strong> मुण्डनं, <strong>द्रविण-दानं</strong> वित्त-लुण्ठनं, <strong>स्थानान्</strong> ग्रामान् <strong>निर्यापणं</strong> निःसारणं चेत्य् एष ब्राह्मणाधमानां वधो, न तु दैहिकः ॥५७॥</p>
<p>———————————————————————————————————————</p>
<p>॥ १.७.५८ ॥</p>
<p><strong>पुत्र-शोकातुराः सर्वे पाण्डवाः सह कृष्णया ।</strong><br>
स्वानां मृतानां यत् कृत्यं चक्रुर् निर्हरणादिकम् ॥**</p>
<p><strong>श्रीधर-स्वामी (भावार्थ-दीपिका) : निर्हरणं</strong> दाहार्थं नयनम् ॥५८॥</p>
<p>इति श्रीमद्-भागवते महा-पुराणे प्रथम-स्कन्धे</p>
<p>भावार्थाख्य-दीपिकायां टीकायां सप्तमोऽध्यायः ॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : <em>न व्याख्यातम्।</em></strong></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) : निर्हरणं</strong> दाहार्थं नयनम् ॥५८॥</p>
<p>इति सारार्थ-दर्शिन्यां हर्षिण्यां भक्त-चेतसाम् ।</p>
<p>प्रथमे सप्तमोऽध्यायः सङ्गतः सङ्गतः सताम् ॥*॥</p>
<p>———————————————————————————————————————</p>
<p><strong>बलदेव-विद्यभूषणः (वैष्णवानन्दिनी) : स्वानां</strong> ज्ञातीनां <strong>निर्हरणं</strong> दाहार्थं नयनं तद्[आदिकं यत् कृत्यं तच् चक्रुः ॥५८॥</p>
<p>इति श्री-वैष्णवानन्दिन्यां  प्रथम-स्कन्ध-टिप्पन्यां सप्तमोऽध्यायः ॥७॥</p>
<p>———————————————————————————————————————</p>
<p>इति श्रीमद्-भागवते महा-पुराणे ब्रह्म-सूत्र-भाष्ये पारमहंस्यं संहितायां वैयासिक्यां प्रथम-स्कन्धे द्रौणि-दण्डो नाम</p>
<p>सप्तमोऽध्यायः ।</p>
<p>॥७॥</p>
<hr>
<p>(१.८)</p>
<div class="footnotes" role="doc-endnotes">
<hr>
<ol>
<li id="fn:1">
<p>‘जन्म कर्म परीक्षितःऽ इति क्वचित् पाठः ।&#160;<a href="#fnref:1" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:2">
<p>थे नुम्बेरिन्ग् स्य्स्तेम् इन् तत्त्व-सन्दर्भ इस् दिफ़्फ़ेरेन्त् फ़्रोम् थे ओथेर् सन्दर्भस्, बेइन्ग् रेफ़ोर्मत्तेद् अच्चोर्दिन्ग् तो थे चोम्मेन्तर्य् ओफ़् बलदेव।&#160;<a href="#fnref:2" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:3">
<p>तत्त्व-सन्दर्भे द्रष्टव्यः ।&#160;<a href="#fnref:3" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:4">
<p>धनुश्-चिह्नान्तर्गतो भागः प्राचीन-पुस्तकेऽस्ति&#160;<a href="#fnref:4" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:5">
<p>भगवत्-सन्दर्भे (७१) श्वामिनष् टीका पूर्णतयोद्धृता।&#160;<a href="#fnref:5" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:6">
<p>श्रीधर-स्वामी तो ३.२४.३३।&#160;<a href="#fnref:6" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:7">
<p>अत्र मनोर् विधिर् एतद्-विपरीत इति प्रतिभाति, यथा—
गुरुं वा बाल-वृद्धौ वा ब्राह्मणं वा बहु-श्रुतम् ।
आततायिनम् आयान्तं हन्याद् एवाविचारयन् ॥ (८.३५०)&#160;<a href="#fnref:7" class="footnote-backref" role="doc-backlink">&#x21a9;&#xfe0e;</a></p>
</li>
</ol>
</div>

  </div>
</article>


        

        



    <aside class="card border noPrint" id="section-tree-item-bhAgavatam_gauDIya-prastutiH_01_07_bhAgavatArambhaH_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/purANam_vaiShNavam/bhAgavatam/gauDIya-prastutiH/01/07_bhAgavatArambhaH/">०७ भागवतारम्भः </a>
            <a data-toggle="collapse" href="#section-tree-item-body-bhAgavatam_gauDIya-prastutiH_01_07_bhAgavatArambhaH_md" role="button" aria-expanded="false" aria-controls="section-tree-item-body-bhAgavatam_gauDIya-prastutiH_01_07_bhAgavatArambhaH_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-bhAgavatam_gauDIya-prastutiH_01_07_bhAgavatArambhaH_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: ०७ भागवतारम्भः</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/purANam_vaiShNavam/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/purANam_vaiShNavam/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/purANam_vaiShNavam/actions/workflows/build.yml"><img src="https://github.com/vishvAsa/purANam_vaiShNavam/actions/workflows/build.yml/badge.svg"> Built </a> on 2025 Aug 25 05:46:07 UTC. (<a href="http://google.com/search?q=05%3a46%3a07%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
