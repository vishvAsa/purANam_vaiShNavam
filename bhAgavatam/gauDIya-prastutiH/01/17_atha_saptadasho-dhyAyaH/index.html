<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>पुराणे विश्वासटिप्पन्यः  | १७ अथ सप्तदशोऽध्यायः</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/purANam_vaiShNavam/bhAgavatam/gauDIya-prastutiH/01/17_atha_saptadasho-dhyAyaH/" rel="alternate" type="application/rss+xml" title="पुराणे विश्वासटिप्पन्यः" />
    <link href="/purANam_vaiShNavam/bhAgavatam/gauDIya-prastutiH/01/17_atha_saptadasho-dhyAyaH/" rel="feed" type="application/rss+xml" title="पुराणे विश्वासटिप्पन्यः" />

    <meta property="og:url" content="https://vishvAsa.github.io/purANam_vaiShNavam/bhAgavatam/gauDIya-prastutiH/01/17_atha_saptadasho-dhyAyaH/">
  <meta property="og:site_name" content="पुराणे विश्वासटिप्पन्यः">
  <meta property="og:title" content="१७ अथ सप्तदशोऽध्यायः">
  <meta property="og:description" content="विषयः परीक्षिद्-धर्म-संवादः, कलि-निग्रहणं च ।
॥ १.१७.१ ॥
सूत उवाच—
तत्र गो-मिथुनं राजा हन्यमानम् अनाथवत् ।
दण्ड-हस्तं च वृषलं ददृशे नृप-लाञ्छनम् ॥**
श्रीधर-स्वामी (भावार्थ-दीपिका) :
ततः सप्तदशे राज्ञः कलेर् निग्रह उच्यते । \ तस्यैवं वीर्यभाजोऽपि वैराग्यं वक्तुम् अद्भुतम् ॥
हन्यमानं ताड्यमानम् ॥१॥
———————————————————————————————————————
**जीव-गोस्वामी (क्रम-सन्दर्भः) : **तत्रैवाकस्माद् वृषले समागते राजापि समागत इत्य् आह—तत्रेति ॥१॥
———————————————————————————————————————
विश्वनाथ-चक्रवर्ती (सारार्थ-दर्शिणी) :
परीक्षिद्-धर्मयोः प्रोक्तम् उक्ति-प्रत्युक्ति-कौतुकम् ।
निग्रहानुग्रहौ राज्ञा कलेः सप्तदशे ततः ॥
हन्यमानं ताड्यमानम् । नृप-लाञ्छनम् इति सत्य-त्रेता-द्वापरादि-युग-मर्यादानां भङ्गे स्वातन्त्र्य-सूचकम् ॥१॥">
  <meta property="og:locale" content="en_us">
  <meta property="og:type" content="article">
    <meta property="article:section" content="bhagavatam">

  <meta itemprop="name" content="१७ अथ सप्तदशोऽध्यायः">
  <meta itemprop="description" content="विषयः परीक्षिद्-धर्म-संवादः, कलि-निग्रहणं च ।
॥ १.१७.१ ॥
सूत उवाच—
तत्र गो-मिथुनं राजा हन्यमानम् अनाथवत् ।
दण्ड-हस्तं च वृषलं ददृशे नृप-लाञ्छनम् ॥**
श्रीधर-स्वामी (भावार्थ-दीपिका) :
ततः सप्तदशे राज्ञः कलेर् निग्रह उच्यते । \ तस्यैवं वीर्यभाजोऽपि वैराग्यं वक्तुम् अद्भुतम् ॥
हन्यमानं ताड्यमानम् ॥१॥
———————————————————————————————————————
**जीव-गोस्वामी (क्रम-सन्दर्भः) : **तत्रैवाकस्माद् वृषले समागते राजापि समागत इत्य् आह—तत्रेति ॥१॥
———————————————————————————————————————
विश्वनाथ-चक्रवर्ती (सारार्थ-दर्शिणी) :
परीक्षिद्-धर्मयोः प्रोक्तम् उक्ति-प्रत्युक्ति-कौतुकम् ।
निग्रहानुग्रहौ राज्ञा कलेः सप्तदशे ततः ॥
हन्यमानं ताड्यमानम् । नृप-लाञ्छनम् इति सत्य-त्रेता-द्वापरादि-युग-मर्यादानां भङ्गे स्वातन्त्र्य-सूचकम् ॥१॥">
  <meta itemprop="wordCount" content="5485">
  <meta name="twitter:card" content="summary">
  <meta name="twitter:title" content="१७ अथ सप्तदशोऽध्यायः">
  <meta name="twitter:description" content="विषयः परीक्षिद्-धर्म-संवादः, कलि-निग्रहणं च ।
॥ १.१७.१ ॥
सूत उवाच—
तत्र गो-मिथुनं राजा हन्यमानम् अनाथवत् ।
दण्ड-हस्तं च वृषलं ददृशे नृप-लाञ्छनम् ॥**
श्रीधर-स्वामी (भावार्थ-दीपिका) :
ततः सप्तदशे राज्ञः कलेर् निग्रह उच्यते । \ तस्यैवं वीर्यभाजोऽपि वैराग्यं वक्तुम् अद्भुतम् ॥
हन्यमानं ताड्यमानम् ॥१॥
———————————————————————————————————————
**जीव-गोस्वामी (क्रम-सन्दर्भः) : **तत्रैवाकस्माद् वृषले समागते राजापि समागत इत्य् आह—तत्रेति ॥१॥
———————————————————————————————————————
विश्वनाथ-चक्रवर्ती (सारार्थ-दर्शिणी) :
परीक्षिद्-धर्मयोः प्रोक्तम् उक्ति-प्रत्युक्ति-कौतुकम् ।
निग्रहानुग्रहौ राज्ञा कलेः सप्तदशे ततः ॥
हन्यमानं ताड्यमानम् । नृप-लाञ्छनम् इति सत्य-त्रेता-द्वापरादि-युग-मर्यादानां भङ्गे स्वातन्त्र्य-सूचकम् ॥१॥">
<script type="text/javascript">
    
    let baseURL = "https:\/\/vishvAsa.github.io\/purANam_vaiShNavam\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/purANam_vaiShNavam\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/purANam_vaiShNavam\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/purANam_vaiShNavam\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/purANam_vaiShNavam\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvya\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/purANam_vaiShNavam\/bhAgavatam\/gauDIya-prastutiH\/01\/17_atha_saptadasho-dhyAyaH\/".replace(basePath, "/");
  pageVars.pageParams = {};
  pageVars.pageSource = "bhAgavatam\/gauDIya-prastutiH\/01\/17_atha_saptadasho-dhyAyaH.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/purANam_vaiShNavam/webpack_dist/uiLib-bundle.js"></script>







    <link rel="stylesheet" href="/purANam_vaiShNavam/webpack_dist/uiLib.css">
<link rel="stylesheet" href="/purANam_vaiShNavam/css/uiLibPrint.css" media="print" >
<link rel="stylesheet" href="/purANam_vaiShNavam/css/fonts.css" >
<link rel="stylesheet" href="/purANam_vaiShNavam/css/@fortawesome/fontawesome-free/css/solid.min.css">

<link rel="stylesheet" href="/purANam_vaiShNavam/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/17_atha_saptadasho-dhyAyaH/" />
<link rel="alternate" hreflang="sa-Deva" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/17_atha_saptadasho-dhyAyaH/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/17_atha_saptadasho-dhyAyaH/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/17_atha_saptadasho-dhyAyaH/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/17_atha_saptadasho-dhyAyaH/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/17_atha_saptadasho-dhyAyaH/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/17_atha_saptadasho-dhyAyaH/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/17_atha_saptadasho-dhyAyaH/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/17_atha_saptadasho-dhyAyaH/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/17_atha_saptadasho-dhyAyaH/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/17_atha_saptadasho-dhyAyaH/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/17_atha_saptadasho-dhyAyaH/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/17_atha_saptadasho-dhyAyaH/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/17_atha_saptadasho-dhyAyaH/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/17_atha_saptadasho-dhyAyaH/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/17_atha_saptadasho-dhyAyaH/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/17_atha_saptadasho-dhyAyaH/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/17_atha_saptadasho-dhyAyaH/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/17_atha_saptadasho-dhyAyaH/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/17_atha_saptadasho-dhyAyaH/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/17_atha_saptadasho-dhyAyaH/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/17_atha_saptadasho-dhyAyaH/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/17_atha_saptadasho-dhyAyaH/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/17_atha_saptadasho-dhyAyaH/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/17_atha_saptadasho-dhyAyaH/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/17_atha_saptadasho-dhyAyaH/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/17_atha_saptadasho-dhyAyaH/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/17_atha_saptadasho-dhyAyaH/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/17_atha_saptadasho-dhyAyaH/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/17_atha_saptadasho-dhyAyaH/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/17_atha_saptadasho-dhyAyaH/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/17_atha_saptadasho-dhyAyaH/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/17_atha_saptadasho-dhyAyaH/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/17_atha_saptadasho-dhyAyaH/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/17_atha_saptadasho-dhyAyaH/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/17_atha_saptadasho-dhyAyaH/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/17_atha_saptadasho-dhyAyaH/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/17_atha_saptadasho-dhyAyaH/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/17_atha_saptadasho-dhyAyaH/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/17_atha_saptadasho-dhyAyaH/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/17_atha_saptadasho-dhyAyaH/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/17_atha_saptadasho-dhyAyaH/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/17_atha_saptadasho-dhyAyaH/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/17_atha_saptadasho-dhyAyaH/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/17_atha_saptadasho-dhyAyaH/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">पुराणे विश्वासटिप्पन्यः <br/> १७ अथ सप्तदशोऽध्यायः</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/purANam_vaiShNavam/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="१७ अथ सप्तदशोऽध्यायः">१७ अथ सप्तदशोऽध्यायः</h1>
    
    <a id="editLink" class="btn btn-primary noPrint"  href="https://github.com/vishvAsa/purANam_vaiShNavam/edit/content/bhAgavatam/gauDIya-prastutiH/01/17_atha_saptadasho-dhyAyaH.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <details><summary>विषयः</summary>
<p>परीक्षिद्-धर्म-संवादः, कलि-निग्रहणं च ।</p>
</details>
<p>॥ १.१७.१ ॥</p>
<p><strong>सूत उवाच—</strong></p>
<p><strong>तत्र गो-मिथुनं राजा हन्यमानम् अनाथवत् ।</strong><br>
दण्ड-हस्तं च वृषलं ददृशे नृप-लाञ्छनम् ॥**</p>
<p><strong>श्रीधर-स्वामी (भावार्थ-दीपिका) :</strong></p>
<p>ततः सप्तदशे राज्ञः कलेर् निग्रह उच्यते । \ तस्यैवं वीर्यभाजोऽपि वैराग्यं वक्तुम् अद्भुतम् ॥</p>
<p>हन्यमानं ताड्यमानम् ॥१॥</p>
<p>———————————————————————————————————————</p>
<p>**जीव-गोस्वामी (क्रम-सन्दर्भः) : **तत्रैवाकस्माद् वृषले समागते राजापि समागत इत्य् आह—तत्रेति ॥१॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong></p>
<p>परीक्षिद्-धर्मयोः प्रोक्तम् उक्ति-प्रत्युक्ति-कौतुकम् ।</p>
<p>निग्रहानुग्रहौ राज्ञा कलेः सप्तदशे ततः ॥</p>
<p>हन्यमानं ताड्यमानम् । नृप-लाञ्छनम् इति सत्य-त्रेता-द्वापरादि-युग-मर्यादानां भङ्गे स्वातन्त्र्य-सूचकम् ॥१॥</p>
<p>———————————————————————————————————————</p>
<p><strong>बलदेव-विद्यभूषणः (वैष्णवानन्दिनी) :</strong></p>
<p>प्रश्नोत्तराणि चित्राणि परीक्षिद्-धर्मयोर् द्वयोः । \ कलौ दण्डदये राज्ञेत्य् एषा सप्तदशे कथा ॥ \</p>
<p>हन्यमानं ताड्यमानं, नृपस्य लाञ्छनं चिह्नं मुकुटादि यस्य तम् इति सत्यादि-युग-मर्यादा-विभञ्जेन स्वातन्त्र्यं व्यज्यते ॥१॥</p>
<p>———————————————————————————————————————</p>
<p>॥ १.१७.२ ॥</p>
<p><strong>वृषं मृणाल-धवलं मेहन्तम् इव बिभ्यतम् ।</strong><br>
वेपमानं पदैकेन सीदन्तं शूद्र-ताडितम् ॥**</p>
<p>**मध्वाचार्यः (भागवत-तात्पर्यम्) : **बिभ्यतम् इव मेहन्तम् ॥२॥</p>
<p>———————————————————————————————————————</p>
<p>**श्रीधर-स्वामी (भावार्थ-दीपिका) : **मृणालं पद्म-कन्दस् तत्वद् धवलम् । भयान् मेहन्तं मूत्रयन्तम् । इवेत्य् अनेन पादावशेषो धर्मो भयान् मूत्रयन्न् इव प्रतिक्षणं क्षीयमाणांशस् तस्याप्य् अनिर्वाहात् कम्पमान इवेति दर्शितम् ॥२॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : <em>न व्याख्यातम्।</em></strong></p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **मेहन्तं मूत्रयन्तम् इवेति पादावशिष्टोऽपि धर्मः प्रतिक्षणं क्षरन्न् इवेत्य् उत्प्रेक्षायां नश्यद्-अवस्थ इत्य् अर्थः । वेपमानम् इति सोऽपि नाना-विघ्नैर् अनिष्पन्न इव कलिना क्रियते इति सूच्यते ॥२॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **मेहन्तं मूत्रयन्तम् इति पदावशिष्टस्यापि धर्मस्य प्रतिक्षणं क्षरदवस्थोत्प्रेक्ष्यते । वेपमानम् इति तादृशस्यापि प्रत्युहैः कलि-कृतैर् अनिष्पत्तिर् यज्यते । धर्म-दुहां हविर् दोग्ध्रीं, सत्यादि-प्रसव-विरहाद्-विवत्सां, धर्मक्षयाद् अश्रु-वदनां यज्ञ-विरहात् क्षामां कृशां, युवसं यज्ञ-भागम् ॥२-३॥</p>
<p>———————————————————————————————————————</p>
<p>॥ १.१७.३ ॥</p>
<p><strong>गां च धर्म-दुघां दीनां भृशं शूद्र-पदाहताम् ।</strong><br>
विवत्साम् आश्रु-वदनां क्षामां यवसम् इच्छतीम् ॥**</p>
<p>**श्रीधर-स्वामी (भावार्थ-दीपिका) : **धर्म-दुघां हविर् दोग्ध्रीम् । क्षामां कृशाम् । यवसं तृणम् । अत्र सस्यादि-प्रसव-क्षयाद् विवत्सेव । यज्ञाद्य्-अभावात् कृशा । अत एव यज्ञ-भागम् इच्छन्ती पृथ्वीति सूचितम् ॥३॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : <em>न व्याख्यातम्।</em></strong></p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **धर्म-दुघां हविर् दोग्ध्रीं शस्यादि-प्रसव-क्षयाद् विवत्सां धर्म-क्षयेणाश्रु-वदनां यज्ञाभावात् क्षामां कृशाम् । यवसं यज्ञ-भागम् ॥३॥</p>
<p>———————————————————————————————————————</p>
<p>॥ १.१७.४ ॥</p>
<p><strong>पप्रच्छ रथम् आरूढः कार्तस्वर-परिच्छदम् ।</strong><br>
मेघ-गम्भीरया वाचा समारोपित-कार्मुकः ॥**</p>
<p>**श्रीधर-स्वामी (भावार्थ-दीपिका) :कार्तस्वरं **सुवर्णं तन्-मयः <strong>परिच्छदः</strong> परिकरो यस्य, स्वर्ण-निबद्धम् इत्य् अर्थः । सज्जी-कृत-<strong>कार्मुकः</strong> ॥४॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : <em>न व्याख्यातम्।</em></strong></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) : कार्तस्वरं</strong> सुवर्णम् । <strong>सज्जीकृत-कार्मुक</strong> इति कलेः पलायनाशङ्कया ॥४॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **कार्त-स्वरं सुवर्णं परिच्छदः परिकरो यस्य तं रथम् आरूढः । समारोपितेति कलेः पलायनाशङ्कया ॥४॥</p>
<p>———————————————————————————————————————</p>
<p>॥ १.१७.५ ॥</p>
<p><strong>कस् त्वं मच्-छरणे लोके बलाद् धंस्य् अबलान् बली ।</strong><br>
नर-देवोऽसि वेषेण नटवत् कर्मणाद्विजः ॥**</p>
<p>**श्रीधर-स्वामी (भावार्थ-दीपिका) : **हंसि घातयसि । राजाहम् इति चेत् तत्राह । नट इव वेष-मात्रेण नर-देवोऽसि । कर्मणा त्व् अद्विजः शूद्रः ॥५॥</p>
<p>———————————————————————————————————————</p>
<p>**जीव-गोस्वामी (क्रम-सन्दर्भः) : **अद्विजो द्विज-विरोधी ॥५॥</p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **कस् त्वं रे मद्-अग्रे हंसि? नर-देवोऽहम् इति चेन् मयि नर-देवे विद्यमाने त्वं कुतस्त्यो नर-देवः? नटवद्-वेषेणेति चेन् नहि नहि कर्मणा त्वम् अद्विजः शूद्रः । नटो ह्य् अनुकार्यस्यैव कर्म अभिनयतीति भावः ॥५॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **कस् त्वं रे मे पुरस्ताद् अवलान् हंसि? नर-देवोऽहम् इति चेन्मयि नर-देवे सति त्वं कुतन्त्योऽसि? नटवद्-वेशेनेति चेन् न कर्मणा दुर्बल-वाधनेन त्वम-द्विजः शूद्रोऽसि । नटः खल्व् अनुकार्यस्यैव कर्माभिनयेद् इति भावः ॥५॥</p>
<p>———————————————————————————————————————</p>
<p>॥ १.१७.६ ॥</p>
<p><strong>यस् त्वं कृष्णे गते दूरं सह-गाण्डीव-धन्वना ।</strong><br>
शोच्योऽस्य् अशोच्यान् रहसि प्रहरन् वधम् अर्हसि ॥**</p>
<p>**श्रीधर-स्वामी (भावार्थ-दीपिका) : **अशोच्यान् निरपराधान् रहसि यस् त्वं प्रहरन् प्रहरसि स शोच्यः सापराधोऽस्य् अतो वधम् अर्हसि ॥६॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : <em>न व्याख्यातम्।</em></strong></p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **ननु यथा त्वं देशस्य राजा, तथैवाहम् अपि सम्प्रति कालस्य राजेति मयि तव विक्रमो न भविष्यतीत्य् अत आह—यस् त्वम् इति ॥ गाण्डीव-धन्वना अर्जुनेन सह कृष्णे दूरं गते सतीति एतावद्-दिनं त्वं क्वासीर् इति भावः । नन्व् आसम् एव किन्तु ताभ्यां भयेन न प्राभूवम् । अधुना तु कस्माद् बिभेमि इति सत्यम् । शोच्योऽसि अधुना त्वं मर्तुम् एवेच्छसीति भावः ॥६॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **ननु यथा त्वं देशस्य, तथाहं संप्रति-कालस्य राजेति न ते मयि प्रभावो भावीति चेत्-तत्राह—यस् त्वं गाण्डीव-धन्वना सह कृष्णे दूरं गते सतीत्येतावत् कालं क्वासीर् इति भावः ।</p>
<p>ननु स्थितोऽप्य् अहं ताभ्यां भयान्न् आत्मानं प्राकाशयं, तद्-विहीने लोके स्वतन्त्रोऽहम् अधुना कस्माद्-विभेमि? तत्राह—शोच्योऽसीति । त्वम् इदानीं मर्तुम् इच्छसीति भावः ॥६॥</p>
<p>———————————————————————————————————————</p>
<p>॥ १.१७.७ ॥</p>
<p><strong>त्वं वा मृणाल-धवलः पादैर् न्यूनः पदा चरन् ।</strong><br>
वृष-रूपेण किं कश्चिद् देवो नः परिखेदयन् ॥**</p>
<p>**श्रीधर-स्वामी (भावार्थ-दीपिका) : **वृषं प्रत्य् आह । त्वां वा कः । स्वयम् एव संभावयति । किं कश्चिद् देवो वृष-रूपेणास्मान् परिखेदयन् वर्तसे ॥७॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : <em>न व्याख्यातम्।</em></strong></p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **भवतु, क्षणं तव प्रथमम् अपराधं विमृशामीति मनसि कृत्वा वृषं प्रत्याह—त्वं वेति । नोऽस्मान् खेदयितुं किं कश्चिद् देवोऽसि । नैतादृशः कृशो<sup id="fnref:1"><a href="#fn:1" class="footnote-ref" role="doc-noteref">1</a></sup> दुःखी मया स्वप्नेऽपि दृष्ट इति भावः ॥७॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **भवत्वस्यापराधं क्षणं विचारयामीति हृदि निधाय वृषं पृच्छति—त्वं वेति । मृणाल-धवलः पद्मकन्द-शुभ्रस् त्वं को वा? स्वयं सम्भावयन्न् आह—पादैस् त्रिभिर् न्यूनः पदैकेन चरन् नः खेदयितुं किं कश्चिद्-देवोऽसीति न त्वादृशो दुःखितो वृषो मया क्वापि दृष्ट इति भावः ॥७॥</p>
<p>———————————————————————————————————————</p>
<p>॥ १.१७.८ ॥</p>
<p><strong>न जातु कौरवेन्द्राणां दोर् दण्ड-परिरम्भिते ।</strong><br>
भू-तलेऽनुपतन्त्य् अस्मिन् विना ते प्राणिनां शुचः ॥**</p>
<p><strong>श्रीधर-स्वामी (भावार्थ-दीपिका) : दोर्दण्डैःपरिरम्भिते</strong> परिरम्भितवत् सुरक्षिते ते <strong>शुचो</strong>ऽश्रूणि <strong>विना</strong> अन्येषाम्  अश्रूणि <strong>नानुपतन्तीति</strong> खेद-हेतुत्वं दर्शितम् ॥८॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : <em>न व्याख्यातम्।</em></strong></p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **त्वय्य् एव राजनि सति वयम् एवं दुःखिनः साम्प्रतं समभूमेति चेत् तत्र सानुतापं साटोपं चाह—न जात्व् इति । परिरम्भिते परिरम्भितवत् सुरक्षिते तव शुचः अश्रूणि विना अन्येषाम्  अश्रूणि न पतन्ति ॥८॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **ननु त्वय् एव राज्ञि सति वयम् एव दुःखिनः संप्रति जाता इति चेत्-तत्र सानुतापाटोपम् आह—नेति । परिरम्भिते परिरब्धव-स्तुवत् सुगोपिते भूतले ते तव शुचोऽश्रुणि विनान्येषां प्राणिनां शुचो नानुपन्ति ॥८॥</p>
<p>———————————————————————————————————————</p>
<p>॥ १.१७.९ ॥</p>
<p><strong>मा सौरभेयात्र शुचो व्येतु ते वृषलाद् भयम् ।</strong><br>
मा रोदीर् अम्ब भद्रं ते खलानां मयि शास्तरि ॥**</p>
<p>**श्रीधर-स्वामी (भावार्थ-दीपिका) : **एवम् उक्ते पुनर् अपि शोचन्तं प्रत्य् आह । भो सुरभेः पुत्र, मा शुचः शोकं मा कुरु । व्येतु अपयातु । गां प्रत्य् आह । हे अम्ब मातः, शास्तरि मयि जीवति सति ते भद्रम् एवातो मा रोदीः ॥९॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : <em>न व्याख्यातम्।</em></strong></p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **नन्व् अलीकम् इदम् इति स्वम् इव रूदन्तीं गां दर्शयन्तं वृषं साश्वासम् आह—भोः सुरभेः पुत्र! मा शुचः, मा शोचः । भयं व्येत्व् इति अधुनैवेमं हन्मीति भावः । गां प्रत्याह—मेति । मयि जीवति सति ॥९॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **ननु मृषैवैतत्, मत्-सदृशीं धेनुं च पश्येति वदन्तं वृषम् आश्वासयन्न् आह—हे सौरभेय सुरभि-पुत्र! त्वं मा शुचः शोकं मा कृथाः, वृषलात् ते भयं व्येतु । धेनुं प्रत्य् आह—हे अम्ब! त्वं मा रोदीः, मयि खलानां शास्तरि सति ते भद्रम् । अधुनैवेमं हन्मीति भावः ॥९॥</p>
<p>———————————————————————————————————————</p>
<p>॥ १.१७.१०-११ ॥</p>
<p><strong>यस्य राष्ट्रे प्रजाः सर्वास् त्रस्यन्ते साध्व्य् असाधुभिः ।</strong><br>
तस्य मत्तस्य नश्यन्ति कीर्तिर् आयुर् भगो गतिः ॥**</p>
<p><strong>एष राज्ञां परो धर्मो ह्य् आर्तानाम् आर्ति-निग्रहः ।</strong><br>
अत एनं वधिष्यामि भूत-द्रुहम् असत्तमम् ॥**</p>
<p>**श्रीधर-स्वामी (भावार्थ-दीपिका) : **मद्-धितार्थम् एवैनं हनिष्यामि न तवोपकाराएत्य् आह—यस्येति द्वाभ्याम् । हे साध्वि, सर्वा याः काश्चिद् अपीत्य् अर्थः । असाधुभिस् त्रस्यन्ते पीडयन्त इत्य् अर्थः । भगो भाग्यम् । गतिः पर-लोकः ॥१०॥११॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : <em>न व्याख्यातम्।</em></strong></p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **नन्व् अस्मत्-सम्बन्धेनैनं घातयन्न् एतद्-वध-भागिनाव् आवां मा कुर्व् इत्य् अत आह—यस्येति । अतः स्व-हितार्थम् एवैनं हन्मि । न चात्र युष्मद्-अनुरोध इति भावः ॥१०-११॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **नन्व् अस्मत्-सुखायैनं निघ्नन्न् एतद्-वध-दोष-भाजावावां करोषीत्य् अत आह—यस्येति । हे साध्वि धेनो! भगो भाग्यं गतिः परलोकः, तथा च स्वहितायैनं हन्मि, नात्र युष्मद्-दोष इति ॥१०॥ \</p>
<blockquote>
<p>\</p></blockquote>
<p>एनं युष्मत्-पीडकं शूद्रम् ॥११॥</p>
<p>———————————————————————————————————————</p>
<p>॥ १.१७.१२ ॥</p>
<p><strong>कोऽवृश्चत् तव पादांस् त्रीन् सौरभेय चतुष्-पद ।</strong><br>
मा भूवंस् त्वादृशा राष्ट्रे राज्ञां कृष्णानुवर्तिनाम् ॥**</p>
<p>**श्रीधर-स्वामी (भावार्थ-दीपिका) : **पुनर् अपि शोचन्तं वृषं प्रत्य् आह । <strong>कः अवृश्चच्</strong> चिच्छेद । <strong>त्वादृशास्</strong> त्वद्-विधा दुःखिताः ॥१२॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः), विश्वनाथ-चक्रवर्ती (सारार्थ-दर्शिणी) :</strong> <em>न व्याख्यातम्।</em></p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **अवृश्चच्चिच्-छेद त्वादृशाः दुःखिताश् चतुष्पदो मा भूवन्न भवन्तु ॥१२॥</p>
<p>———————————————————————————————————————</p>
<p>॥ १.१७.१३ ॥</p>
<p><strong>आख्याहि वृष भद्रं वः साधूनाम् अकृतागसाम् ।</strong><br>
आत्म-वैरूप्य-कर्तारं पार्थानां कीर्ति-दूषणम् ॥**</p>
<p>**श्रीधर-स्वामी (भावार्थ-दीपिका) : **वो भद्रम् अस्तु । आत्मनस् तव पाद-च्छेदेन वैरूप्यं कृतवन्तं कीर्तिं दूसयतीति तथा तम् आख्यायि ॥१३॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : <em>न व्याख्यातम्।</em></strong></p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **किन्तु तव मुखात् किञ्चित् श्रुत्वैवैनं वधिष्यामि इत्य् अत आह—आख्याहीति । ननु मम किम् अपि विवक्षितं नास्तीति तत्राह—हे वृष! वो युष्माकं साधूनां निरपराधानां भद्रं सुखेऽपि दुःखेऽपि सदा भद्रम् एव । किन्त्व् अस्माकं पार्थानां कीर्तिं दूषयति यस् तम् आख्याहि । तम् एव कम्? आत्मनस् तव पाद-च्छेदेन वैरूप्यं कृतवन्तम् ॥१३॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **आत्मनस् तव वैरूप्य-कर्तारं त्वत्-पादच्-छेदकं पार्थानां कीर्तिं दूयषतीति तम् । ननु तद् आख्याने सति तस्मात्-तव भयं वा स्यात्-ततः किं तेनेति चेत्-तत्राह—निरागसि जने योऽघम् अपराधं युञ्जन्भवेद् अस्य सर्वतो मत्-सकाशाद्-भयम् ॥१३-१४॥</p>
<p>———————————————————————————————————————</p>
<p>॥ १.१७.१४ ॥</p>
<p><strong>जनेऽनागस्य् अघं युञ्जन् सर्वतोऽस्य च मद्-भयम् ।</strong><br>
साधूनां भद्रम् एव स्याद् असाधु-दमने कृते ॥**</p>
<p>**श्रीधर-स्वामी (भावार्थ-दीपिका) : **ननु तदाख्याने कृते कथं भद्रं स्याद् इत्य् अत आह । यस्माद् अनागसि जने योऽघं दुःखं युञ्जन् कुर्वन् भवत्य् अस्यैवं-भूतस्य मत्तः सकाशात् सर्वत्रापि भयं भवति, ततः साधूनां भद्रं भवेद् एवेति ॥१४॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : <em>न व्याख्यातम्।</em></strong></p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **न च कथिते सति त्वत्त एवास्य भयं किन्त्व् अकथनेऽपि सर्वत एवेत्य् आह—निरागसि जने योऽघं युञ्जन् भवेत् अस्य सर्वत एव हेतुभ्यो मत्-सकाशाद् भयम् ॥१४॥</p>
<p>———————————————————————————————————————</p>
<p>॥ १.१७.१५ ॥</p>
<p><strong>अनागःस्व् इह भूतेषु य आगस्-कृन् निरङ्कुशः ।</strong><br>
आहर्तास्मि भुजं साक्षाद् अमर्त्यस्यापि साङ्गदम् ॥**</p>
<p>**श्रीधर-स्वामी (भावार्थ-दीपिका) : **एतस्य दण्डेऽहम् असमर्थ इति माशाङ्कीर् इत्य् आह—अनागःस्व् इति । आगस्कृद् अपराध-कर्ता । तस्य <strong>अमर्त्यस्य</strong> देवस्यापि <strong>भुजम् आहर्तास्म्य्</strong> आहरिष्यामि । <strong>साङ्गदम्</strong> इत्य् अनेन मूलत उत्पाट्याहरिष्यामीति दर्शितम् ॥१५॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : <em>न व्याख्यातम्।</em></strong></p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **ननु यदि त्वत्तोऽपि महा-प्रभावी बलवांश् च स्यात्, तदा किं भवेत् ? अत आह—अनागःस्व् इति । <strong>साक्षाद् अमर्त्यस्यापि</strong> देवस्यापि । <strong>साङ्गदम्</strong> इति मूलत एव छित्त्वा आहरिष्यामीति देवासुर-नरादिषु मत्-तुल्यो बलिष्ठः प्रभावी वा कोऽपि नास्तीति भावः ॥१५॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **ननु त्वत्तोऽप्य् अतिबली चेत् स्यात्-तदा किं भावि? तत्राह–अनागःस्थिति । साक्षाद् अमर्त्तस्येति—स सुर-मनुष्येषु मत्समोऽतिबली न कोऽप्यस्तीति । साङ्गदम् इति मूलतश् छित्त्वाहर्ताश्मीति भावः ॥१५॥</p>
<p>———————————————————————————————————————</p>
<p>॥ १.१७.१६ ॥</p>
<p><strong>राज्ञो हि परमो धर्मः स्व-धर्म-स्थानुपालनम् ।</strong><br>
शासतोऽन्यान् यथा-शास्त्रम् अनापद्य् उत्पथान् इह ॥**</p>
<p>**श्रीधर-स्वामी (भावार्थ-दीपिका) : **नन्व् एकस्य निग्रहेणान्यस्यानुग्रहे तव किं प्रयोजनम् ? तत्राह—राज्ञो हीति । <strong>अन्यान्</strong> अधर्मिष्ठान् । <strong>शासतो</strong> दण्डयतः ॥१६॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : <em>न व्याख्यातम्।</em></strong></p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **ननु एकस्य निग्रहे अन्यस्यानुग्रहे तव किं प्रयोजनं ? तत्राह—राज्ञो हीति । <strong>अन्यान्</strong> अधर्मिष्ठान् <strong>शासतः</strong> दण्डयतः ॥१६॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **नन्व् एकस्य दण्डे परस्यानुग्रहे तव कोऽर्थः? तत्राह—राज्ञो हीति । अन्याननापद्युत्पथान् वेद-मार्गोल्लङ्घिनोऽधर्मिष्ठान् यथा-शास्त्रं शासतो । दण्डयतः ॥१६॥</p>
<p>———————————————————————————————————————</p>
<p>॥ १.१७.१७ ॥</p>
<p><strong>धर्म उवाच—</strong></p>
<p><strong>एतद् वः पाण्डवेयानां युक्तम् आर्ताभयं वचः ।</strong><br>
येषां गुण-गणैः कृष्णो दौत्यादौ भगवान् कृतः ॥**</p>
<p>**श्रीधर-स्वामी (भावार्थ-दीपिका) : **अर्तानाम् अभयं यस्मात् तद् वचो वो युष्माकं युक्तम् उचितम् एव ॥१७॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : <em>न व्याख्यातम्।</em></strong></p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **येषां गुण-गणैर् इति प्रेमात्मकैर् इत्य् अर्थः । कृष्णस्य प्रेमैक-वश्यत्वात् तस्यार्जुनस्य पौत्रत्वं तत्-तुल्य एव तवापि गुणैर् अधीन एव कृष्णो वर्तत इति त्वद्-अशक्यं किम् अपि नास्तीति भावः ॥१७॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **गुण-गणैः प्रेममयैर् इत्य् अर्थः, प्रेमवश्यत्वात् कृष्णस्य, तथा च तेषां पौत्रस्य तद्-वत् कृष्ण-निष्ठस्य तवापि न किञ्चिद् अशक्यम् इति भावः ॥१७॥</p>
<p>———————————————————————————————————————</p>
<p>॥ १.१७.१८ ॥</p>
<p><strong>न वयं क्लेश-बीजानि यतः स्युः पुरुषर्षभ ।</strong><br>
पुरुषं तं विजानीमो वाक्य-भेद-विमोहिताः ॥**</p>
<p>**श्रीधर-स्वामी (भावार्थ-दीपिका) : **वयं तु यतः पुरुषात् प्राणिनां क्लेश-हेतवो भवेयुस् तं पुरुषं न विजानीमः । यतो वादिनां वाक्य-भेदैर् विमोहिताः ॥१८॥</p>
<p>———————————————————————————————————————</p>
<p>**जीव-गोस्वामी (क्रम-सन्दर्भः) : **तत्र साक्षाद्-धिंसा-कर्तृ-गतः प्रश्नोऽयम् इति ज्ञात्वापि सूचकता न युक्तेति तस्यापि गौणत्वं मत्वा तत्-प्रयोजक-कर्तृ-गतत्वेन सिद्धान्तयन्न् अप्य् अनिर्धारितम् इवाह—न वयम् इति त्रिभिः । वयम् ईश्वर-वादिनो ये च वक्य-भेद-विमोहितास् ते सर्वेऽपि तं पुरुषम् ईश्वरं न विजानीमः सर्वागोचरत्वात् ॥१८॥</p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **किं च, यतः पुरुषात् क्लेश-बीजानि स्युस् तं पुरुषं वयं न जानीमः । ननु कथम् एवम् अपलपसि त्वत्-क्लेश-दायी पुरुषोऽयं मया दृश्यत एव । सत्यम् असौ मम क्लेशदः, किन्तु मम क्लेशस्य बीजं किञ्चिद् अवश्यं भविष्यति । यतोऽयं ममैव क्लेशदो नान्यस्य । अतः क्लेश-बीजं यतो भवति तं पुरुषं न जानीम इत्य् अर्थः । ननु शास्त्रज्ञा यूयं कथं न जानीथ? सत्यम् । बहु-शास्त्र-ज्ञानम् एव तद्-अनिर्धारे कारणम् इत्य् आह—वादिनां वाक्य-भेदैर् विमोहिता इति ॥१८॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **कोऽवृश्चद् इति राज्ञा यत् पृष्टं तत्राह—यतः पुरुषात् क्लेश-वीजानि दुःख-कारणनि स्युस्तं वयं न जानीमः । आस्माच्-छूद्राद् अस्माकं क्लेश एव, तद्-वीजानि यस्मात् स त्वन्यः, तं न विद्म इत्य् अर्थः । ननु प्राज्ञ शूयं, कथं तं न जानीथ? तत्राह—वाक्येति ॥१८॥</p>
<p>———————————————————————————————————————</p>
<p>॥ १.१७.१९ ॥</p>
<p><strong>केचिद् विकल्प-वसना आहुर् आत्मानम् आत्मनः ।</strong><br>
दैवम् अन्येऽपरे कर्म स्वभावम् अपरे प्रभुम् ॥**</p>
<p>**श्रीधर-स्वामी (भावार्थ-दीपिका) : **वाक्य-भेदान् एवाह । विकल्पं भेदं वसते आच्छादयन्ति ये योगिनस् ते आत्मानम् एवात्मनः प्रभुं सुख-दुःख-प्रदम् आहुः । तद् उक्तम्, आत्मैव ह्य् आत्मनो बन्धुर् आत्मैव रिपुर् आत्मन [गीता ६.५] इति । यद् वा, विकल्पैः कुतर्कैः प्रावृता नास्तिकाः । एवं हि ते वदन्ति । न तावद् देवतादीनां प्रभुत्वं कर्माधीनत्वात् । न च कर्मणः स्वाधीनत्वाद् अचेतनत्वाच् च । अतः स्वयम् एव प्रभुर् न चान्यः कश्चिद् इति । अन्ये दैवज्ञा दैवं ग्रहादि-रूपां देवताम् । परे तु मीमांसकाः कर्म । अपरे लौकायतिकाः स्वभावम् ॥१९॥</p>
<p>———————————————————————————————————————</p>
<p>**जीव-गोस्वामी (क्रम-सन्दर्भः) : **वाक्य-भेद-विमोहितान् गणयति केचिद् इत्य् एकेन । एते सर्वे वैदिका एव ग्राह्याः । वेद-वाक्यस्यैव प्रामाण्यात् । परे कर्मेति । अपरे साङ्ख्याः ॥१९॥</p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **वाक्य-भेदान् एवाह । केचिद् विकल्पं भेदं वसते आच्छादयन्ति ये योगिनस् ते आत्मानम् एवात्मनः प्रभुं सुख-दुःख-प्रदम् आहुः । यद् उक्तम्—आत्मैव ह्य् आत्मनो बन्धुर् आत्मैव रिपुर् आत्मन [गीता ६.५] इति ।</p>
<p>यद् वा, केचिद् विकल्पं जीवेश्वरादि-भेदं वसते आच्छादयन्तीति तथा-भूता भवन्तीत्य् अन्वयः । तत्रार्थे अद्वैत-वादिनस् ते हि सुख-दुःख-बीजम् आत्मानम् एवाहुः । एवं ते वदन्ति—न तावद् देवतादीनां प्रभुत्वं कर्माधीनत्वात् । न च कर्मणः स्वाधीनत्वात् । अतः स्वयम् एव प्रभुर् न चान्यः कश्चिद् इति । अन्ये दैवज्ञा दैवं ग्रहादि-रूपां देवताम् । परे तु मीमांसकाः कर्म । अपरे लौकायतिकाः स्वभावम् ॥१९॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **वाक्य-भेदानाह—केचिद् इति । विकल्प-वसना जीवेश-भेदाच्-छादकाः कचिन्-निरीश्वराः कापिला आत्मानम् एवात्मनः क्लेशादि-हेतुम् आहुः—प्रकृतावासज्याता क्लेशवान् भवति तद्-विवेकात्-तस्यां विरज्य तु क्लेशाभाववान् इति तत्-सिद्धान्तां । अन्ये दैवज्ञा दैवं तद्-धेतुम् आहुः—क्रूरा ग्रहाः क्लेशदाः, पूजिताः शुभास् तु क्लेश-हरा इति तत्-सिद्धान्तात् । परे कर्मठाः कर्मैव तद्-धेतुम् आहुः—अशुभात् कर्मणः क्लेशः, शुभात् तु सुख-शब्दितः स्वर्गः इति तत्-सिद्धान्तात् । अपरे बौद्धास् तु स्वभावम् एव प्रभुम् आहुः—न खलु कारणात् कार्योत्पत्तिर् इति नियमः, कृतेऽपि क्लेशनाशके साधने तद् अक्षयाद्-विनापि तत्-साधनं तत्-क्षयाच्-चासकृत्-सम्भोगेऽपि सति सन्तानादयात् स्वेदजादीनाम् अकस्माज्-जन्माच् च । तस्मात् स्वभावाद् एव क्लेश-तद् अभावौ इति तत् सिद्धान्तात् ॥१९॥</p>
<p>———————————————————————————————————————</p>
<p>॥ १.१७.२० ॥</p>
<p><strong>अप्रतर्क्याद् अनिर्देश्याद् इति केष्व् अपि निश्चयः ।</strong><br>
अत्रानुरूपं राजर्षे विमृश स्व-मनीषया ॥**</p>
<p><strong>श्रीधर-स्वामी (भावार्थ-दीपिका) :केष्व् अपि</strong> सेश्वरेषु मध्ये । केष्व् अपीति दुर्लभत्वं दर्शितम् । <strong>निश्चय</strong> इति सिद्धान्तत्वम् । <strong>अप्रतर्क्यान्</strong> मनोऽगोचराद् <strong>अनिर्देश्याद्</strong> वचनागोचरात् परमेश्वरात् सर्वं भवतीति <strong>विमृश</strong> विचार्य स्व-बुद्ध्या ॥२०॥</p>
<p>———————————————————————————————————————</p>
<p>**जीव-गोस्वामी (क्रम-सन्दर्भः) : **स्वेषाम् ईश्वर-वादित्वं निश्चयेन दर्शयति—अप्रतर्क्याद् इति ॥२०॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) : केष्व्</strong> अपि वैष्णवेषु <strong>अनिर्देश्यान्</strong> निर्देष्टुम् अनर्हात् परमेश्वराद् एव सुख-दुःखादीनि भवन्ति इति निश्चयः । यद् उक्तं श्रुतिभिः—त्वद्-अवगमी न वेत्ति भवद्-उत्थ-शुभाशुभयोर् गुण-विगुणान्वयान् इति । तथा,</p>
<blockquote>
<p>सुखं दुःखं भवोऽभावो भयं चाभयम् एव च ।<br>
अहिंसा समता तुष्टिस् तपो दानं यशोऽयशः ।<br>
भवन्ति भावा भूतानां मत्त एव पृथग्-विधाः ॥ [गीता १०.४-५] इति भगवद्-गीताभीश् च।</p></blockquote>
<p>ननु तर्हि कथं निर्देष्टुम् अनर्हत्वं ? सत्यम्, काल-कर्म-स्वभाव-ग्रह-भूत-नृप-सर्प-रोगादिभ्य एव लोके क्लेशस्य दर्शनात् तेषाम्  एव निर्देश्यत्वात् । वस्तुतस् तु तेषाम्  अस्वातन्त्र्याच् च भगवत एव सर्वं भवतीति सिद्धान्तात् भगवतः सकाशात् दुःखं भवतीत्य् उपासकानां वक्तुम् अनौचित्याच् च ।</p>
<p>नन्व् एवम् अपि तस्य वैषम्य-नैर्घृण्ये दुर्वारे एव, इत्य् अत आह—अप्रतर्क्याद् इति । अस्मत्-तर्कागोचरत्वात् तस्य तद् अपि न वैषम्य-नैर्घृण्ये इति भावः । यद् उक्तं भीष्मेण,</p>
<blockquote>
<p>न ह्य् अस्य कर्हिचिद् राजन् पुमान् वेद विधित्सितम् ।<br>
यद् विजिज्ञासया युक्ता मुह्यन्ति कवयोऽपि हि ॥ [भा।पु। १.९.१६] इति ।</p></blockquote>
<p>तद् अपि भक्ताभासस्य मम दैन्य-वर्धनेन स्व-विषयक-स्मरण-वर्धनार्थं वा भक्तोत्तमस्य तव कलि-निग्रहादि-कीर्ति-ख्यापनार्थं वेति हितायैव क्लेश-दानम् ऊह्यत इति ।</p>
<p>नन्व् एषां मतानां मध्ये कस्योपादेयत्वं ? तत्राह—अत्रानुरूपं समुचितं सिद्धान्तं त्वम् एव स्व-मनीषया विचारय । यतस् त्वं राजर्षिर् भवसि । इत्य् उक्त-भङ्ग्या निश्चय-शब्दात् सर्वान्ते कथनाच् च वैष्णव-मतस्य सिद्धान्तत्वम् । अतः केष्व् अपीत्य् अनेन मतस्यास्य दुर्लभत्वं च सूचितम् । तत्र विमृशेत्य् अयं राज्ञो विमर्शः । न तावत् क्लेशानां मिथ्यात्वं प्रकटम् अनुभूयमानत्वात् । न चात्मनस् तत्-कारणत्वं जीवात्मनः पारतन्त्र्यात् । न च ग्रहाणां तेषां काल-चक्राधीनत्वात् । न च कर्मणः जाड्यात् । किं च, साक्षाद्-धर्मस्यास्य किं प्रारब्धम् अप्रारब्धं वा पापम् अस्ति पापवत्त्वे धर्मत्वस्यैवानुपपत्तेः । न च स्वभावस्य तस्यणैकान्तिकत्वात् । तस्माद् भगवत एव कारणत्वं सुस्थिरम् । तद्-विधित्सितं तु सर्वैर् दुर्ज्ञेयम् एवेति भीष्मोक्तिर् एव प्रमाणम् ॥२०॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **केष्व् अपि वैदिकेष्व् ईश्वर-निष्ठेष्व् अस्य जीवस्य एष उ एवासाधु कर्मकारयति तम् [कौ।उ। ३.८] इत्य्-आदिषु जीव-कर्मानुसारितया श्रुयमाणाद् अपि अप्रतर्क्याद् अविचिन्त्य-शक्तेर् दुर्बोध-विधित्सितात् अनिर्देश्यात् साकल्येन निर्देष्टुम् अशक्यात् ईश्वराद् एव क्लेश-तत्-क्षयाव् इति निश्चयः । हे राजर्षे! त्वम् एषु पक्षेष्व् अनुरूप-मवाधितं पक्षं स्वमनीषया विमृशस्वेति ॥२०॥</p>
<p>———————————————————————————————————————</p>
<p>॥ १.१७.२१ ॥</p>
<p><strong>सूत उवाच—</strong></p>
<p><strong>एवं धर्मे प्रवदति स सम्राड् द्विज-सत्तमाः ।</strong><br>
समाहितेन मनसा विखेदः पर्यचष्ट तम् ॥**</p>
<p><strong>श्रीधर-स्वामी (भावार्थ-दीपिका) : विखेदो</strong> गत-मोहः । <strong>पर्यचष्ट</strong> प्रत्यभाषत ज्ञातवान् इति वा ॥२१॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : <em>न व्याख्यातम्।</em></strong></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) : समाहितेन</strong> लब्ध-समाधानेन <strong>मनसापर्यचष्ट</strong> प्रत्यभाषत ॥२१॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **धर्मे एवं प्रवदति सति स सम्राट् परीक्षित् समाहितेन तद् उक्त-पक्ष पञ्चकार्थाभिनिवेशितेन मनसा तं धर्मं पर्यचष्ट ज्ञातवान्, ततो विखेदश् छिन्न-संशयोऽभूत् । एतद् उक्तं भवति-प्रकृति-संसर्ग-विरागयोः पुरुष-कर्तृकयोर् न क्लेश-तत्-क्षय-हेतुत्वं । तत्-संसर्गात् प्रागिव तद्-विरागाद् उत्तरत्रापि पुनस् तत्-संसर्ग-प्रसङ्गात्, उभयोर् विभुत्वेन सदैव सान्निध्यात्, न च ग्रहाणां तेषां काल-चक्राधीनत्वेनास्वातन्त्र्यात्, न च कर्मणः, तस्य क्षण-विनाशित्वात्, न च स्वभावस्य, तस्य जाड्यात्, तस्माद् ईश्वरस्यैव तद्-धेतुत्वं, तस्य चाप्रतर्क्यत्वात् तद्-विधित्सितं दुर्बोधं, न चास्य कर्हिचिद्-राजन् पुमान् वेद विधित्सितम् इति भीष्मोक्तेः । किम् अस्य धर्मस्य स्व-विषयां स्मृतिं वर्धयितुं तत्-क्लेश-रचनं, किम् वा तद्-भृत्यस्य मे कलि-निग्रहादि-यशो-विस्तारार्थम् इति? न च धर्मस्य पापम् अस्ति क्लेशकं, तथात्वे धर्मत्वानुपपत्तेर् इति ॥२१॥</p>
<p>———————————————————————————————————————</p>
<p>॥ १.१७.२२ ॥</p>
<p><strong>राजोवाच—</strong></p>
<p><strong>धर्मं ब्रवीषि धर्म-ज्ञ धर्मोऽसि वृष-रूप-धृक् ।</strong><br>
यद् अधर्म-कृतः स्थानं सूचकस्यापि तद् भवेत् ॥**</p>
<p>**श्रीधर-स्वामी (भावार्थ-दीपिका) : **अनिर्धारितम् इव ब्रुवन् घातकं जानन्न् अपि न सूचयेद् इत्य् एवं-रूपं धर्मं ब्रवीष्य् अतो धर्मोऽसि । सूचने को दोष इत्य् आह—यद् इति । स्थानं नरकादि ॥२२॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : <em>न व्याख्यातम्।</em></strong></p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **अयं मां निरपराधम् अपि ताडयतीति मयि राजनि वक्तुम् अर्हन्न् अपि पृष्टोऽपि यन् न ब्रवीषि, यतोऽधर्म-कर्तुर् यत् स्थानं सूचकस्यापि तत् किं पुनर् अभिधायकस्य ? अतस् त्वं साक्षाद्-धर्म एव मयानुमितः ॥२२॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **स्वज्ञातं स्फुटयति—धर्मम् इति । घातकं जानन्न् अपि न ब्रुयाद् इत्य् एव धर्मं ब्रवीष्यते धर्मोऽसि मया ज्ञातः । कुतो न ब्रवीमि? तत्राह—यद् इति । अधर्म-कर्तुर् यत् स्थानं नरकं तत्-सूचकस्यापि भवेत् किं पुनर् वाचकस्येति भावः । अथवेति सर्वं त्वया कथितम् एवेत्य् अर्थः । देवस्य हरेः मायायाः गतिर् भूतानां मनसो वचसश् चागोचरऽस्ति । अप्रतर्क्यानिर्देश्या च सेत्य् अर्थः । मायया स्व-शक्त्या स देवः पालन-संहार-रूपे सुख-दुःखे प्राणिभ्यः कथं ददातीति बोद्धुं वक्तुं च कः समर्थ इति भावः ॥२२-२३॥</p>
<p>———————————————————————————————————————</p>
<p>॥ १.१७.२३ ॥</p>
<p><strong>अथवा देव-मायाया नूनं गतिर् अगोचरा ।</strong><br>
चेतसो वचसश् चापि भूतानाम् इति निश्चयः ॥**</p>
<p>**श्रीधर-स्वामी (भावार्थ-दीपिका) : **यद् वा, अज्ञानाद् अप्य् अकथनं भवतीत्य् आह—अथवेति । देवस्य मायाया गतिर् वध्य-घातक-लक्षणा वृत्तिर् भूतानां चेतसो वचसश् चागोचरा सुज्ञेया न भ्वतीति निश्चय इत्य् अर्थः ॥२३॥</p>
<p>———————————————————————————————————————</p>
<p>**जीव-गोस्वामी (क्रम-सन्दर्भः) : **ननु यत्र कुत्रचिद् धर्मे विशेषतस् तु सर्व-धर्म-रक्षायां प्रमाणीकृतस्य यथार्थ-वचनम् एव युक्तम् । तथा च वयम् ईश्वर-वादिनोऽपि तं न विजानीमा इति कथम् उक्तवन्तस् तत्राह—अथवेति । तस्माद् अधुना देव-माया-कृते कलेः प्रभावे तवाप्य् अयं संशयो युक्त इति भावः । देव-पदं त्व् अत्र तथापि द्योतमानत्वात् तस्य माया-दोषास्पृष्टत्व-निगमनार्थं कृतम् ॥२३॥</p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **अथवेति । त्वया सर्वम् उक्तम् एवेत्य् अर्थः । देव-मायेत्य् आदिना अप्रतर्क्याद् इति तद्-उक्तम् अनुमोदितम् । देवस्य भगवतो मायायाः सर्व-जगत्-पालन-संहार-कारिण्या गतिः भूतानां चेतसोऽगोचरा इति अप्रतर्क्येत्य् अर्थः । वचसोऽगोचरा इति अनिर्देश्येत्य् अर्थः । मायायास् तच्-छक्तित्वात् स देवः पालन-संहार-लक्षणे सुख-दुःखे भूतेभ्यः कथं ददातीति ज्ञातुं वक्तुं च कः शक्नोतीत्य् अर्थः ॥२३॥</p>
<p>———————————————————————————————————————</p>
<p>॥ १.१७.२४ ॥</p>
<p><strong>तपः शौचं दया सत्यम् इति पादाः कृते कृताः ।</strong><br>
अधर्मांशैस् त्रयो भग्नाः स्मय-सङ्ग-मदैस् तव ॥**</p>
<p>**श्रीधर-स्वामी (भावार्थ-दीपिका) : **धर्मोऽसाव् इति ज्ञात्वा तस्य पादानुवादेन व्यवस्थाम् आह—तप इति द्वाभ्याम् । अधर्म-पादैस् तव त्रयः पादास् त्रिभिर् अंशैर् भग्नाः । स्मयो विस्मयः ॥२४॥</p>
<p>———————————————————————————————————————</p>
<p>**जीव-गोस्वामी (क्रम-सन्दर्भः) : **माया च धर्माधर्म-लक्षणं क्रम-वशात् समुदिती-भवन्तं जीवानां कर्म-विशेषाम् अनुसृत्य तत्-तद्-युगे तत् तत् प्रवर्तयतीति तस्याश् च न वैषम्यम् इत्य् आह—तप इति द्वाभ्याम् । स्मयो गर्वः । गर्व-द्वारा तपो-नाशकत्वेनेति वक्ष्यमाण-टीका-सङ्गतेः । सङ्गः स्त्रीभिः । मदस् तु पानादिजः । अभ्यर्थित इत्य् अत्र वक्ष्यमाण-तत्-तत्-सङ्गतेर् एव । अधर्मांशैः स्मयाद्य्-अंश-रूपैः । त्रय इति त्रयस् त्रयोऽंशाः भग्नाः । ततश् चतुर्थ-चतुर्थांशैर् एक एव पादोऽवशिष्यते । तत्र च सत्यस्यैवांशोऽवशिष्यत इत्य् अर्थः ॥२४॥</p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **अहं तु त्वया अकथितम् अपि तव भद्राभद्रं सर्वं जानाम्य् एव तत् शृण्व् इत्य् आह—तप इति द्वाभ्याम् । अधर्मस्य अंशः पादैः स्मयादिभिः । स्मयो गर्वः । सङ्गः स्त्रीभिः । मदो मधु-पानजः । उपलक्षणम् एतद्-धिंसादेर् अपि । ततः सत्यादिनाशकत्वं ज्ञेयम् ॥२४॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **त्वयानुक्तम् अपि तव भद्राभद्रम् अहं जानाम्य् एव, तत्त्वं शृण्वित्य् आह—तप इति द्वाभ्याम् । अधर्मस्यांशैः पादैः स्मयादिभिस् त्रिभिस् तव एयः पादास् तपः-शोचदयारूपा भग्नाः । तेषु स्मयो गर्वः, सङ्गः स्त्रीभिः, मदो मधु-पानजन्यः ॥२४॥</p>
<p>———————————————————————————————————————</p>
<p>॥ १.१७.२५ ॥</p>
<p><strong>इदानीं धर्म पादस् ते सत्यं निर्वर्तयेद् यतः ।</strong><br>
तं जिघृक्षत्य् अधर्मोऽयम् अनृतेनैधितः कलिः ॥**</p>
<p>**श्रीधर-स्वामी (भावार्थ-दीपिका) : **इदानीं कलौ । हे धर्म, ते पादश् चतुर्थोऽंशस् तत्रापि सत्यम् एवास्ति । यतः सत्याद् भवान् आत्मानं निर्वर्तयेत् कथंचिद् धारयेत् । यद् वा, पुरुषस् त्वां साधयेत् । तम् अपि पादम् अनृतेन संवर्धितः कलिः कलि-रूपोऽयम् अधर्मो ग्रहीतुम् इच्छति, तत्रेयं स्थितिः—कृत-युगे प्रथमं संपूर्णश् चतुष्-पाद् धर्मः । त्रेतायां चतुर्णाम् अपि पादानां मध्ये स्मयेन तपः, सङ्गेन शौचम्, मदेन दया, अनृतेन सत्यम् इत्य् एवं चतुर्थांशो हीयते । द्वापरे त्व् अर्धम् । कलौ चतुर्थोऽंशोऽवशिष्यते सोऽप्य् अन्ते विनङ्क्ष्यतीति ॥२५॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : <em>न व्याख्यातम्।</em></strong></p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **इदानीं कलौ । हे धर्म ! ते पादश् चतुर्णाम् एव एव तप-आदि-पादानां स्मयादिभिर् भाग-त्रय-ध्वंसाद् अवशिष्टश् चतुर्थैर् अंशैर् एकः । स च प्राधान्येन व्यपदेशो भवति इति न्यायेन सत्यं तप-आदिषु सत्यस्यैव प्राधान्यात् । यतः सत्याद् भवान् आत्मानं निर्वर्तयेत् कथञ्चिद् धारयेत् । यद् वा, पुरुषस् त्वां साधयेत् । तद् अपि पादम् अनृतेन संवर्धितः कलिः कलि-रूपोऽयम् अधर्मो ग्रहीतुम् इच्छति । तत्रेयं द्वादश-स्कन्ध-दृष्ट्या स्थितिः—कृत-युगे प्रथमं संपूर्णश् चतुष्-पाद् धर्मः । त्रेतायां चतुर्णाम् अपि पादानां मध्ये स्मयेन तपः, सङ्गेन शौचम्, मदेन दया, अनृतेन सत्यम् इत्य् एवं चतुर्थोऽंशो हीयते । द्वापरे त्व् अर्धम् । कलौ चतुर्थोऽंशोऽवशिष्यते सोऽप्य् अन्ते नङ्क्ष्यतीति ॥२५॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **इदानीं कलौ, हे धर्म! ते पादश् चतुर्थांशः सत्यम् एवास्ति, यतः सत्याद्-भवान् आत्मानं निर्वर्तयेत् कथञ्चिद् धारयेत् । यद् वा, पुरुषत्वां साधयेत् तम् अपि पादमयम् अधर्मः कलिर् अनृतेनैधितः जिघृक्षति हर्तुम् इच्छति । द्वादश-स्कन्धानुसारेणेयम् अत्र व्यवस्था—कृते चतुष्पाद्-धर्मः पूर्णः, त्रेतायां तपः-शौच-दया-सत्यानां चतुर्णां पादानां क्रमात् स्मयसङ्गमदानृतैश् चतुर्थोंशो ह्रियते, द्वापरे त्व् अर्द्धं । कलौ तेषां चतुर्थोंशोवशिष्यते, स च प्राधान्येन व्यपदेशा भवन्ति इति न्यायात् सत्य-शब्देनोच्यते । तप-आदिषु सत्यस्यैव प्रधानत्वाद् इति ॥२५॥</p>
<p>———————————————————————————————————————</p>
<p>॥ १.१७.२६ ॥</p>
<p><strong>इयं च भूमिर् भगवता न्यासितोरु-भरा सती ।</strong><br>
श्रीमद्भिस् तत्-पद-न्यासैः सर्वतः कृत-कौतुका ॥**</p>
<p>**श्रीधर-स्वामी (भावार्थ-दीपिका) : **न्यासितोऽन्योन्य-द्वारेणावतारित उरुर् भरो भारो यस्याः । कृतं कौतुकं मङ्गलं यस्याः सा ॥२६॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : <em>न व्याख्यातम्।</em></strong></p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **न्यासितः अवतारितः स्वेनान्य-द्वारा च उरुर् भरो भारो यस्याः सा ॥२६॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **भगवता श्री-कृष्णेन न्यासितोर् उभरावतारिता-सुररूप-महाभारा सती श्रीमद्भिस् तत्-पादन्यासैः कृत-कौतुका रचित-मङ्गलासीत् ॥२६॥</p>
<p>———————————————————————————————————————</p>
<p>॥ १.१७.२७ ॥</p>
<p><strong>शोचत्य् अश्रु-कला साध्वी दुर्भगेवोज्झिता सती ।</strong><br>
अब्रह्मण्या नृप-व्याजाः शूद्रा भोक्ष्यन्ति माम् इति ॥**</p>
<p>**श्रीधर-स्वामी (भावार्थ-दीपिका) : **अश्रूणि कलयति मुञ्चतीत्य् अश्रु-कला । तेन उज्झिता त्यक्ता सती शूद्रा भोक्षयन्ति माम् इति शोचति ॥२७॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : <em>न व्याख्यातम्।</em></strong></p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **अश्रूणि कलयति दधातीति ॥२७॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **अधुना तेनोज्झिता दुर्भगेवाश्रुकला रुदन्ती शूद्रा मां तेक्ष्यन्तीति शोचति ॥२७॥</p>
<p>———————————————————————————————————————</p>
<p>॥ १.१७.२८ ॥</p>
<p><strong>इति धर्मं महीं चैव सान्त्वयित्वा महा-रथः ।</strong><br>
निशातम् आददे खड्गं कलयेऽधर्म-हेतवे ॥**</p>
<p>**श्रीधर-स्वामी (भावार्थ-दीपिका) : **निशातं निशितम् । अधर्मस्य हेतुर् यः कलिस् तं हन्तुम् इत्य् अर्थः ॥२८॥</p>
<p>———————————————————————————————————————</p>
<p>**जीव-गोस्वामी (क्रम-सन्दर्भः) : **इतीति । ननु जीवानाम् अधर्म एव तत्-तद्-दोष-हेतुर् इत्य् उक्तम् । कथं कलिं हन्यात् तत्र अधर्मस्य हेतवे सहायापेक्षेत्य् अर्थः । वक्ष्यते च—त्वम् अधर्म-बन्धुर् [भा।पु। १.१७.३१] इति ।</p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **कलये कलिं हन्तुं खङ्गम् आददे इत्यत्र राज्ञोऽयम् अभिप्रायः, मत्-पाणिस्थ-खड्ग-दर्शनेनायम् अपि नृप-चिह्न-धारी मया सार्धं द्वन्द्वशो योद्धुम् आयातु, ततश् चैनं शीघ्रम् एव हनिष्यामीति ॥२८॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **अधर्म-हेतवे कलये तं हन्तुम् इत्य् अर्थः ॥२८॥</p>
<p>———————————————————————————————————————</p>
<p>॥ १.१७.२९ ॥</p>
<p><strong>तं जिघांसुम् अभिप्रेत्य विहाय नृप-लाञ्छनम् ।</strong><br>
तत्-पाद-मूलं शिरसा समगाद् भय-विह्वलः ॥**</p>
<p>**श्रीधर-स्वामी (भावार्थ-दीपिका) : **अभिप्रेत्य ज्ञात्वा ॥२९॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : <em>न व्याख्यातम्।</em></strong></p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **विहाय नृप-लाञ्छनम् इति । तदा कलिनाप्य् एवं विचारितम् । अनेन सह योद्धुं न मे शक्तिर् न क्षत्रियस्य शरणापत्तिर् उचिता । अतो नृप-चिह्नं विहायैव पादयोर् अस्य पतामीति ॥२९॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **अभिप्रेत्य ज्ञात्वा, नृप-लाञ्छनं राज-चिह्नं मुकुटादि ॥२९॥</p>
<p>———————————————————————————————————————</p>
<p>॥ १.१७.३० ॥</p>
<p><strong>पतितं पादयोर् वीरः कृपया दीन-वत्सलः ।</strong><br>
शरण्यो नावधीच् छ्लोक्य आह चेदं हसन्न् इव ॥**</p>
<p>**श्रीधर-स्वामी (भावार्थ-दीपिका) : **शरण्य आश्रयार्हः । श्लोक्यः सत्कीर्त्य्-अर्हः ॥३०॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : <em>न व्याख्यातम्।</em></strong></p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **नावधीत् श्लोक्य इति । राज्ञापि विचारितम्, शरणागतोऽयं हन्तुम् अनर्हः, तद् अपि दुष्टम् एवं यदि हन्मि तर्हि शरणागत-वधाज् जातम् अधर्मम् आलम्ब्य मय्य् एवासौ प्रवेक्ष्यति न मरिष्यतीति हसन्न् इवेति कोपान् अपगमात् ईश्वरेण तादृश एव विधिर् निर्मितो यज्-जिघांसोर् अपि मम हस्तात् त्वम् अद्य रक्षितोऽभूर् इति मनोऽनुलापाच् च ॥३०॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **श्लोक्यः कीर्त्यर्हो नावधीत् । एवं हि राज्ञा विमृष्टं—शरणागतत्वाद् अयम् अवध्यस् तथापि दुष्टत्वाच्-चेद् एनं वधिष्यामि, तदा तद्-गत-वध-जातम् अधर्मम् आश्रित्यायं मय्य् एव प्रवेक्ष्यति, न मरिष्यतीति सन्न् इवेति क्रोधान् अपगमात् । प्रभोर् इयम् इच्छा यज्-जिघांसोर् मे हस्तात्-त्वम् अद्य रक्षित इति मनसि विमर्शाच् चेति ॥३०॥</p>
<p>———————————————————————————————————————</p>
<p>॥ १.१७.३१ ॥</p>
<p><strong>राजोवाच—</strong></p>
<p>**न ते गुडाकेश-यशो-धराणां **</p>
<p><strong>बद्धाञ्जलेर् वै भयम् अस्ति किञ्चित् ।</strong></p>
<p>**न वर्तितव्यं भवता कथञ्चन **</p>
<p><strong>क्षेत्रे मदीये त्वम् अधर्म-बन्धुः ॥</strong></p>
<p>**श्रीधर-स्वामी (भावार्थ-दीपिका) : **गुडकेशोऽर्जुनस् तस्य यशो-धरा ये वयं तेषां तान् प्रति बद्धोऽञ्जलिर् येन तस्य ते । किन्तु कथंचन केनाप्य् अंशेन न वर्तितव्यम् । यस्मात् त्वम् अधर्मस्य बन्धुः ॥३१॥</p>
<p>———————————————————————————————————————</p>
<p>**जीव-गोस्वामी (क्रम-सन्दर्भः) : **गुडाकेशस्य यद् यशस् तस्य रक्षण-व्यग्राणाम् इत्य् अर्थः ॥३१॥</p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **स्व-कार्यं विचार्याह—गुडाकेशोऽर्जुनस् तद्-यशोधराणाम् अस्माकम् अग्रतो बद्धाञ्जलेस् तव । किन्तु कथञ्चन केनाप्य् अंशेन न वर्तितव्यं न स्थेयम् ॥३१॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **स्व-प्रयोजनं विचार्याह—न ते इति । मदीये क्षेत्रे देशे कथञ्चन केनाप्य् अंशेन न वर्तितव्यं न स्थेयं यतस् त्वम् अधर्म-बन्धुः ॥३१॥</p>
<p>———————————————————————————————————————</p>
<p>॥ १.१७.३२ ॥</p>
<p>**त्वां वर्तमानं नर-देव-देहेष्व् **</p>
<p><strong>अनुप्रवृत्तोऽयम् अधर्म-पूगः ।</strong></p>
<p>**लोभोऽनृतं चौर्यम् अनार्यम् अंहो **</p>
<p><strong>ज्येष्ठा च माया कलहश् च दम्भः ॥</strong></p>
<p>**श्रीधर-स्वामी (भावार्थ-दीपिका) : **तद् एवाह । राज-देहेषु वर्तमानं त्वाम् अनु सर्वतः प्रवृत्तः । अनार्यं दौर्जन्यम् । अंहः स्वधर्म-त्यागः । ज्येष्ठा अलक्ष्मीः । माया कपटम् ॥३२॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : <em>न व्याख्यातम्।</em></strong></p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **त्वत्-प्रवृत्तौ दोषान् शृण्व् इत्य् आह—त्वाम् इति । नराणां देवानां च देहेष्व् इति । देवा अपि त्वद्-आक्रान्त-देहा लोभाद्य्-अधर्मिष्ठा भवन्ति किं पुनर् नरा इति भावः । वर्तमानं त्वाम् अनु सर्वतः प्रवृत्तः । अनार्यं दौर्जन्यम् । अंहः स्व-धर्म-त्यागः । ज्येष्ठा अलक्ष्मीः । माया कपटम् । दम्भोऽहङ्कारः ॥३२॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **नर-देवानां राज्ञां देहेषु वर्तमानं त्वाम् अनुलक्षीकृत्य अनार्यं दौर्जन्य्ं । अंहः स्व-धर्म-त्याग-रूपं पापं, ज्येष्ठा-लक्ष्मीः, माया कपटम् ॥३२॥</p>
<p>———————————————————————————————————————</p>
<p>॥ १.१७.३३ ॥</p>
<p>**न वर्तितव्यं तद् अधर्म-बन्धो **</p>
<p><strong>धर्मेण सत्येन च वर्तितव्ये ।</strong></p>
<p>**ब्रह्मावर्ते यत्र यजन्ति यज्ञैर् **</p>
<p><strong>यज्ञेश्वरं यज्ञ-वितान-विज्ञाः ॥</strong></p>
<p>**मध्वाचार्यः (भागवत-तात्पर्यम्) : **ब्रह्म-यज्ञा वितान-यज्ञाश् च ॥३३॥</p>
<p>———————————————————————————————————————</p>
<p>**श्रीधर-स्वामी (भावार्थ-दीपिका) : **तत् तस्माद् धर्मेण सत्येन च वर्तितव्ये वर्तितुम् अर्हे ब्रह्मावर्ते देशे । यज्ञस्य वितानं विस्तारस् तत्र विज्ञा निपुणाः ॥३३॥</p>
<p>———————————————————————————————————————</p>
<p>**जीव-गोस्वामी (क्रम-सन्दर्भः) : **ब्रह्मावर्त इत्य् उपलक्षणं यज्ञिय-देशानाम् ॥३३॥</p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **धर्मेणेत्य् अनेनैव सिद्धे सत्येन चेति पृथग्-उक्तिः सत्यस्य धर्म-मूलत्व-व्यञ्जिका । स्कन्ध-शाखादिकं विना केवलेन मूलेनापि न प्रायः प्रयोजन-सिद्धिर् इत्य् अतो धर्मेणेति चोक्तम् । वर्तितव्ये वर्तितुं योग्ये ॥३३॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **धर्मेण सत्येन च वर्तितुं योग्ये ब्रह्मावर्ते त्वया न वर्तितव्यं, यज्ञेश्वरं कृष्णम् ॥३३॥</p>
<p>———————————————————————————————————————</p>
<p>॥ १.१७.३४ ॥</p>
<p><strong>यस्मिन् हरिर् भगवान् इज्यमान \ इज्यात्म</strong><sup id="fnref:2"><a href="#fn:2" class="footnote-ref" role="doc-noteref">2</a></sup><strong>-मूर्तिर् यजतां शं तनोति । \ कामान् अमोघान् स्थिर-जङ्गमानाम् \ अन्तर् बहिर् वायुर् इवैष आत्मा ॥</strong></p>
<p>**मध्वाचार्यः (भागवत-तात्पर्यम्) : **इष्टात्म-मूर्तिः इच्छा-तनुः ॥३४॥</p>
<p>———————————————————————————————————————</p>
<p>**श्रीधर-स्वामी (भावार्थ-दीपिका) : **इज्या यागस् तद्-रूपा मूर्तिर् यस्य । शं क्षेमं कामांश् च । नन्व् इन्द्रादयो देवा इज्यन्ये नतु हरिस् तत्राह—स्थिरेति । एष स्थावरादीनाम् आत्मेति । तथापि जीववन् न परिच्छिन्न इत्य् आह—अन्तर् बहिर् इति । यथा वयुः प्राण-रूपेणान्तस्थोऽपि बहिर् अप्य् अस्ति तद्वत् सर्वान्तर्यामीश्वरोऽपीति ॥३४॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : <em>न व्याख्यातम्।</em></strong></p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **नन्व् इन्द्रादयो देवता अपीज्यन्ते न केवलं भगवान् एव तत्राह—इज्यानाम् इन्द्रादीनाम् आत्म-मूर्तिर् अन्तर्यामि-रूपः । ते आत्म-मूर्तयो यस्येति वा । स्थिर-जङ्गमानाम् अस्मत्-प्रजानां कामान् ऐहिकान् शं पारत्रिकं सुखं च तनोति वायुर् इवान्तर् बहिश् च साक्षाद् अनुभूयमानः सन्न् इत्य् अर्थः । त्वयि वर्तमाने तु तथा नैव स्याद् इति भावः ॥३४॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **नन्व् इन्द्रादये पीड्यन्ते न केवलं हरिस् तत्राह—इज्यानां तेषाम्  आत्मा प्रवर्तिका मूर्तिर् यस्य सः । स्थिर-जङ्गमानाम् अस्मत्-प्रजानाम् अमोघान् कामान् भोगान् तनोति वायुर् इवान्तर् बहिश् च प्रतीयमानः, त्वयत्र वर्तमाने तथा न भवेद् इति भावः ॥३४॥</p>
<p>———————————————————————————————————————</p>
<p>॥ १.१७.३५ ॥</p>
<p><strong>सूत उवाच—</strong></p>
<p><strong>परीक्षितैवम् आदिष्टः स कलिर् जात-वेपथुः ।</strong><br>
तम् उद्यतासिम् आहेदं दण्ड-पाणिम् इवोद्यतम् ॥**</p>
<p>**श्रीधर-स्वामी (भावार्थ-दीपिका) : **उयतासिम् उद्धृत-खड्गम् । दण्ड-पाणिं यमम् । उद्यतम् उद्युक्तम् ॥३५॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : <em>न व्याख्यातम्।</em></strong></p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **उद्यतासिम् उच्चीकृत-खड्गम् । जात-वेपथुर् इति स्व-रक्षणार्थं बहुतरं बुद्धि-बलं प्रकाशितम् । तद् अपि मम वध एवोपस्थित इति भावः । राज्ञो ह्य् अयम् अभिप्रायः, यदीमां मद्-आज्ञां न पालयति तदा मद्-अभीष्टम् अस्य वधम् अधुनैव करिष्यामि, यदि च पालयति तदास्यावधेऽपि मम कापि क्षतिर् नास्तीति । दण्ड-पाणिं यमम् ॥३५॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **उद्यतासिं निःसारित-खड्गं, दण्ड-पाणिं यमम् इव ॥३५॥</p>
<p>———————————————————————————————————————</p>
<p>॥ १.१७.३६ ॥</p>
<p><strong>कलिर् उवाच—</strong></p>
<p><strong>यत्र क्व वाथ वत्स्यामि सार्व-भौम तवाज्ञया ।</strong><br>
लक्षये तत्र तत्रापि त्वाम् आत्तेषु-शरासनम् ॥**</p>
<p>**श्रीधर-स्वामी (भावार्थ-दीपिका) : **अत्र न वस्तव्यम् इति या तवाज्ञा तया यत्र क्वापि वत्स्यामि किन्तु तत्र तत्राप्य् आत्तो गृहीत इषूः शरासनं च येन तं त्वाम् एव लक्षये ॥३६॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : <em>न व्याख्यातम्।</em></strong></p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **हे सार्वभौम! सर्वस्या अपि भूमे राजन्! लक्षये साक्षाद् एवम् एव त्वां पश्यामि । तेन सर्वेषां स्थावर-जङ्गमानां युष्मत्-प्रजात्वात् सर्वस्या अपि भूमेस् तवाधिकारात् मम वस्तुं स्थान-भावात् सम्प्रति त्वद्-अग्रे वर्तमानं त्वत्-पादयोः पतितं मां स्व-हस्तेनैव जहीति भावः ॥३६॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **यत्रेति—हे सार्वभौम सर्व-भूमेर् ईश्वर, ब्रह्मावर्तं, विहार चेद् अन्यत्र कुत्रापि वत्स्यामि, तत्रापि त्वाम् एवात्-तेषुशरासनं पश्यामीति निखिल-पृथ्वीश्वरस्य तव प्रज्ञा मां खेदयिष्यन्तीति भावः ॥३६॥</p>
<p>———————————————————————————————————————</p>
<p>॥ १.१७.३७ ॥</p>
<p><strong>तन् मे धर्म-भृतां श्रेष्ठ स्थानं निर्देष्टुम् अर्हसि ।</strong><br>
यत्रैव नियतो वत्स्य आतिष्ठंस् तेऽनुशासनम् ॥**</p>
<p>**श्रीधर-स्वामी (भावार्थ-दीपिका) : **तत् तस्मात् । नियतो निश्चलः । वत्स्ये वत्स्यामि ॥३७॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : <em>न व्याख्यातम्।</em></strong></p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **शरणागतं त्वाम् अहं न हन्मीति चेत् तदा हे धर्म-पालकानां श्रेष्ठ! ॥३७॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **तर्हि यद्-विधेयं तद्-भणेति चेत्-तत्राह—तद् इति । नियतो निश्चलः सन् ॥३७॥</p>
<p>———————————————————————————————————————</p>
<p>॥ १.१७.३८ ॥</p>
<p><strong>सूत उवाच—</strong></p>
<p><strong>अभ्यर्थितस् तदा तस्मै स्थानानि कलये ददौ ।</strong><br>
द्यूतं पानं स्त्रियः सूना यत्राधर्मश् चतुर् विधः ॥**</p>
<p><strong>श्रीधर-स्वामी (भावार्थ-दीपिका) : पानं</strong> मद्यादेः । <strong>सूना</strong> प्राणि-वधः । <strong>द्यूते</strong>ऽनृतम् । पाने मदः । पूर्वं मदो दया-नाशकत्वेनोक्तेऽत्र तु दर्व-द्वारा तपो-नाशकत्वेन । स्त्रीषु सङ्गः । हिंसायां क्रौर्यं दया-नाशकम् इति ज्ञेयम् । यद्यपि सर्वं सर्वत्र संभवति, तथापि प्राधान्येनानृतदीनां द्यूतादिषु यथा-सङ्ख्यं ज्ञेयम् । द्वादश-स्कन्धे तु सत्यं दया तपो दानम् इति पादा विभोर् नृप [भा।पु। १२.३.१८] इत्य् अत्र दान-शब्देन शौचम् एवोक्तम् । मनः-शुद्धि-रूपत्वाद् भूताभय-दानस्य ।</p>
<blockquote>
<p>त्रेतायां धर्म-पादानां तुर्यांशो हीयते शनैः । \</p></blockquote>
<p>अधर्म-पादैर् अनृत-हिंसासन्तोष-विग्रहैः ॥ [भा।पु। १२.३.२०]</p>
<p>इत्य् अत्र चासन्तोष-शब्देन तस्य हेतुर् गर्वो लक्ष्यते । विह्रग-शब्देन च तद्-धेतुः स्त्री-सङ्ह इत्य् अविरोधः ॥३८॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : <em>न व्याख्यातम्।</em></strong></p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **द्यूतं स्पष्टम् । पानं मद्यादेः स्त्रियोऽविवाहिताः शूनाः प्राणि-वधः । यत्र चतुर्विधोऽधर्मा इति । द्यूतेऽनृतं सत्य-नाशकं पाने मदो दया-नाशकः स्त्रीषु सङ्गः शौच-नाशकः प्राणि-हिंसायां तु समुदित एव चतुर्विधोऽधर्मः । न हि प्राणि-हन्तृषु तपः शुचित्वं दया वा । सत्य-वचनं तु तेषु नास्त्य् एवेति ॥३८ ॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **पानं मद्यादेः, स्त्रियः पुंश्चल्यः सूना अविहित-हिंसा, यत्र सूनायां चतुर्विधो ऽधर्मः । हि प्राणि-हिंसकेषु तपः-शौच-दया-सत्यानि सन्ति ॥३८॥</p>
<p>———————————————————————————————————————</p>
<p>॥ १.१७.३९ ॥</p>
<p><strong>पुनश् च याचमानाय जात-रूपम् अदात् प्रभुः ।</strong><br>
ततोऽनृतं मदं कामं रजो वैरं च पञ्चमम् ॥**</p>
<p>**श्रीधर-स्वामी (भावार्थ-दीपिका) : **चतुर्विधस्याप्य् एकत्रैवावस्थानं देहीति पुनर् याचमानाय जात-रूपं सुवर्णं दत्तवान् । ततः सुवर्ण-दानाद् अनृतम्, मदम्, कामम् इति स्त्रीषु सङ्गम्, रज इति रजो-मूलां हिंसाम्, एतानि चत्वारि पञ्चमं वैरं चादाद् इति ॥३९॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : <em>न व्याख्यातम्।</em></strong></p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **भो राजन्न् एतद् वृत्तान्तं श्रुत्वा द्यूतादिकं कोऽपि नानुशीलयिष्यति । किं च, प्रथमं मनसि मत्-प्रवेशस् तत एव लोकाः प्रायो द्यूतादिकं भजन्ते इति । तत्र भवता दीयमानम् अपि स्थान-चतुष्टयम् अदत्तम् एवाभूत् । तस्माद् एवं किम् अपि स्थानम् अहं प्राप्नुयां यल्-लोकैर् दुस्त्यजं स्याद् इति याचमानाय कलये जात-रूपं स्वर्णोपलक्षितं रजतादिकं द्रव्य-मात्रम् एव तद्-वास-स्थानत्वेन अदात् । तत एव हेतोर् धनवत्सु अनृतं मिथ्या मदः पानादि-जनिता मत्तता कामः स्त्री-सङ्गः, रजो गर्व इति चतुर्विधोऽधर्मः तथा पञ्चमं वैरं च स्यात् । मद-कामयोः क्लीबत्वम् आर्षम् ॥३९॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **नन्व् एतद्-वृत्तान्तं निशम्य सर्वे द्यूतादि त्यजेयुर् अतस् त्वया दत्तम् अप्य् अदत्तम् इति पुनर् याचमानाय कलये जात-रूपं स्वर्णोपलक्षितं धनं तद्-वासार्थम् अदात् । स्वयशो रक्षता मया शरण्यत्वात् संप्रत्ययं न हतो दत्त-स्थानश् च कृतः । यदि मद् आज्ञानुसारी न तिष्ठेत् तदैतद्-वधः सुशक एवेति राज्ञो भावः । तत एव हेतोर् धनिष्व् अनृतादयः । अनृतं मिथ्या, मद आसव-पानजा मत्तता, कामः स्त्री-सङ्गः । रजो गर्व इति चतुर्विधो ऽधर्मः, वैरं च पञ्चमं स्यात् । मद् अकामयोः क्लीवत्वम् आर्षम् ॥३९॥</p>
<p>———————————————————————————————————————</p>
<p>॥ १.१७.४० ॥</p>
<p><strong>अमूनि पं च स्थानानि ह्य् अधर्म-प्रभवः कलिः ।</strong><br>
औत्तरेयेण दत्तानि न्यवसत् तन्-निदेश-कृत् ॥**</p>
<p>**श्रीधर-स्वामी (भावार्थ-दीपिका) : **औत्तरेयेण परीक्षिता । अमून्य् अमीषु स्थानेषु न्यवसद् इत्य् अर्थः । तस्य राज्ञो निदेश-कृद् आज्ञा-कृत् ॥४०॥</p>
<p>———————————————————————————————————————</p>
<p>**जीव-गोस्वामी (क्रम-सन्दर्भः) : **ततश् च तत्-क्षणाद् एव तत्र तत्र गतः कलिस् तान्य् अधिष्ठितवान् इत्य् आह—अमूनीति । कालाध्व-भाव-देशानाम् इत्य्-आदि कारिका-बलेन कर्मत्वम् ॥४०॥</p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **अमूनि अमीष्व् इत्य् अर्थः । यद् वा, काल-भावाध्व-देशानाम् इति कारिकाबलात् कर्मत्वम् ॥४०॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **अमून्यमीषु ॥४०॥</p>
<p>———————————————————————————————————————</p>
<p>॥ १.१७.४१ ॥</p>
<p><strong>अथैतानि न सेवेत बुभूषुः पुरुषः क्वचित् ।</strong><br>
विशेषतो धर्म-शीलो राजा लोक-पतिर् गुरुः ॥**</p>
<p>**मध्वाचार्यः (भागवत-तात्पर्यम्) : **विहितातिरेकेण न सेवेतेति ॥४१॥</p>
<p>———————————————————————————————————————</p>
<p>**श्रीधर-स्वामी (भावार्थ-दीपिका) : **अथ इति हेतोः बुभूषुर् उद्भवितुम् इच्छुः । स्त्री-सुवर्णयोर् असेवनं नाम तयोर् अनासक्तिः ॥४१॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : <em>न व्याख्यातम्।</em></strong></p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **स्त्रियं परकीयाम् एव न सेवेत । बुभूषुः स्व-क्षेमम् इच्छुः । सुवर्णस्यासेवनं नाम तत्रानासक्तिर् इत्य् एके ॥४१॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **बुभूषः स्व-कल्याणेच्छुः, लोकानां पतिः पालकः गुरुर् उपदेष्टा च राजा विशेषतो न सेवेत । सुवर्ण-स्वस्त्रियोर् असेवनम् अनासक्तिः, परस्त्रीणां स्वरूपतस् त्यागः ॥४१॥</p>
<p>———————————————————————————————————————</p>
<p>॥ १.१७.४२ ॥</p>
<p><strong>वृषस्य नष्टांस् त्रीन् पादान् तपः शौचं दयाम् इति ।</strong><br>
प्रतिसन्दध आश्वास्य महीं च समवर्धयत् ॥**</p>
<p>**श्रीधर-स्वामी (भावार्थ-दीपिका) : **एवं कलिं निगृह्य वृषस्य पादान् प्रतिसन्दधे । तप-आदीनि प्रवर्तितवान् इत्य् अर्थः ॥४२॥</p>
<p>———————————————————————————————————————</p>
<p>**जीव-गोस्वामी (क्रम-सन्दर्भः) : **एवं कलिं निगृह्य वृषस्य पादान् प्रतिसन्दधे तप-आदीनि प्रवर्तितवान् इत्य् अर्थः ॥४२॥</p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **एवं कलिं निगृह्य वृषस्य पादान् प्रतिसन्दधे । तप-आदीनि प्रवर्तितवान् इत्य् अर्थः ॥४२॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **एवं कलिं निगृह्य वृषस्य धर्मस्य त्रीन् पादान् राजा प्रति-सन्दधे, तान् प्रवर्तयामास ॥४२॥</p>
<p>———————————————————————————————————————</p>
<p>॥ १.१७.४३-४४ ॥</p>
<p><strong>स एष एतर्ह्य् अध्यास्त आसनं पार्थिवोचितम् ।</strong><br>
पितामहेनोपन्यस्तं राज्ञारण्यं विविक्षता ॥**</p>
<p><strong>आस्तेऽधुना स राजर्षिः कौरवेन्द्र-श्रियोल्लसन् ।</strong><br>
गजाह्वये महा-भागश् चक्रवर्ती बृहच्-छ्रवाः ॥**</p>
<p>**श्रीधर-स्वामी (भावार्थ-दीपिका) : **युष्मदीय-सत्र-प्रवृत्तिर् अपि तत्-प्रभावाद् एवेत्य् आह त्रिभिः । एतर्हीदानीं युधिष्ठिरेणारण्यं प्रवेष्टुम् उच्छता उपन्यस्तं समर्पितम् आसनम् अध्यास्ते । अधुना आस्ते पालयत इति वर्तमान-सामीप्ये वर्तमानवन् निर्देशः स्मेत्य् अध्याहारो वा ॥४३-४४॥</p>
<p>———————————————————————————————————————</p>
<p>**जीव-गोस्वामी (क्रम-सन्दर्भः) : **युष्मदीय-सत्र-प्रवृत्तिर् अपि तत्-प्रभावाद् एवेत्य् आह—स एष इति त्रिभिः । अध्यास्ते आस्तेऽधुना पालयत इत्य् एषु वर्तमान-सामीप्ये वर्तमान-निर्देशः ॥४३॥</p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **युष्मदीय-सत्र-प्रवृत्तिर् अपि तत्-प्रभावाद् एवेत्य् आह—स एष इति त्रिभिः । अध्यास्ते आस्ते अधुना पालयत इत्य् एषु वर्तमान-सामीप्ये वर्तमान-निर्देशः ॥४३-४४॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **तत्-प्रभावाद् एव भवतां सत्र-प्रवृत्तिर् इत्य् आह—स इति । पितामहेन युधिष्ठिरेणोपन्यस् तं दत्तमासनम् अध्यास्ते ॥४३॥ \</p>
<blockquote>
<p>\</p></blockquote>
<p>अध्यास्ते आस्ते ऽधुना पलयत इत्य् एषु वर्तमान-समीप्ये वर्तमान-निदेर्शः ॥४४॥</p>
<p>———————————————————————————————————————</p>
<p>॥ १.१७.४५ ॥</p>
<p><strong>इत्थम्-भूतानुभावोऽयम् अभिमन्यु-सुतो नृपः ।</strong><br>
यस्य पालयतः क्षौणीं यूयं सत्राय दीक्षिताः ॥**</p>
<p>**श्रीधर-स्वामी (भावार्थ-दीपिका) : **सत्राय सत्रं कर्तुं दीक्षिता दीक्षां कृतवन्तः ॥४५॥</p>
<blockquote>
<p>इति श्रीमद्-भागवते महा-पुराणे प्रथम-स्कन्धे \</p></blockquote>
<p>भावार्थाख्य-दीपिकायां टीकायां सप्तदशोऽध्यायः ॥१७॥</p>
<p>———————————————————————————————————————</p>
<p>**जीव-गोस्वामी (क्रम-सन्दर्भः) : **यस्य पालयत इत्य् अत्र सत्रं श्री-बलदेव-दृष्टाद् अन्यज् ज्ञेयम् ॥४५॥</p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **सत्राय सत्रं कर्तुम् । सत्रम् इदं बलदेव-दृष्टाद् अन्यद् एव ज्ञेयम् ॥</p>
<p>इति सारार्थ-दर्शिन्यां हर्षिण्यां भक्त-चेतसाम् ।</p>
<p>प्रथमेऽयं सप्तदशः सङ्गतः सङ्गतः सताम् ॥*॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **सत्राय सत्रं कर्तुं, सत्रम् इदं सङ्कर्षण-दृष्टाद् अन्यद् बोध्यम् । परीक्षित्-सदृशः कोऽपि नाभून् न च भविष्यति । ये ददर्शोदरे कृष्णं निज-ग्राह च यः कलिम् ॥४५॥</p>
<p>———————————————————————————————————————</p>
<p>इति श्रीमद्-भागवते महा-पुराणे ब्रह्म-सूत्र-भाष्ये पारमहंस्यं संहितायां वैयासिक्यां प्रथम-स्कन्धे</p>
<p>परीक्षिते कलि-निग्रहो नाम</p>
<p>सप्तदशोऽध्यायः ।</p>
<p>॥१७॥</p>
<hr>
<blockquote>
</blockquote>
<p>(१.१८)</p>
<div class="footnotes" role="doc-endnotes">
<hr>
<ol>
<li id="fn:1">
<p>वृषो&#160;<a href="#fnref:1" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:2">
<p>इष्टात्म अप्पेअर्स् तो बे मध्वऽस् रेअदिन्ग्।&#160;<a href="#fnref:2" class="footnote-backref" role="doc-backlink">&#x21a9;&#xfe0e;</a></p>
</li>
</ol>
</div>

  </div>
</article>


        

        



    <aside class="card border noPrint" id="section-tree-item-bhAgavatam_gauDIya-prastutiH_01_17_atha_saptadasho-dhyAyaH_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/purANam_vaiShNavam/bhAgavatam/gauDIya-prastutiH/01/17_atha_saptadasho-dhyAyaH/">१७ अथ सप्तदशोऽध्यायः </a>
            <a data-toggle="collapse" href="#section-tree-item-body-bhAgavatam_gauDIya-prastutiH_01_17_atha_saptadasho-dhyAyaH_md" role="button" aria-expanded="false" aria-controls="section-tree-item-body-bhAgavatam_gauDIya-prastutiH_01_17_atha_saptadasho-dhyAyaH_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-bhAgavatam_gauDIya-prastutiH_01_17_atha_saptadasho-dhyAyaH_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: १७ अथ सप्तदशोऽध्यायः</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/purANam_vaiShNavam/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/purANam_vaiShNavam/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/purANam_vaiShNavam/actions/workflows/build.yml"><img src="https://github.com/vishvAsa/purANam_vaiShNavam/actions/workflows/build.yml/badge.svg"> Built </a> on 2025 Aug 25 05:46:07 UTC. (<a href="http://google.com/search?q=05%3a46%3a07%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
