<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>पुराणे विश्वासटिप्पन्यः  | १९ अथोनविंशतितमोऽध्यायः</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/purANam_vaiShNavam/bhAgavatam/gauDIya-prastutiH/01/19_athonaviMshatitamo-dhyAyaH/" rel="alternate" type="application/rss+xml" title="पुराणे विश्वासटिप्पन्यः" />
    <link href="/purANam_vaiShNavam/bhAgavatam/gauDIya-prastutiH/01/19_athonaviMshatitamo-dhyAyaH/" rel="feed" type="application/rss+xml" title="पुराणे विश्वासटिप्पन्यः" />

    <meta property="og:url" content="https://vishvAsa.github.io/purANam_vaiShNavam/bhAgavatam/gauDIya-prastutiH/01/19_athonaviMshatitamo-dhyAyaH/">
  <meta property="og:site_name" content="पुराणे विश्वासटिप्पन्यः">
  <meta property="og:title" content="१९ अथोनविंशतितमोऽध्यायः">
  <meta property="og:description" content="विषयः परीक्षितो गङ्गा-तटे प्रायोपवेशनम्, ऋषि-समागमः, शुकागमनम्, राज्ञः प्रश्नश् च ।
॥ १.१९.१ ॥
सूत उवाच—
मही-पतिस् त्व् अथ तत्-कर्म गर्ह्यं
विचिन्तयन्न् आत्म-कृतं सुदुर्मनाः।
अहो मया नीचम् अनार्य-वत् कृतं
निरागसि ब्रह्मणि गूढ-तेजसि ॥
श्रीधर-स्वामी (भावार्थ-दीपिका) :
प्रायोपविष्टे गङ्गायां राज्ञि योगि-जनावृते । \ शुकस्यागमनं तत्र प्रोक्तम् एकोनविंशके ॥
स्व-कृतं तत्-कर्म मुनि-स्कन्धे सर्प-प्रक्षेपणं गर्ह्यं निन्द्यं चिन्तयन् सुदुर्मना जातः । चिन्ताम् एवाह साधार्भ्याम्—अहो इति । नीचं पापम् । अमीवम् इति पाठे स एवार्थः । ब्रह्मणि ब्राह्मणे । गूडं गुप्तं तेजो यस्य तस्मिन् ॥ ॥">
  <meta property="og:locale" content="en_us">
  <meta property="og:type" content="article">
    <meta property="article:section" content="bhagavatam">

  <meta itemprop="name" content="१९ अथोनविंशतितमोऽध्यायः">
  <meta itemprop="description" content="विषयः परीक्षितो गङ्गा-तटे प्रायोपवेशनम्, ऋषि-समागमः, शुकागमनम्, राज्ञः प्रश्नश् च ।
॥ १.१९.१ ॥
सूत उवाच—
मही-पतिस् त्व् अथ तत्-कर्म गर्ह्यं
विचिन्तयन्न् आत्म-कृतं सुदुर्मनाः।
अहो मया नीचम् अनार्य-वत् कृतं
निरागसि ब्रह्मणि गूढ-तेजसि ॥
श्रीधर-स्वामी (भावार्थ-दीपिका) :
प्रायोपविष्टे गङ्गायां राज्ञि योगि-जनावृते । \ शुकस्यागमनं तत्र प्रोक्तम् एकोनविंशके ॥
स्व-कृतं तत्-कर्म मुनि-स्कन्धे सर्प-प्रक्षेपणं गर्ह्यं निन्द्यं चिन्तयन् सुदुर्मना जातः । चिन्ताम् एवाह साधार्भ्याम्—अहो इति । नीचं पापम् । अमीवम् इति पाठे स एवार्थः । ब्रह्मणि ब्राह्मणे । गूडं गुप्तं तेजो यस्य तस्मिन् ॥ ॥">
  <meta itemprop="wordCount" content="5154">
  <meta name="twitter:card" content="summary">
  <meta name="twitter:title" content="१९ अथोनविंशतितमोऽध्यायः">
  <meta name="twitter:description" content="विषयः परीक्षितो गङ्गा-तटे प्रायोपवेशनम्, ऋषि-समागमः, शुकागमनम्, राज्ञः प्रश्नश् च ।
॥ १.१९.१ ॥
सूत उवाच—
मही-पतिस् त्व् अथ तत्-कर्म गर्ह्यं
विचिन्तयन्न् आत्म-कृतं सुदुर्मनाः।
अहो मया नीचम् अनार्य-वत् कृतं
निरागसि ब्रह्मणि गूढ-तेजसि ॥
श्रीधर-स्वामी (भावार्थ-दीपिका) :
प्रायोपविष्टे गङ्गायां राज्ञि योगि-जनावृते । \ शुकस्यागमनं तत्र प्रोक्तम् एकोनविंशके ॥
स्व-कृतं तत्-कर्म मुनि-स्कन्धे सर्प-प्रक्षेपणं गर्ह्यं निन्द्यं चिन्तयन् सुदुर्मना जातः । चिन्ताम् एवाह साधार्भ्याम्—अहो इति । नीचं पापम् । अमीवम् इति पाठे स एवार्थः । ब्रह्मणि ब्राह्मणे । गूडं गुप्तं तेजो यस्य तस्मिन् ॥ ॥">
<script type="text/javascript">
    
    let baseURL = "https:\/\/vishvAsa.github.io\/purANam_vaiShNavam\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/purANam_vaiShNavam\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/purANam_vaiShNavam\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/purANam_vaiShNavam\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/purANam_vaiShNavam\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvya\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/purANam_vaiShNavam\/bhAgavatam\/gauDIya-prastutiH\/01\/19_athonaviMshatitamo-dhyAyaH\/".replace(basePath, "/");
  pageVars.pageParams = {};
  pageVars.pageSource = "bhAgavatam\/gauDIya-prastutiH\/01\/19_athonaviMshatitamo-dhyAyaH.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/purANam_vaiShNavam/webpack_dist/uiLib-bundle.js"></script>







    <link rel="stylesheet" href="/purANam_vaiShNavam/webpack_dist/uiLib.css">
<link rel="stylesheet" href="/purANam_vaiShNavam/css/uiLibPrint.css" media="print" >
<link rel="stylesheet" href="/purANam_vaiShNavam/css/fonts.css" >
<link rel="stylesheet" href="/purANam_vaiShNavam/css/@fortawesome/fontawesome-free/css/solid.min.css">

<link rel="stylesheet" href="/purANam_vaiShNavam/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/19_athonaviMshatitamo-dhyAyaH/" />
<link rel="alternate" hreflang="sa-Deva" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/19_athonaviMshatitamo-dhyAyaH/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/19_athonaviMshatitamo-dhyAyaH/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/19_athonaviMshatitamo-dhyAyaH/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/19_athonaviMshatitamo-dhyAyaH/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/19_athonaviMshatitamo-dhyAyaH/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/19_athonaviMshatitamo-dhyAyaH/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/19_athonaviMshatitamo-dhyAyaH/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/19_athonaviMshatitamo-dhyAyaH/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/19_athonaviMshatitamo-dhyAyaH/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/19_athonaviMshatitamo-dhyAyaH/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/19_athonaviMshatitamo-dhyAyaH/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/19_athonaviMshatitamo-dhyAyaH/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/19_athonaviMshatitamo-dhyAyaH/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/19_athonaviMshatitamo-dhyAyaH/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/19_athonaviMshatitamo-dhyAyaH/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/19_athonaviMshatitamo-dhyAyaH/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/19_athonaviMshatitamo-dhyAyaH/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/19_athonaviMshatitamo-dhyAyaH/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/19_athonaviMshatitamo-dhyAyaH/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/19_athonaviMshatitamo-dhyAyaH/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/19_athonaviMshatitamo-dhyAyaH/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/19_athonaviMshatitamo-dhyAyaH/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/19_athonaviMshatitamo-dhyAyaH/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/19_athonaviMshatitamo-dhyAyaH/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/19_athonaviMshatitamo-dhyAyaH/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/19_athonaviMshatitamo-dhyAyaH/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/19_athonaviMshatitamo-dhyAyaH/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/19_athonaviMshatitamo-dhyAyaH/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/19_athonaviMshatitamo-dhyAyaH/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/19_athonaviMshatitamo-dhyAyaH/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/19_athonaviMshatitamo-dhyAyaH/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/19_athonaviMshatitamo-dhyAyaH/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/19_athonaviMshatitamo-dhyAyaH/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/19_athonaviMshatitamo-dhyAyaH/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/19_athonaviMshatitamo-dhyAyaH/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/19_athonaviMshatitamo-dhyAyaH/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/19_athonaviMshatitamo-dhyAyaH/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/19_athonaviMshatitamo-dhyAyaH/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/19_athonaviMshatitamo-dhyAyaH/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/19_athonaviMshatitamo-dhyAyaH/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/19_athonaviMshatitamo-dhyAyaH/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/19_athonaviMshatitamo-dhyAyaH/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/19_athonaviMshatitamo-dhyAyaH/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/purANam_vaiShNavam/bhAgavatam/gauDIya-prastutiH/01/19_athonaviMshatitamo-dhyAyaH/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">पुराणे विश्वासटिप्पन्यः <br/> १९ अथोनविंशतितमोऽध्यायः</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/purANam_vaiShNavam/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="१९ अथोनविंशतितमोऽध्यायः">१९ अथोनविंशतितमोऽध्यायः</h1>
    
    <a id="editLink" class="btn btn-primary noPrint"  href="https://github.com/vishvAsa/purANam_vaiShNavam/edit/content/bhAgavatam/gauDIya-prastutiH/01/19_athonaviMshatitamo-dhyAyaH.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <details><summary>विषयः</summary>
<p>परीक्षितो गङ्गा-तटे प्रायोपवेशनम्, ऋषि-समागमः, शुकागमनम्, राज्ञः प्रश्नश् च ।</p>
</details>
<p>॥ १.१९.१ ॥</p>
<p><strong>सूत उवाच—</strong></p>
<p><strong>मही-पतिस् त्व् अथ तत्-कर्म गर्ह्यं</strong></p>
<p><strong>विचिन्तयन्न् आत्म-कृतं सुदुर्मनाः।</strong></p>
<p><strong>अहो मया नीचम् अनार्य-वत् कृतं</strong></p>
<p><strong>निरागसि ब्रह्मणि गूढ-तेजसि ॥</strong></p>
<p><strong>श्रीधर-स्वामी (भावार्थ-दीपिका) :</strong></p>
<p>प्रायोपविष्टे गङ्गायां राज्ञि योगि-जनावृते । \ शुकस्यागमनं तत्र प्रोक्तम् एकोनविंशके ॥</p>
<p>स्व-कृतं तत्-कर्म मुनि-स्कन्धे सर्प-प्रक्षेपणं गर्ह्यं निन्द्यं चिन्तयन् सुदुर्मना जातः । चिन्ताम् एवाह साधार्भ्याम्—अहो इति । नीचं पापम् । अमीवम् इति पाठे स एवार्थः । ब्रह्मणि ब्राह्मणे । गूडं गुप्तं तेजो यस्य तस्मिन् ॥ ॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : <em>न व्याख्यातम्।</em></strong></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong></p>
<p>राजानुतप्य निर्विद्य कृते प्रायोपवेशने ।</p>
<p>ऊनविंशे मुनीन्द्राणां सदसि श्री-शुकागमः ॥</p>
<p>अथ स्व-गृहागमन-काले एव सुदुर्र्मना अभूत् । चिन्ताम् आह सार्धं द्वाभ्याम् । नीचं निन्द्यं कर्म । अमीवम् इति पाठे पापम् । ब्रह्मणि ब्राह्मणे ॥१॥</p>
<p>———————————————————————————————————————</p>
<p><strong>बलदेव-विद्यभूषणः (वैष्णवानन्दिनी) :</strong></p>
<p>नृपेऽनुतप्य निर्विद्य प्राय-भृत्यूनविंशके । \ आजग्मुर् मुनयस् तत्र ततः श्री-बादरायणिः ॥ \</p>
<p>अथ गृहागम-काले एव राज्ञश् चिन्ताम् आह—महीति सार्ध-द्वयेन । तत्-कर्म तद् अंसे सर्प-निक्षेप-रूपं गर्ह्यं निन्द्यं, सुदुर्मना बभूवेति शेषः ॥१॥</p>
<hr>
<p>॥ १.१९.२ ॥</p>
<p><strong>ध्रुवं ततो मे कृत-देव-हेलनाद्</strong></p>
<p><strong>दुरत्ययं व्यसनं नाति-दीर्घात् ।</strong></p>
<p><strong>तद् अस्तु कामं ह्य् अघ-निष्कृताय मे</strong></p>
<p><strong>यथा न कुर्यां पुनर् एवम् अद्धा ॥</strong></p>
<p>**श्रीधर-स्वामी (भावार्थ-दीपिका) : **कृतं यद् देव-हेलनम् ईश्वरावज्ञा-पापम् इत्य् अर्थः । तस्मान् मे व्यसनं भविष्यति तत् तु नातिदीर्घात् कालाद् अचिराद् एवास्तु तत्राप्य् अद्धा साक्षान् ममैव न पुत्रादि-द्वारेणेति प्रार्थना । कामम् असङ्कोचतः । एवं प्रार्थनायाः प्रयोजनम् । अघस्य निष्कृताय प्रायश्चित्ताय । यथा पुनर् एवं न कुर्याम् इति ॥२॥</p>
<p>———————————————————————————————————————</p>
<p><strong>सनातन गोस्वामी (दिग्-दर्षिनी) :</strong> <strong>नातिदीर्घाद्</strong> अचिराद् <strong>एवास्तु</strong> तत्रापि <strong>अद्धा</strong> साक्षात् न पुत्रादि-द्वारेणेत्य् अस्यार्थः ॥२॥ (बृ।भा। २.१.३०)</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : <em>न व्याख्यातम्।</em></strong></p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **अद्धा साक्षात् देवास् तु, न तु पुत्रादि-द्वारेण ॥२॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **यद्-ब्राह्मणावज्ञान-रूपं कर्म कृतं तद् एव देवस्य हरेर् हेलनं ततो हेतोर् दुरत्ययं दुष्परिहरं व्यसनं दुःखं नातिदीर्घाद् अधुनैव मे भविष्यति । तद् अप्य् अद्धा साक्षाद् एव, न तु पुत्रादि-द्वारा, तद्-व्यसनं मेऽघ-निष्कृताय कामं यथेष्टम् अस्तु, यथा पुनर् एवम् अघम् अहं न कुर्याम् ॥२॥</p>
<p>———————————————————————————————————————</p>
<p>॥ १.१९.३ ॥</p>
<p><strong>अद्यैव राज्यं बलम् ऋद्ध-कोशं</strong></p>
<p><strong>प्रकोपित-ब्रह्म-कुलानलो मे।</strong></p>
<p><strong>दहत्व् अभद्रस्य पुनर् न मेऽभूत्</strong></p>
<p><strong>पापीयसी धीर् द्विज-देव-गोभ्यः ॥</strong></p>
<p>**श्रीधर-स्वामी (भावार्थ-दीपिका) : **एवं साक्षात् स्वस्यैव व्यसनं संप्रार्थ्य ततः प्राग् एव किंचित् प्रार्थयते । अद्यैव मे राज्यादि दहतु प्रकोपितं ब्रह्म-कुलम् एवानलः । पुनर् द्विजादीन् पीडयितुं धीर् मे मा भून् न भवेद् इत्य् अर्थः ॥३॥</p>
<p>———————————————————————————————————————</p>
<p>**जीव-गोस्वामी (क्रम-सन्दर्भः) : **अद्यैवेति । दहतु मे मत्तः सकाशाद् दग्धवद् अपयात्व् इत्य् अर्थः । राज्यादाव् अपरेषां द्विजादीनां सद्-भावेन तथाभिप्रेतुम् अयुक्तत्वात् ॥३॥</p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **द्विज-देवता दुःखयितुं धीर् न मे अभूत् न भवेत् ॥३॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **व्यसनं सञ्चिन्त्य ततः पूर्वं तन्-निष्कृति प्रार्थयते—प्रकोपितो ब्रह्म-कुल-रूपोऽनलोऽद्यैव मे राज्यादीन् दहतु । अभद्रस्य मे पुनः पापीयसी धीर् न भवेत् द्विजादीन् अवज्ञातुम् ॥३॥</p>
<p>———————————————————————————————————————</p>
<p>॥ १.१९.४ ॥</p>
<p><strong>स चिन्तयन्न् इत्थम् अथाशृणोद् यथा</strong></p>
<p><strong>मुनेः सुतोक्तो निरृतिस् तक्षकाख्यः।</strong></p>
<p><strong>स साधु मेने न चिरेण तक्षका-</strong></p>
<p><strong>नलं प्रसक्तस्य विरक्ति-कारणम् ॥</strong></p>
<p>**श्रीधर-स्वामी (भावार्थ-दीपिका) : **इत्थं चिन्तयन् स राजा मुनेः सुतेनोक्तः सप्तमेऽहनि निरृतिर् मृत्युर् यथा भविष्यति तथाशृणोत् । शमीक-प्रेषित-शिष्याच् छ्रुत्वा च स तक्षकस्य विषाग्निं साधु मेने । यतो विषयेषु प्रसक्तस्य विरक्ति-कारणम् ॥४॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : <em>न व्याख्यातम्।</em></strong></p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **मुनेः सुतेनोक्तः सप्तमेऽहनि तक्षकाख्यो निरृतिर् मृत्युर् यथा भविष्यति तथा अशृणोत्—शमीक-प्रेषिताच् छिष्यात् गौर-मुखात् । यथा—भो राजन् ! अज्ञानेन बालकेन दत्तम् अभिशापं श्रुत्वा मुहुर् अनुतप्तस् तं च सन्तर्ज्यास्मद्-गुरुः प्रतीकारम् अपश्यन् । खिद्यन् त्वयि कारुण्य-पूर्णो मां प्राहिणोत् । राजा ज्ञात्वा पर-लोकार्थं किम् अपि यतताम् इत्य् एतद् अर्थम् । इत्य् उक्त्वा गते तस्मिन् राजा स्वापराधं क्षमयन् तत्र जिगमिषुर् अपि मुनेर् जनिष्यमाणं लज्जा-सङ्कोचादिकं स्वस्य च शापान्तान् इच्चां विचार्य न जगाम । यतः स तक्षकस्य वियाग्निं साधु मेने । कीदृशम् ? विषये प्रयुक्तस्य मम विषक्ति-कारणम् ॥४॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **स राजा इत्थं चिन्तयन् मुनेः सुतेनोक्तः सप्तमे ऽहनि तक्षकाख्यो निरृतिर् मृत्युर् यथा भविष्यति, तथाशृणोत् । हे राजन्! मत्सुतो बालस्तुभ्यम् अशपत्, स मया तिरस्कृतः, किन्तु तच्-छापस्य दुर्निवारत्वात्-त्वया परलोकोपायो विचारणीय इति शमीकेन प्रेषिताच्-छिष्यात् श्रुतवानित्य् अर्थः । स्व-दोष-क्षमणाय मुनेर् अन्तिकं जिगमिषुर् अपि तस्य सङ्कोचं शाप-मोक्षणञ्चान् इच्छन् न जगाम, किन्तु न चिरेण शीघ्रतयैव तद्-विषाग्निं साधु मेने, यतो राज्ये प्रसक्तस्य स्वस्य विरक्ति-कारणम् इति । यो मां कृपालुर् ब्रह्मास्त्रानलाद् गर्भेऽरक्षत् तं विस्मृत्य राज्ये सक्तं मां धिग् अस्तु । तस्मात् सर्वं विहाय तम् एव सम्भावयिष्यानीति निरधारयद् इत्य् अर्थः ॥४॥</p>
<p>———————————————————————————————————————</p>
<p>॥ १.१९.५ ॥</p>
<p><strong>अथो विहायेमम् अमुं च लोकं</strong></p>
<p><strong>विमर्शितौ हेयतया पुरस्तात्।</strong></p>
<p><strong>कृष्णाङ्घ्रि-सेवाम् अधिमन्यमान</strong></p>
<p><strong>उपाविशत् प्रायम् अमर्त्य-नद्याम् ॥</strong></p>
<p>**श्रीधर-स्वामी (भावार्थ-दीपिका) : **अथो अनन्तरम् उभौ लोकौ पुरस्ताद् राज्य-मध्य एव हेयतया विचारितौ विहाय श्री-कृष्णाङ्घ्रि-सेवाम् एवाधिमन्यमानः सर्व-पुरुषार्थादिकां जानन् प्रायम् अनशनं तस्मिन्न् इत्य् अर्थः । तत्-सङ्कल्पेनोपविशद् इति यावत् । यद् वा प्रायं प्रकृष्टम् अयनं शरणं यथा भवति तथा ॥५॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : <em>न व्याख्यातम्।</em></strong></p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **इमम् आमुं च लोकं विहाय । कुतः ? पुरस्तात् शापात् पूर्वम् एव हेयतया उभौ विमर्शितौ विचारितौ । अतः अधि सर्व-पुरुषार्थाधिकां मन्यमानः प्रायम् अनशनं प्रत्युपविशत् सङ्कल्पेनोपाविवेश ॥५॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **तदेव् आह—अथो तद् अन्तरम् एव इमम् अमुं चोभौ लोकौ पुरस्तात् शापात् प्राग् एव हेयतया विमर्शितौ विहाय प्रायम् अनशनं प्रत्युपाविशत् सङ्कल्पेनोप विवेश । अमर्त्यनद्यां श्री-गङ्गायां । कीदृशः? कृष्णस्याङ्घ्रि-सेवाम् एवाभिमन्यमानः सर्व-पुमर्थ-शिरोमणित्वेन जानन् ॥५॥</p>
<p>———————————————————————————————————————</p>
<p>॥ १.१९.६ ॥</p>
<p><strong>या वै लसच्-छ्री-तुलसी-विमिश्र-</strong></p>
<p><strong>कृष्णाङ्घ्रि-रेण्व्-अभ्यधिकाम्बु-नेत्री।</strong></p>
<p><strong>पुनाति लोकान् उभयत्र सेशान्</strong></p>
<p><strong>कस् तां न सेवेत मरिष्यमाणः ॥</strong></p>
<p>**श्रीधर-स्वामी (भावार्थ-दीपिका) : **अमर्त्य-नद्याम् इति विशेषणस्य फलम् आह । या गङ्गा लसन्ती श्रीर् यस्यास् तुलस्यास् तया विमिश्रा ये कृष्णाङ्घ्रि-रेणवस् तैर् अभ्यधिकं सर्वोत्कृष्टं यद् अम्बु तस्य नेत्री तद् वाहिनी । उभयत्र अन्तर् बहिश् च सेशान् लोक-पालैः सहितान् लोकान् पुनाति । मरिष्यमाण आसन्न-मरणः । मरणस्यानियत-कालत्वाद् सर्वेऽपि तथा । अतस् तां को न सेवेत ॥६॥</p>
<p>———————————————————————————————————————</p>
<p>**जीव-गोस्वामी (क्रम-सन्दर्भः) : **प्रायोपवेशश् चायं तस्याम् अमर्त्य-नद्याम् एव युक्तः । यतस् तस्यां तद्-अभीष्टस्य श्री-कृष्णस्य सम्बन्धः सर्वेषां पावनत्वं च स्फुटं दृश्यत इत्य् आस्तां तस्य ब्राह्मणापराध-कलूष-भीतस्य श्री-कृष्णस्याङ्घ्रि-सेवाम् एव च सर्वाधिक-पुरुषार्थतया लिप्सोर् वार्ता सर्वस्यापि जीवस्य तत्राप्य् आसन्न-मरणस्य सैवाश्रयितुं योग्येत्य् आह—या वै इति । या वै तादृशत्वेन स्वयं प्रसिद्धाः । पुनर् लसत्-श्रियस् तदानीं प्रचुरतया वृन्दावन-जाता यास् तुलस्यस् ताभिर् विमिश्राः पूर्वं निमिश्री-भूता ऐक्यं प्राप्ता या वृन्दावन-स्थिताः स्वयं-भगवतः श्री-कृष्णस्याङ्घ्रि-रेणवस् तैर् अभ्यधिकं यमुना-रूपम् अम्बु । तस्यापि नेत्री वोढ्रीत्य् अर्थः । अभ्यधिकत्वं चोक्तम् आदि-वाराहे—</p>
<blockquote>
<p>गङ्गा-शत-गुणा पूण्या माथुरे मम मण्डले ।<br>
यमुना विश्रुता देवी नात्र कार्या विचरणा ॥ इति ।</p></blockquote>
<p>जल-प्रवाह-रूपा गङ्गा ह्य् अत्र वोढ्री । बाह्यं च तादृग् अम्बु । ततो भिनाम् एवोपपद्यत इति । नेत्रीति सदैव तन्-नयनं लभ्यत इति च तथा व्याख्यातम् । कृष्ण-शब्दश् च रूढ्या श्री-गोपाल एवाधिकं प्रसिद्ध इति तु तथा व्याख्यातम् एव । अभेदे हि तादृग् अम्बु-रूपेत्य् एवावक्ष्यद् इति ॥६॥</p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **अमर्त्य-नद्यां गङ्गायाम् एव कुतः ? तत्राह—अभ्यधिकं सर्वोत्कृष्टं यद् अम्बु, तस्य नेत्री तद्-वाहिनी । उभयत्र ऊर्ध्वाधोऽन्तर् बहिश् च ॥६॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **नन्व् अमर्त्य-नद्याम् एव कुतः? तत्राह—येति । तेनाभ्य् अधिकं निखिल-श्रेष्ठं यद् अम्बु तन्-नेत्री तद्वाहिनी । उभयत्र उर्द्ध्वाधोऽन्तर्बहिश् च सेशान् सपालान् लोकान् पुनाति, तां मरिष्यमाणः कोन सेवेत अपितु सर्वः स्वकल्याणाय ताम् एव सेवेतेत्य् अर्थः ॥६॥</p>
<p>———————————————————————————————————————</p>
<p>॥ १.१९.७ ॥</p>
<p><strong>इति व्यवच्छिद्य स पाण्डवेयः</strong></p>
<p><strong>प्रायोपवेशं प्रति विष्णु-पद्याम्।</strong></p>
<p><strong>दधौ मुकुन्दाङ्घ्रिम् अनन्य-भावो</strong></p>
<p><strong>मुनि-व्रतो मुक्त-समस्त-सङ्गः ॥</strong></p>
<p>**श्रीधर-स्वामी (भावार्थ-दीपिका) : **इत्य् एवं विष्णु-पद्यां गङ्गायां प्रायोपवेशं प्रति व्यवच्छिद्य निश्चित्य । पाण्डवेय इति तत्-कुलौचित्यं दर्शयति । नास्त्य् अन्यस्मिन् भावो यस्य सः । कुतः ? मुनि-व्रत उपशान्तः । तत् कुतः ? मुक्तः समस्त-सङ्गो येन सः ॥७॥</p>
<p>———————————————————————————————————————</p>
<p>**जीव-गोस्वामी (क्रम-सन्दर्भः) : **कीदृशः सन् दध्यौ ? तत्राह—मुक्तेति अनन्येति च ॥७॥</p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **व्यवच्छिद्य निश्चित्य प्रायोपवेशं प्रति लक्षीकृत्येत्य् अर्थः । न अन्यस्मिन् कर्म-ज्ञान-देवतान्तरे भावो यस्य सः ॥७॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **व्यवच्छिद्य विनिर्धार्घ्य प्रायोपवेशं प्रति लक्षीकृत्य् एत्य् अर्थः । अनन्य-भावः कृष्णैकनिष्ठः ॥७॥</p>
<p>———————————————————————————————————————</p>
<p>॥ १.१९.८-१० ॥</p>
<p><strong>तत्रोपजग्मुर् भुवनं पुनाना</strong></p>
<p><strong>महानुभावा मुनयः स-शिष्याः ।</strong></p>
<p><strong>प्रायेण तीर्थाभिगमापदेशैः</strong></p>
<p><strong>स्वयं हि तीर्थानि पुनन्ति सन्तः ॥</strong></p>
<p><strong>अत्रिर् वसिष्ठश् च्यवनः शरद्वान्</strong></p>
<p><strong>अरिष्टनेमिर् भृगुर् अङ्गिराश् च ।</strong></p>
<p><strong>पराशरो गाधि-सुतोऽथ राम</strong></p>
<p><strong>उतथ्य इन्द्रप्रमदेध्मवाहौ ॥</strong></p>
<p><strong>मेधातिथिर् देवल आर्ष्टिषेणो</strong></p>
<p><strong>भारद्वाजो गौतमः पिप्पलादः ।</strong></p>
<p><strong>मैत्रेय और्वः कवषः कुम्भयोनिर्</strong></p>
<p><strong>द्वैपायनो भगवान् नारदश् च ॥</strong></p>
<p>**श्रीधर-स्वामी (भावार्थ-दीपिका) : **तत्र तदा तद्-दर्शनार्थं मुनय उपागता न तु तीर्थ-स्नानार्थम् । कृतार्थ-त्वात् । ननु तादृशानाम् अपि तीर्थ-यात्रा दृश्यते तत्राह—प्रायेणेति । तीर्थ-यात्रा-व्याजैः ॥८-१०॥</p>
<p>———————————————————————————————————————</p>
<p>**जीव-गोस्वामी (क्रम-सन्दर्भः) : **तत्रेति साक्षाच् छ्री-भगवत्-पाद-सम्बन्धीनि गङ्गादीनि विनेति ज्ञेयम् । तेषू तेषाम्  अपि परमादरात् । किं वा, उत्प्रेक्षा-मात्रम् इदम्, न तु तेषाम्  अप्य् अभिप्रायः । ताम् एवाह—प्रायेणेति ॥८-१०॥</p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **तत्र तदा तद्-दर्शनार्थं मुनय आगताः, न तु तीर्थ-स्नानार्थं कृतार्थत्वात् । ननु, तादृशानाम् अपि तीर्थ-यात्रा दृश्यते ? तत्राह—प्रायेणेति । तीर्थ-यात्रा-व्याजैः । तेन तीर्थेभ्योऽपि परीक्षितो दर्शनं ते ह्य् अधिकं गूढं निरनैषुर् इति भावः । अकस्माद् उद्भूत-गति-स्वानन्दण्यथानुपपत्त्या सर्वज्ञतया भावि वृत्तान्तं ज्ञात्वा श्री-भागवतामृत-पानार्थम् इति भावः ॥८-१०॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **तत्र तदा तद्-दर्शनाय मुनय उप-जग्मुर् न तु तीर्थ-स्नानाय कृतार्थत्वात् । ननु तादृशानाम् अपि तीर्थयात्रा दृष्टा? तत्राह—प्रायेणेति । तीर्थयात्राया अपदेशैर् व्याजैर् इति । तेन परीक्षितो महा-भागवतस्य दर्शनं तीर्थेभ्योऽप्य् अधिकं तैर् अन्तर् निश्चितम् इति भावः । अकस्माद् अद्भुतेन महानन्देन भावि-श्री-भागवत-पारायणम् अनुमाय तेषाम्  आगमनम् अभूद् इति बोध्यम् ॥८॥</p>
<p>गाधि-सुतो विश्वामित्रः, रामो जामदग्न्यः, इन्द्र-प्रमदश् चेन्-मवाहश् च तौ ॥९-१०॥</p>
<p>———————————————————————————————————————</p>
<p>॥ १.१९.११ ॥</p>
<p><strong>अन्ये च देवर्षि-ब्रह्मर्षि-वर्या</strong></p>
<p><strong>राजर्षि-वर्या अरुणादयश् च।</strong></p>
<p><strong>नानार्षेय-प्रवरान् समेतान्</strong></p>
<p><strong>अभ्यर्च्य राजा शिरसा ववन्दे ॥</strong></p>
<p>**श्रीधर-स्वामी (भावार्थ-दीपिका) : **अरुणादयः काण्डर्षित्व-विशेषेण पृथक् निर्दिष्टाः । नाना यान्य् आर्षेयाणि ऋषीणां गोत्राणि तेषु प्रवरान् श्रेष्ठान् । शिरसा भुवं स्पृष्ट्वा ववन्दे ॥ ॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : <em>न व्याख्यातम्।</em></strong></p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **अरुणोदयः काण्डर्षित्व-विशेषेण पृथण्-निर्दिष्टाः ॥११॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **नाना-भूतान्यार्षेयाणि ऋषि-गोत्राणि तेषु प्रवरान् ॥११॥</p>
<p>———————————————————————————————————————</p>
<p>॥ १.१९.१२ ॥</p>
<p><strong>सुखोपविष्टेष्व् अथ तेषु भूयः</strong></p>
<p>**कृत-प्रणामः स्व-चिकीर्षितं यत् । **</p>
<p><strong>विज्ञापयाम् आस विविक्त-चेता</strong></p>
<p><strong>उपस्थितोऽग्रेऽभिगृहीत-पाणिः ॥</strong></p>
<p>**श्रीधर-स्वामी (भावार्थ-दीपिका) : **विज्ञापनार्थं पुनः कृत-प्रणामः । विविक्तं शुद्धं चेतो यस्य । अभिगृहीतौ संयोजितौ पाणी येन सः । स्व-चिकीर्षितं प्रायोपवेशेनादि युक्तम् अयुक्तं वेति विज्ञापयाम् आस ॥१२॥</p>
<p>———————————————————————————————————————</p>
<p>**जीव-गोस्वामी (क्रम-सन्दर्भः) : **विज्ञापयामासेति वक्ष्यमाणम् इत्य् एव ज्ञेयम् ॥१२॥</p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **अभिगृहीत-पाणिः कृताञ्जलिः ॥१२॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **विज्ञापनार्थं भूयः कृत-प्रणामः । विविक्त-चेताः शुद्ध-हृत् । अभिगृहीतौ योजितौ पाणी येन सः ॥१२॥</p>
<p>———————————————————————————————————————</p>
<p>॥ १.१९.१३ ॥</p>
<p><strong>राजोवाच—</strong></p>
<p><strong>अहो वयं धन्यतमा नृपाणां</strong></p>
<p><strong>महत्तमानुग्रहणीय-शीलाः ।</strong></p>
<p><strong>राज्ञां कुलं ब्राह्मण-पाद-शौचाद्</strong></p>
<p><strong>दूराद् विसृष्टं बत गर्ह्य-कर्म ॥</strong></p>
<p>**श्रीधर-स्वामी (भावार्थ-दीपिका) : **अनुमोदनेनानुग्रहम् आलक्ष्यात्मानं श्लाघते—अहो इति । नृपाणां मध्ये महत्तमैर् अनुग्रहणीयं शीलं वृत्तं येषां ते । एतच् च राज्ञाम् अतिदुर्लभम् इत्य् आह । ब्राह्मणानां पाद-शौचात् पाद-क्षालनोदकात्, दूराद् उच्छिष्ट-विण्-मूत्र-पादाम्भांसि समुत्सृजेद् इति स्मृतेः, दूरे हि तैस् तद् विसृज्यते । ततोऽपि दूराद् एव विसृष्टं क्षिप्तम् । तत्रापि स्थातुम् अयोग्यम् इत्य् अर्थः । गर्ह्यं कर्म यस्येन्त्य् आत्मानम् उद्दिश्योक्तम् ॥१३॥</p>
<p>———————————————————————————————————————</p>
<p>**जीव-गोस्वामी (क्रम-सन्दर्भः) : **अहो आश्चर्यम् । किम् आश्चर्यम् ? तत्राह—नृपाणां मध्ये वयं पाण्डवाः । महत्तमानां भवताम् अनुग्रहं शीलयन्ति ये स्वायम्भुवादयस् तादृशाः सन्तो धन्यतमा जाता इति शेषः । स्वतस् तु नृपाणां कुलम् ईदृशम् इत्य् आह—राज्ञाम् इति । यतो गर्ह्यं कर्म हिंसादि-लक्षणं यस्य तादृशम् इति ॥१३॥</p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **स्वस्मिन् मुनीनां स्वाभाविकम् अनुग्रहम् आलक्ष्याह—अहो इति । महत्तमानाम् अनुग्रहणीयम् अनुग्रहार्हं शीलं येषां ते । एतच् च राज्ञाम् अतिदुर्लभम् इत्य् आह—राज्ञाम् इति । दूराद् उच्छिष्ट-विण्-मूत्र-पादाम्भांसि समुत्सृजेत् इति स्मृतेः । आश्रमाद् दूर-स्थ-पाद-शौच-स्थलाद् अपि आराद् दूरे राज्ञां कुलं विसृष्टम् । तैर् ब्राह्मणैस् तत्रापि स्थातुम् अन्नौज्ञानाद् इत्य् अर्थः । यतो गर्ह्य-कर्म सर्वतोऽप्य् अपवित्रम् ॥१३॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **स्वस्मिन् मुनीनाम् अनुग्रहम् आलक्ष्याह—अहो इति । राज्ञां मध्ये वयं धन्यतमाः, यतो महत्-तमानाम् अनुग्रहणीयं शीलं येषां ते । महद् अनुग्रहो राज्ञां दुर्लभ इत्य् आह—यतो राज्ञां कुलं ब्राह्मणानां पाद-शोचाच् चरण-प्रक्षालन-जलाद् आराद् दूरे तैर् विसृष्टं त्यक्तम् । दूराद् उच्छिष्ट-विण्-मूत्र-पादाम्भांसि समुत्सृजेत् इति स्मरणात् । तत्रापि स्थातुम् अयोग्यम् इत्य् अर्थः । यतो गर्ह्य कर्म सर्वतोऽप्य् अशुचि इत्य् अर्थः । राज्ञस् तथोक्तिः दैन्याद् एव, अन्यथा राज-कुलेन स-ब्राह्मणानां व्यवहारोक्तेयो व्याकुप्येयुः ॥१३॥</p>
<p>———————————————————————————————————————</p>
<p>॥ १.१९.१४ ॥</p>
<p><strong>तस्यैव मेऽघस्य परावरेशो</strong></p>
<p><strong>व्यासक्त-चित्तस्य गृहेष्व् अभीक्ष्णम् ।</strong></p>
<p><strong>निर्वेद-मूलो द्विज-शाप-रूपो</strong></p>
<p><strong>यत्र प्रसक्तो भयम्</strong><sup id="fnref:1"><a href="#fn:1" class="footnote-ref" role="doc-noteref">1</a></sup>** आशु धत्ते ॥**</p>
<p><strong>श्रीधर-स्वामी (भावार्थ-दीपिका) : <strong>आस्तां तावद् अनुग्रहः, ब्रह्म-शापोऽपि भगवत्-प्रसादाद् एव जात इत्य् आह—<strong>तस्य</strong> गर्ह्य-कर्मण एव । अतोऽ</strong>घस्य</strong> पापात्मनो <strong>गृहेष्व् आसक्त-चित्तस्य</strong> <strong>मे</strong> स्व-प्राप्तये <strong>परावराणाम् ईश</strong> एव <strong>द्विज-शापतया</strong> बभूव । यत्र यस्मिन् शापे सति गृहेषु <strong>प्रसक्तो भयं धत्ते</strong> निर्विण्णो भवति । यतो <strong>निर्वेद-मूलो</strong> निर्वेदो वैराग्यं मूलं प्राप्ति-कारणं यस्मिन् । स्वस्य वैराग्य-प्राप्यत्वात् तस्य च भय-मूलत्वात्, तद्-अर्थं द्विज-शापं कारितवान् इत्य् अर्थः ॥१४॥</p>
<p><strong>दिग्दर्शिनी</strong> (बृ।भा। २.१.२९): तस्यायम् अर्थः—<strong>तस्य</strong> गृह्य-कर्मण एव अतोऽ<strong>घस्य</strong> पापात्मनः गृहेष्व् <strong>आसक्त-चित्तस्य</strong> स्व-प्राप्तये <strong>परावराणाम् ईशः</strong> श्री-कृष्ण एव <strong>द्विज-शापतया</strong> बभूव । <strong>यत्र</strong> यस्मिन् शापेसति <strong>गुहेषु प्रसक्तो</strong> जनो <strong>भयं धत्ते</strong> निर्विण्णो भवति । यतो <strong>निर्वेद-मूलः</strong> निर्वेदो वैराग्यं मूलं प्राप्ति-कारणं यस्मिन्, सः । स्वस्य वैराग्य-प्राप्तत्वात् तस्य च <strong>भय</strong>-मूलत्वात् तद्-अर्थं <strong>द्विज-शापं</strong> कारितवान् इति ॥१४॥</p>
<p>———————————————————————————————————————</p>
<p>**जीव-गोस्वामी (क्रम-सन्दर्भः) : **तत्रापीदम् आश्चर्यम् इत्य् आह—तस्यैवेति । भगवद्-अनुग्रह-शीलानां वंशे गणनीयस्यापि <strong>मे</strong> मम <strong>अभीक्ष्णं गृहेषु व्यासक्त-चित्तस्य</strong>, तत्राप्य् अघस्य तादृश-ब्राह्मणापराध-कर्तुः । <strong>परावरेशस्</strong> तु नूनं भगवद्-अनुगृहीत-वंशजोऽयम् इत्य् आमृश्य स्वयं <strong>द्विज-शाप-रूपस्</strong> तद्-अपदेशः सन् <strong>निर्वेदो</strong>ऽन्यत्रानासङ्ग एव <strong>मूलम्</strong> अवष्टम्भको यस्य स्वस्मिन्न् आसङ्गस्य तद्-रूपोऽभवत् । तर्हि किं स्यात् ? तत्राह—<strong>यत्र परावरेशे प्रसक्तः</strong> <strong>शीघ्रम्</strong> एव <strong>अभयं</strong> तच्-चरणारविन्द-प्राप्त्या भयाभावं <strong>धत्ते</strong>—मर्त्यो मृत्यु-व्याल-भीतः पलायन् [भा।पु। १०.३.२१] इत्य्-आदेः । अतोऽकस्माद् भवताम् अप्य् आगमनं तत्-प्रेरणयैव जातम् इति भावः । वक्ष्यते च श्री-शुकदेवम् उपलक्ष्य—अपि मे भगवान् प्रीतः [भा।पु। १.१९.३५-३६] इत्य्-आदि द्वाभ्याम् ॥१४॥</p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **तस्यैव गर्ह्य-कर्मणो मम, तत्रापि अघस्य, ब्राह्मण-गले सर्प-निःक्षेपेण अवमाननात् । एवं पतित-पावनत्व-ख्यापनार्थं परावरेशो भगवान् एव द्विज-शाप-रूपः सन् मत्-पार्श्वम् आगतः । निर्वेद-मूलः निर्वेदस्य मूलं कारणम् इत्य् अर्थः । पुंस्त्वम् आर्षम् । भवद्-विध-महत्-समागमाद् अनुमीयते । यत्र भगवान् आयाति तत्रैव तद्-तद्-भक्ताः स्वत एवायान्तीत्य् अर्थः । यत्र परावरेशे प्रसक्त आसक्तो जन आशु शीघ्रम् एवाभयं भयाभावं धत्ते ॥१४॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **तस्यैव गर्ह्य-कर्मणस् तत्रापि ब्राह्मण-कण्ठ-निक्षिप्त-मृतोरगत्वात् अघस्य पापात्मनो मे द्विज -शाप-रूपः सन् परावरेशः कृष्ण एव पतित-पावनत्व-ख्यापनायान्तिकम् आगतो युष्माकं तद्-भक्तानाम् आगमनाद् अनुमितः । यत्र परावरेशे प्रसक्तो जन आशु शीघ्रम् अभयं धत्ते ॥१४॥</p>
<p>———————————————————————————————————————</p>
<p>॥ १.१९.१५ ॥</p>
<p><strong>तं मोपयातं प्रतियन्तु विप्रा</strong></p>
<p><strong>गङ्गा च देवी धृत-चित्तम् ईशे ।</strong></p>
<p><strong>द्विजोपसृष्टः कुहकस् तक्षको वा</strong></p>
<p><strong>दशत्व् अलं गायत विष्णु-गाथाः ॥</strong></p>
<p>**श्रीधर-स्वामी (भावार्थ-दीपिका) : **तान् प्रार्थयते—तम् इति द्वाभ्याम् । <strong>तं मा</strong> माम् <strong>उपयातं</strong> शरणागतं <strong>प्रतियन्तु</strong> जानन्तु । <strong>देवी</strong> देवता-रूपा <strong>गङ्गा</strong> च प्रत्येतु । <strong>वा</strong>-शब्दः प्रतिक्रियानादरे । <strong>गाथाः</strong> कथाः ॥१५॥</p>
<p>———————————————————————————————————————</p>
<p>**जीव-गोस्वामी (क्रम-सन्दर्भः) : **प्रतियन्तु अङ्गीकुर्वन्तु । तत एव हेतोर् ईशेधृत-चित्तं सन्तं माङ्गङ्गा-देवी चाङ्गीकरोतु ॥१५॥</p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **तान् प्रार्थयते द्वाभ्याम् । <strong>तं मा</strong> माम् । <strong>उपयातं</strong> शरणागतं <strong>प्रतियन्तु</strong> जानन्तु । <strong>देवी</strong> देवता-रूपा <strong>गङ्गा</strong> च प्रत्येतु । <strong>वा</strong>-शब्दः प्रतिक्रियेऽनादरे । <strong>गाथाः</strong> कथाः ॥१५॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **मुनीन् प्रार्थयते द्वाभ्यां—हे विप्राः! तं माम् उपयातं शरणागतं भवन्तः प्रतियन्तु, गङ्गा-देवी च प्रत्येतु, कुहकः कपट-रूपः ॥१५॥</p>
<hr>
<p><strong>॥ १.१९.१६ ॥</strong></p>
<p><strong>पुनश् च भूयाद् भगवत्य् अनन्ते</strong></p>
<p><strong>रतिः प्रसङ्गश् च तद्-आश्रयेषु ।</strong></p>
<p><strong>महत्सु यां याम् उपयामि सृष्टिं</strong></p>
<p><strong>मैत्र्य् अस्तु सर्वत्र नमो द्विजेभ्यः ॥</strong></p>
<p>**श्रीधर-स्वामी (भावार्थ-दीपिका) : **स <strong>आश्रयो</strong> येषां तेषु <strong>प्र</strong>कृष्टः <strong>सङ्गो भूयात्</strong> । तस्यां तस्यां सृष्टौ जन्मनि ॥१६॥</p>
<p>———————————————————————————————————————</p>
<p><strong>कैवल्य-दीपिका :</strong> <strong>पुनश् चेति</strong> । एवं जीवन्मुक्तं लक्षयित्वा तन्-माहात्म्यं ब्रुवाणः, तत्-सङ्गिनः पुरुषान् स्तौति—<strong>पुनश् च</strong> इति । <strong>पुनर्</strong> जन्मान्तरे <strong>तद्-आश्रयेषु</strong> भगवद्-आश्रयेषु । <strong>प्र</strong>कृष्ट-<strong>सङ्गो</strong> <strong>यां यां सृष्टिम् उपयामि,</strong> तत्र तत्र  महत्-सङ्गो <strong>भूयात्</strong> । तज्-जन्म-विशेषं प्रार्थयन् <strong>नमो द्विजेभ्यः</strong> इति पुरः-स्थितान् ऋषीन् राजानम् अपि ॥१६॥ [मु।फ। १९.४१]</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : सृष्टिं</strong> जन्म । अन्यत्र <strong>सर्वत्र</strong> तु <strong>मैत्री</strong> अविषमा-दृष्टिर् <strong>अस्तु</strong> । ब्राह्मणेषु त्व् आदर-विशेषोऽस्त्व् इत्य् आह—नम इति ॥१६॥ (प्रीति-सन्दर्भ ४४)</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) : पुनश् च</strong> पुनर् अपि । <strong>यां यां सृष्टिं</strong> जन्म प्राप्नोमि, तस्यां <strong>भगवति रतिः</strong> । तद्-भक्तेषु <strong>प्र</strong>कृष्टः <strong>सङ्गः</strong> । सर्व-जीवेषु <strong>मैत्री</strong> इति मद्-वाञ्छित-त्रयं भूयात् इति प्रार्थ्य प्रणमन्न् आह—नम इति । यद् वा, ब्राह्मणान् आदर-जातानुताप आह—<strong>ब्राह्मणेभ्यो नमो भूयाद्</strong> इति वाञ्छित-चतुष्टयं च ॥१६॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **पुनश् च पुनर् अपि यां यां सृष्टिं जन्मोपयामि, तस्यां तस्याम् अनन्ते भगवति वतिर् मे भूयात्-तद् आश्रयेषु महत्सु प्रसङ्गश् च, सर्वत्र मैत्री चेति त्रयं प्रार्थ्य नमस्करोति नम इति ॥१६॥</p>
<p>———————————————————————————————————————</p>
<p>॥ १.१९.१७ ॥</p>
<p><strong>इति स्म राजाध्यवसाय-युक्तः</strong></p>
<p><strong>प्राचीन-मूलेषु कुशेषु धीरः ।</strong></p>
<p><strong>उदङ्-मुखो दक्षिण-कूल आस्ते</strong></p>
<p><strong>समुद्र-पत्न्याः स्व-सुत-न्यस्त-भारः ॥</strong></p>
<p>**मध्वाचार्यः (भागवत-तात्पर्यम्) : **गङ्गायाम् उदक एव किञ्चिद् दक्षिण-भागे प्रसादे तथा हि महाभारते ॥१७॥</p>
<p>———————————————————————————————————————</p>
<p>**श्रीधर-स्वामी (भावार्थ-दीपिका) : **अध्यवसायो निश्चयः । <strong>प्राचीनानि</strong> प्राग्-अग्राणि <strong>मूलानि</strong> येषां, तेषु प्राग्-अग्रेषु <strong>कुशेष्वास्ते</strong> स्म । <strong>स्व-सुते</strong> जमनेजये <strong>न्यस्तो भारो</strong> राज्यं येन सः ॥१७॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : मूलम्</strong> अन्तः । अन्तश् चाग्रेऽपि _। _तस्माल् लक्षणया <em>प्राग्-अग्रेष्व्</em> इत्य् एवं व्याख्यातम् ॥१७॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> समुद्र-पत्न्या गङ्गायाः ॥१७॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **इत्य् एवम् अध्यवसायेन युक्तो राजा समुद्र-पत्न्याः श्री-गङ्गायाः, स्वसुते जनमेजये न्यस्तो राज्य-भारो येन सः आस्ते स्म ॥१७॥</p>
<p>———————————————————————————————————————</p>
<p>॥ १.१९.१८ ॥</p>
<p><strong>एवं च तस्मिन् नर-देव-देवे</strong></p>
<p><strong>प्रायोपविष्टे दिवि देव-सङ्घाः ।</strong></p>
<p><strong>प्रशस्य भूमौ व्यकिरन् प्रसूनैर्</strong></p>
<p><strong>मुदा मुहुर् दुन्दुभयश् च नेदुः ॥</strong></p>
<p>———————————————————————————————————————</p>
<p><strong>श्रीधर-स्वामी (भावार्थ-दीपिका) :</strong> मुदा व्यकिरन् । देव-सङ्घैर् वादिता दुन्दुभयो नेदुः ॥१८॥</p>
<p>———————————————————————————————————————</p>
<p>**जीव-गोस्वामी (क्रम-सन्दर्भः) : **प्रसूनैः प्रसूनानीत्य् अर्थः ॥१८॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) : व्यकिरन्</strong> वृष्टिम् अकुर्वन् । <strong>नेदुः</strong> स्वयम् एव ॥१८॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **प्रशस्य प्रायोपवेशं संस्तूय, व्यकिरन् वृष्टिम् अकुर्वन् नेदुः स्वयम् एव ॥१८॥</p>
<p>———————————————————————————————————————</p>
<p>॥ १.१९.१९ ॥</p>
<p><strong>महर्षयो वै समुपागता ये</strong></p>
<p><strong>प्रशस्य साध्व् इत्य् अनुमोदमानाः ।</strong></p>
<p><strong>ऊचुः प्रजानुग्रह-शील-सारा</strong></p>
<p><strong>यद् उत्तम-श्लोक-गुणाभिरूपम् ॥</strong></p>
<p><strong>श्रीधर-स्वामी (भावार्थ-दीपिका) :</strong> प्रजानुग्रहे शीलं स्वभावः सारो बलं च येषाम्  । उत्तम-श्लोक-गुणैर् अभिरूपं सुन्दरम् इव ॥१९॥</p>
<p>———————————————————————————————————————</p>
<p>**जीव-गोस्वामी (क्रम-सन्दर्भः) : _सुन्दरम् इव _**इति टीकायाम् इव-शब्दो वाक्यालङ्कारः ॥१९॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) : यद्</strong> यतः । <strong>प्रजानुग्रहेशीलं सारो</strong> बलं च येषां ते । तस्मात् <strong>उत्तमः-श्लोकस्य</strong> श्री-कृष्णस्येव <strong>गुणैर् अभिरूपं</strong> सुन्दरं राजानम् ऊचुः । यद् वा, <strong>यद्</strong> उत्तमः-श्लोक-गुणानुरूपं भवेत्, तद् एव ऊचुः ॥१९॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **महर्षयश् च देव-कृतं राज्ञः पूजनं साध्व् इति प्रशस्यानुमोदमानः । सन्तः उत्तमः-श्लोकस्य गुणानुरूपं यत् स्यात्-तद् एवोचुः । कीदृशाः? प्रजानुग्रहे शीलं सारो बलं च येषां ते ॥१९॥</p>
<p>———————————————————————————————————————</p>
<p>॥ १.१९.२० ॥</p>
<p><strong>न वा इदं राजर्षि-वर्य चित्रं</strong></p>
<p><strong>भवत्सु कृष्णं समनुव्रतेषु ।</strong></p>
<p><strong>येऽध्यासनं राज-किरीट-जुष्टं</strong></p>
<p><strong>सद्यो जहुर् भगवत्-पार्श्व-कामाः ॥</strong></p>
<p><strong>श्रीधर-स्वामी (भावार्थ-दीपिका) : भवत्सु</strong> पाण्डोर् वंश्येषु । <strong>येजहुर्</strong> इति युधिष्ठिराद्य्-अभिप्रायेण ॥२०॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : भगवत्-पार्श्व-कामा</strong> इत्य् अत्र तत्-सामीप्य-कामनापि व्याख्येया । तत्-प्रीति-विशेषातिशयवतां हि तेषां तत्-कृतार्ति-भरेणैव तत्-स्फूर्ताव् अप्य् अतृप्तौ सत्यां तत्-सामीप्य-प्राप्तेश् च तत्-प्राप्ति-विघातक-संसार-बन्धन-त्रोटनस्य च प्रार्थनं दृश्यते, पितृ-मातृ-प्रीत्य्-एक-सुखिनां विदूर-बन्धानां बालकानाम् इव । एवम् एवोक्तं श्री-प्रह्लादेन—त्रस्तोऽस्म्य् अहं कृपण-वत्सल [भा।पु। ७.९.१६] इत्य् आदौ, तेऽङ्घ्रि-मूलं प्रीतोऽपवर्ग-शरणं ह्वयसे कदा नु इति ॥२०॥</p>
<p><strong>कृष्ण-सन्दर्भः</strong> (४७): <strong>भवत्सु</strong> पाण्डोर् वंश्येषु <strong>ये जहुर्</strong> इति श्री-युधिष्ठिराद्य्-अभिप्रायेण । अत एव तत्र स्थितानां सर्व-श्रोतॄणाम् अपि श्री-कृष्ण एव तात्पर्यम् आयाति ॥२०॥</p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **ये युधिष्ठिराद्याः ॥२०॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **भवत्सु भारतेषु तत्रापि कृष्णं समनुव्रतेषु पाण्डवेषु युधिष्ठिरादिषु ॥२०॥</p>
<p>———————————————————————————————————————</p>
<p>॥ १.१९.२१ ॥</p>
<p><strong>सर्वे वयं तावद् इहास्महेऽथ</strong></p>
<p><strong>कलेवरं यावद् असौ विहाय ।</strong></p>
<p><strong>लोकं परं विरजस्कं विशोकं</strong></p>
<p><strong>यास्यत्य् अयं भागवत-प्रधानः ॥</strong></p>
<p>**श्रीधर-स्वामी (भावार्थ-दीपिका) : **परस्परं संमन्त्र्यन्ते—सर्व इति । <strong>परं</strong> श्रेष्ठं लोकम् । तत्र हेतुः—<strong>विरजस्कं</strong> निर्मायं <strong>विशोकं</strong> च यास्यतीति । कुलस् तत्राह—अयम् इति ॥२१॥</p>
<p>———————————————————————————————————————</p>
<p>**जीव-गोस्वामी (क्रम-सन्दर्भः) : **लोक-शब्देन चात्र नान्यल् लक्ष्यते, भगवत्-पार्श्व-कामा [भा।पु। १.१९.२०] इति तेषाम्  एवोक्ति-स्वारस्यात् । <strong>भागवत-प्रधान</strong> इति च । तस्माद् अन्ते चेद् ब्रह्म-कैवल्यं मन्यते, तथापि क्रम-भगवत्-प्राप्ति-रीत्या तद्-अनन्तरं भगवत्-प्राप्तिस् त्व् अवश्यं मन्येतैव । यथाजामिलस्य दर्शितम् ॥२१॥ [प्रीति-सन्दर्भ ५३]</p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **राज्ञोऽध्यवसायं श्रुत्वा स्वेषाम् अप्य् अध्यवसायं राजानं श्रावयन्तः परस्परं मन्त्रयन्ते—सर्वे इति ॥२१॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **मुनयो राज्ञोऽध्यवसायं पश्यन्तः स्वेषां च तत्-पोषकं तं श्रावयन्तो मिथो मन्त्रयन्ते—सर्वे वयम् इति ॥२१॥</p>
<p>———————————————————————————————————————</p>
<p>॥ १.१९.२२ ॥</p>
<p><strong>आश्रुत्य तद् ऋषि-गण-वचः परीक्षित्</strong></p>
<p><strong>समं मधु-च्युद् गुरु चाव्यलीकम् ।</strong></p>
<p><strong>आभाषतैनान् अभिनन्द्य युक्तान्</strong></p>
<p><strong>शुश्रूषमाणश् चरितानि विष्णोः ॥</strong></p>
<p>**श्रीधर-स्वामी (भावार्थ-दीपिका) : **आश्रुत्याकर्ण्य । समं पक्ष-पात-शून्यम् । मधु-च्युद् अमृत-स्रावि । गुरु गम्भीरार्थम् । अव्यलीकं सत्यम् ॥२२॥</p>
<p>———————————————————————————————————————</p>
<p>**जीव-गोस्वामी (क्रम-सन्दर्भः) : **मधुच्युत् मनोहर-शब्दम् । गुरु महतार्थेन प्रयुक्तम् ॥२२॥</p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **समं पक्षपात-शून्यं वयम् आस्महे इति । मधु-च्युद् अमृत-स्रावि—भागवत-प्रधान इति । गुरु गम्भीरार्थम् । विरजस्कं लोकम् इति । अव्यलीकं सत्यं लोकं यास्यतीति ऋषि-गण-वचश् चतुष्टयम् आश्रुत्य । विरजस्कं लोकं भगवल्-लोकम् एवेति पूर्व-श्लोकोक्ताभ्यां भवत्स्व् इति भगवत्-पार्श्व-कामा इति पदाभ्यां व्याख्येयम् ॥२२॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **समं वयम् इह तावद् आस्महे इत्य् एवं पक्षपात-रहितं । मधुच्युत् भागवत-प्रधान इत्य् अमृत-स्रावि । गुरु-विरजस्कं लोकम् इति गम्भीरार्थकम् । अव्यलीकं यास्यत्ययम् इति सत्यम् इत्य् एवं चतुष्टयम् ऋषि-गण-वचः आश्रुत्य परीक्षिद् एतान्-ऋषीनाभाषत ॥२२॥</p>
<p>———————————————————————————————————————</p>
<p>॥ १.१९.२३ ॥</p>
<p><strong>समागताः सर्वत एव सर्वे</strong></p>
<p><strong>वेदा यथा मूर्ति-धरास् त्रि-पृष्ठे ।</strong></p>
<p><strong>नेहाथ नामुत्र च कश्चनार्थ</strong></p>
<p><strong>ऋते परानुग्रहम् आत्म-शीलम् ॥</strong></p>
<p>**श्रीधर-स्वामी (भावार्थ-दीपिका) : **त्रयाणां लोकानां पृष्ठे उपरि सत्य-लोके वेदा यथा मूर्ति-धरा भवन्ति, तत्-तुल्याः । ज्ञानातिशयम् उक्त्वा कृपालुताम् आह—नेहेति । भवतां प्रयोजनं परानुग्रहं विना नास्ति । तर्हि स एवार्थः स्यात् ? न, आत्म-शीलं स्व-स्वभावम् ॥२३॥</p>
<p>———————————————————————————————————————</p>
<p>**जीव-गोस्वामी (क्रम-सन्दर्भः) : **अर्थः प्रार्थनीयं वस्तु । परानुग्रहश् च न विचार-पूर्वक इत्य् आह—आत्म-शीलम् इति ॥२३॥</p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **त्रयाणां लोकानाम् उपरि पृष्ठे सत्य-लोके । ज्ञानातिशयताम् उक्त्वा कृपालुतातिशयताम् आह—नेहेति । परानुग्रहं विना । तर्हि स एवार्थः स्यात् ? न, आत्म-शीलं स्व-स्वभावम् ॥२३॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **एयाणां लोकानां पृष्ठे उपरि सत्य-लोके यथा वेदा मूर्ति-धरास् तथा तत्-तुल्या भवन्तः । ज्ञानातिशयम् उक्त्वा दयालुताम् आह—नेहेति । तर्हि परानुग्रह एवार्थः स्यात्-तत्राह—आत्म-शीलं स्वभावः ॥२३॥</p>
<p>———————————————————————————————————————</p>
<p>॥ १.१९.२४ ॥</p>
<p><strong>ततश् च वः पृच्छ्यम् इमं विपृच्छे</strong></p>
<p><strong>विश्रभ्य विप्रा इति-कृत्यतायाम् ।</strong></p>
<p><strong>सर्वात्मना म्रियमाणैश् च कृत्यं</strong></p>
<p><strong>शुद्धं च तत्रामृशताभियुक्ताः ॥</strong></p>
<p><strong>श्रीधर-स्वामी (भावार्थ-दीपिका) :</strong> पृच्छ्यं प्रष्टव्यम् । विश्रभ्य विश्वासं कृत्वा । एवं कर्तव्यम् इत्य् अस्य भाव इति-कृत्यता तस्मिन् विषये । सर्वात्मना सर्वावस्थासु यत् कृत्यं, विशेषतश् च म्रियमाणैस् तच् च शुद्धं पाप-संपर्क-रहितम् आमृशत विचारयत ॥२४॥</p>
<p>———————————————————————————————————————</p>
<p>**जीव-गोस्वामी (क्रम-सन्दर्भः) : **विश्रभ्येति, कृष्णाङ्घ्रि-सेवाम् एवैत उपदेक्ष्यन्तीत्य् अभिप्रायात् । शुद्धम् इति कनिष्ठ-मध्यम-साधन-मिश्रता-रहितं सर्वोत्तमम् इत्य् अर्थः । तच् च कृष्णाङ्घ्रि-सेवा-रूपम् एवेति गूढोऽभिप्रायः ॥२४॥</p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **इमं वो युष्माकम् अप्य् अनुग्रहं विपृच्छे—किम्-आकारः स चिकीर्षितव्य इति पृच्छामि । पृच्छ्यं प्रष्टुम् अर्हम्, तत्रैवाध्यवसायार्थम् इति भावः । विश्रभ्य तत्रैव मे विश्वासो भावीति जानीतेति भावः । इतिकृत्या एवं कर्तव्यास् तपो-योग-ज्ञानादयस् तेषां भाव इति-कृत्यता । तस्यां सत्यां म्रियमाणैर् जनैस् तपो-योगादीनाम् एवं-कर्तव्यत्वे सति सर्वात्मना मम यत्र शुद्धं कृत्यम्, अत्र आमृषत विचारयत—सर्वैक-वाक्यतया निश्चित्य कर्तुम् आज्ञापयतेति भावः ॥२४॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **इमं वोऽनुग्रहं विपृच्छे, कीदृशः स मयि चिकीर्षितव्य इति विपृच्छामि । पृच्छ्यं तत्रैवाध्यवसायार्थं प्रष्टुं योग्यम् इत्य् अर्थः । विश्रभ्य तत्रैव मे विश्वासो भावीति बोध्यम् इत्य् अर्थः । इति कृत्या एवं कर्म-तपो-योगादयः कार्यास् तेषां भाव इति-कृत्यता तस्यां विषये सर्वात्मना सर्वास्ववस्थासु यत् कृत्यं विशेषतो म्रियमाणैश् च यत्, तच् च शुद्धं हिंसा-शून्यम् आमृशत विचारयत । सर्वैकमत्या निश्चित्यानुष्ठातुम् आज्ञापयेतेति भावः ॥२४॥</p>
<p>———————————————————————————————————————</p>
<p>॥ १.१९.२५ ॥</p>
<p><strong>तत्राभवद् भगवान् व्यास-पुत्रो</strong></p>
<p><strong>यदृच्छया गाम् अटमानोऽनपेक्षः ।</strong></p>
<p><strong>अलक्ष्य-लिङ्गो निज-लाभ-तुष्टो</strong></p>
<p><strong>वृतश् च बालैर् अवधूत-वेषः ॥</strong></p>
<p><strong>श्रीधर-स्वामी (भावार्थ-दीपिका) :</strong> ** **तत्र तेषु याग-योग-तपो-दानादिभिर् विवदमानेषु सत्सु यदृच्छया गां पर्यटन् व्यास-पुत्रस् तत्राभवत् प्राप्तः । न लक्ष्यम् आश्रमादि-लिङ्गं यस्य । अवधूतोऽवज्ञया जनैस् त्यक्तो यस् तस्येव वेषो यस्य सः ॥२५॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : <em>न व्याख्यातम्।</em></strong></p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **तत्र याग-योग-तपो-दानादि-व्यवस्थास्व् ऐकमत्याभावेन सर्वेषु मुनिषु तदैव स्व-स्व-मनसा श्री-शुकागमनम् ईहमानेषु नेत्रैश् च तद्-वर्त्म-निरीक्षमाणेषु सत्सु, व्यास-पुत्रस् तत्राभवत् प्राप्तः ॥२५॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **तत्र किम् अस्योपदेश्यम् इत्य् अलब्धैकमत्ये सर्व-सारज्ञः शुकश् चेद् आगच्छेत् तद् एनम् उपदिशेत्, अस्माकं च तच्-छ्रवणेन परानन्दः स्याद् इति तद् आगतिम् अपेक्षमाणे मुनि-समाजे व्यास-पुत्रोऽभवत् । जन्मारभ्य श्री-कृष्णैक-निष्ठोऽधुना त्यक्तराज्यो गृहीत-प्रायः परीक्षित्-तत्-कथाश्रवणातियोग्योऽस्ति तं मद् अधीतं श्री-कृष्ण-चरितामृतवाष महा-पुराणं श्रावयिष्यामीति निश्चित्य स्वयम् आगमद् इत्य् अर्थः । अनपेक्षो निष्पृहः । मतान्तराणि च मुन्यन्तराणां तुच्छत्वाद् अनिच्छत् यतो निजस्य स्व-प्रभोः कृष्णस्य लाभेन सदैव साक्षात्-कारेण तुष्टः । न लक्ष्यत् लिङ्गम् आश्रम-चिह्नं यस्य सः, अवधूतो जनैर् अवज्ञातो वेषो यस्य सः ॥२५॥</p>
<hr>
<p>॥ १.१९.२६ ॥</p>
<p><strong>तं द्व्यष्ट-वर्षं सुकुमार-पाद-</strong></p>
<p><strong>करोरु-बाह्व्-अंस-कपोल-गात्रम् ।</strong></p>
<p><strong>चार्व्-आयताक्षोन्नस-तुल्य-कर्ण-</strong></p>
<p><strong>सुभ्र्व्-आननं कम्बु-सुजात-कण्ठम् ॥</strong></p>
<p>**श्रीधर-स्वामी (भावार्थ-दीपिका) : **तम् इत्य्-आदीनां प्रत्युत्थिता इति तृतीय-श्लोकेनान्वयः । द्वि-गुणान्य् अष्टौ वर्षाणि यस्य । सुकुमारौ कोमलौ पादौ कराव् ऊरू बाहू अंसौ कपोलौ गात्रं च यस्य । चारुणी आयते आक्षिणी यस्मिन् । उन्नता नासा यस्मिन् । लम्ब-ह्रस्वादि-वैषम्यं विना तुल्यौ कर्णौ यस्मिन् । शोभने च भ्रुवौ यस्मिन् एवं-भूतम् आननं यस्य । कम्बुवद्-रेखा-त्रयाङ्कितः सुष्ठु जातः कण्ठो यस्य ॥२६॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : <em>न व्याख्यातम्।</em></strong></p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **षोडश-वर्ष-वयसम् । चारुणी आयते अक्षिणी यस्मिन्, उन्नता नासा यस्मिन् । लम्ब-ह्रस्वादि-वैषम्यं विना तुल्यौ कर्णौ यस्मिन्, शोभने भ्रुवौ यस्मिन्, तथा-भूतम् आननं यस्य तम् । कम्बुः शङ्खः तद्वद् रेखा-त्रयाङ्कितः सुजातः कण्ठो यस्य तम् ॥२६॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **तं प्रति मुनय उत्थिता इति तृतीयेन सम्बन्धः । द्विगुणितान्यष्टौ वर्षाणि यस्य षोडश-वर्षवयसम् इत्य् अर्थः । सुकुमारौ कोमलौ पादौ कराव् ऊरूबाहू अंसौ कपोलौ गात्रं च यस्य तं । चारूणि आयते दीर्घे अक्षिणी यस्मिन् । उन्नता नासा यस्मिन्, ह्रस्वादि-वैषम्यं विना तुल्यौ कर्णौ यस्मिन् । शोभने भ्रुवौ यस्मिन् । तादृश-माननं यस्य तं । कम्बुवद् रेखात्रयाञ्चितः सुजातः कोमलः कण्ठो यस्य तम् ॥२६॥</p>
<p>———————————————————————————————————————</p>
<p>॥ १.१९.२७ ॥</p>
<p><strong>निगूढ-जत्रुं पृथु-तुङ्ग-वक्षसम्</strong></p>
<p><strong>आवर्त-नाभिं वलि-वल्गूदरं च ।</strong></p>
<p><strong>दिग्-अम्बरं वक्त्र-विकीर्ण-केशं</strong></p>
<p><strong>प्रलम्ब-बाहुं स्वमरोत्तमाभम् ॥</strong></p>
<p>**श्रीधर-स्वामी (भावार्थ-दीपिका) : **कण्ठस्याधो-भागयोः स्थिते ते अस्थिनी <strong>जत्रुणी</strong> । मांसेन निगूढे जत्रुणी यस्य । <strong>पृथु</strong> विस्तीर्णं <strong>तुङ्गम्</strong> उन्नतं च <strong>वक्षो</strong> यस्य । <strong>आवर्तवन् नाभिर्</strong> यस्य । <strong>वलिभिस्</strong> तिर्यङ्-निम्न-रेखाभिर् <strong>वल्गु</strong> रम्यम् <strong>उदरं</strong> यस्य । <strong>दिश एवाम्बरं</strong> यस्य । <strong>वक्रा विकीर्णाः केशा</strong> यस्य । <strong>प्रलम्बौ बाहू</strong> यस्य । <strong>स्वमरेषु</strong> श्रेष्ठ-देवेषु **उत्तमो **हरिस् तद्वद् <strong>आभा</strong> यस्य तम् ॥२७॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : <em>न व्याख्यातम्।</em></strong></p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **निगूढे मांसले जत्रुणी कण्ठस्याधो-भागयोः स्थिते अस्थिनी यस्य तम् । स्वमरेषु देव-श्रेष्ठेष्व् अप्य् उत्तमः श्री-कृष्णः, तत्-तुल्य-कान्तिम् ॥२७॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **मांसलत्वान्-निगूढे जक्रुणी कण्ठस्याधोभागयोः स्थिते अस्थिनी यस्य तं । पृथु विस्तीर्णं तुङ्गं च वक्षो यस्य तम् । आवर्त इव नाभिर् यस्य तं, वलिभि-स्त्रि-सृभिर् वल्गु मनोज्ञम् उदरं यस्य तं । स्वमरेषु देव-श्रेष्ठेषु ब्रह्मादिषूत्तमः श्री-कृष्णस् तद् आभं, हृद्-विभात-कृष्णत्वात् समुच्छलितया तत्-कान्त्या लब्धतत्-सारूप्यम् इत्य् अर्थः ॥२७॥</p>
<p>———————————————————————————————————————</p>
<p>॥ १.१९.२८ ॥</p>
<p><strong>श्यामं सदापीव्य-वयो-ऽङ्ग-लक्ष्म्या</strong></p>
<p><strong>स्त्रीणां मनो-ज्ञं रुचिर-स्मितेन ।</strong></p>
<p><strong>प्रत्युत्थितास् ते मुनयः स्वासनेभ्यस्</strong></p>
<p><strong>तल्-लक्षण-ज्ञा अपि गूढ-वर्चसम् ॥</strong></p>
<p>**मध्वाचार्यः (भागवत-तात्पर्यम्) : **कैशोर-यौवनाभ्यन्तःकाल आपीव्यम् उच्यत इत्य् अभिधानम् ॥२८॥</p>
<p>———————————————————————————————————————</p>
<p>**श्रीधर-स्वामी (भावार्थ-दीपिका) : **सदा अपीव्यम् अत्युत्तमं यद् वयो यौवनं तेन याङ्ग-लक्ष्मीर् देह-कान्तिस् तया रुचिर-स्मितेन च । गूढ-वर्चसम् अपि प्रत्युत्थितास् तं दृष्ट्वा प्रत्युद्गमं कृतवान्त इत्य् अर्थः ॥२८॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : <em>न व्याख्यातम्।</em></strong></p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **यतः सदा स्थिरम् एव यद् अपीव्यम् अत्युत्तमं वयो नव-यौवनं तेन या अङ्गस्य लक्ष्मीः शोभा तया रुचिरेण स्वाभाविकेन स्मितेन स्त्रीणां मनोज्ञं मनोहरं गूढ-वर्चसम् अपि तं दृष्ट्वा ॥२८॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **तद् आह—श्यामम् इति । सदा स्थिरम् एव यत् अपीच्यं कमनीयं वयो नव-यौवनं तेन याङ्गानां लक्ष्मीस् तया रुचिरेण स्वभाव-सिद्धेन स्मितेन च स्त्रीणां युवतीनां मनोज्ञं चित्त-हरं तं गूढवर्चसम् अपि वीक्ष्य ॥२८॥</p>
<p>———————————————————————————————————————</p>
<p>॥ १.१९.२९ ॥</p>
<p><strong>स विष्णु-रातोऽतिथय आगताय</strong></p>
<p><strong>तस्मै सपर्यां शिरसाजहार ।</strong></p>
<p><strong>ततो निवृत्ता ह्य् अबुधाः स्त्रियोऽर्भका</strong></p>
<p><strong>महासने सोपविवेश पूजितः ॥</strong></p>
<p>**श्रीधर-स्वामी (भावार्थ-दीपिका) : **शिरसैव सप्रयाम् आजहारात्म-निवेदनं कृतवान् । तेन सहागताः स्त्र्य्-आदयो निवृत्ताः । स चोपविवेश । सन्धिर् आर्षः ॥२९॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : <em>न व्याख्यातम्।</em></strong></p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **विष्णुरातः परीक्षित् शिरसा सपर्याम् आजहार नति-पूर्विकां पूजां चकार, ततः स्त्र्य्-आदयो निवृत्ता बभूवुः । स च शुको महासने विष्णुरातेन पूजाङ्गत्वेनार्पिते उपविवेश । सन्धिर् आर्षः ॥२९॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **स विष्णुरातः परीक्षित्-तस्मै ब्रह्मरातायातिथये शुकाय शिरसा सपर्यां पूजाम् आजहार । साक्षात्-कन्दर्पोऽयम् इति स्त्रियो, विक्षिप्तोऽयम् इत्य् अर्भकाश् चाबुधाः अमुम् अनुवृत्ता निवृत्ताः । मुनिभ्यो भयेनापलायन्त । स च पूजितः मुनि-कर्तृका मुनि-कर्मिका च प्रणति-परिष्वङ्ग-क्षेम-प्रश्नाः पूजा जाता यस्य सः । तेन च सर्वे मुनयस् तं प्रणेमुः, तेन चाश्लिष्टाः पृष्टक्षेमाश् च बभूवुः । श्री-नारद-पराशर-बादरायणादयस् तु साश्रं सगद्-गदम् आश्लिष्य शिरो जिघ्रन्तः क्षेमं पप्रच्छुर् इत्य् अर्थः । स च तान् ववन्दे इति बोध्यम् । ईदृशः सन् महति देशिक-योग्ये आसने तदाज्ञया सर्वाभ्यर्थनया चोपविवेश । सोऽचि लोपे चेत् पाद-पूरणम् [पा। ६.१.१३४] इति सूत्रात् सन्धिः ॥२९॥</p>
<p>———————————————————————————————————————</p>
<p>॥ १.१९.३० ॥</p>
<p><strong>स संवृतस् तत्र महान् महीयसां</strong></p>
<p><strong>ब्रह्मर्षि-राजर्षि-देवर्षि-सङ्घैः ।</strong></p>
<p><strong>व्यरोचतालं भगवान् यथेन्दुर्</strong></p>
<p><strong>ग्रहर्क्ष-तारा-निकरैः परीतः ॥</strong></p>
<p>**श्रीधर-स्वामी (भावार्थ-दीपिका) : **स भगवान् ब्रह्मर्ष्य्-आदि-सङ्घैः संवृतः सन्नलं व्यरोचत् । ग्रहाः शुक्रादयः । ऋक्षाण्य् अश्विन्य्-आदीनि । अन्यास् ताराः ॥३०॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : <em>न व्याख्यातम्।</em></strong></p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **तत्र तस्मिन् महासने उपविष्टः महीयसाम् अपि महान्स भगवान् शुकः ब्रह्मर्ष्य्-आदिभिः स-वृतः यथा ग्रहादिभिः परीते इन्दुस् तद्वद् अलं व्यरोचत । ग्रहाः शुक्राद्याः नक्षत्राण्य् अश्विन्य्-आदीनि, तारास् तद्-अन्याः । ब्रह्मर्षयो वशिष्ठादयः राजर्षय आर्ष्टिषेणादयः । देवर्षयो नारदादयः ॥३०॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **तत्रोपविष्टस्य शोभाम् आह—स इति । ग्रहाः शुक्रादयः, ऋक्षाणि अश्विन्यादीनि, ताराः तद् अन्याः । अत्र नारदादिभ्योऽपि तस्योत्कर्षो नन्द-सुतैकान्तित्वाद् बोध्यः ॥३०॥</p>
<p>———————————————————————————————————————</p>
<p>॥ १.१९.३१ ॥</p>
<p><strong>प्रशान्तम् आसीनम् अकुण्ठ-मेधसं</strong></p>
<p><strong>मुनिं नृपो भागवतोऽभ्युपेत्य ।</strong></p>
<p><strong>प्रणम्य मूर्ध्नावहितः कृताञ्जलिर्</strong></p>
<p><strong>नत्वा गिरा सूनृतयान्वपृच्छत् ॥</strong></p>
<p>**श्रीधर-स्वामी (भावार्थ-दीपिका) : **न कुण्ठा सर्वार्येषु मेधा यस्य तम् । प्रणम्य प्रश्नार्थं पुनर् नत्वा ॥३ ॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : <em>न व्याख्यातम्।</em></strong></p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **प्रश्नार्थं पुनर् नत्वा सूनृतया मधुरया गिराऽकुण्ठ-मेधसं न कुण्ठा सर्वार्थेषु मेधा यस्य तम् अन्वपृच्छत् ॥३१॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **न कुण्ठा निखिलेष्व् अर्थेषु मेधा यस्य तम् । प्रश्नार्थं पुनर्नत्वा ॥३१॥</p>
<p>———————————————————————————————————————</p>
<p>॥ १.१९.३२-३३ ॥</p>
<p><strong>परीक्षिद् उवाच—</strong></p>
<p><strong>अहो अद्य वयं ब्रह्मन् सत्-सेव्याः क्षत्र-बन्धवः ।</strong><br>
कृपयातिथि-रूपेण भवद्भिस् तीर्थकाः कृताः ॥**</p>
<p><strong>येषां संस्मरणात् पुंसां सद्यः शुद्ध्यन्ति वै गृहाः ।</strong><br>
किं पुनर् दर्शन-स्पर्श- पाद-शौचासनादिभिः ॥**</p>
<p>**श्रीधर-स्वामी (भावार्थ-दीपिका) : **सूनृतां गिरिम् आह—अहो इति पञ्चभिः । सतां सेव्या जाताः । यतः अतिथि-रूपेण हेतुना तीर्थका योग्याः कृताः ॥३२॥३३॥</p>
<p>———————————————————————————————————————</p>
<p>**जीव-गोस्वामी (क्रम-सन्दर्भः) : **सतां सदाचाराणां सेव्या आदर-योग्याः ॥३२-३३॥</p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **तद् एवाह—अहो इत्य् अष्टभिः । हे ब्रह्मन्! क्षत्र-बन्धवो वयं सतां सेव्या आदरणीया जाताः, यतोऽतिथि-रूपेण भवद्भिस् तीर्थकाः कृटः पवित्रीकृताः ॥३२॥ येषां स्मरणात् यत्-कर्तृकात् यत्-कर्मकाद् वा । गृहा अपि किं पुनः कलत्र-पुत्र-देहाः ॥३३॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **तां गिरम् आह—अहो इति पञ्चभिः । क्षत्र-बन्धवोऽपि वयम् अद्य सत्-सेव्याः, सन्तः सेव्याः येषां ते सत्-सेवाधिकारिणो जाता इत्य् अर्थः । तीर्थका इति तीर्थानि कृतानि, स्वार्थिकाः प्रकृतितो लिङ्ग-वचनान्यतिवर्तन्ते इति भाष्योक्तेः पुंस्त्वम् । यत्र भवताम् आगमस् तन्-निन्द्यम् अपि स्थानं जन-पावनं भवतीत्य् अर्थः ॥३२॥ \</p>
<blockquote>
<p>\</p></blockquote>
<p>येषाम्  इति यत्-कर्मकाद्-यत्-कर्तृकाद् वा स्मरणाद् इत्य् अर्थः, गृहा अपि किं पुनः दारापत्य-शरीराणीत्य् अर्थः ॥३३॥</p>
<p>———————————————————————————————————————</p>
<p>॥ १.१९.३४ ॥</p>
<p><strong>सान्निध्यात् ते महा-योगिन् पातकानि महान्त्य् अपि ।</strong><br>
सद्यो नश्यन्ति वै पुंसां विष्णोर् इव सुरेतराः ॥**</p>
<p>**श्रीधर-स्वामी (भावार्थ-दीपिका) : **विष्णोः सान्निध्याद् असुरादय<sup id="fnref:2"><a href="#fn:2" class="footnote-ref" role="doc-noteref">2</a></sup> इव ॥३४॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः), विश्वनाथ-चक्रवर्ती (सारार्थ-दर्शिणी) :</strong> <em>न व्याख्यातम्।</em></p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **सुरेतरो दैत्यादयः ॥३४॥</p>
<p>———————————————————————————————————————</p>
<p>॥ १.१९.३५ ॥</p>
<p><strong>अपि मे भगवान् प्रीतः कृष्णः पाण्डु-सुत-प्रियः ।</strong><br>
पैतृ-ष्वसेय-प्रीत्य्-अर्थं तद्-गोत्रस्यात्त-बान्धवः ॥**</p>
<p>**श्रीधर-स्वामी (भावार्थ-दीपिका) : **पाण्डु-सुतानां प्रियोऽतस् तेषां पैतृष्वस्त्रेयानां प्रीत्य्-अर्थं तद्-गोत्रस्य मे आत्तं स्वीकृतं बान्धवं बन्धु-कृत्यं येन सः ॥३५॥</p>
<p>———————————————————————————————————————</p>
<p>**जीव-गोस्वामी (कृष्ण-सन्दर्भः, ४८) : **तेषां पैतृ-ष्वसेयाणां पाण्डु-सुतानां गोत्रस्य मे आत्तं स्वीकृतं बान्धवं बन्धु-कृत्यं येन ॥३५॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : <em>न व्याख्यातम्।</em></strong></p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **पैतृ-ष्वस्रेयादीनां युधिष्ठिरादीनां तद्-गोत्रस्यापि मे आत्तं स्वीकृतं बान्धवं बन्धु-कृत्यं येन सः । तस्मात् तेनैव त्वं मन्-निस्तारार्थं प्रेषितोऽसीत्य् अनुमीयते इति भावः ॥३५॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **पैतृस्व् अस्रयाणां युधिष्ठिरादीनां प्रीतये तद्-गोत्रस्यापि ममात्तम् अङ्गीकृतं बान्धवं बन्धु-कृत्यं येन सः, तथा च तेन त्वं मदुन्धाराय इह प्रेषितोऽसीति भावः ॥३५॥</p>
<p>———————————————————————————————————————</p>
<p>॥ १.१९.३६ ॥</p>
<p><strong>अन्यथा तेऽव्यक्त-गतेर् दर्शनं नः कथं नृणाम् ।</strong><br>
नितरां म्रियमाणानां संसिद्धस्य वनीयसः ॥**</p>
<p>**श्रीधर-स्वामी (भावार्थ-दीपिका) : **अन्यथा श्री-कृष्ण-प्रसादं विना । अव्यक्ता गतिर् यस्य । म्रियमाणानां नितरां कथं स्यात् ? वनयिता याचयिता वनयितृतमो <strong>वनीयांस्</strong> तस्य, अत्युदारतया मां याचेथा इति प्रवर्तकस्येवेत्य् अर्थः ॥३६॥</p>
<p>———————————————————————————————————————</p>
<p>**जीव-गोस्वामी (कृष्ण-सन्दर्भः, ४८) : **ते तव श्री-कृष्णस्यैक-रसिकस्य वनीयसः अत्युदारतया मां याचेथा इति प्रवर्तकस्येत्य् अर्थः ॥३६॥</p>
<p>———————————————————————————————————————</p>
<p>**जीव-गोस्वामी (क्रम-सन्दर्भः) : **वनीयस इति तु च्छन्दसीति हि तृन् तृजन्तादिष्ठेय-सूनौ भवतः, तुरिष्ठेमयःसु [पा। ६.४.१५४] इति च तु-शब्दस्य लोपः स्यात् । ततो निमित्ताभावे नैमित्तिकस्याप्य् अभावात् टेर् लोपाश् च सिध्यन्ति ॥३६॥</p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **वनयिता याचयिता वनयितृतमो वनीयान् । तुरिष्ठेमयःसु [पा। ६.४.१५४] इति तु-शब्दस्य लोपः । ततो निमित्तापाये नैमित्तिकस्याप्य् अपायात् टेर् लोपाच् च वनीयान् इति सिद्ध्यति । तस्य अत्युदारतया मां याचस्वेति प्रवर्तकस्येत्य् अर्थः ॥३६॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **अन्यथा कृष्णश् चेन्-न प्रेषयेत्-तर्हि ते दर्शनं नः कथं? वनीयसोऽत्युदारतया मां याचस्व इति प्रवर्तयतः इत्य् अर्थः । वनु याचने धातुः, तस्माद्-धेतुम् अण्ण्यन्तात् तृचि वनयिता, ततः क्रियावाचकाद् अपि तुश् छन्दसि [पा। ५.३.५९] इति सूत्रादीयसुनि तुर् इष्टेमेयःसु [पा। ६.४.१५४] इति सूत्रात्-तृ-शब्दस्य लोपः, ततो निमित्ताभावे नैमित्तिकस्याप्य् अभावः इति न्यायादिटो निवृत्तिः, टेर्लोपाण्-णिचश् च, ततो वनीयान्न् इति पद-सिद्धिः ॥३६॥</p>
<p>———————————————————————————————————————</p>
<p>॥ १.१९.३७ ॥</p>
<p><strong>अतः पृच्छामि संसिद्धिं योगिनां परमं गुरुम् ।</strong><br>
पुरुषस्येह यत् कार्यं म्रियमाणस्य सर्वथा ॥**</p>
<p>**श्रीधर-स्वामी (भावार्थ-दीपिका) : **सम्यक् सिद्धिर् यस्मात् तम् । कार्यं कर्तुं योग्यम्, कर्तव्यं त्व् आवश्यकम् इति भेदः । अत एव सर्वथा म्रियमाणस्य पुरुषस्य यस्मिन् कृते संसिद्धिर् मोक्ष-लक्षणा सिद्धिर् भवति तत् त्वां योगिनां गुरुं पृच्छामि ॥३७॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : <em>न व्याख्यातम्।</em></strong></p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **संसिद्धिं सम्यक् सिद्धिः का तां पृच्छामि । इह संसिद्धौ यत् सर्वथा कर्तव्यं साधनं तत् पृच्छामि ॥३७॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **संसिद्धिं सम्यक् पुरुषार्थम् । इह सं-सिद्धौ यत् साधनं सर्वथा कर्तव्यं तत् पृच्छामि ॥३७॥</p>
<p>———————————————————————————————————————</p>
<p>॥ १.१९.३८ ॥</p>
<p><strong>यच् छ्रोतव्यम् अथो जप्यं यत् कर्तव्यं नृभिः प्रभो ।</strong><br>
स्मर्तव्यं भजनीयं वा ब्रूहि यद् वा विपर्ययम् ॥**</p>
<p>**श्रीधर-स्वामी (भावार्थ-दीपिका) : **यच् छ्रोतव्यं यज् जाप्यं यत् कर्तव्यं यत् स्मर्तव्यं यद् आराध्यं तद् ब्रूहि ॥ विपर्ययम् अश्रोतव्यादि ॥३८॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : <em>न व्याख्यातम्।</em></strong></p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **तद् एव विशिष्याह—यच् छ्रोतव्यम् इति । कर्तव्यम् इति श्रोतव्यादिषु चतुर्ष्व् एवान्वेति । यत् श्रोतव्यं श्रवणार्हं कर्तव्यं यज् जप्यं जपार्हं कर्तव्यं यत् स्मर्तव्यं स्मरणार्हं कर्तव्यं यत् भजनीयं भजनार्हं कर्तव्यम् इत्य् एवम् । विपर्ययम् अश्रोतव्यादि ॥३८॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **यद् इति—कर्तव्यम् इति श्रोतव्यादिषु चतुर्ष्वन्वेति, यत् श्रवण-योग्यं कर्तव्यम् इत्य् एवं-विधया । विपर्ययम् अश्रोतव्यादि ॥३८॥</p>
<p>———————————————————————————————————————</p>
<p>॥ १.१९.३९ ॥</p>
<p><strong>नूनं भगवतो ब्रह्मन् गृहेषु गृह-मेधिनाम् ।</strong><br>
न लक्ष्यते ह्य् अवस्थानम् अपि गो-दोहनं क्वचित् ॥**</p>
<p>**श्रीधर-स्वामी (भावार्थ-दीपिका) : **तव दर्शनस्य पुनर् दुर्लभत्वाद् इदानीम् एव कथनीयम् इत्य् आशयेनाह—नूनम् इति । गो-दोहन-मात्र-कालम् अपि अस्माकं भाग्य-वशात् त्वद्-दर्शनं जातम् इति भावः ॥३९॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : <em>न व्याख्यातम्।</em></strong></p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **त्वद्-दर्शनस्य पुनर् दुर्लभत्वाद् इदानीम् एव कथनीयम् इत्य् आशयेनाह—नूनम् इति । गो-दोहन-मात्र-कालम् अपि ॥३९॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **त्वद्-वीक्षायाः पुनर् दौर्लभ्याद् अधुनैव कृपया ब्रूहीति भावेनाह—नूनम् इति । गोदोहनम् अपि कालम् ॥३९॥</p>
<p>———————————————————————————————————————</p>
<p>॥ १.१९.४० ॥</p>
<p><strong>सूत उवाच—</strong></p>
<p><strong>एवम् आभाषितः पृष्टः स राज्ञा श्लक्ष्णया गिरा ।</strong><br>
प्रत्यभाषत धर्म-ज्ञो भगवान् बादरायणिः ॥**</p>
<p>**मध्वाचार्यः (भागवत-तात्पर्यम्) : **स्वकृतो गुणस् तस्यैव यतः ॥४०॥</p>
<p>———————————————————————————————————————</p>
<p>**श्रीधर-स्वामी (भावार्थ-दीपिका) : **एवम् अहो इत्य्-आदिकया श्लक्षणया मधुरया गिरा आभाषितोऽभिमुखीकृतः पृष्ठश् च ॥४०॥</p>
<p>आर्यं धर्मजम् आहतारिम् अवनौ कृत्वा परीक्षिन्-नृपं  \ ब्रह्मास्त्रादिभिरक्षितं कलि-जयाख्यातं च कृत्वा भुवि । \ अन्ते यः शुक-रूपतः स्व-परम-ज्ञानोपदेशेन तं  \ शापाद् आवद् अमुं नमामि परमानन्दाकृतिं माधवम् ॥</p>
<p>इति श्रीमद्-भागवत-भावार्थ-दीपिकायां श्रीधर-स्वामि-विरचितायां \ प्रथम-स्कन्ध-टीकायाम् एकोनविंशोऽध्यायः ॥१९॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : <em>न व्याख्यातम्।</em></strong></p>
<p>इति कलि-युग-पावन-स्वभजन-विभजन-प्रयोजनावतार-</p>
<p>श्री-श्री-भगवत्-कृष्ण-चैतन्य-देव-चरणानुचर-</p>
<p>विश्व-वैष्णव-राज-सभा-सभाजन-भाजन-</p>
<p>श्री-रूप-सनातनानुशासन-भारती-गर्भे</p>
<p>सप्तम-सन्दर्भात्मक-श्री-भागवत-सन्दर्भे</p>
<p>प्रथम-स्कन्धस्य श्री-क्रम-सन्दर्भः समाप्तः ॥</p>
<p>प्रथम-स्कन्ध-मूल-सङ्ख्या = ९५५</p>
<p>टीका = १७२७</p>
<p>सन्दर्भ-सङ्ख्या = १७००</p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **श्लक्ष्णया मधुरया गिरा ॥४०॥</p>
<p>इति सारार्थ-दर्शिन्यां हर्षिण्यां भक्त-चेतसाम् ।</p>
<p>एकोनविंशः प्रथमे सङ्गतः सङ्गतः सताम् ॥*॥</p>
<p>श्रीधरः-स्वामिनां श्रीमत्-प्रभूणां श्री-मुखाद् गुरोः ।</p>
<p>व्याख्यासु सार-ग्रहणाद् इयं सारार्थ-दर्शिनी ॥१९॥</p>
<p>———————————————————————————————————————</p>
<p>**बलदेव-विद्यभूषणः (वैष्णवानन्दिनी) : **श्लक्ष्नया मधुरया गिरा अहो अद्य वयम् [भा। पु। १.१९.३२] इत्य्-आदि । कयाभाषितोऽभिमुखीकृतः पृष्टश् च बादरायणिः भगवान् प्रत्यभाषत ॥४०॥</p>
<p>जयति प्रथम-स्कन्धः, सुमेरुर् इव सुन्दरो वरो लोके । \ यो दयते शश्वद्-गङ्गाम् इव भक्त-बन्धुतां विष्णोः ॥ \ विद्या-भूषण-भणितां, प्रथम-स्कन्धस्य टिप्पनीम् एताम् । \ सन्तः करुणावन्तो, माधव-हृदया निरीक्षन्ताम् ॥२॥ \</p>
<blockquote>
<p>\</p></blockquote>
<p>इति वैष्णवानन्दिन्यां प्रथम-स्कन्ध-टिप्पन्यामुनविंशः ॥१९॥</p>
<hr>
<p>इति श्रीमद्-भागवते महा-पुराणे ब्रह्म-सूत्र-भाष्ये</p>
<p>पारमहंस्यं संहितायां वैयासिक्यां प्रथम-स्कन्धे</p>
<p>**शुकागमनं **नाम एकोनविंशोऽध्यायः ।</p>
<p>॥१९॥</p>
<div class="footnotes" role="doc-endnotes">
<hr>
<ol>
<li id="fn:1">
<p>प्रसक्तो भयम् इति श्रीधरः, प्रसक्तोऽभयम् इत्य् श्रीजीवादयः ।&#160;<a href="#fnref:1" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:2">
<p>‘असुरा मयादय इवऽ इति पाठः ।&#160;<a href="#fnref:2" class="footnote-backref" role="doc-backlink">&#x21a9;&#xfe0e;</a></p>
</li>
</ol>
</div>

  </div>
</article>


        

        



    <aside class="card border noPrint" id="section-tree-item-bhAgavatam_gauDIya-prastutiH_01_19_athonaviMshatitamo-dhyAyaH_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/purANam_vaiShNavam/bhAgavatam/gauDIya-prastutiH/01/19_athonaviMshatitamo-dhyAyaH/">१९ अथोनविंशतितमोऽध्यायः </a>
            <a data-toggle="collapse" href="#section-tree-item-body-bhAgavatam_gauDIya-prastutiH_01_19_athonaviMshatitamo-dhyAyaH_md" role="button" aria-expanded="false" aria-controls="section-tree-item-body-bhAgavatam_gauDIya-prastutiH_01_19_athonaviMshatitamo-dhyAyaH_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-bhAgavatam_gauDIya-prastutiH_01_19_athonaviMshatitamo-dhyAyaH_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: १९ अथोनविंशतितमोऽध्यायः</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/purANam_vaiShNavam/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/purANam_vaiShNavam/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/purANam_vaiShNavam/actions/workflows/build.yml"><img src="https://github.com/vishvAsa/purANam_vaiShNavam/actions/workflows/build.yml/badge.svg"> Built </a> on 2025 Aug 25 05:46:07 UTC. (<a href="http://google.com/search?q=05%3a46%3a07%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
