<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>पुराणे विश्वासटिप्पन्यः  | ०८ अमृत-मथने</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/purANam_vaiShNavam/bhAgavatam/gauDIya-prastutiH/08/08_amRta-mathane/" rel="alternate" type="application/rss+xml" title="पुराणे विश्वासटिप्पन्यः" />
    <link href="/purANam_vaiShNavam/bhAgavatam/gauDIya-prastutiH/08/08_amRta-mathane/" rel="feed" type="application/rss+xml" title="पुराणे विश्वासटिप्पन्यः" />

    <meta property="og:url" content="https://vishvAsa.github.io/purANam_vaiShNavam/bhAgavatam/gauDIya-prastutiH/08/08_amRta-mathane/">
  <meta property="og:site_name" content="पुराणे विश्वासटिप्पन्यः">
  <meta property="og:title" content="०८ अमृत-मथने">
  <meta property="og:description" content="॥ ८.८.१ ॥
श्री-शुक उवाच—
पीते गरे वृषाङ्केण प्रीतास् तेऽमर-दानवाः ।
ममन्थुस् तरसा सिन्धुं हविर्धानी ततोऽभवत् ॥**
श्रीधरः-
अष्टमे मथ्यमानेऽब्धौ लक्ष्म्या विष्णौ वृतेऽसुरैः ।
धन्वन्तरेर् हृते सोमे मोहिन्य्-उद्भव ईर्यते ॥
हविर्धानी सुरभिः ॥१॥
क्रम-सन्दर्भः : न व्याख्यातम्।
विश्वनाथः :
मथनोद्भूत-रत्नानां लक्ष्म्या विष्णौ वृतेर्ऽमृते ।
उत्थितेऽथ कृते दैत्यैर् मोहिन्या वृत्तम् अष्टमे ॥ओ॥
हविर्धानी सुरभिः ॥१॥
—ओ)०(ओ**—**
**॥ ८.८.२ ॥ **
ताम् अग्नि-होत्रीम् ऋषयो जगृहुर् ब्रह्म-वादिनः ।
यज्ञस्य देव-यानस्य मेध्याय हविषे नृप ॥**
**श्रीधरः- **देव-यानस्य ब्रह्म-लोक-मार्ग-प्रापकस्य । यज्ञस्य संबन्धिने हविषे ॥२॥">
  <meta property="og:locale" content="en_us">
  <meta property="og:type" content="article">
    <meta property="article:section" content="bhagavatam">

  <meta itemprop="name" content="०८ अमृत-मथने">
  <meta itemprop="description" content="॥ ८.८.१ ॥
श्री-शुक उवाच—
पीते गरे वृषाङ्केण प्रीतास् तेऽमर-दानवाः ।
ममन्थुस् तरसा सिन्धुं हविर्धानी ततोऽभवत् ॥**
श्रीधरः-
अष्टमे मथ्यमानेऽब्धौ लक्ष्म्या विष्णौ वृतेऽसुरैः ।
धन्वन्तरेर् हृते सोमे मोहिन्य्-उद्भव ईर्यते ॥
हविर्धानी सुरभिः ॥१॥
क्रम-सन्दर्भः : न व्याख्यातम्।
विश्वनाथः :
मथनोद्भूत-रत्नानां लक्ष्म्या विष्णौ वृतेर्ऽमृते ।
उत्थितेऽथ कृते दैत्यैर् मोहिन्या वृत्तम् अष्टमे ॥ओ॥
हविर्धानी सुरभिः ॥१॥
—ओ)०(ओ**—**
**॥ ८.८.२ ॥ **
ताम् अग्नि-होत्रीम् ऋषयो जगृहुर् ब्रह्म-वादिनः ।
यज्ञस्य देव-यानस्य मेध्याय हविषे नृप ॥**
**श्रीधरः- **देव-यानस्य ब्रह्म-लोक-मार्ग-प्रापकस्य । यज्ञस्य संबन्धिने हविषे ॥२॥">
  <meta itemprop="wordCount" content="3492">
  <meta name="twitter:card" content="summary">
  <meta name="twitter:title" content="०८ अमृत-मथने">
  <meta name="twitter:description" content="॥ ८.८.१ ॥
श्री-शुक उवाच—
पीते गरे वृषाङ्केण प्रीतास् तेऽमर-दानवाः ।
ममन्थुस् तरसा सिन्धुं हविर्धानी ततोऽभवत् ॥**
श्रीधरः-
अष्टमे मथ्यमानेऽब्धौ लक्ष्म्या विष्णौ वृतेऽसुरैः ।
धन्वन्तरेर् हृते सोमे मोहिन्य्-उद्भव ईर्यते ॥
हविर्धानी सुरभिः ॥१॥
क्रम-सन्दर्भः : न व्याख्यातम्।
विश्वनाथः :
मथनोद्भूत-रत्नानां लक्ष्म्या विष्णौ वृतेर्ऽमृते ।
उत्थितेऽथ कृते दैत्यैर् मोहिन्या वृत्तम् अष्टमे ॥ओ॥
हविर्धानी सुरभिः ॥१॥
—ओ)०(ओ**—**
**॥ ८.८.२ ॥ **
ताम् अग्नि-होत्रीम् ऋषयो जगृहुर् ब्रह्म-वादिनः ।
यज्ञस्य देव-यानस्य मेध्याय हविषे नृप ॥**
**श्रीधरः- **देव-यानस्य ब्रह्म-लोक-मार्ग-प्रापकस्य । यज्ञस्य संबन्धिने हविषे ॥२॥">
<script type="text/javascript">
    
    let baseURL = "https:\/\/vishvAsa.github.io\/purANam_vaiShNavam\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/purANam_vaiShNavam\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/purANam_vaiShNavam\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/purANam_vaiShNavam\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/purANam_vaiShNavam\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvya\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/purANam_vaiShNavam\/bhAgavatam\/gauDIya-prastutiH\/08\/08_amRta-mathane\/".replace(basePath, "/");
  pageVars.pageParams = {};
  pageVars.pageSource = "bhAgavatam\/gauDIya-prastutiH\/08\/08_amRta-mathane.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/purANam_vaiShNavam/webpack_dist/uiLib-bundle.js"></script>







    <link rel="stylesheet" href="/purANam_vaiShNavam/webpack_dist/uiLib.css">
<link rel="stylesheet" href="/purANam_vaiShNavam/css/uiLibPrint.css" media="print" >
<link rel="stylesheet" href="/purANam_vaiShNavam/css/fonts.css" >
<link rel="stylesheet" href="/purANam_vaiShNavam/css/@fortawesome/fontawesome-free/css/solid.min.css">

<link rel="stylesheet" href="/purANam_vaiShNavam/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/purANam_vaiShNavam/bhAgavatam/gauDIya-prastutiH/08/08_amRta-mathane/" />
<link rel="alternate" hreflang="sa-Deva" href="https://vishvAsa.github.io/purANam_vaiShNavam/bhAgavatam/gauDIya-prastutiH/08/08_amRta-mathane/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/purANam_vaiShNavam/bhAgavatam/gauDIya-prastutiH/08/08_amRta-mathane/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/purANam_vaiShNavam/bhAgavatam/gauDIya-prastutiH/08/08_amRta-mathane/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/purANam_vaiShNavam/bhAgavatam/gauDIya-prastutiH/08/08_amRta-mathane/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/purANam_vaiShNavam/bhAgavatam/gauDIya-prastutiH/08/08_amRta-mathane/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/purANam_vaiShNavam/bhAgavatam/gauDIya-prastutiH/08/08_amRta-mathane/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/purANam_vaiShNavam/bhAgavatam/gauDIya-prastutiH/08/08_amRta-mathane/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/purANam_vaiShNavam/bhAgavatam/gauDIya-prastutiH/08/08_amRta-mathane/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/purANam_vaiShNavam/bhAgavatam/gauDIya-prastutiH/08/08_amRta-mathane/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/purANam_vaiShNavam/bhAgavatam/gauDIya-prastutiH/08/08_amRta-mathane/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/purANam_vaiShNavam/bhAgavatam/gauDIya-prastutiH/08/08_amRta-mathane/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/purANam_vaiShNavam/bhAgavatam/gauDIya-prastutiH/08/08_amRta-mathane/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/purANam_vaiShNavam/bhAgavatam/gauDIya-prastutiH/08/08_amRta-mathane/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/purANam_vaiShNavam/bhAgavatam/gauDIya-prastutiH/08/08_amRta-mathane/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/purANam_vaiShNavam/bhAgavatam/gauDIya-prastutiH/08/08_amRta-mathane/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/purANam_vaiShNavam/bhAgavatam/gauDIya-prastutiH/08/08_amRta-mathane/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/purANam_vaiShNavam/bhAgavatam/gauDIya-prastutiH/08/08_amRta-mathane/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/purANam_vaiShNavam/bhAgavatam/gauDIya-prastutiH/08/08_amRta-mathane/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/purANam_vaiShNavam/bhAgavatam/gauDIya-prastutiH/08/08_amRta-mathane/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/purANam_vaiShNavam/bhAgavatam/gauDIya-prastutiH/08/08_amRta-mathane/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/purANam_vaiShNavam/bhAgavatam/gauDIya-prastutiH/08/08_amRta-mathane/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/purANam_vaiShNavam/bhAgavatam/gauDIya-prastutiH/08/08_amRta-mathane/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/purANam_vaiShNavam/bhAgavatam/gauDIya-prastutiH/08/08_amRta-mathane/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/purANam_vaiShNavam/bhAgavatam/gauDIya-prastutiH/08/08_amRta-mathane/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/purANam_vaiShNavam/bhAgavatam/gauDIya-prastutiH/08/08_amRta-mathane/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/purANam_vaiShNavam/bhAgavatam/gauDIya-prastutiH/08/08_amRta-mathane/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/purANam_vaiShNavam/bhAgavatam/gauDIya-prastutiH/08/08_amRta-mathane/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/purANam_vaiShNavam/bhAgavatam/gauDIya-prastutiH/08/08_amRta-mathane/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/purANam_vaiShNavam/bhAgavatam/gauDIya-prastutiH/08/08_amRta-mathane/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/purANam_vaiShNavam/bhAgavatam/gauDIya-prastutiH/08/08_amRta-mathane/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/purANam_vaiShNavam/bhAgavatam/gauDIya-prastutiH/08/08_amRta-mathane/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/purANam_vaiShNavam/bhAgavatam/gauDIya-prastutiH/08/08_amRta-mathane/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/purANam_vaiShNavam/bhAgavatam/gauDIya-prastutiH/08/08_amRta-mathane/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/purANam_vaiShNavam/bhAgavatam/gauDIya-prastutiH/08/08_amRta-mathane/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/purANam_vaiShNavam/bhAgavatam/gauDIya-prastutiH/08/08_amRta-mathane/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/purANam_vaiShNavam/bhAgavatam/gauDIya-prastutiH/08/08_amRta-mathane/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/purANam_vaiShNavam/bhAgavatam/gauDIya-prastutiH/08/08_amRta-mathane/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/purANam_vaiShNavam/bhAgavatam/gauDIya-prastutiH/08/08_amRta-mathane/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/purANam_vaiShNavam/bhAgavatam/gauDIya-prastutiH/08/08_amRta-mathane/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/purANam_vaiShNavam/bhAgavatam/gauDIya-prastutiH/08/08_amRta-mathane/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/purANam_vaiShNavam/bhAgavatam/gauDIya-prastutiH/08/08_amRta-mathane/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/purANam_vaiShNavam/bhAgavatam/gauDIya-prastutiH/08/08_amRta-mathane/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/purANam_vaiShNavam/bhAgavatam/gauDIya-prastutiH/08/08_amRta-mathane/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/purANam_vaiShNavam/bhAgavatam/gauDIya-prastutiH/08/08_amRta-mathane/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">पुराणे विश्वासटिप्पन्यः <br/> ०८ अमृत-मथने</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/purANam_vaiShNavam/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="०८ अमृत-मथने">०८ अमृत-मथने</h1>
    
    <a id="editLink" class="btn btn-primary noPrint"  href="https://github.com/vishvAsa/purANam_vaiShNavam/edit/content/bhAgavatam/gauDIya-prastutiH/08/08_amRta-mathane.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <p><strong>॥ ८.८.१ ॥</strong></p>
<p><strong>श्री-शुक उवाच—</strong></p>
<p><strong>पीते गरे वृषाङ्केण प्रीतास् तेऽमर-दानवाः ।</strong><br>
ममन्थुस् तरसा सिन्धुं हविर्धानी ततोऽभवत् ॥**</p>
<p><strong>श्रीधरः-</strong></p>
<p>अष्टमे मथ्यमानेऽब्धौ लक्ष्म्या विष्णौ वृतेऽसुरैः ।</p>
<p>धन्वन्तरेर् हृते सोमे मोहिन्य्-उद्भव ईर्यते ॥</p>
<p>हविर्धानी सुरभिः ॥१॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p><strong>विश्वनाथः :</strong></p>
<p>मथनोद्भूत-रत्नानां लक्ष्म्या विष्णौ वृतेर्ऽमृते ।</p>
<p>उत्थितेऽथ कृते दैत्यैर् मोहिन्या वृत्तम् अष्टमे ॥ओ॥</p>
<p>हविर्धानी सुरभिः ॥१॥</p>
<p>—ओ)०(ओ**—**</p>
<p>**॥ ८.८.२ ॥ **</p>
<p><strong>ताम् अग्नि-होत्रीम् ऋषयो जगृहुर् ब्रह्म-वादिनः ।</strong><br>
यज्ञस्य देव-यानस्य मेध्याय हविषे नृप ॥**</p>
<p>**श्रीधरः- **देव-यानस्य ब्रह्म-लोक-मार्ग-प्रापकस्य । यज्ञस्य संबन्धिने हविषे ॥२॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p><strong>विश्वनाथः :</strong> देव-यानस्य ब्रह्म-लोक-मार्ग-प्रापकस्य ॥२॥</p>
<p>—ओ)०(ओ**—**</p>
<p>**॥ ८.८.३ ॥ **</p>
<p><strong>तत उच्चैःश्रवा नाम हयोऽभूच् चन्द्र-पाण्डुरः ।</strong><br>
तस्मिन् बलिः स्पृहां चक्रे नेन्द्र ईश्वर-शिक्षया ॥**</p>
<p>**श्रीधरः- **ईश्वर-शिक्षया प्राग् एव कृतया ॥३॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p><strong>विश्वनाथः :</strong> ईश्वर-शिक्षया दैत्यानां मान-वर्धनार्थे प्राग् एव कृतया ॥३॥</p>
<p>—ओ)०(ओ**—**</p>
<p>**॥ ८.८.४ ॥ **</p>
<p><strong>तत ऐरावतो नाम वारणेन्द्रो विनिर्गतः ।</strong><br>
दन्तैश् चतुर्भिः श्वेताद्रेर् हरन् भगवतो महिम् ॥**</p>
<p>**श्रीधरः- **भगवतो यः श्वेताद्रिः कैलासस् तस्य महिं महिमानम् । दन्तैः शिखर-कल्पैर् हरंश् चन्द्रवत् पाण्डुर इत्य् अनुषङ्गः ॥४॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p><strong>विश्वनाथः :</strong> भगवतः शम्भोर् यः श्वेताद्रिः कैलासस् तस्य महिं महिमानं दन्तैः शिखर-तुल्यैर् हरन् ॥४॥</p>
<p>—ओ)०(ओ**—**</p>
<p><strong>॥ ८.८.५-७ ॥</strong></p>
<p><strong>ऐरावणादयस् त्व् अष्टौ दिग्-गजा अभवंस् ततः ।</strong><br>
अभ्रमु-प्रभृतयोऽष्टौ च करिण्यस् त्व् अभवन् नृप ॥**<sup id="fnref:1"><a href="#fn:1" class="footnote-ref" role="doc-noteref">1</a></sup></p>
<p><strong>कौस्तुभाख्यम् अभूद् रत्नं पद्मरागो महोदधेः ।</strong></p>
<p><strong>तस्मिन् हरिः स्पृहां चक्रे वक्षो-ऽलङ्करणे मणौ ॥</strong></p>
<p><strong>ततोऽभवत् पारिजातः सुर-लोक-विभूषणम् ।</strong><br>
पूरयत्य् अर्थिनो योऽर्थैः शश्वद् भुवि यथा भवान् ॥**</p>
<p><strong>श्रीधरः, विश्वनाथः : <em>न व्याख्यातम्।</em></strong></p>
<p>**क्रम-सन्दर्भः : **</p>
<p>ऐरावतादयस् त्व् अष्ट-दिग्-गजा अभवंस् ततः ।</p>
<p>अभ्रमु-प्रमुखा अष्टौ करिण्यस् त्व् अभवन् नृप! ॥</p>
<p>कौस्तुभाख्यम् अभूद् रत्नं पद्म-रागो महोदधेः ।</p>
<p>तस्मिन् मणौ स्पृहां चक्रे वक्षोऽलङ्करणे हरिः ॥</p>
<p>इति क्वचित् पाठः । ततोऽभवत् पारिजात इति ॥५॥</p>
<p>—ओ)०(ओ**—**</p>
<p>**॥ ८.८.८ ॥ **</p>
<p><strong>ततश् चाप्सरसो जाता निष्क-कण्ठ्यः सुवाससः ।</strong><br>
रमण्यः स्वर्गिणां वल्गु-गति-लीलावलोकनैः ॥**</p>
<p>**श्रीधरः- **वल्गुभिर् गत्य्-आदिभिः स्वर्गिणां रमण्यो रति-कर्त्र्यः ॥७॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p><strong>विश्वनाथः :</strong> गत्य्-आदिभिः रमण्यः रमयित्र्यः ॥७॥</p>
<p>—ओ)०(ओ**—**</p>
<p>**॥ ८.८.९ ॥ **</p>
<p><strong>ततश् चाविरभूत् साक्षाच् छ्री रमा भगवत्-परा ।</strong><br>
रञ्जयन्ती दिशः कान्त्या विद्युत् सौदामनी यथा ॥**</p>
<p>**श्रीधरः- **सुदामा पर्वतस् तत्रैकस्यां दिशि जाता सौदामनी । स्फटिकादि-मय-गिरि-शृङ्गेष्व् अधिकं स्फुरन्ती विद्युद् इव कान्त्या दिशो रञ्जयन्ती श्रीः संपत् साक्षान् मूर्ति-धारिणी सती सैव भगवत्-परा रमा आविरभूद् इत्य् अर्थः ॥९॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p><strong>विश्वनाथः :</strong> श्रीः सम्पत्तिः साक्षान्-मूर्तिमतीत्य् अर्थः । रमा हरिं रमयन्ती हरेः प्रेयसी-रूपा च प्रादुर्भूता । कीदृशी ? भगवती चासौ परा पूर्वस्याः सकाशात् श्रेष्ठेति पूर्वस्या एतद्-विभूति-रूपत्वम् इति भावः । पूर्वा यथा विद्युत् उत्तरायथा सौदामनी स्फटिक-मय-सुदाम-पर्वत-भवत्वात् पूर्वस्याः सकाशाद् अधिक-कान्तिमती । कान्त्येति सम्पत्ति-पक्षे कमिर् इच्छार्थको धातुः । अभिलाषेणेत्य् अर्थः । दिशन्तस्या दिग्-वर्तिनो जनान् रञ्जयन्ती सम्पत्तिर् अस्माकं भूयाद् इति रागवतीः कुर्वती, पक्षे दिशः पूर्वाद्याः कान्त्या स्व-रोचिषा रञ्जयन्ती ॥९॥</p>
<p>—ओ)०(ओ**—**</p>
<p>**॥ ८.८.१० ॥ **</p>
<p><strong>तस्यां चक्रुः स्पृहां सर्वे ससुरासुर-मानवाः ।</strong><br>
रूपौदार्य-वयो-वर्ण-महिमाक्षिप्त-चेतसः ॥**</p>
<p>**श्रीधरः- **तस्या रूपादि-महिम्ना आक्षिप्तं चेतो येषाम् ॥१०॥</p>
<p>**क्रम-सन्दर्भः : **चक्रुः स्पृहाम् इति सम्पद्-अधिष्ठातृत्व-ज्ञानेन तद्-अधिष्ठानान् महा-सम्पल्-लाभः स्याद् इत्य् एवम् एव मत्वा, नान्यथा । ते हि प्रायो महा-भक्ताः । अत एवाग्रे सर्वेषां निज-निजोपायनादि-मय-भक्तिर् एव वर्णनीया । आक्षिप्त-चित्तत्वं विस्मयेनैवेति ज्ञेयम् ॥१०॥</p>
<p>**विश्वनाथः : **तस्यां पूर्वस्यां सम्पद्-रूपायाम् एव स्पृहां न तूत्तरस्याम् । तस्याः श्रियस् त्रि-जगतो जनको जनन्या इति वक्ष्यमाण-वाक्येन तस्या जगज्-जननीत्व-ज्ञापनात् । किं च, तस्या अपि रूपादीनां महिन महिम्ना मा आक्षिप्तानि नैवासक्तानि चेतांसि येषां ते । यतस् ते तस्याः सकाशाद् राज्य-भोगादि-प्रेप्सव इति भावः ॥१०॥</p>
<p>—ओ)०(ओ**—**</p>
<p>**॥ ८.८.११ ॥ **</p>
<p><strong>तस्या आसनम् आनिन्ये महेन्द्रो महद्-अद्भुतम् ।</strong><br>
मूर्तिमत्यः सरिच्-छ्रेष्ठा हेम-कुम्भैर् जलं शुचि ॥**</p>
<p>**श्रीधरः- **भगवद्-वक्षसि स्थितया श्रिया विलोकितानां सुराणां यथा-पूर्वं संपत्-प्राप्तिम् असुराणां च तद् ऊपर्य् अयं वक्तुम् अभिषेकादि-महोत्सव-पूर्वकं ब्रह्मादि-परिहारेण भगवत्-प्राप्ति-प्रकारम् आह—तस्या आसनम् इत्य्-आदिना अथासीद् वारुणीत्य् अतः प्राक्तनेन ग्रन्थेन ॥११॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p><strong>विश्वनाथः :</strong> तस्याश् चेति च-कारात् हरि-प्रेयसी-रूपायाश् च ॥११॥</p>
<p>—ओ)०(ओ**—**</p>
<p>**॥ ८.८.१२ ॥ **</p>
<p><strong>आभिषेचनिका भूमिर् आहरत् सकलौषधीः ।</strong><br>
गावः पञ्च पवित्राणि वसन्तो मधु-माधवौ ॥**</p>
<p>**श्रीधरः- **आभिषेचनिका अभिषेकोचिताः । पञ्च-पवित्राणि पञ्च-गव्यानि । मधु-माधवौ चैत्र-वैशाख-भवं फल-पुष्पादि । पाठान्तरेऽपि द्वन्द्वैक्ये स एवार्थः । मधु-मासे भवं मध्व् इति वा ॥१२॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p>**विश्वनाथः : **आभिषेचनिका अभिषेकोचिताः । पञ्च-पवित्राणि पञ्च-गव्यानि । मधु-माधवौ चैत्र-वैशाख-भवं फल-पुष्पादि । मधु-माधवम् इति पाठे मधु-मासोद्भवं मधु ॥१२॥</p>
<p>—ओ)०(ओ**—**</p>
<p>**॥ ८.८.१३ ॥ **</p>
<p><strong>ऋषयः कल्पयां चक्रुर् आभिषेकं यथा-विधि ।</strong><br>
जगुर् भद्राणि गन्धर्वा नट्यश् च ननृतुर् जगुः ॥**</p>
<p>**श्रीधरः- **अभिषेकम् अभिषेकोचितं विधिम् । नट्यो नटानां स्त्रियः ॥१३॥</p>
<p>**क्रम-सन्दर्भः : **नाट्य इति नटस्येयम् इत्य् अर्थे । नट्य इति पाठश् चेन् नर्तक्य इत्य् एव व्याख्यायेत ॥१३॥</p>
<p><strong>विश्वनाथः :<em>न व्याख्यातम्।</em></strong></p>
<p>—ओ)०(ओ**—**</p>
<p>**॥ ८.८.१४ ॥ **</p>
<p><strong>मेघा मृदङ्ग-पणव- मुरजानक-गोमुखान् ।</strong><br>
व्यनादयन् शङ्ख-वेणु- वीणास् तुमुल-निःस्वनान् ॥**</p>
<p>**श्रीधरः- **शङ्ख-वेणु-वीणाश् च व्यनादयन् । तुमुलो निःस्वनो येषां तान् मृदङ्गादीन् ॥१४॥</p>
<p>**क्रम-सन्दर्भः : **मेघा वसन्तवत् तद्-अधिष्ठातृ-देवाः ॥१४॥</p>
<p>**विश्वनाथः : **श्रियम् इति सम्पद्-रूपां, देवीति दिवु क्रीडायां भगैश्वर्य-वितरणेन क्रीडन्तीं, पद्मकरम् इति हरि-प्रेयसी-रूपां, सतीं पति-व्रताम् ॥१५॥</p>
<p>—ओ)०(ओ**—**</p>
<p>**॥ ८.८.१५ ॥ **</p>
<p><strong>ततोऽभिषिषिचुर् देवीं श्रियं पद्म-करां सतीम् ।</strong><br>
दिगिभाः पूर्ण-कलशैः सूक्त-वाक्यैर् द्विजेरितैः ॥**</p>
<p><strong>श्रीधरः, क्रम-सन्दर्भः : <em>न व्याख्यातम्।</em></strong></p>
<p>**विश्वनाथः : **श्रियम् इति सम्पद्-रूपां, देवीति दिवु क्रीडायां भगैश्वर्य-वितरणेन क्रीडन्तीं, पद्मकरम् इति हरि-प्रेयसी-रूपां, सतीं पति-व्रताम् ॥१५॥</p>
<p>—ओ)०(ओ**—**</p>
<p>**॥ ८.८.१६ ॥ **</p>
<p><strong>समुद्रः पीत-कौशेय- वाससी समुपाहरत् ।</strong><br>
वरुणः स्रजं वैजयन्तीं मधुना मत्त-षट्पदाम् ॥**</p>
<p><strong>श्रीधरः, क्रम-सन्दर्भः : <em>न व्याख्यातम्।</em></strong></p>
<p><strong>विश्वनाथः :</strong> पीत-कौशेये इति अभिषेकानन्तरं पीत-वस्त्रस्यैव विहितत्वात् ॥१५॥</p>
<p>—ओ)०(ओ**—**</p>
<p>**॥ ८.८.१७ ॥ **</p>
<p><strong>भूषणानि विचित्राणि विश्वकर्मा प्रजापतिः ।</strong><br>
हारं सरस्वती पद्मम् अजो नागाश् च कुण्डले ॥**</p>
<p><em>न कतमेनापि व्याख्यातम्।</em></p>
<p>—ओ)०(ओ**—**</p>
<p>**॥ ८.८.१८ ॥ **</p>
<p><strong>ततः कृत-स्वस्त्ययनोत्पल-स्रजं</strong></p>
<p><strong>नदद्-द्विरेफां परिगृह्य पाणिना ।</strong></p>
<p><strong>चचाल वक्त्रं सुकपोल-कुण्डलं</strong></p>
<p><strong>सव्रीड-हासं दधती सुशोभनम् ॥</strong></p>
<p><strong>श्रीधरः, क्रम-सन्दर्भः : <em>न व्याख्यातम्।</em></strong></p>
<p><strong>विश्वनाथः :</strong> उभय-रूपा या एव तस्याः श्री-भगवान् एवाश्रय इत्य् आह—तत इति । कृतम् अनादित एव स्वस्ति सर्व-काल-मङ्गलं नारायण-वक्ष एवायनम् आस्पदं यस्याः सा स्व-प्रतिच्छवि-रूपा गुण-मयीव स्थिराः सम्पदो ब्रह्मादिभ्यो ददानापि स्वयं गुणातीता चिन्मय-सम्पद्-रूपा लक्ष्मीः श्रीः नारायणम् एकम् एवाश्रित्य सदा वर्तते । तथैवानादित एव कम् अपि गुणं नोपाधीकृत्य स्वभावत एव तस्मिन् प्रेमवती तत् सर्वेन्द्रिय-सुख-सम्पादयित्री प्रेयसी-रूपापि वर्तत इत्य् अर्थः । तद् अपि द्विविधैव लक्ष्मीः समुद्रं जनकीकृत्य प्रादुर्भूता । पुनर् एकीभूता सती स्व-नित्य-प्रियं श्री-नारायणं स्वयं वरीतुं चचाल ॥१८॥</p>
<p>—ओ)०(ओ**—**</p>
<p>**॥ ८.८.१९ ॥ **</p>
<p><strong>स्तन-द्वयं चातिकृशोदरी समं</strong></p>
<p><strong>निरन्तरं चन्दन-कुङ्कुमोक्षितम् ।</strong></p>
<p><strong>ततस् ततो नूपुर-वल्गु शिञ्जितैर्</strong></p>
<p><strong>विसर्पती हेम-लतेव सा बभौ ॥</strong></p>
<p><strong>श्रीधरः, क्रम-सन्दर्भः : <em>न व्याख्यातम्।</em></strong></p>
<p><strong>विश्वनाथः :</strong> ततस् तद्-अनन्तरं ततस् तत्र महा-सदसि विसर्पती हेम-लता जङ्गमा स्वर्ण-वल्लवी ॥२०॥</p>
<p>—ओ)०(ओ**—**</p>
<p>**॥ ८.८.२० ॥ **</p>
<p><strong>विलोकयन्ती निरवद्यम् आत्मनः</strong></p>
<p><strong>पदं ध्रुवं चाव्यभिचारि-सद्-गुणम् ।</strong></p>
<p><strong>गन्धर्व-सिद्धासुर-यक्ष-चारण-</strong></p>
<p><strong>त्रैपिष्टपेयादिषु नान्वविन्दत ॥</strong></p>
<p>**श्रीधरः : **पदम् आश्रयम् । ध्रुवं नित्यम् । अव्यभिचारिणो नित्याः सन्तो गुणा यस्मिंस् तं नान्व् अविन्दत । क्वचित् कस्यचिद् दोषस्य सद्-भावात् ॥२०॥</p>
<p>**क्रम-सन्दर्भः : <strong>ततस् तद्- [श्री भगवतः] गुणानाम् अन्यदीयानाम् इव दोष-मिश्रत्व-निषेध-दर्शनेन अन्य-शिक्षार्थं श्रियश् चरितम् आह</strong>—**विलोकयन्तीति ॥२०॥</p>
<p>**विश्वनाथः : **किं च, तयोर् एकीभूतयोर् लक्ष्म्योर् मध्ये या सम्पद्-रूपा सा लोके स्व-प्रेयसो भगवतः सर्वत एवोत्कर्षं ख्यापयितुम् तत्र नित्य-निरुपाधि-प्रेमवत्य् अपि अन्यत्र गुण-दोष-विवेचन-पूर्वकम् अन्यस्याः स्वयंवराया इव स्वस्यापि तत्रैव गुणोत्कर्षोपाधिकं स्वयं-वरणं दर्शयामासेत्य् आह—विलोकयन्तीति । गन्धर्वादिषु आत्मनः स्वस्य पदम् आस्पदं जनं कम् अपि नान्वविन्दत, कीदृशम् ? निरवद्यं निर्दोषं, अथ च अव्यभिचारिणः सदैव स्थायिनः सन्तः कल्याणवत्त्वात् श्रेष्ठा गुणा यत्र तत्, ध्रुवं नित्यम् ॥२०॥</p>
<p>—ओ)०(ओ**—**</p>
<p>**॥ ८.८.२१ ॥ **</p>
<p><strong>नूनं तपो यस्य न मन्यु-निर्जयो</strong><sup id="fnref:2"><a href="#fn:2" class="footnote-ref" role="doc-noteref">2</a></sup></p>
<p><strong>ज्ञानं क्वचित् तच् च न सङ्ग-वर्जितम् ।</strong></p>
<p><strong>कश्चिन् महांस् तस्य न काम-निर्जयः</strong></p>
<p><strong>स ईश्वरः किं परतो व्यपाश्रयः ॥</strong><sup id="fnref:3"><a href="#fn:3" class="footnote-ref" role="doc-noteref">3</a></sup></p>
<p>**श्रीधरः : **तद् एवाह—नूनम् इति त्रिभिः । मन्यु-निर्जयो नास्ति दुर्वासः-प्रभृतिषु । गुरु-शुक्रादिषु सङ्ग-वर्जितं ज्ञानं नास्ति । महत्त्वेऽपि ब्रह्म-सोमादौ न काम-निर्जयः । परतो व्यपाश्रयः परापेक्ष इन्द्रादिः स किम् ईश्वरः ॥२१॥</p>
<p>**क्रम-सन्दर्भः : **अन्येषां स्वल्प-गुणत्वेऽपि दोष-मिश्रताम् आह—नूनम् इत्य्-आदि-त्रयेण । यस्य दुर्वास-आदेः । क्वचिद् दैत्य-गुरु-शुक्रादौ, कश्चिद् ब्रह्म-सोमादिः । यः परतो व्यपश्रय-परापेक्ष इन्द्रादिः । स किम् ईश्वरः ?<sup id="fnref:4"><a href="#fn:4" class="footnote-ref" role="doc-noteref">4</a></sup> अत्र तप-आदिभिर् अपि न साम्यं विवक्षितम्, असाम्य-प्रसिद्धेः । यथोक्तम्—इमे चान्ये च भगवन् नित्या यत्र [भा।पु। १.१६.३०] इत्य्-आदौ, प्रार्थ्या महत्त्वम् इच्छद्भिर् इति । किन्त्व् अन्यदीय-तप-आदि-लेशानां सताम् अपि दोषान्तरोपरक्तत्वम् इत्य् एवम् अत्यन्तासाम्यम् एव विवक्षितम् । परतो व्यपाश्रय इति गुण-साम्यम् अपि प्रत्याख्यातम् ॥२१॥ [प्रीति-सन्दर्भः ११९]</p>
<p>**विश्वनाथः : **तत्र तत्र वरण-व्यवसायानुद्भवे स-दोष-प्राकृत-गुणत्वम् एव हेतुर् इति सम्पद्-रूपा लक्ष्मीः स्व-गतम् आह—नूनम् इति त्रिभिः । तस्य दुर्वासः-प्रभृतेर् मन्यु-निर्जयो लोभ-तपसो वैयर्थ्यम् । ज्ञानं क्वचिद् बृहस्पत्य्-आदिषु सङ्ग-वर्जितं नेति ज्ञानस्य वैयर्थ्यम् । महान् ब्रह्मा, न काम-निर्जय इति महत्त्वस्य वैयर्थ्यं, यः परतः शत्रुभ्यो हेतोर् व्यपाश्रयः व्यपगतास्पदो वारं वारं भवति स किम् इन्द्रादिर् ईश्वरो भवति ? नैवेत्य् अर्थः ॥२१॥</p>
<p>—ओ)०(ओ**—**</p>
<p>**॥ ८.८.२२ ॥ **</p>
<p><strong>धर्मः क्वचित् तत्र</strong><sup id="fnref:5"><a href="#fn:5" class="footnote-ref" role="doc-noteref">5</a></sup>** न भूत-सौहृदं**</p>
<p><strong>त्यागः क्वचित् तत्र</strong><sup id="fnref:6"><a href="#fn:6" class="footnote-ref" role="doc-noteref">6</a></sup>** न मुक्ति-कारणम् ।**</p>
<p><strong>वीर्यं न पुंसोऽस्त्य् अज-वेग-निष्कृतं</strong></p>
<p><strong>न हि द्वितीयो गुण-सङ्ग-वर्जितः ॥</strong><sup id="fnref:7"><a href="#fn:7" class="footnote-ref" role="doc-noteref">7</a></sup></p>
<p>**श्रीधरः : **न भूत-सौहृदं परशुरामादिषु । न मुक्ति-कारणं त्यागः शिबि-प्रभृतिषु । पुंसः कार्तवीर्यादेर् वीर्यम् अस्ति । अज-वेग-निष्कृतं कालोगेन परिहृतं तु न भवति । गुण-सङ्ग-वर्जितः सनकादिर् द्वितीयो मम वरो न हि, समाधि-निष्ठत्वात् ॥२२॥</p>
<p>**क्रम-सन्दर्भः : **धर्म इति । क्वचित् परशुरामादि-तुल्ये तदानीन्तने न भूत-सौहृदम् । शिवि-राज-तुल्यो न मुक्ति-कारणं त्यागः । पुंसः कार्तवीर्यादि-तुल्यस्य वीर्यम् अस्ति, किन्त्व् अजवेग-निष्कृतं काल-वेग-परिहृतं न भवति <sup id="fnref:8"><a href="#fn:8" class="footnote-ref" role="doc-noteref">8</a></sup>।यतस् तेषां तत्-तद्-गुणत्वम् अपि माया-गुण-कृतम् एव, न तु तद्-अतीत-तत्-तद्-गुणत्वम् इति परामृशति—न हीति । हि यस्मात् । द्वितीयः श्री-मुकुन्दाद् अन्यः । अनेन सनकादय आत्मारामा अपि परिहृताः, तेषां शम-दमादि-गुणानां मायिकत्वात् । तथा शिवोऽपि परिहृतः, शिवः शक्ति-युतः शश्वत् त्रिलिङ्गो गुण-संवृतः [भा।पु। १०.८८.३] इति, हरिर् हि निर्गुणः साक्षात् [भा।पु। १०.८८.५] इत्य्-आद्य्-उक्तेः । “न हि द्वितीयः” इत्य् अस्यायम् एवार्थः । यद् वा, यो वा कश्चिद् गुण-सङ्ग-वर्जितोऽस्ति, सोऽपि द्वितीयो मुकुन्दस्य तुल्य-गुणो न भवतीत्य् अर्थः ॥२२॥ [प्रीति-सन्दर्भः ११९]</p>
<p><strong>विश्वनाथः :</strong> क्वचित् कर्मिषु शुक्रादिषु धर्मः कर्मित्वाद् असुर-पुरोहितत्वाच् च, न भूत-सौहृदम् इति धर्मस्य वैयर्थ्यम् । त्यागोऽन्नादि-दानं दक्षादिषु तद्-दानस्य मुक्ति-कारणत्वाभावाद् वैयर्थ्यम् । वीर्यं बलं पुंसः शुम्भ-निशुम्भादेः । अजवेग-निष्कृतं कालवेग-परिहृतं न भवतीति बलस्य वैफल्यम् । गुण-सङ्ग-वर्जितः प्राकृताप्राकृत-विषयासक्ति-मात्र-रहितः सनकादिर् न द्वितीयो न ह्य् अमरस् तत्र यद् अप्राकृत-सौरूप्य-सौरभ्यादेर् वैफल्यापत्तेः ॥२२॥</p>
<p>—ओ)०(ओ**—**</p>
<p>**॥ ८.८.२३ ॥ **</p>
<p><strong>क्वचिच् चिरायुर् न हि शील-मङ्गलं</strong></p>
<p><strong>क्वचित् तद् अप्य् अस्ति न वेद्यम् आयुषः ।</strong></p>
<p><strong>यत्रोभयं कुत्र च सोऽप्य् अमङ्गलः</strong></p>
<p><strong>सुमङ्गलः कश्चन काङ्क्षते हि माम् ॥</strong><sup id="fnref:9"><a href="#fn:9" class="footnote-ref" role="doc-noteref">9</a></sup></p>
<p>**श्रीधरः : <strong>चिरायुष्य् अपि मऋकण्डेयादौ शील-मङ्गलं नास्ति, इन्द्रिय-दमन-शीलत्वात् । क्वचित् तद् अप्य् अस्ति हिरण्यकशिपु-प्रभृतौ, आयुषः स्थैर्यं न वेद्यं दुर्ज्ञातम्, भगवद्-द्वेषेणाकस्माद् एव मृत्यु-संभवात् । यत्र कुत्र च श्री-रुद्रे मार्कण्डेयादि-वद् इन्द्रिय-दमनाद्य्-अभावाच् छील-मङ्गलं चायुर् निश्चयश् चेत्य् उभयम् अस्ति न चान्यः पूर्वोक्तः कश्चिद् दोषः । तथापि सोऽप्य् अमङ्गलः श्मशान-वासाद्य्-अमङ्गल-चेष्टितः । श्री-मुकुन्दं लक्षी-कृत्याह—कश्चेति । कश्चित् सुमङ्गलो निरवद्यश् च स तु मां न हि काङ्क्षते</strong>—**आत्मारामत्वात् ॥२३॥</p>
<p>**क्रम-सन्दर्भः : **अथ प्रकारान्तरेण शिवं परिहर्तुम् उपक्रमते—क्वचिद् इति । मार्कण्डेयादौ चिरायुश् चिर-जीविता, शील-मङ्गल-शब्देनात्र भोग उच्यते—इन्द्रिय-दमन-शीलत्वाद् इति टीकायां हेतु-विन्यासात् अभोगिनोऽमङ्गल-स्वभावत्वेन लोके नामाग्रहण-दर्शनाच् च । यद् वा, क्वचित् मय-दानवादौ चिरजीवितास्ति शीले स्वभावे मङ्गलं माङ्गल्यं नास्तीत्य् अर्थः । असुर-स्वभावत्वाद् एवं क्वचित् बलि-प्रभृतौ शील-मङ्गलम् अप्य् अस्ति, किन्त्व् आयुषो वेद्यं वेदनं नास्ति मरणानिश्चयात् । यत्र शिवे मङ्गल-स्वभावो नित्यत्वाच् चायुषो वेद्यत्वं चेत्य् उभयम् अप्य् अस्ति सोऽप्य् अमङ्गलः । बहिः-श्मशान-वासाद्य्-अमङ्गल-चेष्टितः।</p>
<p>श्री-मुकुन्दं लक्ष्यीकृत्याह—यः कश्चन कोऽपि तत्-तद्-गुणातिक्रम्य् अनन्त-गुणत्वात्<sup id="fnref:10"><a href="#fn:10" class="footnote-ref" role="doc-noteref">10</a></sup> तद्-दोष-हीनत्वाच् च । सुमङ्गलोऽतिशयेन सर्वेषां मङ्गल-निधान-रूपः, स तु मां स्वरूपेण परमानन्द-रूपां शक्त्या<sup id="fnref:11"><a href="#fn:11" class="footnote-ref" role="doc-noteref">11</a></sup> च सर्व-गुण-सम्पत्ति-दायिनीम् अपि न हि काङ्क्षति । स्वत<sup id="fnref:12"><a href="#fn:12" class="footnote-ref" role="doc-noteref">12</a></sup> एव स्वरूप-गुण-सम्पत्तिभिः पूर्ण इत्य् अर्थः । अथ च प्रेम-वशोऽसौ प्रेमवतीं मां कथं नाकाङ्क्षेत् ? इत्य् अभिप्रेत्य श्लेषेण कश्चन कोऽपि सुमङ्गलोऽसौ हि निश्चितं मां काङ्क्षतीत्य् अपि भावितम् । [प्रीति-सन्दर्भः ११९]</p>
<p>इदम् अत्र तत्त्वम्—परमानन्द-रूपे तस्मिन् गुणादि-सम्पल्-लक्षणानन्त-शक्ति-वृत्तिका स्वरूप-शक्तिर् द्विधा विराजते—तद्-अन्तरेऽनभिव्यक्त-निज-मूर्तित्वेन, तद्-बहिर् अप्य् अभिव्यक्त-लक्ष्म्य्-आख्य-मूर्तित्वेन । इयं च मूर्तिमती सती सर्व-गुण-सम्पद्-अधिष्ठात्री भवति । ततः स्वस्मिन् परमानन्दत्वस्य सर्व-गुण-सम्पत्तेश् च स्वरूप-सिद्ध-परम-पूर्णत्वात् उभयथापि न तां पृथग्-भूय स्थितां मूर्तिमतीम् अपेक्षते, यथा खल्व् अन्यः। किन्तु भक्त-वशता-स्वभावेन तां प्रेमवतीम् अपेक्षत एवेति ॥२३॥ [प्रीति-सन्दर्भः १२०]</p>
<p><strong>विश्वनाथः :</strong> क्वचिद्बलि-प्रभृतिषु चिरम् आयुः किन्तु शील-मङ्गलानि न, तत्र आसुर-स्वभावेन शीलाभावः, इन्द्र-शत्रुकत्वेन मङ्गलाभावश् च । क्वचिन् मनु-पुत्र-पौत्रादिषु तत् शील-मङ्गलं किन्त्व् आयुषो न वेद्यं न ज्ञानं मनुष्य-जातित्वेनाचिरायुष्ट्वात् । यत्र कुत्रचिच् च उभय-सौशील्य-विपद्-अभाववत्त्वं चिरायुष्ट्वं च स च महादेवः अमङ्गलः श्मशान-वासाद्य्-अमङ्गल-चेष्टितः । भगवन्तं लक्ष्यीकृत्याह—शोभनानि मङ्गलान्य् एव यत्रेति पूर्वोक्तानां दोषाणां स्वरूपत एवामङ्गलत्वात् गुणानां च प्राकृतानां नश्वरत्वेन कल्याणवत्त्वाभावात् ते गुणा दोषाश् च नैव सुमङ्गला इति भावः ।</p>
<p>किं च, पूर्व-पूर्ववद् अस्मिन्न् अप्य् एको दोषोऽस्तीति व्याज-स्तुत्या दोषम् आह—न काङ्क्षते मां नापेक्षत इति निरपेक्षत्व-लक्षणः सर्व-विलक्षणो महा-गुणोऽत्रैव दृष्ट इति भावः ॥२३॥</p>
<p>—ओ)०(ओ**—**</p>
<p>**॥ ८.८.२४ ॥ **</p>
<p><strong>एवं विमृश्याव्यभिचारि-सद्-गुणैर्</strong></p>
<p><strong>वरं निजैकाश्रयतयागुणाश्रयम् ।</strong><sup id="fnref:13"><a href="#fn:13" class="footnote-ref" role="doc-noteref">13</a></sup></p>
<p><strong>वव्रे वरं सर्व-गुणैर् अपेक्षितं</strong></p>
<p><strong>रमा मुकुन्दं निरपेक्षम् ईप्सितम् ॥</strong><sup id="fnref:14"><a href="#fn:14" class="footnote-ref" role="doc-noteref">14</a></sup></p>
<p><strong>मध्वः :</strong> अनाद्य्-अनन्त-कालेऽपि विष्णुम् एवाश्रिता रमा ।</p>
<blockquote>
<p>अन्येषां ज्ञापनार्थाय दोषानुक्त्वेतरां जहौ ॥ इति च ॥२४॥</p></blockquote>
<p>**श्रीधरः : **एवं विमृश्य रमा निरपेक्षम् अपि मुकुन्दम् एव वरं वव्रे । तत् किम् ? अव्यभिचारिभिः सद्भिर् धर्म-ज्ञानादिभिर् गुणैर् निजैकाश्रयतया च नैरपेक्ष्येण वरं सर्वोत्तमम् । तत्र हेतुः—अगुणाश्रयं प्रकृति-गुणातीतम् । पाठान्तरेऽप्य् अयम् एवार्थः । अत एव स्वस्य ईप्सितम् । किं च, सर्वैर् गुणैर् अणिमादिभिर् अपेक्षितं वृतम् । अयं भावः, यद्य् अपि स्वयम् आत्मारामत्वेनान्य-निरपेक्षस् तथाप्य् आश्रिता अणिमादि-सिद्धीर् यथा नोपेक्षते, तद्वन् माम् अपि नोपेक्षेत । तावतैव तत्-सेवयाऽहं कृतार्थ स्यां, किम् अन्यैः प्राकृतैः ? इति तम् एव वृतवतीति ॥२४॥</p>
<p>**क्रम-सन्दर्भः : **प्रकरणं निगमयति—एवम् इति । मुकुन्दं वरं वव्रे इत्य् अन्वयः। तं विशिनष्टि—अव्यभिचारिभिः सद्भिर् निर्दोषैश् च गुणैर् वरं सर्वोत्तमं निजैकाश्रयतया अन्य-निरपेक्षत्वेनैव च गुणाश्रयम् । स्वरूप-सिद्ध-तत्-तद्-गुणम् इत्य् अर्थः । अत एव तेषां गुणानां प्रकृति-सम्बधित्वम् अपि खण्डितं स्वतः परमानन्द-घन-रूपत्वात् सर्व-गुणैर् अपेक्षितं स्वयं निरपेक्षम् । अत एव निजाभीप्सितम् इति ।</p>
<p>यद् वा, एवं विमृष्य वव्रे विमर्शनम् एवानुवदति—अव्यभिचारीति । निरपेक्षोऽप्य् अप्राकृताव्यभिचार-सद्गुणत्वाद् भक्त-वत्सलतया मामङ्गीकरिष्यत्य् एवेति भावः । न तु योग्य एवायं तस्य महतो महा-गुणः भवत्यास् त्व् अयोग्यायास् तद्-वरणं न योग्यं तत्राह—सर्वैर् गुणैः प्राकृतैर् अप्य् अपेक्षितं मायांश-भूताभिस् तत्-तद्-अधिष्ठातृ-देवीभिः स्व-समृद्धये समाश्रयतेऽसौ किम् उत मयेत्य् अर्थः ॥२४॥ [प्रीति-सन्दर्भ १२०]</p>
<p>**विश्वनाथः : **एवं विमृश्य रमा निरपेक्षम् अपि मुकुन्दम् एव वरं वव्रे । ननु स तां नापेक्षताम् ? तत्राह—सर्वैर् अणिमादिभिर् गुणैर् अपेक्षितम् । अयं भावः—तस्या यथा यः स्वयं निरपेक्षोऽपि स्वम् अपेक्षमाणा अणिमादि-सिद्धीर् नोपेक्षते, तथा माम् अपि नोपेक्षित्ष्यते, यतोऽयं निरपेक्षो यथा तथा निरुपेक्षश् चेत्य् अत एतत्-सेवयैव कृतार्थीभूयासं, किम् अन्यैः प्राकृतैः ? इति । अत एवाव्यभिचारिणो व्याभिचारित्वाद् एव नित्याः सन्तः श्रेष्ठा ये गुणा ऐश्वर्यादयस् तैर् वरं श्रेष्ठम् । अगुणाश्रयं प्रकृति-गुणातीतम् । निजस्य स्वस्य एकाश्रयतया वव्रे ॥२४॥</p>
<p>—ओ)०(ओ**—**</p>
<p>**॥ ८.८.२५ ॥ **</p>
<p>**तस्यांस-देश उशतीं नव-कञ्ज-मालां **</p>
<p><strong>माद्यन्-मधुव्रत-वरूथ-गिरोपघुष्टाम् ।</strong></p>
<p><strong>तस्थौ निधाय निकटे तद्-उरः स्व-धाम</strong></p>
<p><strong>सव्रीड-हास-विकसन्-नयनेन याता ॥</strong></p>
<p>**श्रीधरः : **तद् एवाह—तस्यांस-देशे कमनीयां नव-कञ्ज-मालां निधाय तद् अनुग्रहं प्रतीक्षमाणा तूष्णीं तस्य निकटे तस्थौ । कथं-भूतां मालाम् ? माद्यन्तो ये मधु-व्रतास् तेषां वरूथस्य गिरा उपद्युष्टां नादिताम् । कथं-भूता श्रीः ? स-व्रीड-हासेन विकसन्-नयनं तेन तस्योरः-स्व-धाम याता सती । वक्षः-प्रतीक्षमाणा तस्थाव् इत्य् अर्थः ॥२५॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p>**विश्वनाथः : **उशतीं कमनीयां मालां निधाय तुष्णीं तस्य निकटे प्रथमं तस्थौ । ततस् तद्-अभिप्रायम् अभिलक्ष्य तस्य उरो वक्षः स्वीयं धाम समस्त-द्रष्टृ-लोकालक्ष्यतयैव याता ॥२५॥</p>
<p>—ओ)०(ओ**—**</p>
<p><strong>॥ ८.८.२६ ॥</strong></p>
<p><strong>तस्याः श्रियस् त्रि-जगतो जनको जनन्या</strong></p>
<p><strong>वक्षो निवासम् अकरोत् परमं विभूतेः ।</strong></p>
<p><strong>श्रीः स्वाः प्रजाः सकरुणेन निरीक्षणेन</strong></p>
<p><strong>यत्र स्थितैधयत साधिपतींस् त्रि-लोकान् ॥</strong></p>
<p>**श्रीधरः : **तल्-लिङ्गैर् विष्णु-प्रतिपादकैः । अवितथैर् यथार्थैः ॥२६॥</p>
<p>**चैतन्य-मत-मञ्जुषा : **तस्याः श्रिय इत्य्-आदि । त्रिजगतो जनक इत्य् अनेन तस्या अपि त्रिजगतो जननीत्वम् आयातम् । तस्याः श्रियो निवासं स्वं वक्षोऽकरोत् । ननु षष्ठे मन्वन्तरे त्व् अजित-रूपी मन्वन्तरावतारः क्षीरोद-मथनं चकार । तत आविर्भूतां श्रियं स खलु वक्षसि दधाव् इत्य् आयातम् एव । किन्तु पूर्वं पूर्वं यत् कथितं, चलयन् सह-श्रीः इत्य्-आदिना, तत्र तत्र श्रियो नित्यत्वेन स्थितायाः कथम् आकस्मिकः पुनर् आविर्भावः ? सत्यम्, अत एव पूर्वं वैकुण्ठं नैश्रेयस-वन-वर्णने<sup id="fnref:15"><a href="#fn:15" class="footnote-ref" role="doc-noteref">15</a></sup> लक्ष्म्या अनेक-विधत्वं निरूपितम् । तद् एवात्र सङ्गमनीयम् ॥२६॥</p>
<p>**क्रम-सन्दर्भः : **श्री-भगवान् अपि तादृश-तद्-भक्त्य्-अनुभवेन जातानुरागस् तत्-परमाश्रयं प्राप्य समृद्ध्या सर्वान् संवर्धयामासेत्य् आह—तस्याः श्रिय इति ॥२६॥</p>
<p><strong>विश्वनाथः :</strong> द्विविधाया लक्ष्म्यास् तत्र वासं व्यवस्थयैवाह—तस्याः प्रसिद्धाया हरेः प्रेयसी-रूपायास् त्रिजगतो जनन्या वक्ष एव निवासम् अकरोत् । तथैव विभूतेः सम्पद्-रूपाया अपि वक्षः परमं श्रेष्ठं सार्वकालिकं च निवासम् अकरोत् । तेन ब्रह्मेन्द्राद्याः खलु विभूति-रूपाया असार्वदिकाः गौणाश् च निवासाः स्युर् इति ध्वनितम् । एतद् एव स्पष्टयति—श्रीः सम्पद्-रूपा यत्र वक्षसि स्थिता एव स्वाः प्रजा ब्रह्मेन्द्राद्या ऐधयत अबद्धयतेति ब्रह्मेन्द्रादिषु सम्पद्-रूपाया विभूतयः स्थिता इति व्यञ्जितम् । प्रजा एवाह साधिपतीन् इति ॥२६॥</p>
<p>—ओ)०(ओ**—**</p>
<p>**॥ ८.८.२७ ॥ **</p>
<p><strong>शङ्ख-तूर्य-मृदङ्गानां वादित्राणां पृथुः स्वनः ।</strong><br>
देवानुगानां सस्त्रीणां नृत्यतां गायताम् अभूत् ॥**</p>
<p>**श्रीधरः : **तल्-लिङ्गैर् विष्णु-प्रतिपादकैः । अवितथैर् यथार्थैः ॥२७॥</p>
<p><strong>क्रम-सन्दर्भः, विश्वनाथः : <em>न व्याख्यातम्।</em></strong></p>
<p>—ओ)०(ओ**—**</p>
<p>**॥ ८.८.२८-२९ ॥ **</p>
<p><strong>ब्रह्म-रुद्राङ्गिरो-मुख्याः सर्वे विश्व-सृजो विभुम् ।</strong><br>
ईडिरेऽवितथैर् मन्त्रैस् तल्-लिङ्गैः पुष्प-वर्षिणः ॥**</p>
<p><strong>श्रियावलोकिता देवाः सप्रजापतयः प्रजाः ।</strong><br>
शीलादि-गुण-सम्पन्ना लेभिरे निर्वृतिं पराम् ॥**</p>
<p><em>न कतमेनापि व्याख्यातम्।</em></p>
<p>—ओ)०(ओ**—**</p>
<p>**॥ ८.८.३० ॥ **</p>
<p><strong>निःसत्त्वा लोलुपा राजन् निरुद्योगा गत-त्रपाः ।</strong><br>
यदा चोपेक्षिता लक्ष्म्या बभूवुर् दैत्य-दानवाः ॥**</p>
<p><strong>श्रीधरः, विश्वनाथः :<em>न व्याख्यातम्।</em></strong></p>
<p>**क्रम-सन्दर्भः : **यदा लक्ष्म्योपेक्षिताः, तदा निःसत्त्वादयो बभूवुर् इत्य् अन्वयः ॥३०॥</p>
<p>—ओ)०(ओ**—**</p>
<p>**॥ ८.८.३१ ॥ **</p>
<p><strong>अथासीद् वारुणी देवी कन्या कमल-लोचना ।</strong><br>
असुरा जगृहुस् तां वै हरेर् अनुमतेन ते ॥**</p>
<p>**श्रीधरः, विश्वनाथः : **वारुणी वरुण-दैवतां, यद्-अन्नं तन् मयी सुरा ॥३१॥</p>
<p>**क्रम-सन्दर्भः : **वारुणी तन्-नाम्न्याः सुराया अधिष्ठात्री ॥३१॥</p>
<p>—ओ)०(ओ**—**</p>
<p>**॥ ८.८.३२ ॥ **</p>
<p><strong>अथोदधेर् मथ्यमानात् काश्यपैर् अमृतार्थिभिः ।</strong><br>
उदतिष्ठन् महाराज पुरुषः परमाद्भुतः ॥**</p>
<p><strong>श्रीधरः, विश्वनाथः : <em>न व्याख्यातम्।</em></strong></p>
<p>**क्रम-सन्दर्भः : **अथेति सार्ध-त्रिकम् ॥३२॥</p>
<p>—ओ)०(ओ**—**</p>
<p>**॥ ८.८.३३ ॥ **</p>
<p><strong>दीर्घ-पीवर-दोर्-दण्डः कम्बु-ग्रीवोऽरुणेक्षणः ।</strong><br>
श्यामलस् तरुणः स्रग्वी सर्वाभरण-भूषितः ॥**</p>
<p>**श्रीधरः : **दीर्घौ पीवरौ दोर्दण्डौ यस्य । कम्बु-ग्रीवः शङ्ख-नाभिर् इव त्रि-रेखा सुवृत्ता ग्रीवा यस्य ॥३२॥</p>
<p><strong>क्रम-सन्दर्भः, विश्वनाथः : <em>न व्याख्यातम्।</em></strong></p>
<p>—ओ)०(ओ**—**</p>
<p>**॥ ८.८.३४ ॥ **</p>
<p><strong>पीत-वासा महोरस्कः सुमृष्ट-मणि-कुण्डलः ।</strong></p>
<p><strong>स्निग्ध-कुञ्चित-केशान्त- सुभगः सिंह-विक्रमः ।</strong><br>
अमृतापूर्ण-कलसं बिभ्रद् वलय-भूषितः ॥**</p>
<p>**श्रीधरः : **स्निग्धः कुञ्चितः केशानाम् अन्तो यस्य ॥३४॥</p>
<p><strong>क्रम-सन्दर्भः, विश्वनाथः :<em>न व्याख्यातम्।</em></strong></p>
<p>—ओ)०(ओ**—**</p>
<p>**॥ ८.८.३५ ॥ **</p>
<p><strong>स वै भगवतः साक्षाद् विष्णोर् अंशांश-सम्भवः ।</strong><br>
धन्वन्तरिर् इति ख्यात आयुर्-वेद-दृग् इज्य-भाक् ॥**</p>
<p>**मध्वः- **तेषां सत्याच् चालनार्थं हरिर् धन्वन्तरिर् विभुः ।</p>
<blockquote>
<p>समर्थोऽप्य् असुराणां तु स्व-हस्ताद् अमुचत् सुधाम् ॥ इति च ॥३४॥</p></blockquote>
<p>**श्रीधरः : **इज्य-भाक् यज्ञ-भाग-भोक्ता । अमृतेन आभृतं परिपूर्णम् ॥३४॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p>**विश्वनाथः : **इज्य-भाक् यज्ञ-भाग् भोक्ता ॥३४॥</p>
<p>—ओ)०(ओ**—**</p>
<p>**॥ ८.८.३६ ॥ **</p>
<p><strong>तम् आलोक्यासुराः सर्वे कलसं चामृताभृतम्</strong><sup id="fnref:16"><a href="#fn:16" class="footnote-ref" role="doc-noteref">16</a></sup>** ।**</p>
<p><strong>लिप्सन्तः सर्व-वस्तूनि कलसं तरसाहरन् ॥</strong><sup id="fnref:17"><a href="#fn:17" class="footnote-ref" role="doc-noteref">17</a></sup></p>
<p><strong>श्रीधरः, क्रम-सन्दर्भः : <em>न व्याख्यातम्।</em></strong></p>
<p>**विश्वनाथः :**सर्व-वस्तूनि लिप्सन्त इति । अमृते पीते बलादि-प्राप्त्या सर्वाण्य् एव वस्तूनि प्राप्तानि स्युर् इत्य् अभिप्रायात् । अमृतेनाभृतं पूर्णम् ॥३५॥</p>
<p>—ओ)०(ओ**—**</p>
<p>**॥ ८.८.३६-३८ ॥ **</p>
<p><strong>नीयमानेऽसुरैस् तस्मिन् कलसेऽमृत-भाजने ।</strong><br>
विषण्ण-मनसो देवा हरिं शरणम् आययुः ॥**</p>
<p><strong>इति तद्-दैन्यम् आलोक्य भगवान् भृत्य-काम-कृत् ।</strong><br>
मा खिद्यत मिथोऽर्थं वः साधयिष्ये स्व-मायया ॥**</p>
<p><strong>मिथः कलिर् अभूत् तेषां तद्-अर्थे तर्ष-चेतसाम् ।</strong><br>
अहं पूर्वम् अहं पूर्वं न त्वं न त्वम् इति प्रभो ॥**</p>
<p>**श्रीधरः : **मिथो दैत्यानां परस्परं कलहोत्पादनेन, योग-मायया च मोहिन्या वोऽर्थं साधयिष्यामि । अतो मा खिद्यतेत्य् आहेति शेषः । तद् एवाह—मिथ इति । तर्षः कामस् तद्-युक्तानि चेतांसि येषाम् । इत्य् एवं सम-बलानां कलिर् अभूत् ॥३६-३८॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p><strong>विश्वनाथः :</strong> मिथो रहः अन्यालक्षितं यथा स्यात् तथा मिथोऽन्योन्यं रहस्य् अपीत्य् अमरः। तर्ष-चेतसां मनो-रथ-युक्त-मनसां तत्र सम-बलाः परस्परम् आहुः । अहं पूर्वं ग्रहीष्यामि कुलीनत्वात् । न त्वं रे प्राप्तुम् अर्हसि दुष्कूल इति वीप्सया ॥३८॥</p>
<p>—ओ)०(ओ**—**</p>
<p>**॥ ८.८.३९ ॥ **</p>
<p><strong>देवाः स्वं भागम् अर्हन्ति ये तुल्यायास-हेतवः ।</strong><br>
सत्र-याग इवैतस्मिन्न् एष धर्मः सनातनः ॥**</p>
<p>**श्रीधरः : **दुर्बलानां त्व् आक्रोश-प्रकारम् आह—देवा इति द्वाभ्याम् । ये देवास् तुल्येनायासेन हेतवः साधकाः । तुल्य आयासो हेतुश् च धनादिर् येषाम् इति वा । सत्र-यागे यथा सर्वेषां समं फलं तद्वत् । तथा च श्रुतिः—ऋद्धि-कामाः सत्रम् आसीरन् इति, येयजमानास् ते ऋत्विजः इति च ॥३९॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p>**विश्वनाथः : **दुर्बलानां त्व् आक्रोश-प्रकारम् आहद्वाभ्याम् । ये देवास् तुल्येनायासेन मन्थन-श्रमेण हेतवः । अमृत-साधकाः सत्र-यागे यथा सर्वेषां समं फलं, तद्वत्। तथा च श्रुतिः—ऋद्धि-कामाः सत्रम् आसीरन् इति, येयजमानास् ते ऋत्विजः इति च ॥३९॥</p>
<p>—ओ)०(ओ**—**</p>
<p>**॥ ८.८.४१ ॥ **</p>
<p><strong>इति स्वान् प्रत्यषेधन् वै दैतेया जात-मत्सराः ।</strong><br>
दुर्बलाः प्रबलान् राजन् गृहीत-कलसान् मुहुः ॥**</p>
<p><em>न कतमेनापि व्याख्यातम्।</em></p>
<p>—ओ)०(ओ**—**</p>
<p>**॥ ८.८.४२ ॥ **</p>
<p><strong>एतस्मिन्न् अन्तरे विष्णुः सर्वोपाय-विद् ईश्वरः ।</strong><br>
योषिद्-रूपम् अनिर्देश्यं दधार-परमाद्भुतम् ॥**</p>
<p>**श्रीधरः : **तद् रूपं वर्णयति पञ्चभिः । प्रेक्षणीयम् उत्पलम् इव श्यामम् । सर्वेष्व् अवयवेषु सुन्दरम् । समानयोः कर्णयोर् आभरणे यस्मिन् । सुकपोलं च तद् उत्कृष्ट-नासिकं चाननं यस्मिन् ॥४२॥</p>
<p>**क्रम-सन्दर्भः : **एतस्मिन्न् इति षट्कम् ॥४२॥</p>
<p>**विश्वनाथः : **अनिर्देश्यं निर्देष्टुं वर्णयितुम् अशक्यम् ॥४२॥</p>
<p>—ओ)०(ओ**—**</p>
<p>**॥ ८.८.४३ ॥ **</p>
<p><strong>प्रेक्षणीयोत्पल-श्यामं सर्वावयव-सुन्दरम् ।</strong><br>
समान-कर्णाभरणं सुकपोलोन्नसाननम् ॥**</p>
<p>**श्रीधरः : **नव-यौवन-निर्वृत्तयोः स्तनयोर् भारेण च कृशम् उदरं यस्मिन् ॥४३॥</p>
<p><strong>क्रम-सन्दर्भः, विश्वनाथः : <em>न व्याख्यातम्।</em></strong></p>
<p>—ओ)०(ओ**—**</p>
<p>**॥ ८.८.४४ ॥ **</p>
<p><strong>नव-यौवन-निर्वृत्त- स्तन-भार-कृशोदरम् ।</strong><br>
मुखामोदानुरक्तालि- झङ्कारोद्विग्न-लोचनम् ॥**</p>
<p>**श्रीधरः : **सुष्ठु ग्रीवा यस्मिन्, कण्ठे आभरणं यस्मिंस् तच् च तच् च । शोभना ग्रीवा येन तत् कण्ठाभरणं यस्मिन्न् इति वा । सुभुजयोर् अङ्गदाभ्यां भूषितम् ॥४४॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p>**विश्वनाथः : **नव-यौवनेन हेतुना निःशेषेण वृत्तौ वर्तुलो यौ स्तनौ तयोर् भारेणैव कृशम् उदरं यस्य तत् ॥४४॥</p>
<p>—ओ)०(ओ**—**</p>
<p>**॥ ८.८.४५-४६ ॥ **</p>
<p><strong>बिभ्रत् सुकेश-भारेण मालाम् उत्फुल्ल-मल्लिकाम् ।</strong><br>
सुग्रीव-कण्ठाभरणं सु-भुजाङ्गद-भूषितम् ॥**</p>
<p><strong>विरजाम्बर-संवीत- नितम्ब-द्वीप-शोभया ।</strong><br>
काञ्च्या प्रविलसद्-वल्गु- चलच्-चरण-नूपुरम् ॥**</p>
<p>**श्रीधरः : **विरजाम्बरेण संवीतो नितम्ब एव द्वीपो विशालत्वात् तत्र शोभा यस्यास् तया काञ्च्या प्रकर्षेण विलसत् । वल्गु यथा भवत्य् एवं चलतोश् चरणयोर् नूपुरे यस्मिन् ॥४५॥</p>
<p>**क्रम-सन्दर्भः : **उद्दीपयन् मुहुर् इति ईश्वरे इति पूर्वेणान्वयः ॥४६॥</p>
<p><strong>विश्वनाथः :</strong> स्व-केश-भारेण सह विरजाम्बर-संवीते नितम्ब-रूपे द्वीपे शोभा यतस् तया काञ्च्या प्रविलसत्, वल्गु चलतोश् चरणयोर् नूपुरे यत्र तत् ॥४५॥</p>
<p>—ओ)०(ओ**—**</p>
<p>**॥ ८.८.४७ ॥ **</p>
<p><strong>सव्रीड-स्मित-विक्षिप्त- भ्रू-विलासावलोकनैः ।</strong><br>
दैत्य-यूथप-चेतःसु कामम् उद्दीपयन् मुहुः ॥**</p>
<p>**श्रीधरः : **स-व्रीडेन स्मितेन सह विक्षिप्ता कम्पिता या भ्रूस् तस्या विलासेन सह यान्य् अवलोकितानि तैर् दैत्य-यूथ-पानां चेतस्सु मुहुः कामम् उद्दीपयत् ॥४७॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p>**विश्वनाथः :**स-व्रीडेन स्मितेन सह विशेषतः क्षिप्ता चालिता या भ्रूस् तस्या विलासेन सह यान्य् अवलोकानि तैः ॥४७॥</p>
<p>—ओ)०(ओ**—**</p>
<p>इति सारार्थ-दर्शिन्यां हर्षिण्यां भक्त-चेतसाम् ।</p>
<p>अष्टमे अष्टमोऽध्यायः सङ्गतः सङ्गतः सताम् ॥*॥</p>
<p>—ओ)०(ओ**—**</p>
<blockquote>
<p>इति श्रीमद्-भागवते महा-पुराणे ब्रह्म-सूत्र-भाष्ये पारमहंस्यं संहितायां वैयासिक्याम् अष्टम-स्कन्धे<br>
अमृत-मथने अष्टमोऽध्यायः ।</p></blockquote>
<p>॥ ८.८ ॥</p>
<p>(८.९)</p>
<div class="footnotes" role="doc-endnotes">
<hr>
<ol>
<li id="fn:1">
<p>अयं श्लोकः पाण्डेयस्य संस्करणे नास्ति।&#160;<a href="#fnref:1" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:2">
<p>नूनं तपो यत्र न मन्यु-निग्रहः इति तत्त्व-वादि-पाठः।&#160;<a href="#fnref:2" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:3">
<p>यत्र रुद्रादौ तपस् तत्र न मन्यु-निग्रहः । दश-कल्पं तपश् चीर्णं रुद्रेण इति स्मरणात् । चण्डकोपास् तपस्विनश् चात्र गृह्यन्ते । ज्ञानं क्वचित् वायौ । ज्ञाने विरागे इत्य्-आदि-स्मरणात् । तद् अपि न त्रिगुण-सङ्ग-वर्जितम् । आधिकारिकत्वाद् वायोः । ज्ञानिनो मुनयश् चात्र गृह्यन्ते । कश्चिन् महान् इति महत्-तत्त्व-मानिनं ब्रह्माणं कटाक्षयति । तस्य न काम-निर्जयः । स्वां दुहितरम् अभ्यध्यायत् इति चरणारविन्दाद् इति परिहसति । यः परतो व्यपाश्रयः परैर् भ्रष्टैश्वर्यः वारं वारं पुनस् तल्-लब्धौइ च परापेक्ष इन्द्रादिः स ईश्वरः किम् ? ॥२१॥&#160;<a href="#fnref:3" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:4">
<p>यस्य… ईश्वरः ? इत्य् अंशः रस-वर्षि-दासानुसृत-संस्करणे नास्ति। तद् वाक्यं प्रीति-सन्दर्भे “विवक्षितम्” इति परतः।&#160;<a href="#fnref:4" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:5">
<p>तस्य इति तत्त्ववादि-पात्ःअः।&#160;<a href="#fnref:5" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:6">
<p>तस्य इति तत्त्ववादि-पाठः। “यस् तु” इति तेषां पाठान्तरम्।&#160;<a href="#fnref:6" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:7">
<p>क्वचिद् यमादौ धर्मोऽस्ति । धर्म-देवता हि सः । किन्तु न तस्य भूत-सौहृदम्, मृत्यु-देवतात्वात् । क्वचिद् भूताम्भिमानिषु वरुणादिषु त्यागः । स्वाभिमतानि भूतानि प्रजाभ्यो विसृजन्ति हि ते । किन्तु स त्यागस् तस्य न मुक्ति-कारणम् । मुक्ति-कारणापरोक्षोत्तर-कालीन-प्रारब्ध-भोगात्मकत्वात् । सोऽपि प्रारब्ध-निर्बद्ध एवेति यावत् । येऽपि फलापेक्षया त्यजन्ति, तेऽप्य् अत्र सङ्गृह्यन्ते । क्षत्रिओत्तमादेः पुंसः वीर्यम् अस्ति । तद् अप्य् अज-वेगेन निष्कृतं परिहृतं न भवति । कियताचित् कालेन विनश्यति । अतो नहि मुकुन्दाद् द्वितीयो गुण-सङ्ग-वर्जितः ॥२२॥&#160;<a href="#fnref:7" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:8">
<p>धर्म इति… भवतीति पर्यन्तं रस-वर्षि-दासानुसृत-संस्करणे नास्ति। अजवेगेति इति तत्र पाठान्तरम्।&#160;<a href="#fnref:8" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:9">
<p>क्वचिद् असुरादौ चिरम् आयुः स्यात्, किं तु न तत्र मङ्गलं शीलम्, दुर्वृत्तत्वात् । क्वचिच् च सात्त्विके शील-मङ्गलं स्यात्, अपि तु तस्यायुषो विषये न किञ्चिन् निश्चयेन वेदितुं शक्यम् । यत्रोभयं शीलम् आयुश् च मार्कण्डेयादिषु, सोऽप्य् अमङ्गलः, बद्धत्वात् । अतो नित्य-मुक्तो भगवान् एव सुमङ्गलः कश्चन, स काङ्क्षते च माम्, नित्यावियोगिनीत्वात् । अथ न काङ्क्षते च माम्, आप्त-कामत्वात् ॥२३॥&#160;<a href="#fnref:9" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:10">
<p>गुणातिक्रमणानन्त-गुणत्वात् (ङ)&#160;<a href="#fnref:10" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:11">
<p>परमानन्द-रूपांश-शक्त्या (ग,घ)&#160;<a href="#fnref:11" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:12">
<p>स (ङ)&#160;<a href="#fnref:12" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:13">
<p>एवं विमृश्याव्यभिचारि-सद्-गुणं पदं निजैकाश्रयि-सद्-गुणाश्रयम् इति तत्त्व-वादि-पाठः।&#160;<a href="#fnref:13" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:14">
<p>एवं विमृश्य मिमर्श-पूर्वकं सुरेषु दोषान् उक्त्वा तान् विहाय स्वस्य पदं नित्याश्रयं मुकुन्दम् एव वरं वव्रे । कीदृशम् ? अनन्य-साधारण-सद्-गुणम् । निजा आत्मीयाः । एकाश्रयिणः अनन्य-भक्ताः । अथवा निजः स्वयम् एव केवलम् आश्रय एषाम् इति तादृशा ये सात्त्विकाः, तेषाम् आश्रयः । एतेन स्वस्यापि स एवैकाश्रय इति सूचयति ॥२४॥ (गोविन्दाचार्यः)&#160;<a href="#fnref:14" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:15">
<p>भागवत ३.१५.२१ पद्यस्य टीका द्रष्टव्या।&#160;<a href="#fnref:15" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:16">
<p>चामृताहृतम् इति तत्त्व-वादि-पाठः।&#160;<a href="#fnref:16" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:17">
<p>अमृत-रूपम् आहृतम् आहारो यस्मिन् तं कलशम् । अमृतम् आहृतं सङ्गृहीतं यत्रेति वा ॥ ननु किम् इति दैत्य-बलम् अनिगृह्य बलात्कृत इव कलशं तेभ्यो ददौ ? आह—तेषां सत्याच् चालनार्थं । असुराणां विषये तान् निग्रहीतुं समर्थोऽपि ॥३५॥ (गोविन्दाचार्यः)&#160;<a href="#fnref:17" class="footnote-backref" role="doc-backlink">&#x21a9;&#xfe0e;</a></p>
</li>
</ol>
</div>

  </div>
</article>


        

        



    <aside class="card border noPrint" id="section-tree-item-bhAgavatam_gauDIya-prastutiH_08_08_amRta-mathane_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/purANam_vaiShNavam/bhAgavatam/gauDIya-prastutiH/08/08_amRta-mathane/">०८ अमृत-मथने </a>
            <a data-toggle="collapse" href="#section-tree-item-body-bhAgavatam_gauDIya-prastutiH_08_08_amRta-mathane_md" role="button" aria-expanded="false" aria-controls="section-tree-item-body-bhAgavatam_gauDIya-prastutiH_08_08_amRta-mathane_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-bhAgavatam_gauDIya-prastutiH_08_08_amRta-mathane_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: ०८ अमृत-मथने</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/purANam_vaiShNavam/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/purANam_vaiShNavam/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/purANam_vaiShNavam/actions/workflows/build.yml"><img src="https://github.com/vishvAsa/purANam_vaiShNavam/actions/workflows/build.yml/badge.svg"> Built </a> on 2025 Aug 25 05:46:07 UTC. (<a href="http://google.com/search?q=05%3a46%3a07%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
