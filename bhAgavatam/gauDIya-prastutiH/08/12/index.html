<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>पुराणे विश्वासटिप्पन्यः  | १२</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/purANam_vaiShNavam/bhAgavatam/gauDIya-prastutiH/08/12/" rel="alternate" type="application/rss+xml" title="पुराणे विश्वासटिप्पन्यः" />
    <link href="/purANam_vaiShNavam/bhAgavatam/gauDIya-prastutiH/08/12/" rel="feed" type="application/rss+xml" title="पुराणे विश्वासटिप्पन्यः" />

    <meta property="og:url" content="https://vishvAsa.github.io/purANam_vaiShNavam/bhAgavatam/gauDIya-prastutiH/08/12/">
  <meta property="og:site_name" content="पुराणे विश्वासटिप्पन्यः">
  <meta property="og:title" content="१२">
  <meta property="og:description" content="॥ ८.१२.१-२ ॥
श्री-बादरायणिर् उवाच
वृष-ध्वजो निशम्येदं योषिद्-रूपेण दानवान् ।
मोहयित्वा सुर-गणान् हरिः सोमम् अपाययत् ॥**
वृषम् आरुह्य गिरिशः सर्व-भूत-गणैर् वृतः ।
सह देव्या ययौ द्रष्टुं यत्रास्ते मधुसूदनः ॥**
श्रीधरः :
द्वादशे मोहिनी-रूप- विभ्रमालोकनोत्सुकम् ।
भवं संमोहयाम् आस हरिः पुनर् असान्त्वयत् ॥
अमुह्यन्न् असुरा विष्णु- मायया न तद् अद्भुतम् ।
इति वक्तुं महा-देव- मोहोऽयम् उपवर्ण्यते ॥
हरिः सोमम् अपाययद् इतीदं निशम्य स यत्रास्ते तत्र तद् रूपं द्रष्टुं ययाव् इत्य् उत्तरेणान्वयः ॥१॥
क्रम-सन्दर्भः : न व्याख्यातम्।">
  <meta property="og:locale" content="en_us">
  <meta property="og:type" content="article">
    <meta property="article:section" content="bhagavatam">

  <meta itemprop="name" content="१२">
  <meta itemprop="description" content="॥ ८.१२.१-२ ॥
श्री-बादरायणिर् उवाच
वृष-ध्वजो निशम्येदं योषिद्-रूपेण दानवान् ।
मोहयित्वा सुर-गणान् हरिः सोमम् अपाययत् ॥**
वृषम् आरुह्य गिरिशः सर्व-भूत-गणैर् वृतः ।
सह देव्या ययौ द्रष्टुं यत्रास्ते मधुसूदनः ॥**
श्रीधरः :
द्वादशे मोहिनी-रूप- विभ्रमालोकनोत्सुकम् ।
भवं संमोहयाम् आस हरिः पुनर् असान्त्वयत् ॥
अमुह्यन्न् असुरा विष्णु- मायया न तद् अद्भुतम् ।
इति वक्तुं महा-देव- मोहोऽयम् उपवर्ण्यते ॥
हरिः सोमम् अपाययद् इतीदं निशम्य स यत्रास्ते तत्र तद् रूपं द्रष्टुं ययाव् इत्य् उत्तरेणान्वयः ॥१॥
क्रम-सन्दर्भः : न व्याख्यातम्।">
  <meta itemprop="wordCount" content="3532">
  <meta name="twitter:card" content="summary">
  <meta name="twitter:title" content="१२">
  <meta name="twitter:description" content="॥ ८.१२.१-२ ॥
श्री-बादरायणिर् उवाच
वृष-ध्वजो निशम्येदं योषिद्-रूपेण दानवान् ।
मोहयित्वा सुर-गणान् हरिः सोमम् अपाययत् ॥**
वृषम् आरुह्य गिरिशः सर्व-भूत-गणैर् वृतः ।
सह देव्या ययौ द्रष्टुं यत्रास्ते मधुसूदनः ॥**
श्रीधरः :
द्वादशे मोहिनी-रूप- विभ्रमालोकनोत्सुकम् ।
भवं संमोहयाम् आस हरिः पुनर् असान्त्वयत् ॥
अमुह्यन्न् असुरा विष्णु- मायया न तद् अद्भुतम् ।
इति वक्तुं महा-देव- मोहोऽयम् उपवर्ण्यते ॥
हरिः सोमम् अपाययद् इतीदं निशम्य स यत्रास्ते तत्र तद् रूपं द्रष्टुं ययाव् इत्य् उत्तरेणान्वयः ॥१॥
क्रम-सन्दर्भः : न व्याख्यातम्।">
<script type="text/javascript">
    
    let baseURL = "https:\/\/vishvAsa.github.io\/purANam_vaiShNavam\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/purANam_vaiShNavam\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/purANam_vaiShNavam\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/purANam_vaiShNavam\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/purANam_vaiShNavam\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvya\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/purANam_vaiShNavam\/bhAgavatam\/gauDIya-prastutiH\/08\/12\/".replace(basePath, "/");
  pageVars.pageParams = {};
  pageVars.pageSource = "bhAgavatam\/gauDIya-prastutiH\/08\/12.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/purANam_vaiShNavam/webpack_dist/uiLib-bundle.js"></script>







    <link rel="stylesheet" href="/purANam_vaiShNavam/webpack_dist/uiLib.css">
<link rel="stylesheet" href="/purANam_vaiShNavam/css/uiLibPrint.css" media="print" >
<link rel="stylesheet" href="/purANam_vaiShNavam/css/fonts.css" >
<link rel="stylesheet" href="/purANam_vaiShNavam/css/@fortawesome/fontawesome-free/css/solid.min.css">

<link rel="stylesheet" href="/purANam_vaiShNavam/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/purANam_vaiShNavam/bhAgavatam/gauDIya-prastutiH/08/12/" />
<link rel="alternate" hreflang="sa-Deva" href="https://vishvAsa.github.io/purANam_vaiShNavam/bhAgavatam/gauDIya-prastutiH/08/12/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/purANam_vaiShNavam/bhAgavatam/gauDIya-prastutiH/08/12/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/purANam_vaiShNavam/bhAgavatam/gauDIya-prastutiH/08/12/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/purANam_vaiShNavam/bhAgavatam/gauDIya-prastutiH/08/12/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/purANam_vaiShNavam/bhAgavatam/gauDIya-prastutiH/08/12/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/purANam_vaiShNavam/bhAgavatam/gauDIya-prastutiH/08/12/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/purANam_vaiShNavam/bhAgavatam/gauDIya-prastutiH/08/12/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/purANam_vaiShNavam/bhAgavatam/gauDIya-prastutiH/08/12/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/purANam_vaiShNavam/bhAgavatam/gauDIya-prastutiH/08/12/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/purANam_vaiShNavam/bhAgavatam/gauDIya-prastutiH/08/12/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/purANam_vaiShNavam/bhAgavatam/gauDIya-prastutiH/08/12/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/purANam_vaiShNavam/bhAgavatam/gauDIya-prastutiH/08/12/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/purANam_vaiShNavam/bhAgavatam/gauDIya-prastutiH/08/12/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/purANam_vaiShNavam/bhAgavatam/gauDIya-prastutiH/08/12/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/purANam_vaiShNavam/bhAgavatam/gauDIya-prastutiH/08/12/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/purANam_vaiShNavam/bhAgavatam/gauDIya-prastutiH/08/12/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/purANam_vaiShNavam/bhAgavatam/gauDIya-prastutiH/08/12/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/purANam_vaiShNavam/bhAgavatam/gauDIya-prastutiH/08/12/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/purANam_vaiShNavam/bhAgavatam/gauDIya-prastutiH/08/12/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/purANam_vaiShNavam/bhAgavatam/gauDIya-prastutiH/08/12/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/purANam_vaiShNavam/bhAgavatam/gauDIya-prastutiH/08/12/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/purANam_vaiShNavam/bhAgavatam/gauDIya-prastutiH/08/12/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/purANam_vaiShNavam/bhAgavatam/gauDIya-prastutiH/08/12/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/purANam_vaiShNavam/bhAgavatam/gauDIya-prastutiH/08/12/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/purANam_vaiShNavam/bhAgavatam/gauDIya-prastutiH/08/12/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/purANam_vaiShNavam/bhAgavatam/gauDIya-prastutiH/08/12/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/purANam_vaiShNavam/bhAgavatam/gauDIya-prastutiH/08/12/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/purANam_vaiShNavam/bhAgavatam/gauDIya-prastutiH/08/12/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/purANam_vaiShNavam/bhAgavatam/gauDIya-prastutiH/08/12/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/purANam_vaiShNavam/bhAgavatam/gauDIya-prastutiH/08/12/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/purANam_vaiShNavam/bhAgavatam/gauDIya-prastutiH/08/12/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/purANam_vaiShNavam/bhAgavatam/gauDIya-prastutiH/08/12/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/purANam_vaiShNavam/bhAgavatam/gauDIya-prastutiH/08/12/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/purANam_vaiShNavam/bhAgavatam/gauDIya-prastutiH/08/12/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/purANam_vaiShNavam/bhAgavatam/gauDIya-prastutiH/08/12/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/purANam_vaiShNavam/bhAgavatam/gauDIya-prastutiH/08/12/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/purANam_vaiShNavam/bhAgavatam/gauDIya-prastutiH/08/12/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/purANam_vaiShNavam/bhAgavatam/gauDIya-prastutiH/08/12/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/purANam_vaiShNavam/bhAgavatam/gauDIya-prastutiH/08/12/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/purANam_vaiShNavam/bhAgavatam/gauDIya-prastutiH/08/12/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/purANam_vaiShNavam/bhAgavatam/gauDIya-prastutiH/08/12/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/purANam_vaiShNavam/bhAgavatam/gauDIya-prastutiH/08/12/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/purANam_vaiShNavam/bhAgavatam/gauDIya-prastutiH/08/12/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/purANam_vaiShNavam/bhAgavatam/gauDIya-prastutiH/08/12/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">पुराणे विश्वासटिप्पन्यः <br/> १२</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/purANam_vaiShNavam/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="१२">१२</h1>
    
    <a id="editLink" class="btn btn-primary noPrint"  href="https://github.com/vishvAsa/purANam_vaiShNavam/edit/content/bhAgavatam/gauDIya-prastutiH/08/12.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <p><strong>॥ ८.१२.१-२ ॥</strong></p>
<p><strong>श्री-बादरायणिर् उवाच</strong></p>
<p><strong>वृष-ध्वजो निशम्येदं योषिद्-रूपेण दानवान् ।</strong><br>
मोहयित्वा सुर-गणान् हरिः सोमम् अपाययत् ॥**</p>
<p><strong>वृषम् आरुह्य गिरिशः सर्व-भूत-गणैर् वृतः ।</strong><br>
सह देव्या ययौ द्रष्टुं यत्रास्ते मधुसूदनः ॥**</p>
<p><strong>श्रीधरः :</strong></p>
<p>द्वादशे मोहिनी-रूप- विभ्रमालोकनोत्सुकम् ।</p>
<p>भवं संमोहयाम् आस हरिः पुनर् असान्त्वयत् ॥</p>
<p>अमुह्यन्न् असुरा विष्णु- मायया न तद् अद्भुतम् ।</p>
<p>इति वक्तुं महा-देव- मोहोऽयम् उपवर्ण्यते ॥</p>
<p>हरिः सोमम् अपाययद् इतीदं निशम्य स यत्रास्ते तत्र तद् रूपं द्रष्टुं ययाव् इत्य् उत्तरेणान्वयः ॥१॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p><strong>विश्वनाथः :</strong></p>
<p>माया-मौग्ध्याद् अवैदग्ध्याद् दैत्यानां मोहनेन किम् ।</p>
<p>इति मोहयितुं शम्भुम् अनैषीत् स्वान्तिकं हरिः ॥</p>
<p>द्वादशे मोहयन् शम्भुं शपन्त्याः शम्भु-योषिताः ।</p>
<p>मोहिन्या विभ्रमस्यासाधारण्यं ताव् अबूबुधत् ॥१॥</p>
<p>—ओ)०(ओ**—**</p>
<p>**॥ ८.१२.३ ॥ **</p>
<p><strong>सभाजितो भगवता सादरं सोमया भवः ।</strong><br>
सूपविष्ट उवाचेदं प्रतिपूज्य स्मयन् हरिम् ॥**</p>
<p>**श्रीधरः, विश्वनाथः : **सोमया उमया सह ॥३॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p>—ओ)०(ओ**—**</p>
<p><strong>॥ ८.१२.४ ॥</strong></p>
<p><strong>श्री-महादेव उवाच—</strong></p>
<p><strong>देव-देव जगद्-व्यापिन् जगद्-ईश जगन्-मय ।</strong><br>
सर्वेषाम् अपि भावानां त्वम् आत्मा हेतुर् ईश्वरः ॥**</p>
<p>**श्रीधरः : **</p>
<blockquote>
<p>त्वयि किञ्चिन् न चाश्चर्यं वयं त्व् अश्चर्य-मानसाः ।<br>
इति वक्ष्यन् महा-देवस् तुष्टाव हरिम् अष्टभिः ॥ इति ।</p></blockquote>
<p>त्वयि महा-मायाविनि परमेश्वरे न हि किञ्चिद् अघटितम् इव, वयं तु परम-कौतूहलेन द्रष्टुम् आगता इति बहुधा संबोधयन् स्तौति । हे देव-देव ! कुतोऽहं देवः ? इत्य् अत आह—हे जगद्-व्यापिन् ! तत् कुतः ? हे जगन्-मय । तर्हि किं प्रधानम् ? न, हे जगद्-ईश ! तच् च कुतः ? तत्राह—सर्वेषाम् अपि त्वं हेतुः, अत ईश्वरः । आत्मत्वाच् च न जडं प्रधानं त्वम् इत्य् अर्थः ॥४॥</p>
<p>**क्रम-सन्दर्भः : **प्रथमं भगवत्त्वं दर्शयन्न् आह—देव-देवेति ॥४॥</p>
<p><strong>विश्वनाथः :</strong> हे देव-देव ! ननु त्वम् अपि देवेषु दीव्यसीति तत्राह—हे जगद्-व्यापिन् ! मम जगन्-मध्य-वर्तित्वान् माम् अपि त्वं व्याप्नोषीत्य् अर्थः । अतो मत्-सहितं जगद् इदं तव ईशितव्यम् एवेत्य् आह—हे जगदीश ! ननु, विश्वेश्वरत्वेन त्वम् उच्यसे लोकैस् तत्राह, हे जगन्-मय ! त्वं चिन्मयोऽपि जगन्मयः जगन्-मयत्वाद् ईशितव्योऽपि ईश्वरः । न त्व् अहम् ईदृशः किन्तु ब्रह्मेद्रादिवद् उपचाराद् एव विश्वेश्वर इति भावः । ननु तर्हि मां त्वं प्रधान-स्वरूपं ब्रूषे तस्यैव जगद्-उपादानत्व-प्रसिद्धेर् जगद्-वपुष्ट्वम् । तत्राह—सर्वेषां भावानां वस्तूनां त्वम् आत्मा चेतयिता च हेतुश् च इत्य् अतस् त्वम् एवेश्वर इति भावः ॥४॥</p>
<p>—ओ)०(ओ**—**</p>
<p>**॥ ८.१२.५ ॥ **</p>
<p><strong>आद्य्-अन्ताव् अस्य यन् मध्यम् इदम् अन्यद् अहं बहिः ।</strong><br>
यतोऽव्ययस्य नैतानि तत् सत्यं ब्रह्म चिद् भवान् ॥**</p>
<p>**श्रीधरः : **ननु जगन्-मयत्वोक्त्या जगत उत्पत्त्य्-आदिनाऽसत्यत्वेन जाड्येन च ममापि किं तथात्वं ब्रूषे, न हि नहीत्य् आह, आद्य्-अन्तौ मध्यं चास्य जगतो यतो ब्रह्मणो भवन्ति । यस्य चाव्ययस्यैतान्य् आद्य्-अन्त-मध्यानि न सन्ति । यच् च ब्रह्म, इदं कारास्पदं दृश्यम्, अहङ्कारास्पदं द्रष्टृ च, बहिर् भोग्यम् अन्यद्-भोक्तृ च, तत् सत्यं च चिद्-रूपं च ब्रह्मैव भवान् । अतो न तव विकारादि-शङ्केत्य् अर्थः ॥५॥</p>
<p>**चैतन्य-मत-मञ्जुषा : **आद्य्-अन्ताव् अस्येत्य्-आदि । यद् यतोऽस्य विश्वस्याद्य्-अन्तादीनि इदम् आदीन्य् अव्ययस्य नैतानि । ब्रह्म चिद्-रूपं सत्यं भवान् तद्-अधिकं, न च तद् इत्य् अर्थः ॥५॥</p>
<p>**क्रम-सन्दर्भः : **अथ ब्रह्मत्वं दर्शयन्न् आह—आद्य्-अन्ताव् इति ॥५॥</p>
<p>**विश्वनाथः : **ननु जगन्-मयत्वोक्त्या जगत उत्पत्त्य्-आदीनां नश्वरत्वेन जाड्येन च ममापि किं तथात्वं ब्रूषे ? नहि नहीत्य् अह—आद्य्-अन्ताव् इति । अस्य जगतः यौ आद्य्-अन्तौ जन्म-मृत्यू यच् च मध्यं जीवनं यद् इदं प्रत्यक्षं वस्तु अन्यत् परोक्षम् । अहम् अहङ्कारास्पदम् । बहिर् ममकारास्पदं च वस्तु यतो भवति तद् ब्रह्म चिद्-रूपो भवान् अव्ययस्य ब्रह्मणस् तवाद्य्-अन्तादीनि न सन्ति ॥५॥</p>
<p>—ओ)०(ओ**—**</p>
<p>**॥ ८.१२.६ ॥ **</p>
<p><strong>तवैव चरणाम्भोजं श्रेयस्-कामा निराशिषः ।</strong><br>
विसृज्योभयतः सङ्गं मुनयः समुपासते ॥**</p>
<p>**श्रीधरः : **तवैवं-भूतत्वे मुमुक्षूणाम् आचारः प्रमाणम् इत्य् आह, तवैवेति । उभयत इहामुत्र च सङ्गं त्यक्त्वा ॥६॥</p>
<p>**चैतन्य-मत-मञ्जुषा : **तवैवेत्य्-आदि । तवैव चरणाम्भोजं श्रेयस्कामा भवन्तस् ते उपासते, न च ब्रह्म, न च मादृशान् अपि ॥६॥</p>
<p>**क्रम-सन्दर्भः : **अतस् तथा स्फूर्तये त्वच्-चरणाभोजम् एव सेव्यम् इत्य् आह—तवैवेति । श्रेयस्कामास् त्वद्-भक्ति-त्वद्-उपयोगि मङ्गल-कामाः, निराशिषस् तद्-इतर-कामना-शून्याः ॥६॥</p>
<p><strong>विश्वनाथः :</strong> तवैवम्भूतत्वे महताम् आचार एव प्रमाणम् इत्य् आह—तवैव, न तु मम । मम तु सकामा एवेति भावः । श्रेयस्कामा भक्तीच्छवः । उभयत्र इहामुत्र च ॥६॥</p>
<p>—ओ)०(ओ**—**</p>
<p>**॥ ८.१२.७ ॥ **</p>
<p><strong>त्वं ब्रह्म पूर्णम् अमृतं विगुणं विशोकम्</strong></p>
<p><strong>आनन्द-मात्रम् अविकारम् अनन्यद् अन्यत् ।</strong></p>
<p>**विश्वस्य हेतुर् उदय-स्थिति-संयमानाम् **</p>
<p><strong>आत्मेश्वरश् च तद्-अपेक्षतयानपेक्षः ॥</strong></p>
<p>**श्रीधरः : **ननु ब्रह्मैव चेद् अहं तर्ह्य् असङ्गोदासीनस्य मम चरणाम्भोजोपासनया किं तेषाम् ? तत्राह—त्वम् इति । ब्रह्मत्वेऽपि त्वं नात्यन्तम् उदासीनः, किन्तु विश्वस्य प्रपञ्चस्योदयादीनां हेतुः । तद्-उपाधीनाम् आत्मनां जीवाम् ईश्वरश् च तत्-तत्-फल-दाता । तर्हि किं राजादिवत् कयाप्य् अपेक्षया सेवकेभ्यः फलं ददामि ? न हि न हि, अनपेक्ष एव त्वम् । तर्हि किम् ईश्वरत्वेन ? तत्राह—तैर् आत्मभिस् तत्-फल-दानार्थम् अपेक्ष्यत इति तद्-अपेक्षस् तस्य भावस् तद्-अपेक्षता तया । अनपेक्षत्वम् एव दर्शयितुं तदीयं ब्रह्मत्वं विशिनष्टि—पूर्णम् अमृतं च सुख-रूपम् । विषय-सुख-वैलक्षण्यार्थम् आह—अविकारं नित्यम् आनन्द-मात्रं च । कुतः ? विशोकम् । तत् कुतः ? विगुणम् । किं च, अनन्यत् । न विद्यतेऽन्यद् यस्मात्, ब्रह्म-व्यतिरिक्ताभावाद् अपि निरपेक्षस् त्वम् इत्य् अर्थः । तर्हि सर्वात्मकत्वे तत्-तद्-विकार-प्रसङ्गो दुर्वारस् तत्राह—अन्यत् सर्वतो व्यतिरिक्तं च, कारणत्वात् । न ह्य् एवं-भूत-सुखात्मक-ब्रह्म-स्वरूपस्य तवान्यापेक्षास्ति । अतः केवलं भक्तानुग्रहार्थम् एव तवैश्वर्यं न स्वार्थम् इत्य् अर्थः ॥७॥</p>
<p>**चैतन्य-मत-मञ्जुषा : **इत्य् एव द्रढयति—त्वम् इत्य्-आदि । त्वं पुर्णं ब्रह्म ॥७॥</p>
<p>**क्रम-सन्दर्भः : **कथम् एकस्य मम ब्रह्मत्वं भगवत्त्वं च ? तत्राह&ndash;त्वं ब्रह्मेति, आनन्द-मात्र-लक्षण-विशेष्यांशेन त्वं ब्रह्माख्यः । विश्व-हेतु-शक्तिमता वैशिष्ट्येन तु त्वं भगवान् इत्य् अर्थः । तर्हि कथं सापेक्षोऽहम् ? नेत्य् आह&ndash;तेन विश्वेनापेक्ष्यस् त्वं यस्मात्, तस्मात् त्वम् अनपेक्ष्य एव, लोकवल् लीला-कैवल्येन तु तत्-सृष्ट्य्-आदौ प्रवृत्तिर् इति भावः ॥७॥</p>
<p>**विश्वनाथः : **यथा त्वद्-भक्ता निराशिषः, तथा त्वम् अपि निराशीर् न त्व् अस्मद्-आदिर् इवैश्वर्य-कामनया सेवकस्यापेक्षो यतस् त्वं विश्वस्मात् विलक्षण-स्वरूप एवेत्य् आह—त्वम् इति । ब्रह्म चिन्-मयं विश्वं त्व् अचित् एवं पूर्णम् इत्य्-आदि-विशेषणैर् विश्वम् अपूर्णं स-मृतिकं स-गुणं स-शोकं सुख-दुःखात्मकं स-विकारं तथा न विद्यते अन्यत् यतः सद् ब्रह्म अनन्यत् सर्व-कारणत्वात् ब्रह्म-कार्यत्वम् एव स्पष्टयति विश्वस्य उदयादीनां हेतुः तद्-उपाधीनाम् आत्मनां जीवानाम् ईश्वरश् च तत्-फल-दाता, तर्हि किं राजादिवत् कयाप्य् अपेक्षया सेवकेभ्यः फलं ददामि, नहि नहि, तद्-अपेक्षतया तेषाम् अपेक्षा यत्र स तद्-अपेक्षस् तस्य भावस् तत्ता तयैव फलं ददासि, न तु स्वापेक्षया । तैर् जीवैर् एव स्व-स्व-फल-प्राप्त्य्-अर्थं त्वम् अपेक्ष्यसे इत्य् अर्थः । त्वं तु अनपेक्षः स्व-प्रयोजनार्थः, तान् नापेक्षसे ॥७॥</p>
<p>—ओ)०(ओ**—**</p>
<p>**॥ ८.१२.८ ॥ **</p>
<p><strong>एकस् त्वम् एव सद् असद् द्वयम् अद्वयं च</strong></p>
<p><strong>स्वर्णं कृताकृतम् इवेह न वस्तु-भेदः ।</strong></p>
<p><strong>अज्ञानतस् त्वयि जनैर् विहितो विकल्पो</strong></p>
<p><strong>यस्माद् गुण-व्यतिकरो निरुपाधिकस्य ॥</strong></p>
<p>**श्रीधरः : **अन्यत्वम् अनन्यत्वं चैकस्य कुतः ? इत्य् आशङ्क्य दृष्टान्तेनोपपादयति—सद्-असत्-कारण-रूपं द्वयम् अद्वयं च परम-कारणं त्वम् एवैकः । कृतं कुण्डलादि-रूपं द्वयम् अकृतं च केवलम् अद्वयं स्वर्णं यथैकम् एव तद्वद् एवेह त्वयि वस्तुतो भेदो नास्ति । कथं तर्हि भेद-प्रतीतिः ? तत्राह—अज्ञानत इति । कुतः ? यस्मान् निरुपाधिकस्यैव तवायं गुणैर् व्यतिकरो भेदो न स्वतः ॥८॥</p>
<p>**क्रम-सन्दर्भः : **एक इति । एतावता त्वयि सुवर्ण इव वस्तु-भेदो नास्ति, स्व-कार्ये सुवर्णत्वाव्यभिचारवत् त्वद्-रूपत्वाव्यभिचारात् । तथापि सुवर्ण इव त्वयि शुद्धे जनैर् यो विकल्पो विविध-कल्पना विहितो मतः, स पुनर् अज्ञानत एव । कुतः? यस्मात् सूर्यवन् निरुपाधिकस्यैव सतस् तव ये गुणाः रश्मि-प्रतिच्छवि-वैचित्रीवद् बहिरङ्ग-शक्त्य्-अंशाः सत्त्वादयः, तेषाम् एव व्यतिकरो विकल्पोऽयं, तथापि सूर्यं विना तद्-अभावात् सूर्यत्वम् एव तत्र परामृश्यम् इति सुवर्ण-दृष्टान्तोऽपि सिद्ध इति भावः ॥८॥</p>
<p><strong>विश्वनाथः :</strong> किं च, जीवानां त्वदीय-तट-शक्ति-कार्यत्वात् तद्-उपाधेर् विश्वस्य त्वदीय-माया-शक्ति-कार्यत्वाद् इदं चिज्-जडात्मकं जगद् अपि त्वम् एवेत्य् आह—एक इति । सद्-असत्-कार्य-कारणात्मकं जगत् तत्र द्वयं कार्यं विराट् । अद्वयं कारणं महद्-आदि, किम् इव कृताकृतं स्वर्णम् इव । कृतं कुण्डलादि अकृतं केवल-स्वर्णम् । इह विराण् महद्-आद्योः कार्य-कारणयोः वस्तुनः परम-कारणत्वात् त्वत्तो भेदो नास्ति कार्य-कारणयोर् अभेदावगमात्, विराजो महद्-आदि-कार्यत्वात् महद्-आदेर् माया-कार्यत्वात् मायायास् त्वच्-छक्तित्वेन त्वद्-रूपत्वाद् इति भावः । अत एतद् अज्ञानत एव त्वयि एकस्मिन्न् एव जनैर् विकल्पो विहितः । जगत्-कारणं ब्रह्मेति मायेति अज्ञानम् इति कर्मेति विविधा कल्पना कृता यस्मान् निरुपाधिकस्य गुणातीत-स्वरूपस्य तव गुणैर् एव व्यतिकरो व्यसनं विविध-रूपाविपत्तिर् इति यावत्,</p>
<blockquote>
<p>यच्-छक्तयो वदतां वादिनां वै<br>
विवाद-संवाद-भुवो भवन्ति । [भा।पु। ६.४.३१] इति हंसगुह्योक्तेः ।</p></blockquote>
<p>अतः व्यतिकरः पुंसि व्यसन-व्यतिसङ्गयोर् इति मेदिनी ॥८॥</p>
<p><strong>—<strong>ओ)०(ओ</strong>—</strong></p>
<p>**॥ ८.१२.९ ॥ **</p>
<p><strong>त्वां ब्रह्म केचिद् अवयन्त्य् उत धर्मम् एके</strong></p>
<p><strong>एके परं सद्-असतोः पुरुषं परेशम् ।</strong></p>
<p><strong>अन्येऽवयन्ति नव-शक्ति-युतं परं त्वां</strong></p>
<p><strong>केचिन् महा-पुरुषम् अव्ययम् आत्म-तन्त्रम् ॥</strong></p>
<p>**श्रीधरः : **अत एव त्वां बहुधा वर्णयन्ति तत्त्वतस् तु केऽपि न जानन्तीत्य् आह द्वाभ्याम् । त्वां ब्रह्म वेदान्तिनोऽवयन्ति मन्यन्ते । त्वाम् एव धर्मं मीमांसका मन्यन्ते । प्रकृति-पुरुषयोः परं पुमांसं साङ्ख्याः । विमलोत्कर्षिणी ज्ञाना क्रिया योगा प्रह्वी सत्या ईशाना अनुग्रहा चेत्य् एवं नव-शक्ति-युतं परं पाञ्चरात्राः । महा-पुरुषं पातञ्जलाः ॥९॥</p>
<p>**चैतन्य-मत-मञ्जुषा : **त्वाम् इत्य्-आदि । केचिद् ब्रह्मेत्य् अवयन्ति जानन्ति, केचिद् धर्मम् इति, केचिद् सद्-असतोः कार्य-कारणयोः परं परेशं पुरुषं श्री-कृष्णम् ॥९॥</p>
<p>**क्रम-सन्दर्भः : **सर्वांशतस् तु त्वां केऽपि न जानन्तीत्य् आह—त्वाम् इति ॥९॥</p>
<p>**विश्वनाथः : **तद् एवं स्व-स्व-मत्य्-अनुसारेण त्वाम् ऋषयो बहुधा वर्णयन्तीत्य् आह—परेशं परमेश्वरं त्वां ब्रह्म वेदान्तिनोऽवयन्ति मन्यन्ते । धर्मं मीमांसकाः, प्रकृति-पुरुषयोः परं साङ्ख्याः । अन्ये विमलोत्कर्षिणी ज्ञाना क्रिया योगा प्रह्वी सत्या ईशाना अनुग्रहा चेत्य् एवं नवभिश् चिच्-छक्तिभिर् युतं मिश्रितं माया-शक्तेस् तु परं पाञ्चरात्राः । महा-पुरुषं पातञ्जलाः ॥९॥</p>
<p>—ओ)०(ओ**—**</p>
<p>**॥ ८.१२.१० ॥ **</p>
<p><strong>नाहं परायुर् ऋषायो न मरीचि-मुख्या</strong></p>
<p><strong>जानन्ति यद् विरचितं खलु सत्त्व-सर्गाः ।</strong></p>
<p>**यन्-मायया मुषित-चेतस ईश दैत्य- **</p>
<p><strong>मर्त्यादयः किम् उत शश्वद्-अभद्र-वृत्ताः ॥</strong></p>
<p>**श्रीधरः : **परायुर् ब्रह्मा । सत्त्व-गुणेन स्रष्टा अपि येन त्वया विरचितं विश्वम् अपि खलु तत्त्वतो न जानन्ति, किं पुनस् त्वाम् । हे ईश ! अभद्रं राजसं तामसं च वृत्तम् उत्पत्तिर् येषां ते न जानन्तीति किम् उ वक्तव्यम् ॥१०॥</p>
<p>**चैतन्य-मत-मञ्जुषा : **नाहम् इत्य्-आदि । अहं परायुर् अपि मरीचि-मिश्रा ऋषयोऽपि यद् विरचितं न जानन्ति, मर्त्यादयः किम् उत शश्वद् अभद्र-वृत्ताः ॥१०॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p>**विश्वनाथः : **यद्यपि सर्व-मतेषु मध्ये पञ्चरात्रम् एव भगवन्-मतं, पुराणस्य कृतस्यनस्य वक्ता तु भगवान् स्वयम् इत्य्-उक्तेः,</p>
<blockquote>
<p>तुभ्यं च नारद भृशं भगवान् विवृद्ध-<br>
भावेन साधु परितुष्ट उवाच योगम् ।<br>
ज्ञानं च भागवतम् आत्म-स-तत्त्व-दीपं<br>
यद् वासुदेव-शरणा विदुर् अञ्जसैव ॥ [भा।पु। २.७.१९] इत्य् उक्तेः,</p></blockquote>
<p>तद् एव तत्त्वं, तद् एव महा-भक्तस्य शभोर् अपि मतं, तद् अपि जानीम इत्य् अभिमानिनो न जानन्तीत्य् आशयेनाह—नेति । न केवलम् अहं न जानामि, किन्तुपरायुर् द्विपरार्ध-जीवी ब्रह्मा सत्त्व-गुणेन स्रष्टा अपि येन त्वया विरचितं विश्वम् अपि खलु तत्त्वतो न जानन्ति, किं पुनस् त्वाम् । हे ईश ! अभद्रं राजसं तामसं च वृत्तम् येषां ते, तं त्वां न जानन्तीति किम् उत वक्तव्यम्, तेन पूर्वोक्ताः शास्त्र-कृतोऽप्य् अभिमानिनो न जानन्तीति भावः ॥१०॥</p>
<p>—ओ)०(ओ**—**</p>
<p>**॥ ८.१२.११ ॥ **</p>
<p><strong>स त्वं समीहितम् अदः स्थिति-जन्म-नाशं</strong></p>
<p><strong>भूतेहितं च जगतो भव-बन्ध-मोक्षौ ।</strong></p>
<p><strong>वायुर् यथा विशति खं च चराचराख्यं</strong></p>
<p><strong>सर्वं तद्-आत्मकतयावगमोऽवरुन्त्से ॥</strong></p>
<p>**श्रीधरः : <strong>किन्तु त्वं तत् सर्वं जानासीत्य् आह—स त्वं सर्वम् अवरुन्त्से व्याप्नोषि जानासि । किं तत् सर्वम् ? समीहितं स्व-कृतम् अदः स्थिति-जन्म-नाशम् अमुष्य जगतो जन्मादि-भूतानाम् ईहितं च जगतो भव-बन्ध-मोक्षौ च । व्याप्तौ दृष्टान्तः</strong>—<strong>चराचराख्यं देह-जातं खं च यथा वायुर् आविशति तथा । कथम् अवरुन्त्से ? तद्-आत्मकतया तस्य सर्वस्यात्मतयेत्य् अर्थः । आत्मत्वे हेतुः</strong>—**अवगमो ज्ञान-रूप इति ॥११॥</p>
<p>**क्रम-सन्दर्भः : **स त्वम् इति टीकायाम् अवरुन्त्से व्याप्नोषि जानासि चेत्य् अर्थः । इत्य् एव व्याख्येया ॥११॥</p>
<p>**विश्वनाथः : <strong>तर्हि को जानातीति चेत्, तत्राह—त्वम् एव स्वं परं च जानासीत्य् आह । स प्रसिद्धस् त्वं सर्वम् अवगमः अवगच्छन् जानन्न् एव सन्न् अवरुन्त्से व्याप्नोषि । किं तत् सर्वम् ? समीहितं स्व-कृतम् अमुष्य जगतो स्थित्य्-आदि-भूतानाम् प्राणि-मात्राणाम् ईहितं भव-बन्धं च तस्मान् मोक्षं च । बन्ध-मोक्ष-प्रकारं जानासीत्य् अर्थः । व्याप्ति-मात्रे दृष्टान्तः</strong>—वायुर् इति । खं महाकाशं स्व-स्थानं **चराचराख्यं देह-जातं च यथा विशति, तथैव त्वं निज-धाम-वैकुण्ठम् अध्यासीन एव तद्-आत्मकतया तस्य सर्वस्यात्मतयेत्य् अर्थः ॥११॥</p>
<p>—ओ)०(ओ**—**</p>
<p>**॥ ८.१२.१२-१३ ॥ **</p>
<p><strong>अवतारा मया दृष्टा रममाणस्य ते गुणैः ।</strong><br>
सोऽहं तद् द्रष्टुम् इच्छामि यत् ते योषिद्-वपुर् धृतम् ॥**</p>
<p><strong>येन सम्मोहिता दैत्याः पायिताश् चामृतं सुराः ।</strong><br>
तद् दिदृक्षव आयाताः परं कौतूहलं हि नः ॥**</p>
<p>**श्रीधरः : **एवं स्तुत्वा प्रस्तुतं विज्ञापयति, अवतारा इति द्वाभ्याम् ॥१२॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p><strong>विश्वनाथः :</strong> अभिलषितं ब्रूहीति चेत् तम् आह—ते गुणैर् भक्त-वात्सल्यादिभिः ॥१२-१३ ॥</p>
<p>—ओ)०(ओ**—**</p>
<p><strong>॥ ८.१२.१४ ॥</strong></p>
<p><strong>श्री-शुक उवाच—</strong></p>
<p><strong>एवम् अभ्यर्थितो विष्णुर् भगवान् शूल-पाणिना ।</strong><br>
प्रहस्य भाव-गम्भीरं गिरिशं प्रत्यभाषत ॥**</p>
<p><strong>श्रीधरः, क्रम-सन्दर्भः : <em>न व्याख्यातम्।</em></strong></p>
<p><strong>विश्वनाथः :</strong> प्रहस्येति स्वस्य योगेश्वरत्वं लोकेषु प्रख्यापयितुं मोहिनीं दिदृक्षसे चेत् सत्यं ते तत् सर्वं व्यक्तीभविष्यतीति भावः । भाव-गम्भीरं महादेवेनापि दुष्प्रवेशम् ॥१४॥</p>
<p>—ओ)०(ओ**—**</p>
<p><strong>॥ ८.१२.१५ ॥</strong></p>
<p><strong>श्री-भगवान् उवाच—</strong></p>
<p><strong>कौतूहलाय दैत्यानां योषिद्-वेषो मया धृतः ।</strong><br>
पश्यता सुर-कार्याणि गते पीयूष-भाजने ॥**</p>
<p>**श्रीधरः : **सुर-कार्याणि योषिद्-वेषेण भविष्यन्तीति पश्यता । अयं भावः—अवश्यं तावद् उन्मत्तान् दैत्यान् वञ्चयित्वा देवेभ्योऽमृतं देयम्, न चैवं वैषम्यं रूपान्तरेण कर्तुम् उचितम्, अतो वञ्चन-मोहनादि-सारं कामिनी-रूपं मया धृतम् इति ॥१५॥</p>
<p>**क्रम-सन्दर्भः : **दैत्यानां कौतूहलाय, तद्-द्वारा वञ्चनाय ॥१५॥</p>
<p>**विश्वनाथः : **दैत्यानां कौतूहलायेति । तादृशानां मोह-जनकं, तद् अति विस्मयास्पदं योषिद्-वपुः युष्माकं योगेश्वराणां तु तद् अकिञ्चित्-करं, न हि मृगयुं मृगो हिंसितुं क्षमत इति भावः । दैत्यानाम् इति तत्रैव स्थिताः सात्त्विकत्वाद् देवा अपि नैव मुमुहुर् इति भावः । ननु दैत्यानां तुच्छानां कृते कोऽयं ते यत्नः ? तत्राह—पश्येति । गत्य्-अन्तराभावाद् इति भावः ॥१५॥</p>
<p>—ओ)०(ओ**—**</p>
<p>**॥ ८.१२.१६ ॥ **</p>
<p><strong>तत् तेऽहं दर्शयिष्यामि दिदृक्षोः सुर-सत्तम ।</strong><br>
कामिनां बहु मन्तव्यं सङ्कल्प-प्रभवोदयम् ॥**</p>
<p>**श्रीधरः : **तद् रूपं दर्शयिष्यामि । सङ्कल्प-प्रभवः कामस् तस्योदयो यस्मात् ॥१६॥</p>
<p>**क्रम-सन्दर्भः : **सङ्कल्प-प्रभवोदयम् उपासनया वर-योषित्-प्रदम् ॥१७॥</p>
<p><strong>विश्वनाथः :</strong> भवतु, यथा यथा तद् अपि तद्-अर्थम् एतावद् दूर-गमनं तव न मोघं भवितुम् अर्हतीत्य् आह—तद् इति । दिदृक्षुर् इत्य् अन्यथा ते तत्रैव विशिष्ट-बुद्धिर् नापयास्यत्य् एवेति भावः । सङ्कल्प-प्रभवः कामस् तस्योदयो यस्मात् । अतः कामिनां बहु मन्तव्यम् । तव तु काम-शत्रोः काम उद्भवयितुम् नैव शक्नोति, तद् अपि कौतुकं चेत् पश्येति भावो बाह्यः । आभ्यन्तरं तु काम-जेतुर् अपि महा-योगीश्वरस्यापि तव तद्-दिदृक्षैव काम-सिन्धु-महावर्त-निःक्षेपे हेतुर् अभून् मम नात्र दोष इति भावः ॥१६॥</p>
<p>—ओ)०(ओ**—**</p>
<p><strong>॥ ८.१२.१७ ॥</strong></p>
<p><strong>श्री-शुक उवाच—</strong></p>
<p><strong>इति ब्रुवाणो भगवांस् तत्रैवान्तरधीयत ।</strong><br>
सर्वतश् चारयंश् चक्षुर् भव आस्ते सहोमया ॥**</p>
<p><em>न कतमेनापि व्याख्याम् ॥</em></p>
<p>—ओ)०(ओ**—**</p>
<p>**॥ ८.१२.१८ ॥ **</p>
<p><strong>ततो ददर्शोपवने वर-स्त्रियं</strong></p>
<p><strong>विचित्र-पुष्पारुण-पल्लव-द्रुमे ।</strong></p>
<p><strong>विक्रीडतीं कन्दुक-लीलया लसद्-</strong></p>
<p><strong>दुकूल-पर्यस्त-नितम्ब-मेखलाम् ॥</strong></p>
<p>**श्रीधरः : **विचित्राणि पुष्पाण्य् अरुणाः पल्लवाश् च येषां ते द्रुमा यस्मिन् । लसद्-दुकूलेन पर्यस्ते परिवृत्ते नितम्बे मेखला यस्यास् ताम् ॥१८॥</p>
<p>**क्रम-सन्दर्भः : **तत इति चतुष्कम् ।_।_१८॥</p>
<p><strong>विश्वनाथः :</strong> लसद्-दुकूलेन हेतुना परि सर्वतो-भावेन आस्ते अदर्शनं प्राप्ते नितम्बे मेखला यस्यास् ताम् ॥१८॥</p>
<p>—ओ)०(ओ**—**</p>
<p>**॥ ८.१२.१९ ॥ **</p>
<p><strong>आवर्तनोद्वर्तन-कम्पित-स्तन-</strong></p>
<p><strong>प्रकृष्ट-हारोरु-भरैः पदे पदे ।</strong></p>
<p><strong>प्रभज्यमानाम् इव मध्यतश् चलत्-</strong></p>
<p><strong>पद-प्रवालं नयतीं ततस् ततः ॥</strong></p>
<p>**श्रीधरः : **उत्पतत् पतत् कन्दुक-लीला-वशेन ये आवर्तनोद्वर्तने नमनोन्नमने ताभ्यां कम्पितयोः स्तनयोः प्रकृष्ट-हाराणां चोरु-भारैः प्रतिपदं मध्ये प्रभज्यमानाम् इव । चलत्-पदम् एव प्रवालवत् कोमलं, ततस् ततो नयन्तीम् ॥१९॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p>**विश्वनाथः : **ऊर्ध्वम् उत्क्षिप्तं कन्दुकं ग्रहीतुं यत् खल्व् आवर्तनम् आवृत्तिः, तद्-अनन्तरम् उद्वर्तनम् उन्मुखत्वेन वृत्तिः, तेन कम्पितयोः प्रकृष्ट-हाराणां चोरु-भारैः प्रतिपदं मध्यतः मध्य-देशे भज्यमानाम् इव चलत्-पदम् एव प्रवालवद् अरुणं ततस् ततो नयन्तीम् ॥१९॥</p>
<p>—ओ)०(ओ**—**</p>
<p>**॥ ८.१२.२० ॥ **</p>
<p><strong>दिक्षु भ्रमत्-कन्दुक-चापलैर् भृशं</strong></p>
<p><strong>प्रोद्विग्न-तारायत-लोल-लोचनाम् ।</strong></p>
<p><strong>स्व-कर्ण-विभ्राजित-कुण्डलोल्लसत्-</strong></p>
<p><strong>कपोल-नीलालक-मण्डिताननाम् ॥</strong></p>
<p>**श्रीधरः : **दिक्षु भ्रमतः कन्दुकस्य चापलैश् चाञ्चल्यैर् भृशं प्रोद्विग्न-तारे आयते लोले चञ्चले लोचने यस्याः । स्व-कर्णाभ्यां विभ्राजिते ये कुण्डले, ताभ्याम् उल्लसन्तौ कपोलौ ताभ्यां नीलालकैश् च मण्डितम् आननं यस्याः ॥२०॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p>**विश्वनाथः : **दिक्षु भ्रमतः कदाचित् चतुर्-दिक्षु क्ष्पियमानस्य कन्दुकस्य चापलैश् चाञ्चल्यैर् हेतुभिः प्रोद्विग्न-तारे आयते लोले लोचने यस्यास् ताम् ॥२०॥</p>
<p>—ओ)०(ओ**—**</p>
<p>**॥ ८.१२.२१ ॥ **</p>
<p><strong>श्लथद् दुकूलं कबरीं च विच्युतां</strong></p>
<p><strong>सन्नह्यतीं वाम-करेण वल्गुना ।</strong></p>
<p><strong>विनिघ्नतीम् अन्य-करेण कन्दुकं</strong></p>
<p><strong>विमोहयन्तीं जगद्-आत्म-मायया ॥</strong></p>
<p>**श्रीधरः : **सन्नह्यन्तीं बध्नन्तीम् । जगद्-विमोहयन्तीम् ॥२१॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p>**विश्वनाथः :**सन्नह्यन्तीं बध्नन्तीम् । आत्मनो मायया बहिरङ्ग-शक्त्यैव जगन् मोहयन्तीं, सम्प्रति जित-मायम् आत्मारामम् अपि शम्भुम् आत्म-स्वरूपेणैव मोहयन्तीम् इति भावः ॥२१॥</p>
<p>—ओ)०(ओ**—**</p>
<p>**॥ ८.१२.२२ ॥ **</p>
<p><strong>तां वीक्ष्य देव इति कन्दुक-लीलयेषद्-</strong></p>
<p><strong>व्रीडास्फुट</strong><sup id="fnref:1"><a href="#fn:1" class="footnote-ref" role="doc-noteref">1</a></sup><strong>-स्मित-विसृष्ट-कटाक्ष-मुष्टः ।</strong></p>
<p><strong>स्त्री-प्रेक्षण-प्रतिसमीक्षण-विह्वलात्मा</strong></p>
<p><strong>नात्मानम् अन्तिक उमां स्व-गणांश् च वेद ॥</strong></p>
<p>**श्रीधरः : **तां वीक्ष्य देवः श्री-रुद्र आत्मानम् अन्तिके स्थिताम् उमां स्व-गणांश् च न वेद। कथं-भूतः ? इति एवं-भूतया कन्दुक-लीलया या ईषद्-व्रीडा, तयाऽस्फुटं स्मितं, तेन सह विसृष्टो यः कटाक्षः, तेन मुष्टो वञ्चितः । अत एव स्वयं यत् स्त्रियाः प्रेक्षणं, तया च प्रतिसमीक्षणं, ताभ्यां विह्वल आत्मा मनो यस्य ॥२२॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p>**विश्वनाथः : **देवः श्री-रुद्रः । इत्य् एवं-भूतया कन्दुक-लीलया मां कश्चित् सुन्दरः पुरुषः पश्यतीति प्रत्यायितया बुद्ध्या या ईषद्-व्रीडा कन्दर्प-विकार-द्योतकी-कृतं यत् स्फुट-स्मितं, ताभ्याम् सह विसृष्टो यः कटाक्षः, तेन मुष्टश् चोरित-योगैश्वर्य-धैर्य-विवेकादित्वाज् जडीभूत इत्य् अर्थः । स्वयं स्त्रियाः प्रेक्षणं, तया च प्रतिसमीक्षणं, ताभ्यां विह्वल आत्मा मनो यस्य सः ॥२२॥</p>
<p>—ओ)०(ओ**—**</p>
<p>**॥ ८.१२.२३ ॥ **</p>
<p><strong>तस्याः कराग्रात् स तु कन्दुको यदा</strong></p>
<p><strong>गतो विदूरं तम् अनुव्रजत्-स्त्रियाः ।</strong></p>
<p><strong>वासः ससूत्रं लघु मारुतोऽहरद्</strong></p>
<p><strong>भवस्य देवस्य किलानुपश्यतः ॥</strong></p>
<p>**श्रीधरः : **तं कन्दुकम् अनुव्रजन्त्याः स्त्रियाः । लघु सूक्ष्मं वासः । स-सूत्रं काञ्ची-सहितम् ॥२३॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p>**विश्वनाथः : **तं कन्दुकम् अनुव्रजन्त्याः स्त्रियाः । लघु सूक्ष्मं वासः । सूक्ष्म-शाटिकां स-सूत्रं सूत्र-बद्धम् अहरत् उच्चिक्षेप ॥२३॥</p>
<p>—ओ)०(ओ**—**</p>
<p>**॥ ८.१२.२४ ॥ **</p>
<p><strong>एवं तां रुचिरापाङ्गीं दर्शनीयां मनोरमाम् ।</strong><br>
दृष्ट्वा तस्यां मनश् चक्रे विषज्जन्त्यां भवः किल ॥**</p>
<p>**श्रीधरः : **विषज्जन्त्यां कुञ्चित-कटाक्षैर् आत्मानं निरीक्षमाणायाम् ॥२४॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p>**विश्वनाथः : **विसज्जन्त्यां मां पाश्यति न पश्यतीति द्योतकैः कुञ्चित-कटाक्षैर् महादेवे स्वासक्तिम् अभिनयन्त्याम् ॥२४॥</p>
<p>—ओ)०(ओ**—**</p>
<p>**॥ ८.१२.२५ ॥ **</p>
<p><strong>तयापहृत-विज्ञानस् तत्-कृत-स्मर-विह्वलः ।</strong><br>
भवान्या अपि पश्यन्त्या गत-ह्रीस् तत्-पदं ययौ ॥**</p>
<p>**श्रीधरः : **तत्-पदं तस्याः समीपं ययौ ॥२५॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p>**विश्वनाथः : **तत्-पदं तस्याः स्थानम् ॥२५॥</p>
<p>—ओ)०(ओ**—**</p>
<p>**॥ ८.१२.२६ ॥ **</p>
<p><strong>सा तम् आयान्तम् आलोक्य विवस्त्रा व्रीडिता भृशम् ।</strong><br>
निलीयमाना वृक्षेषु हसन्ती नान्वतिष्ठत ॥**</p>
<p><strong>श्रीधरः :<em>न व्याख्यातम्।</em></strong></p>
<p>**क्रम-सन्दर्भः : **विवस्त्रा स्खलद्-उत्तरीया ॥२६॥</p>
<p>**विश्वनाथः : **विवस्त्रा स्खलद्-उत्तरीया नान्वतिष्ठत भवम् अनुलक्षीकृत्य न स्थितवती, किन्तु दुद्रावैव ॥२६॥</p>
<p>—ओ)०(ओ**—**</p>
<p>**॥ ८.१२.२७-२८ ॥ **</p>
<p><strong>ताम् अन्वगच्छद् भगवान् भवः प्रमुषितेन्द्रियः ।</strong><br>
कामस्य च वशं नीतः करेणुम् इव यूथपः ॥**</p>
<p><strong>सोऽनुव्रज्यातिवेगेन गृहीत्वानिच्छतीं स्त्रियम् ।</strong><br>
केश-बन्ध उपानीय बाहुभ्यां परिषस्वजे ॥**</p>
<p><em>न कतमेनापि व्याख्यातम्।</em></p>
<p>—ओ)०(ओ**—**</p>
<p>**॥ ८.१२.२९-३० ॥ **</p>
<p><strong>सोपगूढा भगवता करिणा करिणी यथा ।</strong><br>
इतस् ततः प्रसर्पन्ती विप्रकीर्ण-शिरोरुहा ॥**</p>
<p><strong>आत्मानं मोचयित्वाङ्ग सुरर्षभ-भुजान्तरात् ।</strong><br>
प्राद्रवत् सा पृथु-श्रोणी माया देव-विनिर्मिता ॥**</p>
<p>**श्रीधरः : **अङ्ग हे राजन् ॥३०॥</p>
<p>**क्रम-सन्दर्भः : **सोपगूढेति युग्मकम् । मायेति, माययावेश-मात्रं, न तु स्त्रीत्वम् इति बोधितम् ॥२९-३०॥</p>
<p>**विश्वनाथः : **मायया योग-मायया देवेन हरिणा विनिर्मिता प्रकटीकृता ॥२९-३०॥</p>
<p>—ओ)०(ओ**—**</p>
<p>**॥ ८.१२.३१ ॥ **</p>
<p><strong>तस्यासौ पदवीं रुद्रो विष्णोर् अद्भुत-कर्मणः ।</strong><br>
प्रत्यपद्यत कामेन वैरिणेव विनिर्जितः ॥**</p>
<p><strong>श्रीधरः, क्रम-सन्दर्भः : <em>न व्याख्यातम्।</em></strong></p>
<p>**विश्वनाथः : **इवेत्य् उत्प्रेक्षा-द्योतकम् । वस्तुतो भगवतैव विनिर्जित इत्य् अर्थः ॥३१॥</p>
<p>—ओ)०(ओ**—**</p>
<p>**॥ ८.१२.३२ ॥ **</p>
<p><strong>तस्यानुधावतो रेतश् चस्कन्दामोघ-रेतसः ।</strong><br>
शुष्मिणो यूथपस्येव वासिताम् अनुधावतः ॥**</p>
<p><strong>श्रीधरः : <em>न व्याख्यातम्।</em></strong></p>
<p>**क्रम-सन्दर्भः : **यूथपस्य करीन्द्रस्य ऋतुमतीं करिणीम् ॥३२॥</p>
<p><strong>विश्वनाथः :</strong> शुष्मिणो मत्तस्य यूथपस्य हस्तीन्द्रस्य, रेतसोऽमोघत्वं स्वर्णत्वेन परिणामात् ॥३२॥</p>
<p>—ओ)०(ओ**—**</p>
<p>**॥ ८.१२.३३ ॥ **</p>
<p><strong>यत्र यत्रापतन् मह्यां रेतस् तस्य महात्मनः ।</strong><br>
तानि रूप्यस्य हेम्नश् च क्षेत्राण्य् आसन् मही-पते ॥**</p>
<p><strong>श्रीधरः, क्रम-सन्दर्भः : <em>न व्याख्यातम्।</em></strong></p>
<p><strong>विश्वनाथः :</strong> रुद्रस्येति । तानि क्षेत्राणि रुद्र-दैवतानि इत्य् अतस् तेभ्यो हेम-लिप्सुभिः प्रथमं रुद्रः प्रसादनीय इति भावः ॥३३॥</p>
<p>—ओ)०(ओ**—**</p>
<p>**॥ ८.१२.३४ ॥ **</p>
<p><strong>सरित्-सरःसु शैलेषु वनेषूपवनेषु च ।</strong><br>
यत्र क्व चासन्न् ऋषयस् तत्र सन्निहितो हरः ॥**</p>
<p>**श्रीधरः : **एवं ताम् अनुधावन् हरः सरित् सरस्सु शैलादिषु च सन्निहितो बभूव ॥३४॥</p>
<p>**क्रम-सन्दर्भः : **तत्र च हेम-क्षेत्रात् रूद्र-क्षेत्रं विविच्याह—सरिद् इति । सरिद्-आदिषु विशेषं दर्शयति—यत्र क्व चेति ॥३४॥</p>
<p>**विश्वनाथः : **एवं ताम् अनुधावन् हरः सरिद्-आदिषु सन्निहितो बभूवेति मोहिन्यास् तत्र तत्र धावनं तत्र तत्र स्थानुषीन् हरस्य योग-भ्रंशं साक्षाद् दर्शयितुम् इति ध्वनिः । तेन मुनिभिर् योगारूढैर् अपि विजितम् अपि स्व-मनो युवतीषु न विश्वसनीयम् इति शिक्षणम् अनुध्वनिः ॥३४॥</p>
<p>—ओ)०(ओ**—**</p>
<p>**॥ ८.१२.३५ ॥ **</p>
<p><strong>स्कन्ने रेतसि सोऽपश्यद् आत्मानं देव-मायया ।</strong><br>
जडीकृतं नृप-श्रेष्ठ सन्न्यवर्तत कश्मलात् ॥**</p>
<p><strong>श्रीधरः, क्रम-सन्दर्भः : <em>न व्याख्यातम्।</em></strong></p>
<p><strong>विश्वनाथः :</strong> स्कन्ने सम्पूर्णे सतीत्य् अर्थः । मोहिनी-प्रथम-दर्शन-क्षणम् आरभ्यैवात्मा जडीकृत एवासीत्, तदानीम् अपश्यद् इति जडीकृतत्वेनानुसन्दधाव् इत्य् अर्थः । कश्मलात् मोहिन्य्-अनुधावनात् ॥३५॥</p>
<p>—ओ)०(ओ**—**</p>
<p>**॥ ८.१२.३६ ॥ **</p>
<p><strong>अथावगत-माहात्म्य आत्मनो जगद्-आत्मनः ।</strong><br>
अपरिज्ञेय-वीर्यस्य न मेने तद् उ हाद्भुतम् ॥**</p>
<p>**श्रीधरः : **तद् उह देव-मायया जडी-करणम् ॥३६॥</p>
<p>**क्रम-सन्दर्भः : **आत्मनः स्वीय-परम-स्वरूपस्य जगतोऽपि परम-स्वरूपस्य तद्-अन्तर्यामिणश् च ॥३६॥</p>
<p><strong>विश्वनाथः :</strong> अथ स्व-विवेकोत्पत्ति-क्षण एव मोहिनीम् अन्तर्हिताम् आलक्ष्य अवगतं स्व-मोह-विवेकौ भगवद्-अधीनाव् इति माहात्म्यं येन सः । आत्मनो हरेः । यद् वा, आत्मनः स्वस्य अवगत-माहात्म्यः ज्ञात-योगैश्वर्य-प्रभावः । तत् जडीकरणं विवेक-प्रदानं च अद्भुतं न मेने । तत्र हेतुः—जगद्-आत्मनः जगन्-मध्य-वर्तिनं माम् अपि मोहयितुम् प्रबोधयितुम् च समर्थस्यैवेत्य् अर्थः ॥३६॥</p>
<p>—ओ)०(ओ**—**</p>
<p>**॥ ८.१२.३७ ॥ **</p>
<p><strong>तम् अविक्लवम् अव्रीडम् आलक्ष्य मधुसूदनः ।</strong><br>
उवाच परम-प्रीतो बिभ्रत् स्वां पौरुषीं तनुम् ॥**</p>
<p><strong>श्रीधरः :<em>न व्याख्यातम्।</em></strong></p>
<p>**क्रम-सन्दर्भः : **तद्-रूपता-स्फुरणाद् एवाविक्लवं, स्व-पराभवज-ग्लानि-रहितम् अव्रीडं च ॥३७॥</p>
<p><strong>विश्वनाथः :</strong> हन्त हन्त महा-योगेश्वरोऽप्य् अहं विषयान्ध एवाभूवम् इत्य् अनुताप-राहित्याद् अविक्लवम् । स्वान्तर्यामिणि का लज्जेत्य् अव्रीडम् । अयं भावः—नाहम् अन्येन केनापि मोहितुं शक्यः । मत्-प्रभुना तु मन्-मोहनं न दूषणावहं, प्रत्युत भूषणावहम् एव । ममापि मोहनं विना मत्-प्रभोर् आत्यन्तिकं प्रभुत्वम् एव कुत इति प्रभुत्वातिशयो दासस्य मे भक्त्य्-उत्कर्षम् एव पुष्यतीति ॥३७॥</p>
<p>—ओ)०(ओ**—**</p>
<p><strong>॥ ८.१२.३८ ॥</strong></p>
<p><strong>श्री-भगवान् उवाच—</strong></p>
<p><strong>दिष्ट्या त्वं विबुध-श्रेष्ठ स्वां निष्ठाम् आत्मना स्थितः ।</strong><br>
यन् मे स्त्री-रूपया स्वैरं मोहितोऽप्य् अङ्ग मायया ॥**</p>
<p>**श्रीधरः : **स्वां निष्ठां प्रकृतिम् ॥३८॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p><strong>विश्वनाथः :</strong> स्त्री-रूपया मोहिन्याख्य-स्वरूप-भूतया मायया मोहितोऽपि स्वां निष्ठां भक्त्य्-उत्थ-दैन्य-मयीं निरहङ्कारताम् इत्य् अर्थः ॥३८॥</p>
<p>—ओ)०(ओ**—**</p>
<p>**॥ ८.१२.३९ ॥ **</p>
<p><strong>को नु मेऽतितरेन् मायां विषक्तस् त्वद्-ऋते पुमान् ।</strong><br>
तांस् तान् विसृजतीं भावान् दुस्तराम् अकृतात्मभिः ॥**</p>
<p><strong>श्रीधरः, क्रम-सन्दर्भः : <em>न व्याख्यातम्।</em></strong></p>
<p><strong>विश्वनाथः :</strong> जगन्-मोहिन्या मद्-बहिरङ्ग-मायया तु त्वं नैव मोहितो वर्तस इत्य् आह—को न्व् इति । विषक्तः मायिक-विषयासक्तः सन् को मायां तरेत् ? त्वद्-ऋते त्वां विना त्वं तु मायायाम् आसक्तोऽपि मायाम् अतर इत्य् अर्थः । मायां विशिनष्टि भावान् रजस्-तमो-मयान् कामादीन् ॥३९॥</p>
<p>—ओ)०(ओ**—**</p>
<p>**॥ ८.१२.४० ॥ **</p>
<p><strong>सेयं गुण-मयी माया न त्वाम् अभिभविष्यति ।</strong><br>
मया समेता कालेन काल-रूपेण भागशः ॥**</p>
<p>**श्रीधरः : **कालेन सृष्ट्य्-आदि-निमित्तेन । मया काल-रूपेण । भागशो रज-आद्य्-अंशेन समेता मद्-अधीना सती ॥४०॥</p>
<p>**क्रम-सन्दर्भः : **सेयम् इति पूर्वं तु मद्-इच्छया तया मोहितत्वात् ॥४०॥</p>
<p><strong>विश्वनाथः :</strong> सैव का ? इति चेद् अतः स्वाङ्गुल्या तत्-समीप-स्थां दुर्गां दर्शयति—सेयम् इति । कालेन कारणेन मया जगत् सृजता समेता सहिता । मया कीदृशेन ? भागशोऽंशेन कलयति ईक्षणेनाङ्गीकरोतीति कालः पुरुषो रूपं यस्य तेन ॥४०॥</p>
<p>—ओ)०(ओ**—**</p>
<p><strong>॥ ८.१२.४१ ॥</strong></p>
<p><strong>श्री-शुक उवाच—</strong></p>
<p><strong>एवं भगवता राजन् श्रीवत्साङ्केन सत्-कृतः ।</strong><br>
आमन्त्र्य तं परिक्रम्य सगणः स्वालयं ययौ ॥**</p>
<p><strong>श्रीधरः, क्रम-सन्दर्भः : <em>न व्याख्यातम्।</em></strong></p>
<p><strong>विश्वनाथः :</strong> श्रीवत्साङ्गेनेत्य् अनेन प्रणतः स उत्थाप्य वक्षसा संस्पृश्य आलिङ्गित इत्य् अर्थः ॥४१॥</p>
<p>—ओ)०(ओ**—**</p>
<p>**॥ ८.१२.४२ ॥ **</p>
<p><strong>आत्मांश-भूतां तां मायां भवानीं भगवान् भवः ।</strong><br>
सम्मताम् ऋषि-मुख्यानां प्रीत्याचष्टाथ भारत ॥**</p>
<p><strong>श्रीधरः, क्रम-सन्दर्भः : <em>न व्याख्यातम्।</em></strong></p>
<p><strong>विश्वनाथः :</strong> शंसतां प्रशंसतस् तान् मुनीन् अनादृत्य ॥४२॥</p>
<p>—ओ)०(ओ**—**</p>
<p>**॥ ८.१२.४३ ॥ **</p>
<p><strong>अयि व्यपश्यस् त्वम् अजस्य मायां</strong></p>
<p><strong>परस्य पुंसः पर-देवतायाः ।</strong></p>
<p><strong>अहं कलानाम् ऋषभोऽपि मुह्ये</strong></p>
<p><strong>ययावशोऽन्ये किम् उतास्वतन्त्राः ॥</strong></p>
<p><strong>श्रीधरः, विश्वनाथः : <em>न व्याख्यातम्।</em></strong></p>
<p>**क्रम-सन्दर्भः : **“अयि! व्यपश्यस् त्वम् अजस्य मायाम्” इत्य् अनेन स्वांश-भूताया मायाया देव्याः सकाशाद् अस्याः परम-वैलक्षण्यं दर्शितम् ॥४३॥</p>
<p>—ओ)०(ओ**—**</p>
<p>**॥ ८.१२.४४ ॥ **</p>
<p><strong>यं माम् अपृच्छस् त्वम् उपेत्य योगात्</strong></p>
<p><strong>समा-सहस्रान्त उपारतं वै ।</strong></p>
<p><strong>स एष साक्षात् पुरुषः पुराणो</strong></p>
<p><strong>न यत्र कालो विशते न वेदः ॥</strong></p>
<p><strong>श्रीधरः :<em>न व्याख्यातम्।</em></strong></p>
<p>**क्रम-सन्दर्भः : **यं माम् इत्य्-आदिकं भगवत्-सन्दर्भे भगवत एव<sup id="fnref:2"><a href="#fn:2" class="footnote-ref" role="doc-noteref">2</a></sup> परम-तत्त्व-रूपत्वे समुदाहार्यम् ॥४४॥</p>
<p><strong>विश्वनाथः :</strong> न विशत इति । कालः सर्वत्र प्रभवितुं विशन्न् अपि यत्र न विशति, वेदः सर्वं जानन्न् अपि यत्र ज्ञातुं न विशति, काल-वेदयोर् अपि यो न गम्य इत्य् अर्थः ॥४४॥</p>
<p>—ओ)०(ओ**—**</p>
<p><strong>॥ ८.१२.४५ ॥</strong></p>
<p><strong>श्री-शुक उवाच—</strong></p>
<p><strong>इति तेऽभिहितस् तात विक्रमः शार्ङ्ग-धन्वनः ।</strong><br>
सिन्धोर् निर्मथने येन धृतः पृष्ठे महाचलः ॥**</p>
<p>**श्रीधरः : **अष्टाध्यायार्थ-निगमनम्—इतीति ॥४५॥</p>
<p><strong>क्रम-सन्दर्भः, विश्वनाथः : <em>न व्याख्यातम्।</em></strong></p>
<p>—ओ)०(ओ**—**</p>
<p>**॥ ८.१२.४६ ॥ **</p>
<p><strong>एतन् मुहुः कीर्तयतोऽनुशृण्वतो</strong></p>
<p><strong>न रिष्यते जातु समुद्यमः क्वचित् ।</strong></p>
<p><strong>यद् उत्तमश्लोक-गुणानुवर्णनं</strong></p>
<p><strong>समस्त-संसार-परिश्रमापहम् ॥</strong></p>
<p>**श्रीधरः : <strong>एतत् कीर्तनादौ फलम् आह</strong>—**एतद् इति ॥४६॥</p>
<p><strong>क्रम-सन्दर्भः : <em>न व्याख्यातम्।</em></strong></p>
<p><strong>विश्वनाथः :</strong> न रिष्यते न नश्यति ॥४६॥</p>
<p>—ओ)०(ओ**—**</p>
<p>**॥ ८.१२.४७ ॥ **</p>
<p><strong>असद्-अविषयम् अङ्घ्रिं भाव-गम्यं प्रपन्नान्</strong></p>
<p><strong>अमृतम् अमर-वर्यान् आशयत् सिन्धु-मथ्यम् ।</strong></p>
<p><strong>कपट-युवति-वेषो मोहयन् यः सुरारींस्</strong></p>
<p><strong>तम् अहम् उपसृतानां काम-पूरं नतोऽस्मि ॥</strong></p>
<p>**श्रीधरः : **भगवता कृतं भक्त-पक्ष-पातं स्मरन् नमस्करोति—असताम् अविषयम् । भावो भजनं तेन गम्यम् अङ्घ्रिं प्रपन्नान् शरणागतान् सिन्धु-मध्यं सिन्धोर् मथनेन जातम् अमृतं य आशयद् अभोजयत् ॥४७॥</p>
<p>**क्रम-सन्दर्भः : **असद्-अविषयम् इत्य्-आदिना बहिर्मुख-निष्काम-सकाम-भक्ताः क्रमेण दर्शिताः ॥४७॥</p>
<p>**विश्वनाथः : **अङ्घ्रिं प्रपन्नान् अमर-वर्यान् सिन्धु-मथ्यं सिन्धु-मथनोद्भुतम् अमृतं य आशयत् अभोजयत् । कपटः युवती-वेशो यस्य सः ॥४७॥</p>
<p>—ओ)०(ओ**—**</p>
<p>इति सारार्थ-दर्शिन्यां हर्षिण्यां भक्त-चेतसाम् ।</p>
<p>अष्टमे द्वादशोऽध्यायः सङ्गतः सङ्गतः सताम् ॥*॥</p>
<p>—ओ)०(ओ**—**</p>
<blockquote>
<p>इति श्रीमद्-भागवते महा-पुराणे ब्रह्म-सूत्र-भाष्ये पारमहंस्यं संहितायां वैयासिक्याम् अष्टम-स्कन्धे<br>
शङ्कर-मोहनं नाम<br>
द्वादशोऽध्यायः ।</p></blockquote>
<p>॥१२॥</p>
<p>(८.१३)</p>
<div class="footnotes" role="doc-endnotes">
<hr>
<ol>
<li id="fn:1">
<p>व्रीडा + स्फुट-, व्रीडा + अस्फुट- वा।&#160;<a href="#fnref:1" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:2">
<p>यावत्-सन्दर्भे तावद् एव (घ)&#160;<a href="#fnref:2" class="footnote-backref" role="doc-backlink">&#x21a9;&#xfe0e;</a></p>
</li>
</ol>
</div>

  </div>
</article>


        

        



    <aside class="card border noPrint" id="section-tree-item-bhAgavatam_gauDIya-prastutiH_08_12_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/purANam_vaiShNavam/bhAgavatam/gauDIya-prastutiH/08/12/">१२ </a>
            <a data-toggle="collapse" href="#section-tree-item-body-bhAgavatam_gauDIya-prastutiH_08_12_md" role="button" aria-expanded="false" aria-controls="section-tree-item-body-bhAgavatam_gauDIya-prastutiH_08_12_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-bhAgavatam_gauDIya-prastutiH_08_12_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: १२</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/purANam_vaiShNavam/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/purANam_vaiShNavam/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/purANam_vaiShNavam/actions/workflows/build.yml"><img src="https://github.com/vishvAsa/purANam_vaiShNavam/actions/workflows/build.yml/badge.svg"> Built </a> on 2025 Aug 25 05:46:07 UTC. (<a href="http://google.com/search?q=05%3a46%3a07%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
