<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>पुराणे विश्वासटिप्पन्यः  | ०७</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/purANam_vaiShNavam/bhAgavatam/gauDIya-prastutiH/08/07/" rel="alternate" type="application/rss+xml" title="पुराणे विश्वासटिप्पन्यः" />
    <link href="/purANam_vaiShNavam/bhAgavatam/gauDIya-prastutiH/08/07/" rel="feed" type="application/rss+xml" title="पुराणे विश्वासटिप्पन्यः" />

    <meta property="og:url" content="https://vishvAsa.github.io/purANam_vaiShNavam/bhAgavatam/gauDIya-prastutiH/08/07/">
  <meta property="og:site_name" content="पुराणे विश्वासटिप्पन्यः">
  <meta property="og:title" content="०७">
  <meta property="og:description" content="॥ ८.७.१ ॥
श्री-शुक उवाच——
ते नाग-राजम् आमन्त्र्य फल-भागेन वासुकिम् ।
परिवीय गिरौ तस्मिन् नेत्रम् अब्धिं मुदान्विताः ॥**
श्रीधरः :
सप्तमे मथनोऽद्भूत- विष-भीत्याखिलैर् जनैः ।
स्तुतः सन्कृपया रुद्रः पपौ विषम् इतीर्यते ॥
फल-भागेन तवाप्य् अमृते भागो भविष्यतीत्य् आमन्त्र्य संमन्त्र्य वषुकिं नेत्रं गिरौ परिवीय संवेष्ट्याब्धिं मथितुम् आरेभिरे ॥१॥
**क्रम-सन्दर्भः :**त इति सार्धकम् ॥१॥
विश्वनाथः :
सप्तमे कच्छपोद्भूतिः सिन्धु-मन्थो-विषोद्गमः ।
जनैः स्तुत्या शिवेनैव विष-पानम् इतीर्यते ॥ओ॥
नागराजं वासुकिम् । तवाप्य् अमृते भागो भविष्यतीति संमन्त्र्य तं गिरौ परिवीय नेत्रं कृत्वा परिवेष्ट्य आरेभिरे मथितुम् इति शेषः ॥१॥">
  <meta property="og:locale" content="en_us">
  <meta property="og:type" content="article">
    <meta property="article:section" content="bhagavatam">

  <meta itemprop="name" content="०७">
  <meta itemprop="description" content="॥ ८.७.१ ॥
श्री-शुक उवाच——
ते नाग-राजम् आमन्त्र्य फल-भागेन वासुकिम् ।
परिवीय गिरौ तस्मिन् नेत्रम् अब्धिं मुदान्विताः ॥**
श्रीधरः :
सप्तमे मथनोऽद्भूत- विष-भीत्याखिलैर् जनैः ।
स्तुतः सन्कृपया रुद्रः पपौ विषम् इतीर्यते ॥
फल-भागेन तवाप्य् अमृते भागो भविष्यतीत्य् आमन्त्र्य संमन्त्र्य वषुकिं नेत्रं गिरौ परिवीय संवेष्ट्याब्धिं मथितुम् आरेभिरे ॥१॥
**क्रम-सन्दर्भः :**त इति सार्धकम् ॥१॥
विश्वनाथः :
सप्तमे कच्छपोद्भूतिः सिन्धु-मन्थो-विषोद्गमः ।
जनैः स्तुत्या शिवेनैव विष-पानम् इतीर्यते ॥ओ॥
नागराजं वासुकिम् । तवाप्य् अमृते भागो भविष्यतीति संमन्त्र्य तं गिरौ परिवीय नेत्रं कृत्वा परिवेष्ट्य आरेभिरे मथितुम् इति शेषः ॥१॥">
  <meta itemprop="wordCount" content="3710">
  <meta name="twitter:card" content="summary">
  <meta name="twitter:title" content="०७">
  <meta name="twitter:description" content="॥ ८.७.१ ॥
श्री-शुक उवाच——
ते नाग-राजम् आमन्त्र्य फल-भागेन वासुकिम् ।
परिवीय गिरौ तस्मिन् नेत्रम् अब्धिं मुदान्विताः ॥**
श्रीधरः :
सप्तमे मथनोऽद्भूत- विष-भीत्याखिलैर् जनैः ।
स्तुतः सन्कृपया रुद्रः पपौ विषम् इतीर्यते ॥
फल-भागेन तवाप्य् अमृते भागो भविष्यतीत्य् आमन्त्र्य संमन्त्र्य वषुकिं नेत्रं गिरौ परिवीय संवेष्ट्याब्धिं मथितुम् आरेभिरे ॥१॥
**क्रम-सन्दर्भः :**त इति सार्धकम् ॥१॥
विश्वनाथः :
सप्तमे कच्छपोद्भूतिः सिन्धु-मन्थो-विषोद्गमः ।
जनैः स्तुत्या शिवेनैव विष-पानम् इतीर्यते ॥ओ॥
नागराजं वासुकिम् । तवाप्य् अमृते भागो भविष्यतीति संमन्त्र्य तं गिरौ परिवीय नेत्रं कृत्वा परिवेष्ट्य आरेभिरे मथितुम् इति शेषः ॥१॥">
<script type="text/javascript">
    
    let baseURL = "https:\/\/vishvAsa.github.io\/purANam_vaiShNavam\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/purANam_vaiShNavam\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/purANam_vaiShNavam\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/purANam_vaiShNavam\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/purANam_vaiShNavam\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvya\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/purANam_vaiShNavam\/bhAgavatam\/gauDIya-prastutiH\/08\/07\/".replace(basePath, "/");
  pageVars.pageParams = {};
  pageVars.pageSource = "bhAgavatam\/gauDIya-prastutiH\/08\/07.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/purANam_vaiShNavam/webpack_dist/uiLib-bundle.js"></script>







    <link rel="stylesheet" href="/purANam_vaiShNavam/webpack_dist/uiLib.css">
<link rel="stylesheet" href="/purANam_vaiShNavam/css/uiLibPrint.css" media="print" >
<link rel="stylesheet" href="/purANam_vaiShNavam/css/fonts.css" >
<link rel="stylesheet" href="/purANam_vaiShNavam/css/@fortawesome/fontawesome-free/css/solid.min.css">

<link rel="stylesheet" href="/purANam_vaiShNavam/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/purANam_vaiShNavam/bhAgavatam/gauDIya-prastutiH/08/07/" />
<link rel="alternate" hreflang="sa-Deva" href="https://vishvAsa.github.io/purANam_vaiShNavam/bhAgavatam/gauDIya-prastutiH/08/07/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/purANam_vaiShNavam/bhAgavatam/gauDIya-prastutiH/08/07/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/purANam_vaiShNavam/bhAgavatam/gauDIya-prastutiH/08/07/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/purANam_vaiShNavam/bhAgavatam/gauDIya-prastutiH/08/07/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/purANam_vaiShNavam/bhAgavatam/gauDIya-prastutiH/08/07/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/purANam_vaiShNavam/bhAgavatam/gauDIya-prastutiH/08/07/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/purANam_vaiShNavam/bhAgavatam/gauDIya-prastutiH/08/07/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/purANam_vaiShNavam/bhAgavatam/gauDIya-prastutiH/08/07/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/purANam_vaiShNavam/bhAgavatam/gauDIya-prastutiH/08/07/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/purANam_vaiShNavam/bhAgavatam/gauDIya-prastutiH/08/07/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/purANam_vaiShNavam/bhAgavatam/gauDIya-prastutiH/08/07/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/purANam_vaiShNavam/bhAgavatam/gauDIya-prastutiH/08/07/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/purANam_vaiShNavam/bhAgavatam/gauDIya-prastutiH/08/07/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/purANam_vaiShNavam/bhAgavatam/gauDIya-prastutiH/08/07/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/purANam_vaiShNavam/bhAgavatam/gauDIya-prastutiH/08/07/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/purANam_vaiShNavam/bhAgavatam/gauDIya-prastutiH/08/07/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/purANam_vaiShNavam/bhAgavatam/gauDIya-prastutiH/08/07/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/purANam_vaiShNavam/bhAgavatam/gauDIya-prastutiH/08/07/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/purANam_vaiShNavam/bhAgavatam/gauDIya-prastutiH/08/07/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/purANam_vaiShNavam/bhAgavatam/gauDIya-prastutiH/08/07/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/purANam_vaiShNavam/bhAgavatam/gauDIya-prastutiH/08/07/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/purANam_vaiShNavam/bhAgavatam/gauDIya-prastutiH/08/07/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/purANam_vaiShNavam/bhAgavatam/gauDIya-prastutiH/08/07/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/purANam_vaiShNavam/bhAgavatam/gauDIya-prastutiH/08/07/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/purANam_vaiShNavam/bhAgavatam/gauDIya-prastutiH/08/07/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/purANam_vaiShNavam/bhAgavatam/gauDIya-prastutiH/08/07/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/purANam_vaiShNavam/bhAgavatam/gauDIya-prastutiH/08/07/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/purANam_vaiShNavam/bhAgavatam/gauDIya-prastutiH/08/07/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/purANam_vaiShNavam/bhAgavatam/gauDIya-prastutiH/08/07/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/purANam_vaiShNavam/bhAgavatam/gauDIya-prastutiH/08/07/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/purANam_vaiShNavam/bhAgavatam/gauDIya-prastutiH/08/07/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/purANam_vaiShNavam/bhAgavatam/gauDIya-prastutiH/08/07/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/purANam_vaiShNavam/bhAgavatam/gauDIya-prastutiH/08/07/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/purANam_vaiShNavam/bhAgavatam/gauDIya-prastutiH/08/07/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/purANam_vaiShNavam/bhAgavatam/gauDIya-prastutiH/08/07/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/purANam_vaiShNavam/bhAgavatam/gauDIya-prastutiH/08/07/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/purANam_vaiShNavam/bhAgavatam/gauDIya-prastutiH/08/07/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/purANam_vaiShNavam/bhAgavatam/gauDIya-prastutiH/08/07/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/purANam_vaiShNavam/bhAgavatam/gauDIya-prastutiH/08/07/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/purANam_vaiShNavam/bhAgavatam/gauDIya-prastutiH/08/07/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/purANam_vaiShNavam/bhAgavatam/gauDIya-prastutiH/08/07/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/purANam_vaiShNavam/bhAgavatam/gauDIya-prastutiH/08/07/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/purANam_vaiShNavam/bhAgavatam/gauDIya-prastutiH/08/07/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/purANam_vaiShNavam/bhAgavatam/gauDIya-prastutiH/08/07/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">पुराणे विश्वासटिप्पन्यः <br/> ०७</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/purANam_vaiShNavam/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="०७">०७</h1>
    
    <a id="editLink" class="btn btn-primary noPrint"  href="https://github.com/vishvAsa/purANam_vaiShNavam/edit/content/bhAgavatam/gauDIya-prastutiH/08/07.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <p><strong>॥ ८.७.१ ॥</strong></p>
<p><strong>श्री-शुक उवाच——</strong></p>
<p><strong>ते नाग-राजम् आमन्त्र्य फल-भागेन वासुकिम् ।</strong><br>
परिवीय गिरौ तस्मिन् नेत्रम् अब्धिं मुदान्विताः ॥**</p>
<p><strong>श्रीधरः :</strong></p>
<p>सप्तमे मथनोऽद्भूत- विष-भीत्याखिलैर् जनैः ।</p>
<p>स्तुतः सन्कृपया रुद्रः पपौ विषम् इतीर्यते ॥</p>
<p>फल-भागेन तवाप्य् अमृते भागो भविष्यतीत्य् आमन्त्र्य संमन्त्र्य वषुकिं नेत्रं गिरौ परिवीय संवेष्ट्याब्धिं मथितुम् आरेभिरे ॥१॥</p>
<p>**क्रम-सन्दर्भः :**त इति सार्धकम् ॥१॥</p>
<p><strong>विश्वनाथः :</strong></p>
<p>सप्तमे कच्छपोद्भूतिः सिन्धु-मन्थो-विषोद्गमः ।</p>
<p>जनैः स्तुत्या शिवेनैव विष-पानम् इतीर्यते ॥ओ॥</p>
<p>नागराजं वासुकिम् । तवाप्य् अमृते भागो भविष्यतीति संमन्त्र्य तं गिरौ परिवीय नेत्रं कृत्वा परिवेष्ट्य आरेभिरे मथितुम् इति शेषः ॥१॥</p>
<p>—ओ)०(ओ**—**</p>
<p>**॥ ८.७.२ ॥ **</p>
<p><strong>आरेभिरे सुरा यत्ता अमृतार्थे कुरूद्वह ।</strong><br>
हरिः पुरस्ताज् जगृहे पूर्वं देवास् ततोऽभवन् ॥**</p>
<p>**श्रीधरः : **वासुकेर् मुखं तीव्रं दैत्यान् ग्राहयितुम् एव पूर्वं हरिः पुरस्तान् मुखे जगृहे । ततोऽभवन् मुखं जगृहुः ।</p>
<p>**क्रम-सन्दर्भः :**ततस् तस्मिन्न् अभवन् ॥२॥</p>
<p><strong>विश्वनाथः :</strong> वासुकेर् मुखं तीव्रं दैत्यान् ग्राहयितुम् एव हरिः पुरस्तान् मुखं जग्राह । अभवन् ते च मुखं जगृहुः इत्य् अर्थः ॥२॥</p>
<p>—ओ)०(ओ**—**</p>
<p>**॥ ८.७.३-४ ॥ **</p>
<p><strong>तन् नैच्छन् दैत्य-पतयो महा-पुरुष-चेष्टितम् ।</strong></p>
<p><strong>न गृह्णीमो वयं पुच्छम् अहेर् अङ्गम् अमङ्गलम् ।</strong><br>
स्वाध्याय-श्रुत-सम्पन्नाः प्रख्याता जन्म-कर्मभिः ॥**</p>
<p><strong>इति तूष्णीं स्थितान् दैत्यान् विलोक्य पुरुषोत्तमः ।</strong><br>
स्मयमानो विसृज्याग्रं पुच्छं जग्राह सामरः ॥**</p>
<p><strong>श्रीधरः : <em>न व्याख्यातम्।</em></strong></p>
<p>**क्रम-सन्दर्भः :**तन्-मुख-धारण-रूपं महा-पुरुष-चेष्टितं नैच्छन्, तत्रेर्षाम् अकुर्वन्न् इत्य् अर्थः ॥३-४॥</p>
<p><strong>विश्वनाथः :</strong> मानं गृहीत्वा विष-ज्वालया यूयम् एव म्रियध्वम् इत्य् अभिप्रायेण स्मयमानः ॥३-४॥</p>
<p>—ओ)०(ओ**—**</p>
<p>**॥ ८.७.५ ॥ **</p>
<p><strong>कृत-स्थान-विभागास् त एवं कश्यप-नन्दनाः ।</strong><br>
ममन्थुः परमं यत्ता अमृतार्थं पयो-निधिम् ॥**</p>
<p>**श्रीधरः : **कृतो धारणे स्थान-विभागो यैः ॥५॥</p>
<p>**क्रम-सन्दर्भः :**कश्यप-नन्दना इति षष्ठ-सप्तम-मन्वन्तरे देवानाम् ऐक्यं बोधयति । तेन तद्-भेदेन इन्द्रादि-भेदश् च प्रायिक एवेति ज्ञेयम् । तत् तच् च पुण्याधिक्य-न्यूनत्वाभ्यां समाधेयम् । यथात्र षष्ठ-मन्वन्तरादौ जातानाम् आकस्मिक-त्रैलोक्य-नाशेन प्रायो नाशात् तन्-मध्य-जातानां सप्तम-मन्वन्तरानुवृत्तिः, यथोक्तं चतुर्थे प्राक् सर्गे प्रलयं गते [भा।पु। ४.३०.४९] इति । परमं यथा भवति, तथा यत्ताः कृत-यत्नाः ॥५॥</p>
<p><strong>विश्वनाथः :<em>न व्याख्यातम्।</em></strong></p>
<p>—ओ)०(ओ**—**</p>
<p>**॥ ८.७.६-७ ॥ **</p>
<p><strong>मथ्यमानेऽर्णवे सोऽद्रिर् अनाधारो ह्य् अपोऽविशत् ।</strong><br>
ध्रियमाणोऽपि बलिभिर् गौरवात् पाण्डु-नन्दन ॥**</p>
<p><strong>ते सुनिर्विण्ण-मनसः परिम्लान-मुख-श्रियः ।</strong><br>
आसन् स्व-पौरुषे नष्टे दैवेनातिबलीयसा ॥**</p>
<p>**श्रीधरः : **दैवेन हेतुना स्व-पौरुषे नष्टे सति ॥६-७॥</p>
<p>**क्रम-सन्दर्भः : **अनाधार इति तल-स्थ-मृत्तिकायाः कर्दम-प्रायत्वात् अन्यथा प्रथमम् एव मग्नः स्यात् ॥६॥</p>
<p><strong>विश्वनाथः : <em>न व्याख्यातम्।</em></strong></p>
<p>—ओ)०(ओ**—**</p>
<p>**॥ ८.७.८ ॥ **</p>
<p><strong>विलोक्य विघ्नेश-विधिं तदेश्वरो</strong></p>
<p><strong>दुरन्त-वीर्योऽवितथाभिसन्धिः ।</strong></p>
<p><strong>कृत्वा वपुः कच्छपम् अद्भुतं महत्</strong></p>
<p><strong>प्रविश्य तोयं गिरिम् उज्जहार ॥</strong></p>
<p>**श्रीधरः : **विघ्नेशस्य विधिं तेन रचितं विघ्नम् । अवितथः सत्योऽभिसन्धिः सङ्कल्पो यस्य ॥८॥</p>
<p>**क्रम-सन्दर्भः :**विघ्नेश-विधि-शब्दस्य विघ्न-वाचित्व-मात्रे तात्पर्यम्, न तु विघ्नेश-रचितत्वे स्थल-जल-रुह-शब्दवत्, तस्यापि देवतास्व् एकत्वात्<sup id="fnref:1"><a href="#fn:1" class="footnote-ref" role="doc-noteref">1</a></sup> ॥८॥</p>
<p><strong>विश्वनाथः :</strong> विघ्ने ईष्टे समर्थो भवतीति विघ्नेशो यो विधिस् तं विलोक्य अस्मिन् विघ्ने । अयम् एव प्रकारो योग्य इति विचार्य काच्छपं वपुः कृत्वा उज्जहार ऊर्ध्वं प्रति नीतवान् । कच्छप-जातेर् एव जलाधः-</p>
<p>स्थ-वस्तूर्ध्वानयने योग्यता स्वाभाविकीति विमृश्येति भावः । अवितथाभिसन्धिः सत्य-सङ्कल्पः ॥८॥</p>
<p>—ओ)०(ओ**—**</p>
<p>**॥ ८.७.९ ॥ **</p>
<p><strong>तम् उत्थितं वीक्ष्य कुलाचलं पुनः</strong></p>
<p><strong>समुद्यता निर्मथितुं सुरासुराः ।</strong></p>
<p><strong>दधार पृष्ठेन स लक्ष-योजन-</strong></p>
<p><strong>प्रस्तारिणा द्वीप इवापरो महान् ॥</strong></p>
<p>**श्रीधरः : **लक्ष-योजनः प्रस्तारो विस्तारोऽस्यास्तीति तथा तेन पृष्ठेन ॥९॥</p>
<p><strong>क्रम-सन्दर्भः :<em>न व्याख्यातम्।</em></strong></p>
<p><strong>विश्वनाथः :</strong> तं च कुलाचलं स कच्छपः पृष्ठेन दधार । महान् जलाधःस्थो जम्बू-द्वीप इवेत्य् अर्थः ॥९॥</p>
<p>—ओ)०(ओ**—**</p>
<p>**॥ ८.७.१० ॥ **</p>
<p><strong>सुरासुरेन्द्रैर् भुज-वीर्य-वेपितं</strong></p>
<p><strong>परिभ्रमन्तं गिरिम् अङ्ग पृष्ठतः ।</strong></p>
<p><strong>बिभ्रत् तद्-आवर्तनम् आदि-कच्छपो</strong></p>
<p><strong>मेनेऽङ्ग-कण्डूयनम् अप्रमेयः ॥</strong></p>
<p>**श्रीधरः : **यस्य गिरेर् आवर्तनं भ्रमणम् अङ्ग-कण्डूयनं नेने ।</p>
<p><strong>क्रम-सन्दर्भः :<em>न व्याख्यातम्।</em></strong></p>
<p><strong>विश्वनाथः :</strong> पृष्ठोपरि गुरुतर-पर्वत-परिभ्रमणे न च तस्य कष्टम् । प्रत्युत सुखम् एवाभूद् इत्य् आह सुरेति ॥१०॥</p>
<p>—ओ)०(ओ**—**</p>
<p>**॥ ८.७.११ ॥ **</p>
<p><strong>तथासुरान् आविशद् आसुरेण</strong></p>
<p><strong>रूपेण तेषां बल-वीर्यम् ईरयन् ।</strong></p>
<p><strong>उद्दीपयन् देव-गणांश् च विष्णुर्</strong></p>
<p><strong>दैवेन नागेन्द्रम् अबोध-रूपः ॥</strong></p>
<p>**श्रीधरः : **आसुरेणासुराकारेण दैवेन देवाकारेण रूपेणाविशत् ॥११॥</p>
<p><strong>क्रम-सन्दर्भः :</strong> तथेत्य् अत्र भगवतो भक्ति-रस-पोषक-लीला-वैचित्त्र्यार्थम् एव तत्-तद्-रूपेण तत्-तद्-आवेश इति ज्ञेयम् । आसुरेण राजसेन, दैवेन सात्त्विकेन रूपेण, शक्ति-विशेषेण । अबोधस् तु तामसः । अत्र तामस-शक्त्या वासुकिम् उद्दीपयन् संवर्धयन्न् इत्य् अर्थः ॥११॥</p>
<p><strong>विश्वनाथः :</strong> कतिपय-क्षपानन्तरं तेषां मन्थने सामर्थ्याभावं वासुकेश् सङ्घर्षण-पीडया प्राण-त्यागम् इव विलोक्य कृपया प्रभुर् एवं विदधाव् इत्य् आह—तथेति आसुरेण राजस्या शक्त्येत्य् अर्थः । ईरयन् प्रवर्तयन् दैवेन रूपेण सात्त्विक्या शक्त्येत्य् अर्थः। अबोध-रूपस् तामस-शक्तिमयः सन्न् इत्य् अर्थः । अबोध इति मोहेन तस्य पीडा-बोधो नाभूद् इति भावः ॥११॥</p>
<p>—ओ)०(ओ**—**</p>
<p>**॥ ८.७.१२ ॥ **</p>
<p><strong>उपर्य् अगेन्द्रं गिरि-राड् इवान्य</strong></p>
<p><strong>आक्रम्य हस्तेन सहस्र-बाहुः ।</strong></p>
<p><strong>तस्थौ दिवि ब्रह्म-भवेन्द्र-मुख्यैर्</strong></p>
<p><strong>अभिष्टुवद्भिः सुमनो-ऽभिवृष्टः ॥</strong></p>
<p><strong>श्रीधरः :<em>न व्याख्यातम्।</em></strong></p>
<p>**क्रम-सन्दर्भः :**दिवि ब्रह्म-भवेन्द्र-मुख्यैर् इत्य् अत्र भवस्य कैलासे, दिवि च महेन्द्रादीनां क्षीरोद-तीरे दिवि च काय-व्यूहो ज्ञेयः ॥१२॥</p>
<p><strong>विश्वनाथः :</strong> ततश् च मन्दरम् ऊर्ध्वम् उच्छलन्तं वीक्ष्य यत् कृतवांस् तद् आह—उपरीति ब्रह्मादि-मुख्यैर् विष्णु-पार्षदैर् इत्य् अर्थः । यद् वा । इन्द्रादीनां क्षीरोद-तीरे दिवि च काय-व्यूहो ज्ञेयः ॥१२॥</p>
<p>—ओ)०(ओ**—**</p>
<p>**॥ ८.७.१३ ॥ **</p>
<p><strong>उपर्य् अधश् चात्मनि गोत्र-नेत्रयोः</strong></p>
<p><strong>परेण ते प्राविशता समेधिताः ।</strong></p>
<p><strong>ममन्थुर् अब्धिं तरसा मदोत्कटा</strong></p>
<p><strong>महाद्रिणा क्षोभित-नक्र-चक्रम् ॥</strong></p>
<p>**श्रीधरः : **आत्मनि देव-दैत्य-मध्ये । गोत्रे दार्ध्य-रूपेण, नेत्रे अभेद्याबोध-रूपेण, परेण हरिणा क्षोभितं नक्राणां चक्रं समूहो यस्मिन् ॥१३॥</p>
<p><strong>क्रम-सन्दर्भः :<em>न व्याख्यातम्।</em></strong><sup id="fnref:2"><a href="#fn:2" class="footnote-ref" role="doc-noteref">2</a></sup></p>
<p><strong>विश्वनाथः :</strong> तद् एवम् उपरि सहस्र-बाहु-रूपेण आत्मनि दैत्य-देव-समूहे आसुर-दैव-रूपेण गोत्रे दार्ढ्य-रूपेण नेत्रे अबोध-रूपेण प्रविशता परेण हरिणा ॥१३॥</p>
<p>—ओ)०(ओ**—**</p>
<p>**॥ ८.७.१४ ॥ **</p>
<p><strong>अहीन्द्र-साहस्र-कठोर-दृङ्-मुख-</strong></p>
<p><strong>श्वासाग्नि-धूमाहत-वर्चसोऽसुराः ।</strong></p>
<p><strong>पौलोम-कालेय-बलील्वलादयो</strong></p>
<p><strong>दवाग्नि-दग्धाः सरला इवाभवन् ॥</strong></p>
<p>**श्रीधरः : **दृशश् च मुखानि च श्वासाश् च । अहीन्द्रस्य साहस्रम् अपरिमिताः कठोरा ये दृग् आदयस् तेभ्यो निर्गताभ्याम् अग्नि-धूमाभ्याम् आहतं वर्चो येषां ते सरला द्रुम-विशेषाः ।</p>
<p>**क्रम-सन्दर्भः :**अहीन्द्र-साहस्राः सहस्र-सङ्ख्ययैव परिवृताः, न तु शताधिक-सङ्ख्यया ॥१४॥</p>
<p><strong>विश्वनाथः :</strong> आ सम्यग् एव हत-वर्चसः शरला द्रुम-भेदाः ॥१४॥</p>
<p>—ओ)०(ओ**—**</p>
<p>**॥ ८.७.१५ ॥ **</p>
<p><strong>देवांश् च तच्-छ्वास-शिखा-हत-प्रभान्</strong></p>
<p><strong>धूम्राम्बर-स्रग्-वर-कञ्चुकाननान् ।</strong></p>
<p><strong>समभ्यवर्षन् भगवद्-वशा घना</strong></p>
<p><strong>ववुः समुद्रोर्म्य्-उपगूढ-वायवः ॥</strong></p>
<p>**श्रीधरः : **देवांस् तु भगवद्-वशा घनाः समभ्यवर्षन् । समुद्रोर्मिभिर् उपगूढा वायवश् च शीतला ववुर् वान्तिस्म । कथं भूतान् । तस्याहीन्द्रस्य श्वास-शिखाभिर्हता प्रभा येषाम् । धूम्राण्य् अम्बरादीनि येषाम् ॥१५॥</p>
<p><strong>क्रम-सन्दर्भः :<em>न व्याख्यातम्।</em></strong></p>
<p><strong>विश्वनाथः :</strong> देवांश् च दूरवर्तिनस् तत्-पुच्छ-धारिणोऽपि । सुधा न जायेतेति मन्थनाधिक्याद् असार-भागे निःसृत एव सुधोद्गम-सम्भवाद् इति भावः ॥१५॥</p>
<p>—ओ)०(ओ**—**</p>
<p>**॥ ८.७.१६ ॥ **</p>
<p><strong>मथ्यमानात् तथा सिन्धोर् देवासुर-वरूथ-पैः ।</strong><br>
यदा सुधा न जायेत निर्ममन्थाजितः स्वयम् ॥**</p>
<p><strong>श्रीधरः, विश्वनाथः :<em>न व्याख्यातम्।</em></strong></p>
<p>**क्रम-सन्दर्भः :**मथ्यमान इत्य्-आदि स-टीकं पद्य-द्वयं विगीतम् ॥१६॥</p>
<p>—ओ)०(ओ**—**</p>
<p>**॥ ८.७.१७ ॥ **</p>
<p><strong>मेघ-श्यामः कनक-परिधिः कर्ण-विद्योत-विद्युन्</strong></p>
<p><strong>मूर्ध्नि भ्राजद्-विलुलित-कचः स्रग्-धरो रक्त-नेत्रः ।</strong></p>
<p><strong>जैत्रैर् दोर्भिर् जगद्-अभय-दैर् दन्दशूकं गृहीत्वा</strong></p>
<p><strong>मथ्नन् मथ्ना प्रतिगिरिर् इवाशोभताथो धृताद्रिः ॥</strong></p>
<p>**श्रीधरः : **धृतोऽद्रिर् येन स धृताद्रिर् भगवान् परम-पुरुषोऽनन्तरम् अशोभतेत्य् अन्वयः । कथं-भूतः ? कनक-परिधिः पीत-वासाः । कर्णयोर् विद्योतमाना विद्युत्-कुण्डल-लक्षणा यस्य । तथा मूर्ध्नि भ्राजन्तो विलुलिताः कचा यस्य स तथा । जैत्रैर् जिष्णुभिः । दन्दशूकं सर्पम् । प्रति-गिरिः प्रति-द्वन्द्वी पर्वतः ॥१७॥</p>
<p><strong>क्रम-सन्दर्भः :<em>न व्याख्यातम्।</em></strong></p>
<p><strong>विश्वनाथः :</strong> कनकः परिधिः कनक-वर्णं परिधानं यस्य स विद्युन्-मकर-कुण्डलम् । मथ्ना मथन-साधनेन मन्दर-गिरिणा प्रति-गिरिः कनक-गिरेस् तस्य प्रतियोगीन्द्र-नील-गिरिर् इत्य् अर्थः ॥१७॥</p>
<p>—ओ)०(ओ**—**</p>
<p>**॥ ८.७.१८ ॥ **</p>
<p><strong>निर्मथ्यमानाद् उदधेर् अभूद् विषं</strong></p>
<p><strong>महोल्बणं हालहलाह्वम् अग्रतः ।</strong></p>
<p><strong>सम्भ्रान्त-मीनोन्मकराहि-कच्छपात्</strong></p>
<p><strong>तिमि-द्विप-ग्राह-तिमिङ्गिलाकुलात् ॥</strong></p>
<p>**श्रीधरः : **हालाहलम् इत्य् आह्वा नाम यस्य । संभ्रान्ता मीना उद्गता मकरादयश् च यस्मिंस् तस्मात् तिम्य्-आदिभिर् आकुलाच् च ॥१८॥</p>
<p><strong>क्रम-सन्दर्भः :<em>न व्याख्यातम्।</em></strong></p>
<p><strong>विश्वनाथः :</strong> विषम् अभूद् इति । वीरुद्-आदिषु विषस्यामृतस्य च सत्त्वात् मथने सति प्रथमं विष-भागः पृथक्तया उत्थित इति ज्ञेयः । हालाहलाह्वम् इति हालाहलं हालहलं तथैव च हलाहलम् इति द्वि-रूप-कोषः । सन्त्रास्ताः केयं विपत्तिर् आगतेति आविग्ना मीनादयो यस्मिंस् तस्मात् । उन्मकर उत्कृष्टो मकरः तिमि-तिमिङ्गिलौ मत्स्य-भेदौ ॥१८॥</p>
<p>—ओ)०(ओ**—**</p>
<p>**॥ ८.७.१९ ॥ **</p>
<p><strong>तद् उग्र-वेगं दिशि दिश्य् उपर्य् अधो</strong></p>
<p><strong>विसर्पद् उत्सर्पद् असह्यम् अप्रति</strong><sup id="fnref:3"><a href="#fn:3" class="footnote-ref" role="doc-noteref">3</a></sup>** ।**</p>
<p><strong>भीताः प्रजा दुद्रुवुर् अङ्ग सेश्वरा</strong></p>
<p><strong>अरक्ष्यमाणाः शरणं सदा-शिवम् ॥</strong><sup id="fnref:4"><a href="#fn:4" class="footnote-ref" role="doc-noteref">4</a></sup></p>
<p>**मध्वः :**रुद्रस्य यशसोऽर्थाय स्वयं विष्णुर् विषं विभुः ।</p>
<blockquote>
<p>न संजह्रे समर्थोऽपि वायुं चोचे प्रशान्तये ॥ इति च ॥१९॥</p></blockquote>
<p>**श्रीधरः : **तद् विषम् अप्रति अप्रतिमं प्रतिक्रियाशून्यम् इति वा । कुतः ? उग्रो वेगो यस्य । तद् एवाह, दिशि दिशीति । यद् वा, उग्रा वेगा रोमाञ्च-स्वेदादयो यस्मात् । अत एवासह्यं विलोक्य भीता अन्येन केनाप्य् अरक्ष्यमाणाः सदा-शिवं शरणं दुद्रुवुर् जग्मुः ॥१९॥</p>
<p>**क्रम-सन्दर्भः :**दिशि दिशीति शनैः शनैर् एवेति ज्ञेयम् । शीघ्रत्वे झटिति सृष्टि-नाशापत्तेः प्रजाश् चात्र देवासुरा एव । साधारणानां समुद्र-वृन्द-लङ्घनाद्य्-अशक्तेः । तत्रापि झटिति। ऊर्ध्व-स्थित-तत्-तद्-व्यूहानां तत्र-स्थ-शिव-प्रभावेणैव तथा-स्थितिर् ज्ञेया । अधः-स्थितानां तु तस्मिन् न गमनम् । विषाग्निना झटित्य् ऊर्ध्व-व्याप्तेः सम्भ्रमेण तत्-तद्-अस्फूर्तेश् च । अरक्ष्यमाणाः श्री-शिव-महिम-दर्शनार्थे श्री-भगवत उदासीनीभावात् ॥१८॥</p>
<p><strong>विश्वनाथः :</strong> दिशि दिशि विसर्पत् उपरि उपसर्पत् अधोऽवसर्पच् चेति शेषो ज्ञेयः । सर्पणं च शनैः शनैर् एवेति ज्ञेयम् । शीघ्रत्वे झटिति सृष्टि-नाशापत्तेः । प्रजाश् चात्र देवासुरा एव साधारणानां झटिति समुद्र-लङ्घनाद्य्-अशक्तेः । अप्रति अप्रतिमं प्रतिक्रिया-शून्यम् इति वा विलोक्येति शेषः । अरक्ष्यमाणा इति तदानीं भगवता तद्-अपेक्षणं स्व-भक्त-श्रेष्ठाय चन्द्रार्ध-मौलये तादृश-कीर्ति-प्रदानार्थम् इति ज्ञेयम् ॥१९॥</p>
<p>—ओ)०(ओ**—**</p>
<p>**॥ ८.७.२० ॥ **</p>
<p><strong>विलोक्य तं देव-वरं त्रि-लोक्या</strong></p>
<p><strong>भवाय देव्याभिमतं मुनीनाम् ।</strong></p>
<p><strong>आसीनम् अद्राव् अपवर्ग-हेतोस्</strong></p>
<p><strong>तपो जुषाणं स्तुतिभिः प्रणेमुः ॥</strong></p>
<p>**श्रीधरः : **त्रि-लोक्या उद्भवाय देव्या सहाद्रौ कैलासे आसीनं, तथापि मुनीनाम् अभिमतं तेषाम् एवापवर्गाय तपो-जुषाणम् ॥२०॥</p>
<p><strong>क्रम-सन्दर्भः :<em>न व्याख्यातम्।</em></strong></p>
<p><strong>विश्वनाथः :</strong> भवाय भूत्यै सम्पत्त्य्-अर्थम् इति यावत् । अद्रौ कैलासे । मुनीनाम् अपवर्ग-हेतोस् तपो-जुषाणम् ॥२०॥</p>
<p>—ओ)०(ओ**—**</p>
<p><strong>॥ ८.७.२१ ॥</strong></p>
<p><strong>श्री-प्रजापतय ऊचुः</strong>—</p>
<p><strong>देव-देव महा-देव भूतात्मन् भूत-भावन ।</strong><br>
त्राहि नः शरणापन्नांस् त्रैलोक्य-दहनाद् विषात् ॥**</p>
<p>**श्रीधरः : **</p>
<p>निर्गुणं सगुणं चैव शिवं हरि-पराक्रमैः ।</p>
<p>स्तुवन्तस् तु प्रजेशाना नामन्य् अन्तान्तरं तयोः ॥ इति ॥२१॥</p>
<p><strong>क्रम-सन्दर्भः</strong><sup id="fnref:5"><a href="#fn:5" class="footnote-ref" role="doc-noteref">5</a></sup>** :**निर्गुणम् इत्य्-आदि-टीका-पद्ये हरि-पराक्रमैर् इत्य् अनेन हरेर् एव मूलत्वम् आयातम् । अत एव यत् तद्-अन्तरम् अस्ति, तद् अपि स्तुति-तात्पर्यान् नामन्य् अन्तेत्य् आयाति । स्तुतिश् च—महिम्ना स्तूयमाना हि देवा वीर्येण वर्धन्ते इति वैदिक-न्यायेन कालकूट-नाशनार्थम् । श्री-हरेर् मूलत्वं तु स्वयं श्री-शिवेनैव वक्ष्यते—</p>
<blockquote>
<p>पुंसः कृपयतो भद्रे सर्वात्मा प्रीयते हरिः ।<br>
प्रीते हरौ भगवति प्रीयेऽहं सचराचरः ॥[भा।पु। ८.७.४१] इति ।</p></blockquote>
<p>तथा नवमे—</p>
<blockquote>
<p>वयं न तात! प्रभवाम भूम्नि<br>
यस्मिन् परेऽन्येऽप्य् अज-जीव-कोशाः ।<br>
भवन्ति काले न भवन्ति हीदृशाः<br>
सहस्रशो यत्र वयं भ्रमामः ॥[भा।पु। ९.४.५६] इति ।<br>
एते वयं यस्य वशे महात्मनः<br>
स्थिताः शकुन्ता इव सूत्र-यन्त्रिताः ॥ [भा।पु। ५.१७.२२] इत्य्-आदि ।</p></blockquote>
<p>अन्यथा [श्री-रुद्रस्य परत्वे] तद्-वाक्य-विरोधोपपत्तेः ॥२१॥</p>
<p><strong>विश्वनाथः :</strong> हे महादेव ! त्राहि त्रायस्व ! ननु महादेवो न त्रायते किन्तु संहरति संहारावतारत्वात् तत्राहुः । भूतत्मन् भूतानि चेतयसि । हे भूत-भावन ! भूतानि पालयस्य् एव ॥२१॥</p>
<p>—ओ)०(ओ**—**</p>
<p>**॥ ८.७.२२ ॥ **</p>
<p><strong>त्वम् एकः सर्व-जगत ईश्वरो</strong><sup id="fnref:6"><a href="#fn:6" class="footnote-ref" role="doc-noteref">6</a></sup>** बन्ध-मोक्षयोः ।**</p>
<p><strong>तं त्वाम् अर्चन्ति कुशलाः प्रपन्नार्ति-हरं गुरुम् ॥</strong><sup id="fnref:7"><a href="#fn:7" class="footnote-ref" role="doc-noteref">7</a></sup></p>
<p>**मध्वः :**तत्र तत्र स्तुति-पदैर् हरिर् एव तु तद्-गतः ।</p>
<blockquote>
<p>स्तूयतेऽतो युक्तम् एव गुणाधिक्य-वचोऽपि तु ॥ इति च ॥२१॥</p></blockquote>
<p><strong>श्रीधरः, क्रम-सन्दर्भः :<em>न व्याख्यातम्।</em></strong></p>
<p><strong>विश्वनाथः :</strong> ननु भूत-भावनो विष्णुर् एव तं शरणं यातेति तत्राहुः । त्वम् एकः नहीश्वरो बहवो भवन्त्य् अतस् त्वं विष्णुश् चैक एव माया-गुण-स्पर्शास्पर्शाभ्याम् एव भेद इति भावः ॥२२॥</p>
<p>—ओ)०(ओ**—**</p>
<p>**॥ ८.७.२३ ॥ **</p>
<p><strong>गुण-मय्या स्व-शक्त्यास्य सर्ग-स्थित्य्-अप्ययान् विभो ।</strong><br>
धत्से यदा स्व-दृग् भूमन् ब्रह्म-विष्णु-शिवाभिधाम् ॥**</p>
<p>**श्रीधरः : **नन्व् एवं-भूतो विष्णुर् इति प्रसिद्धं तत्राहुः, गुण-मय्येति । अस्य जगतो यदा सर्गादीन् धत्से तदा हे भूमन्, स्व-दृक् स्वतः सिद्ध-ज्ञानस् त्वं ब्रह्मादि-संज्ञां धत्से ॥२३॥</p>
<p><strong>क्रम-सन्दर्भः :<em>न व्याख्यातम्।</em></strong></p>
<p><strong>विश्वनाथः :</strong> पुरुष-रूपेण स्तुवन्ति गुण-मय्येति यदा सर्गादीन् धत्से तदा ब्रह्मादि-संज्ञां धत्से ॥२३॥</p>
<p>—ओ)०(ओ**—**</p>
<p>**॥ ८.७.२४ ॥ **</p>
<p><strong>त्वं ब्रह्म परमं गुह्यं सद्-असद्-भाव-भावनम् ।</strong><br>
नाना-शक्तिभिर् आभातस् त्वम् आत्मा जगद्-ईश्वरः ॥**</p>
<p>**श्रीधरः : **तत्र हेतुः—त्वं ब्रह्मेति । सद्-असतो भवान् देव-तिर्यग्-आदि-रूपान् भावयतीति तथ । सृज्यं तु त्वद्-व्यतिरिक्तं नास्तीत्य् आहुः—आत्मैव त्वं नाना-शक्तिभिर् जगद्-रूपेणाभातस् तस्माद् ईश्वरः ॥२४॥</p>
<p><strong>क्रम-सन्दर्भः :<em>न व्याख्यातम्।</em></strong></p>
<p><strong>विश्वनाथः :</strong> निर्विशेष-स्वरूपत्वेन स्तुवन्ति—त्वं ब्रह्मेति । ब्रह्मत्वेन स्तुवन्ति सदसद्-भावान् उत्कृष्ट-निकृष्ट-स्वभावान् देव-तिर्यग्-आदीन् भावयसि सृजसि विष्णुत्वेन स्तुवन्ति नानेति ॥२४॥</p>
<p>—ओ)०(ओ**—**</p>
<p>**॥ ८.७.२५ ॥ **</p>
<p><strong>त्वं शब्द-योनिर् जगद्-आदिर् आत्मा</strong></p>
<p><strong>प्राणेन्द्रिय-द्रव्य-गुणः स्वभावः ।</strong></p>
<p><strong>कालः क्रतुः सत्यम् ऋतं च धर्मस्</strong></p>
<p><strong>त्वय्य् अक्षरं यत् त्रि-वृद्-आमनन्ति ॥</strong></p>
<p>**श्रीधरः : **स्वतः-सिद्ध-ज्ञानत्वम् उपपादयतो जगद्-आत्मना आभान-प्रकारम् आहुः, त्वं शब्दस्य वेदस्य योनिः । अतः स्वतः-सिद्ध-ज्ञानः । त्वं जगद्-आदिर् महत्-तत्त्वम् । आत्मा चाहङ्कारः । कथं-भूतः ? प्राणेन्द्रिय-द्रव्याणां कारण-भूता गुणा यस्य । राजसादि-त्रि-विध इत्य् अर्थः । स्वभावादयश् च त्वम् एव । क्रतुः सङ्कल्पः सत्यम् ऋतं चेति यो धर्मः स त्वम् । महद्-आदि-स्वरूपत्वे हेतुः—त्रि-वृत् त्रि-गुणात्मकं यद् अक्षरं प्रधानं त्वयि त्वद्-आश्रयं तद् आमनन्ति । यद् वा, एवं-भूते त्वयि त्रि-वृद् अक्षरं प्रणवं प्रकाशकम् आहुर् इत्य् अर्थः ॥२५॥</p>
<p>**क्रम-सन्दर्भः :**ऋतं च सूनृता वाणी [भा।पु। ११.१९.३८], सत्यं च सम-दर्शनम्[भा।पु। ११.१९.३७] ॥२५॥</p>
<p><strong>विश्वनाथः :</strong> सर्व-वाचक-वाच्यत्वेन स्तुवन्ति त्वं निखिल-शब्दानां योनिर् अकारादि-वर्ग-सङ्घः । प्राणश् च इन्द्रियाणि च द्रव्याणि पृथिव्य्-आदीनि च तैः सह गुणः सत्त्वादिश् च त्वम् । त्रिवृद्-अक्षरं यत् प्रणव-संज्ञं तत् त्वय्य् एव आमनन्ति । तद्-वाचिकम् इति निश्चिन्वन्तीत्य् अर्थः ॥२५॥</p>
<p>—ओ)०(ओ**—**</p>
<p>**॥ ८.७.२६ ॥ **</p>
<p><strong>अग्निर् मुखं तेऽखिल-देवतात्मा</strong></p>
<p><strong>क्षितिं विदुर् लोक-भवाङ्घ्रि-पङ्कजम् ।</strong></p>
<p><strong>कालं गतिं तेऽखिल-देवतात्मनो</strong></p>
<p><strong>दिशश् च कर्णौ रसनं जलेशम् ॥</strong></p>
<p>**श्रीधरः : **अखिल-देवतात्मा, अग्निः सर्वा देवताः इति श्रुतेः । सोऽग्निस् ते मुखम् । हे लोक-भव । द्वितीयान्तेषु विदुर् इत्य् अस्य संबन्धः ॥२६॥</p>
<p>**क्रम-सन्दर्भः :**गतिं चेष्टाम् ॥२६॥</p>
<p><strong>विश्वनाथः :</strong> समष्टि-रूपत्वेन स्तुवन्ति अग्निर् इति पञ्चभिः । अखिल-देवतात्मा अग्निः सर्व-देवताः इति श्रुतेः । हे लोक-भव ॥२६॥</p>
<p>—ओ)०(ओ**—**</p>
<p>**॥ ८.७.२७ ॥ **</p>
<p><strong>नाभिर् नभस् ते श्वसनं नभस्वान्</strong></p>
<p><strong>सूर्यश् च चक्षूंषि जलं स्म रेतः ।</strong></p>
<p><strong>परावरात्माश्रयणं तवात्मा</strong></p>
<p><strong>सोमो मनो द्यौर् भगवन् शिरस् ते ॥</strong></p>
<p>**श्रीधरः : **परे अवरे च ये आत्मानो जीवास् तेषाम् आश्रयस् तवात्माहङ्कारः ॥२७॥</p>
<p><strong>क्रम-सन्दर्भः :<em>न व्याख्यातम्।</em></strong></p>
<p><strong>विश्वनाथः :</strong> परेषाम् अवरेषाम् आत्मनाम् उत्कृष्ट-निकृष्ट-जीवानाम् आश्रयणम् आश्रयस् तवात्मा अहङ्कारः ॥२७॥</p>
<p>—ओ)०(ओ**—**</p>
<p>**॥ ८.७.२८ ॥ **</p>
<p><strong>कुक्षिः समुद्रा गिरयोऽस्थि-सङ्घा</strong></p>
<p><strong>रोमाणि सर्वौषधि-वीरुधस् ते ।</strong></p>
<p><strong>छन्दांसि साक्षात् तव सप्त धातवस्</strong></p>
<p><strong>त्रयी-मयात्मन् हृदयं सर्व-धर्मः ॥</strong></p>
<p>**श्रीधरः, विश्वनाथः : **त्रयी-मयात्मन् वेद-त्रय-मूर्ते ॥२८॥</p>
<p><strong>क्रम-सन्दर्भः :<em>न व्याख्यातम्।</em></strong></p>
<p>—ओ)०(ओ**—**</p>
<p>**॥ ८.७.२९ ॥ **</p>
<p><strong>मुखानि पञ्चोपनिषदस् तवेश</strong></p>
<p><strong>यैस् त्रिंशद्-अष्टोत्तर-मन्त्र-वर्गः ।</strong></p>
<p><strong>यत् तच् छिवाख्यं परमात्म-तत्त्वं</strong></p>
<p><strong>देव स्वयं-ज्योतिर् अवस्थितिस् ते ॥</strong></p>
<p>**श्रीधरः : **पञ्चोपनिषदस् तत् पुरुषाघोर-सद्यो-जात-वाम-देवेशान-रूपा मन्त्राः । यैर् मुखैर् अष्टोत्तर-त्रिंशन् मन्त्राणां वर्गः, तेषाम् एव मन्त्राणां पद-च्छेदेनाष्टोत्तर-त्रिंशत्-कलात्मका मन्त्रा इत्य् अर्थः । अवस्थितिर् उपरतावस्था ॥२९॥</p>
<p><strong>चैतन्य-मत-मञ्जुषा :</strong> यत् तच् छिवाख्यम् इत्य्-आदि । ते तव शिवाख्यं यत् परमात्म-तत्त्वं तत् स्वयं-ज्योतिर् ब्रह्म-भूतं ते उपरतिर् उपरतावस्था । वस्तुतस् तु भगवान् श्री-कृष्ण एव शिव-ब्रह्म-विष्णु-भेदेनाविर्भावे गुण-भेदाद् अवस्था-भेदवान् । गुणश् च गुणान्तर-मिश्रो रजस्-तमसोर् अपि सत्त्वान्तर्-भावः । सत्त्वेऽपि तयोर् यदा रुद्रस् तमस उपरतः शुद्ध-सत्त्व एव, तदासौ शिवः । स च भगवतः श्री-कृष्णस्य परमात्म-तत्त्वं परमा विभूतिः स एव ब्रूते । अवस्थितिः स्थानम् ॥२९॥</p>
<p><strong>क्रम-सन्दर्भः :<em>न व्याख्यातम्।</em></strong></p>
<p>**विश्वनाथः : **पञ्चोपनिषदः पुरुषोऽघोर-सद्योजात-वामदेवेशान-रूपा मन्त्राः । यैर् मुखैर् अष्टोत्तर-त्रिंशन्-मन्त्राणाम् वर्गः । तेषाम् एव मन्त्राणाम् पद-च्छेदेन अष्टोत्तर-त्रिंशत्-कलात्मका मन्त्रा इत्य् अर्थः । यत् तव परमात्म-तत्त्वं परमात्मा तच्-छिवाख्यं शिव एव परं स्वयं-ज्योतिः स्व-प्रकाशो देवो विष्णुर् अवस्थितिर् आश्रयः ॥२९॥</p>
<p>—ओ)०(ओ**—**</p>
<p>**॥ ८.७.३० ॥ **</p>
<p><strong>छाया त्व् अधर्मोर्मिषु यैर् विसर्गो</strong></p>
<p><strong>नेत्र-त्रयं सत्त्व-रजस्-तमांसि ।</strong></p>
<p><strong>साङ्ख्यात्मनः शास्त्र-कृतस् तवेक्षा</strong></p>
<p><strong>छन्दोमयो देव ऋषिः पुराणः ॥</strong></p>
<p>**श्रीधरः : **अधर्मस्योर्मिषु दम्भ-लोभादिषु यैर् ऊर्मिभिर् विसर्गः प्रतिसर्गः संहारः। यद् वा, यैः सत्त्वादिभिर् विविधः सर्गः, तानि नेत्र-त्रयम् । हे देव छन्दो-मय ! ऋषिर् वेदः स तवेक्षा ईक्षणम् । साक्षान् मनुर् इति पाठे मनुर् वेदः । तम् एवाह— छन्दो-मय इति ॥३०॥</p>
<p>**क्रम-सन्दर्भः :**अधर्मोर्मिषु ते तव छाया प्रकाशाभावः ॥३०॥</p>
<p><strong>विश्वनाथः :</strong> अधर्मस्य ऊर्मिषु ऊर्मयः दम्भाद्याः छाया इत्य् अर्थः । यैः सत्त्वादिभिर् विविधः सर्गस् तानि नेत्र-त्रयं हे देव छन्दो-मय ऋषिर् वेदस् तवेक्षा ईक्षणम् । साक्षान् नमुर् इति पाठेऽपि मनुर् वेदः ॥३०॥</p>
<p>—ओ)०(ओ**—**</p>
<p><strong>॥ ८.७.३१ ॥</strong><sup id="fnref:8"><a href="#fn:8" class="footnote-ref" role="doc-noteref">8</a></sup></p>
<p><strong>न ते गिरित्राखिल-लोक-पाल-</strong></p>
<p><strong>विरिञ्च-वैकुण्ठ-सुरेन्द्र-गम्यम् ।</strong></p>
<p><strong>ज्योतिः परं यत्र रजस् तमश् च</strong></p>
<p><strong>सत्त्वं न यद् ब्रह्म निरस्त-भेदम् ॥</strong></p>
<p>**श्रीधरः : **हे गिरित्र, ते परं ज्योतिर् अखिलानां लोक-पालादीनां गम्यं न भवति । कुतः ? यत्र रज-आदि नास्ति । किं तज्-ज्योतिः ? यन् निरस्त-भेदं ब्रह्म ॥३१॥</p>
<p>**चैतन्य-मत-मञ्जुषा : **न ते गिरित्रेत्य्-आदि । हे गिरित्र ! हे निखिल-लोक-पाल ! हे विरिञ्च ! हे वैकुण्ठ ! अभेदोपचारात् तत् तत् तेन सम्बोधनम् । ते परं ज्योतिर् न सुरेन्द्र-गम्य सुराणाम् इन्द्रियस्य च गम्यम्, यत्र सत्त्वं रजस् तमश् च नास्ति, यन् निरस्त-भेदं ब्रह्म, तत् ते परं ज्योतिर् इत्य् अर्थः ॥३१॥</p>
<p>**क्रम-सन्दर्भः :**न ते इति । यच् छिवस्य ज्योतिः परमात्म-लक्षणं तत्र स्थितं, तत् सम्यग् ज्ञाने तस्याप्य् अक्षमता युक्तैवेति वा व्याख्येयम् । तद् उक्तम्—द्युपतय एव ते न ययुर् अन्तम् अनन्ततया त्वम् अपि [भा।पु। १०.८७.४१] इति । ब्रह्म-संहिता-मते तु भगवद्-अङ्ग-विशेष एव सदा-शिवः, न त्व् अन्यः । यथा तत्रैव सर्वादि-कारण-गोविन्द-कथने—</p>
<blockquote>
<p>नियतिः सा रमा देवी तत्-प्रिया तद्-वशं तदा ।<br>
तल्-लिङ्गं भगवान् शम्भुर् ज्योति-रूपः सनातनः ।<br>
या योनिः सापरा शक्तिः [ब्र।सं। ७-८] इत्य्-आदि ।</p></blockquote>
<p>तत्रैव—तस्मिन्न् आविरभूल् लिङ्गे महा-विष्णुर् जगत्-पतिः [ब्र।सं। १०] इत्य्-आद्य्-अन्तम् ॥३१॥ (परमात्म-सन्दर्भः १७ द्रष्टव्यः]</p>
<p><strong>विश्वनाथः :</strong> हे गिरित्र ! ते तव ज्योतिर् यत् परं ब्रह्म, तद् अखिल-लोक-पालादीनां गम्यं न भवति । अत्र वैकुण्ठस्य विष्णोः स्वरूपम् एव यद्यपि परं ब्रह्म, तद् अपि तस्य स्व-स्वरूपस्य स्वागम्यत्वं नापकर्षः खपुष्प-ज्ञानं सार्वज्ञ्यं न निहन्तीति न्यायात् । यद् वा, गिरित्रादि सुरेन्द्रान्तानि सम्बोधन-पदान्य् एव व्याख्येयानि ॥३१॥</p>
<p>—ओ)०(ओ**—**</p>
<p>**॥ ८.७.३२ ॥ **</p>
<p><strong>कामाध्वर-त्रिपुर-कालगराद्य्-अनेक-</strong></p>
<p><strong>भूत-द्रुहः क्षपयतः स्तुतये न तत् ते ।</strong></p>
<p><strong>यस् त्व् अन्त-काल इदम् आत्म-कृतं स्व-नेत्र-</strong></p>
<p><strong>वह्नि-स्फुलिङ्ग-शिखया भसितं न वेद ॥</strong></p>
<p>**श्रीधरः : <strong>कामश् चाध्वरश् च दक्ष-यज्ञस् त्रिपुरादयश् च ये अनेक-भूत-द्रुहः, तान् क्षपयतः संहरतस् ते तत् कर्म स्तुतये न भवति । अत्य्-अल्पम् एतद् इत्य् अर्थः । गर-क्षपणस्याप्य् अवश्यं भावित्वेन सिद्धवन् निर्देशः । स्तुतयेऽलं न भवतीत्य् अत्र हेतुः</strong>—**यस् तु भवान् स्व-नेत्र-वह्नि-विस्फुलिङ्गस्य शिखयेदं जगद् भसितं भस्म-साज्जातं न वेद नालोचयत्य् अपि ॥३२॥</p>
<p><strong>क्रम-सन्दर्भः :<em>न व्याख्यातम्।</em></strong></p>
<p>**विश्वनाथः : **न च साम्प्रतिकं विषस्योपशमनं त्वया दुष्करम् इत्य् आहुः—कामेति । कामादयो ये अनेक-भूत-द्रुहस् तान् क्षपयतः संहरतस् तव तत्-विषोपशमनं कर्म स्तुतये न भवति अत्यल्पत्वात् । अध्वरो दक्ष-यज्ञः । कालो गरश् च दैत्य-विशेष आसीत् । किं वा, अस्यैवावश्य-संहार्यत्वेन सिद्धवन्-निर्देशः । भसितं न वेदेति कदा जगद् इदं भस्मीकृतम् इत्य् अपि न वेद, नानुसन्धत्ते । तस्यैतद् विष-मात्र-संहारः कियान् इति भावः ॥३२॥</p>
<p>—ओ)०(ओ**—**</p>
<p>**॥ ८.७.३३ ॥ **</p>
<p><strong>ये त्व् आत्म-राम-गुरुभिर् हृदि चिन्तिताङ्घ्रि-</strong></p>
<p><strong>द्वन्द्वं चरन्तम् उमया तपसाभितप्तम् ।</strong></p>
<p><strong>कत्थन्त उग्र-परुषं निरतं श्मशाने</strong></p>
<p><strong>ते नूनम् ऊतिम् अविदंस् तव हात-लज्जाः ॥</strong></p>
<p>**श्रीधरः : **तद् एवं नित्यं परानुग्रह-व्यग्रं त्वां ये निन्दन्ति तेऽति-मूर्खा इत्य् आहुः, ये तु उमया सह चरन्तं तस्यां नितरां रतं कामिनं कत्थन्ते प्रलपन्ति । तथा श्मशाने चरन्तम् उग्रं क्रूरं पुरुषं च हिंस्रं कत्थन्ते । कथं भूतम् । आत्मारामाश् च ते गुरवो विश्वहितोपदेष्टारस्तैर् हृदि चिन्तितम् अङ्घ्रि-द्वन्द्वं यस्य तथा-भूतम् अपि तपसाभितप्तम् अपि । ते नूनं तवोतिम् अविदन्न् इति काकुः । त्वल्-लीलां नैव विदुर् इत्य् अर्थः । अतो हात-लज्जास् त्यक्त-त्रपाः । कथम् आत्मारामैः सेवित-चरण-युगलस्य ते कामित्वं संभवति ? कथं वा तपसाभितप्तस्य शान्तस्योग्रत्वं परुषत्वं वा संभवति ? इत्य् अविचार्यैव प्रलापाद् इत्य् अर्थः ॥३३॥</p>
<p>**क्रम-सन्दर्भः :<strong>ये त्व् इति । अयम् अर्थः</strong>—**ये त्वाम् उग्रत्वेन परुष-वचनत्वेन श्मशान-निरतत्वेन च प्रतीयमानम् अपि हात-लज्जाः त्यक्त-सङ्कोचाः सन्तः कत्थन्ते श्लाघन्ते, त एव तवोतिं तेन तेन माया-कृतेन स्व-संवरण-मयीं लीलाम् अविदन् ? नैव ज्ञातवन्तः<sup id="fnref:9"><a href="#fn:9" class="footnote-ref" role="doc-noteref">9</a></sup> । कत्थ श्लाघायाम्, विद सम्वरणे इति धातु-द्वयम् अत्रोपजीव्यत इति भावः ।</p>
<p>माया-पिहित-दृष्टीनां तु त्वम् इत्थं भासीत्य् अभिप्रेत्य तम् अन्यथा विशिंषन्ति [स्वामि-चरणाः]**—**आत्मारामेति । भागवत-परमहंसानां गुरुत्वेन परमादर-विषयम् इत्य् अर्थः । तथा उमया तन्-नाम्ना विख्यात-तपस्यया देव्या सह चरन्तं, तथा स्वयम् अपि तपसा परम-ज्ञान-प्रभावेण अभि सर्वतो-भावेन तप्तम् ऐश्वर्यं यस्य तादृशम् इति । तप ऐश्वर्ये इति धातुर् उपजीव्य इति ॥३३॥</p>
<p><strong>विश्वनाथः :</strong> तव माहात्म्यं बहिर् दर्शिभिर् दुर्गम्म् इत्य् आहुः**—**ये त्व् इति । उमया सह चरन्तं रममाणम् अपि तपसा अभितप्तं न तु कामेन व्याप्तम् अत एवात्मारामाणां गुरुभिर् अपि ध्याताङ्घ्रिं तथाभूतम् अपि त्वाम् उग्रं पुरुषं कत्थन्ते विपरीत-लक्षणानया श्लाघन्ते । ये निन्दन्ति ते नूनं तवोतिम् अविदन्न् इति काकुः । त्वल्-लीलां नैव जानन्तीति काम-क्रोधाद्य्-अनाचार-मयी तवेयं चेष्टा लोकोपहासिका लीलैवेत्य् अर्थः । हात-लज्जास् त्यक्त-त्रपाः स्वयं काम-क्रोधादिभिश् चर्यमाणास् त्वाम् आत्माराम-शिखामणिर् ध्याटाङ्घ्रिं निन्दितुं किं लज्जाम् अपि न प्राप्नुवन्तीत्य् अर्थः ॥३३॥</p>
<p>—ओ)०(ओ**—**</p>
<p>**॥ ८.७.३४ ॥ **</p>
<p><strong>तत् तस्य ते सद्-असतोः परतः परस्य</strong></p>
<p><strong>नाञ्जः स्वरूप-गमने प्रभवन्ति भूम्नः ।</strong></p>
<p><strong>ब्रह्मादयः किम् उत संस्तवने वयं तु</strong></p>
<p><strong>तत्-सर्ग-सर्ग-विषया अपि शक्ति-मात्रम् ॥</strong></p>
<p>**श्रीधरः : **आस्तां तावन् निन्दकानां वार्ता, महान्तोऽपि तव तत्त्वं न जानन्तीत्य् आहुः, तत् तस्मात् तव स्वरूपस्य गमने ज्ञाने ब्रह्मादयोऽपि न समर्थाः, संस्तवने तु कुतः शक्ताः स्युः ? तत्र वयं कथं प्रभवेम ? यतस् तेषां सर्गेऽत्य्-अन्तार्वाचीनाः । तथापि यद् एतत् तव स्तवनम् एतद् आत्म-शक्ति-परिमित-मात्रम् इत्य् अर्थः ॥३४॥</p>
<p><strong>क्रम-सन्दर्भः :<em>न व्याख्यातम्।</em></strong></p>
<p><strong>विश्वनाथः :</strong> तेषां का कथा ब्रह्मादयोऽपि ते तत्त्वं न जानन्तीत्य् आहुः—तद् इति । तस्माद् ब्रह्मतः सर्गो येषां तेषां मरीद्य्-आदीनां सृष्टि-विषयाः । शक्ति-मात्रं शक्त्य्-अनुरूपम् एव स्तुमः । न तु यथोचितम् ॥३४॥</p>
<p>—ओ)०(ओ**—**</p>
<p>**॥ ८.७.३५ ॥ **</p>
<p><strong>एतत् परं प्रपश्यामो न परं ते महेश्वर ।</strong><br>
मृडनाय हि लोकस्य व्यक्तिस् तेऽव्यक्त-कर्मणः ॥**</p>
<p>**श्रीधरः : **तद् एवाहुः—एतत् परम् इति । न परं रूपं, तथापि त्वद्-दर्शनाद् एव कृटार्था वयम् इत्य् आहुः—मृडनाय हीति ॥३५॥</p>
<p>**क्रम-सन्दर्भः :**मृडनायेति । मृड सुखे धातुः ॥३५॥</p>
<p><strong>विश्वनाथः :</strong> मृडनायेति विषं संहृत्य शीघ्रं लोक-सुखं निष्पादयति ध्वनिः ॥३५॥</p>
<p>—ओ)०(ओ**—**</p>
<p><strong>॥ ८.७.३६ ॥</strong></p>
<p><strong>श्री-शुक उवाच—</strong></p>
<p><strong>तद्-वीक्ष्य व्यसनं तासां कृपया भृश-पीडितः ।</strong><br>
सर्व-भूत-सुहृद् देव इदम् आह सतीं प्रियाम् ॥**</p>
<p><em>न कतमेनापि व्याख्यातम्।</em></p>
<p>—ओ)०(ओ**—**</p>
<p><strong>॥ ८.७.३७ ॥</strong></p>
<p><strong>श्री-शिव उवाच—</strong></p>
<p><strong>अहो बत भवान्य् एतत् प्रजानां पश्य वैशसम् ।</strong><br>
क्षीरोद-मथनोद्भूतात् कालकूटाद् उपस्थितम् ॥**</p>
<p>**श्रीधरः : **मत्-प्रभावम् अविचार्य विष-पाने प्रवृत्तं मां कथञ्चिद् इयं प्रिया वारयेद् इति शङ्कया ताम् अनुज्ञापयन्न् आह—अहो बतेति सार्धैश् चतुर्भिः । वैशसं दुःखम् ॥३७॥</p>
<p><strong>क्रम-सन्दर्भः, विश्वनाथः :<em>न व्याख्यातम्।</em></strong></p>
<p>—ओ)०(ओ**—**</p>
<p>**॥ ८.७.३८ ॥ **</p>
<p><strong>आसां प्राण-परीप्सूनां विधेयम् अभयं हि मे ।</strong><br>
एतावान् हि प्रभोर् अर्थो यद् दीन-परिपालनम् ॥**</p>
<p>**श्रीधरः : **प्राण-परीप्सूनां प्राण-रक्षणेच्छूनाम् । मे मया । प्रभोः समर्थस्य । अर्थः कार्यम् ॥३८॥</p>
<p>**क्रम-सन्दर्भः :**आसाम् इति सार्धकम् ॥३८॥</p>
<p><strong>विश्वनाथः : <em>न व्याख्यातम्।</em></strong></p>
<p>—ओ)०(ओ**—**</p>
<p>**॥ ८.७.३९ ॥ **</p>
<p><strong>प्राणैः स्वैः प्राणिनः पान्ति साधवः क्षण-भङ्गुरैः ।</strong><br>
बद्ध-वैरेषु भूतेषु मोहितेष्व् आत्म-मायया ॥**</p>
<p>**श्रीधरः : **किं च, बद्ध-वैरेषु भूतेषु परस्परं जिघांसत्सु ॥३९॥</p>
<p>**चैतन्य-मत-मञ्जुषा : **एतन् मया अवश्यं कर्तव्यम् इति श्री-रुद्र-वचनम् आह—प्राणैः स्वैर् इत्य्-आदि । ननु स्व-प्राणैः पर-प्राण-रक्षणे किं फलम् ? तत्राह—बद्ध-वैरेष्व् इत्य्-आदि ॥३९॥</p>
<p><strong>क्रम-सन्दर्भः :<em>न व्याख्यातम्।</em></strong></p>
<p><strong>विश्वनाथः :</strong> नन्व् अमीषु सांसारिक-जीवेषु परस्पर-बद्ध-वैरेषु आत्मारामाणां भवादृशाम् उपेक्षणम् एवोचितम् । तत्राह—बद्धेति ॥३९॥</p>
<p>—ओ)०(ओ**—**</p>
<p>**॥ ८.७.४० ॥ **</p>
<p><strong>पुंसः कृपयतो भद्रे सर्वात्मा प्रीयते हरिः ।</strong></p>
<p><strong>प्रीते हरौ भगवति प्रीयेऽहं स-चराचरः ।</strong><br>
तस्माद् इदं गरं भुञ्जे प्रजानां स्वस्तिर् अस्तु मे ॥**</p>
<p>**श्रीधरः : **कृपयतः कृपां कुर्वतः पुंसः । मे मत्तः । स्वस्तिः शोभना सत्ता, सुखेन जीवितम् अस्त्व् इत्य् अर्थः ॥४०॥</p>
<p>**चैतन्य-मत-मञ्जुषा : **आत्मनः परमेश्वरस्य मायया मोहितेषु कृपयतः पुंसः सर्वात्मा हरिः प्रीयते, हरि-प्रीतिर् एव ममोद्देश्या । तेनैतत् पातव्यम् एव विषम् इत्य् आशयः । हरौ प्रीते तव किम् ? इत्य् आह—प्रीते हराव् इति । अहं स-चराचरं प्रीये, तस्य सर्वात्मकत्वात् ॥४०॥</p>
<p><strong>क्रम-सन्दर्भः :<em>न व्याख्यातम्।</em></strong></p>
<p><strong>विश्वनाथः :</strong> मे मत्तः । स्वस्तिः शोभना सत्ता ॥४०॥</p>
<p>—ओ)०(ओ**—**</p>
<p><strong>॥ ८.७.४१ ॥</strong></p>
<p><strong>श्री-शुक उवाच——</strong></p>
<p><strong>एवम् आमन्त्र्य भगवान् भवानीं विश्व-भावनः ।</strong><br>
तद् विषं जग्धुम् आरेभे प्रभाव-ज्ञान्वमोदत ॥**</p>
<p>**श्रीधरः : **जग्धुम् अत्तुम् ॥४१॥</p>
<p><strong>क्रम-सन्दर्भः, विश्वनाथः : <em>न व्याख्यातम्।</em></strong></p>
<p>—ओ)०(ओ**—**</p>
<p>**॥ ८.७.४२ ॥ **</p>
<p><strong>ततः करतली-कृत्य व्यापि हालाहलं विषम् ।</strong><br>
अभक्षयन् महा-देवः कृपया भूत-भावनः ॥**</p>
<p>**श्रीधरः : **करतली-कृत्य करतल-परिमित-मात्रं कृत्वा ॥४२॥</p>
<p><strong>क्रम-सन्दर्भः :</strong> ततः करोति । व्यापि व्याप्ति-शीलं विषम् ॥४२॥</p>
<p><strong>विश्वनाथः :</strong> व्यापि तावद् देश-व्यापकम् अपि करतल-मात्र-परिमिती-कृत्य ॥४२॥</p>
<p>—ओ)०(ओ**—**</p>
<p>**॥ ८.७.४३ ॥ **</p>
<p><strong>तस्यापि दर्शयाम् आस स्व-वीर्यं जल-कल्मषः ।</strong><br>
यच् चकार गले नीलं तच् च साधोर् विभूषणम् ॥**</p>
<p>**श्रीधरः : **जल-कल्मषो जल-दोषो विषम् । यस्मात् तं गले-नीलं चकार । साधोः कृपालोः ॥४३॥</p>
<p>**क्रम-सन्दर्भः :<strong>तस्यापीति तत्रापि [तस्मिन् रुद्रे] इत्य् अर्थः । गले नीलम् इत्य् अलुक् समासः । नन्व् इदम् असम्भवम् ? तत्राह</strong>—**तच् चेति, कृपया स्वाभीष्टं तद्-विभूषणत्वेन धृतवतः स्वस्यैव तादृशीच्छेति भावः ॥४३॥</p>
<p><strong>विश्वनाथः :</strong> जल-कल्मषो विषं तस्यापि तस्मिन्न् अपि ॥४३॥</p>
<p>—ओ)०(ओ**—**</p>
<p>**॥ ८.७.४४ ॥ **</p>
<p><strong>तप्यन्ते लोक-तापेन साधवः प्रायशो जनाः ।</strong><br>
परमाराधनं तद् धि पुरुषस्याखिलात्मनः ॥**</p>
<p><strong>श्रीधरः, विश्वनाथः :<em>न व्याख्यातम्।</em></strong></p>
<p>**क्रम-सन्दर्भः :**लोक-तापेन तप्यन्ते तत्-तापम् अङ्गीकुर्वन्तीत्य् अर्थः । साधवः साधारणा अपि, किम् उत स इत्य् अर्थः ॥४४॥</p>
<p>—ओ)०(ओ**—**</p>
<p>**॥ ८.७.४५ ॥ **</p>
<p><strong>निशम्य कर्म तच् छम्भोर् देव-देवस्य मीढुषः ।</strong><br>
प्रजा दाक्षायणी ब्रह्मा वैकुण्ठश् च शशंसिरे ॥**</p>
<p><em>न कतमेनापि व्याख्यातम्।</em></p>
<p>—ओ)०(ओ**—**</p>
<p>**॥ ८.७.४६ ॥ **</p>
<p><strong>प्रस्कन्नं पिबतः पाणेर् यत् किञ्चिज् जगृहुः स्म तत् ।</strong><br>
वृश्चिकाहि-विषौषध्यो दन्दशूकाश् च येऽपरे ॥**</p>
<p>**श्रीधरः : **प्रस्कन्नं गलितम् । अपरे ये स-विषास् तेऽपि जगृहुः । अनेन विषस्य तीव्रतोक्ता ॥४६॥</p>
<p><strong>क्रम-सन्दर्भः :<em>न व्याख्यातम्।</em></strong></p>
<p><strong>विश्वनाथः :</strong> पिबतस् तस्य पाणेः सकाशात् यत् प्रस्कन्नं क्षरितं येऽपरे श्व-शृगालाद्यास् ते च जगृहुः ॥४६॥</p>
<p>—ओ)०(ओ**—**</p>
<p>इति सारार्थ-दर्शिन्यां हर्षिण्यां भक्त-चेतसाम् ।</p>
<p>अष्टमे सप्तमोऽध्यायः सङ्गतः सङ्गतः सताम् ॥*॥</p>
<p>—ओ)०(ओ**—**</p>
<blockquote>
<p>इति श्रीमद्-भागवते महा-पुराणे ब्रह्म-सूत्र-भाष्ये पारमहंस्यं संहितायां वैयासिक्याम् अष्टम-स्कन्धे सप्तमोऽध्यायः ।</p></blockquote>
<p>॥७॥</p>
<p>(८.८)</p>
<div class="footnotes" role="doc-endnotes">
<hr>
<ol>
<li id="fn:1">
<p>देवता-सेवकत्वात् (ग)&#160;<a href="#fnref:1" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:2">
<p>उपरि मन्दरोपरि सहस्र-बाहु-रूपेण, अधः कूर्म-रूपेण, आतम्नि देव-दैत्य-मध्ये सात्त्विक-राजस-शक्त्या, गोत्रे मन्दर-गिरौ दार्ढ्य-रूपेण, नेत्रे मन्थन-रज्जू-रूपि-वासुकौ तामस-शक्त्या प्रविशता परेण हरिणा । क्षोभितं नक्रानां चक्रं समूहो यस्मिन् ॥ (पुरि-दासः)&#160;<a href="#fnref:2" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:3">
<p>असह्य-वीर्यम् इति तत्त्व-वादि-पाठः।&#160;<a href="#fnref:3" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:4">
<p>दिशि दिशि अधश् च विसर्पत्, उपर्य् उत्सर्पत् । अरक्ष्यमाणाः श्री-शिव-महिम-दर्शनार्थं भगवता उदासीनीभावात् इति जीव-गोस्वामी । तदानीं भगवता तद्-अपेक्षणं स्व-भक्त-श्रेष्ठाय चन्द्रार्ध-मौलये तादृश-कीर्ति-प्रदानार्थम् इति ज्ञेयम् इति विश्वनाथ-चक्रवर्ती ॥ (गोविन्दाचार्यः)&#160;<a href="#fnref:4" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:5">
<p>पुरि-दास-संस्करणे इयं टीका ३१-साङ्ख्यक-श्लोके युक्ता ।&#160;<a href="#fnref:5" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:6">
<p>त्वम् एव सर्व-जगताम् ईश्वरः इति तत्त्व-वादि-पात्ःअः।&#160;<a href="#fnref:6" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:7">
<p>इतः परं—एतत् परं प्रवक्ष्यामः [भा।पु। ८.७.३५] इत्य् अन्तानि पद्यानि शिव-स्तुति-पराणि मूले पठ्यन्ते । तत्र तु मुख्यतो विष्णु-गुणा एवोच्यन्ते, यथास्मिन् श्लोके बन्ध-मोक्ष-प्रदत्वम् । तेन ज्ञायते शिवान्तर्यामी विष्णुर् अत्र स्तूयते । भाष्योदाहृत-प्रमाणेन चैतत् स्फुटम् । नियामके स्तुते नियम्यः प्रीयत इति शास्त्र-सम्प्रदायः । शिव एव च उत्तरत्र स्फुटम् एवं वक्ष्यति—प्रीते हरौ भगवति प्रीयेऽहं स-चराचरः [भा।पु। ८.७.४०] इति । तथा चैतानि पद्यानि विष्णौ सामस्त्येन शिवे च यथा-योगं व्याख्यातव्यानि । अत्र स्तोत्र-मध्ये सम्प्रति पद्यम् एकं पठ्यते—न ते गिरित्राखिल-लोक-पाल-विरिञ्च-वैकुण्ठ-सुरेन्द्र-गम्यम् । ज्योतिः परं यत्र रजस् तमश् च सत्त्वं न यद् ब्रह्म निरस्त-भेदम् ॥ [भा।पु। ८.७.३१] इति । अत्र रुद्र-महिमा ब्रह्म-विष्णुभ्याम् अप्य् अगम्य इति पठ्यते । व्याख्यातारस् तु यथा-कथा च व्याचक्षते । परं तु मूल-कोशे प्राचीने पद्यम् एवेदं न पठ्यते । तेन प्रक्षिप्तम् इत्य् एव सुवचम् इति भाति । यतोऽन्तर्यामि-परतयापि नेदं स्वरसम् । एते वयं यस्य वशे महात्मनः स्थिताः शकुन्ता इव सूत्र-यन्त्रिताः, तीर्थेन मूर्ध्नि विधृतेन शिवः शिवोऽभूत्, नाहं परायु ऋषयो न मरीच-मुख्याः इत्य्-आदि-स्व-वचन-विरुद्धं च ॥२२॥&#160;<a href="#fnref:7" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:8">
<p>तत्त्व-वादि-मते अयं श्लोकः प्रक्षिप्तः। ८.७.२२-श्लोकस्य गोविन्दाचार्य-कृत-पाद-टीका द्रष्टव्या।&#160;<a href="#fnref:8" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:9">
<p>अविदुः न ज्ञातवन्तः&#160;<a href="#fnref:9" class="footnote-backref" role="doc-backlink">&#x21a9;&#xfe0e;</a></p>
</li>
</ol>
</div>

  </div>
</article>


        

        



    <aside class="card border noPrint" id="section-tree-item-bhAgavatam_gauDIya-prastutiH_08_07_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/purANam_vaiShNavam/bhAgavatam/gauDIya-prastutiH/08/07/">०७ </a>
            <a data-toggle="collapse" href="#section-tree-item-body-bhAgavatam_gauDIya-prastutiH_08_07_md" role="button" aria-expanded="false" aria-controls="section-tree-item-body-bhAgavatam_gauDIya-prastutiH_08_07_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-bhAgavatam_gauDIya-prastutiH_08_07_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: ०७</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/purANam_vaiShNavam/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/purANam_vaiShNavam/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/purANam_vaiShNavam/actions/workflows/build.yml"><img src="https://github.com/vishvAsa/purANam_vaiShNavam/actions/workflows/build.yml/badge.svg"> Built </a> on 2025 Aug 25 05:46:07 UTC. (<a href="http://google.com/search?q=05%3a46%3a07%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
