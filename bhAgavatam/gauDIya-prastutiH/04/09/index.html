<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>पुराणे विश्वासटिप्पन्यः  | ०९</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/purANam_vaiShNavam/bhAgavatam/gauDIya-prastutiH/04/09/" rel="alternate" type="application/rss+xml" title="पुराणे विश्वासटिप्पन्यः" />
    <link href="/purANam_vaiShNavam/bhAgavatam/gauDIya-prastutiH/04/09/" rel="feed" type="application/rss+xml" title="पुराणे विश्वासटिप्पन्यः" />

    <meta property="og:url" content="https://vishvAsa.github.io/purANam_vaiShNavam/bhAgavatam/gauDIya-prastutiH/04/09/">
  <meta property="og:site_name" content="पुराणे विश्वासटिप्पन्यः">
  <meta property="og:title" content="०९">
  <meta property="og:description" content="अथ नवमोऽध्यायः
विषयः ध्रुवस्य भगवद्-दर्शनं भगवत्-स्तवनं वरं लब्ध्वा पुर-प्रत्यागमनं राज्य-प्राप्तिश् च ।
॥ ४.९.१ ॥
मैत्रेय उवाच—
त एवम् उत्सन्न-भया उरुक्रमे
कृतावनामाः प्रययुस् त्रिपिष्टपम् ।
सहस्रशीर्षापि ततो गरुत्मता
मधोर् वनं भृत्य-दिदृक्षया गतः ॥
श्रीधर-स्वामी (भावार्थ-दीपिका) :
नवमे तु हरिं स्तुत्वा लब्ध्वा तस्माद् वरान् ध्रुवः ।
प्रत्यागत्याकरोद् राज्यं पित्रा दत्तम् इतीर्यते ॥*॥
एवं भगवद्-वाक्येन गत-भयाः ॥१॥
श्रीनाथ-चक्रवर्ती (चैतन्य-मत-मञ्जुषा) : सहस्र-शीर्षापि तत इत्य्-आदि । सहस्र-शीर्ष्णः पुरुषाद् अपि अपिततोऽभिव्याप्तेः, तेनोतः कर्तरि क्तः । समागच्छन्तं तं दृष्ट्वा सहस्रश इन्द्रादयो देवाः प्रययुस् त्रिपिष्टपम् इति प्रयाण-समये दण्डवन् निपेतुः । स तु दूरागमन-हेतोस् तेषां शीर्षाण्य् अभिलङ्घ्याजगामेति भावः । भृत्य एव प्रभु-दिदृक्षया याति, इदं तु विपरीतम् इत्य् अहो कारुणिकत्वम् ॥१॥">
  <meta property="og:locale" content="en_us">
  <meta property="og:type" content="article">
    <meta property="article:section" content="bhagavatam">

  <meta itemprop="name" content="०९">
  <meta itemprop="description" content="अथ नवमोऽध्यायः
विषयः ध्रुवस्य भगवद्-दर्शनं भगवत्-स्तवनं वरं लब्ध्वा पुर-प्रत्यागमनं राज्य-प्राप्तिश् च ।
॥ ४.९.१ ॥
मैत्रेय उवाच—
त एवम् उत्सन्न-भया उरुक्रमे
कृतावनामाः प्रययुस् त्रिपिष्टपम् ।
सहस्रशीर्षापि ततो गरुत्मता
मधोर् वनं भृत्य-दिदृक्षया गतः ॥
श्रीधर-स्वामी (भावार्थ-दीपिका) :
नवमे तु हरिं स्तुत्वा लब्ध्वा तस्माद् वरान् ध्रुवः ।
प्रत्यागत्याकरोद् राज्यं पित्रा दत्तम् इतीर्यते ॥*॥
एवं भगवद्-वाक्येन गत-भयाः ॥१॥
श्रीनाथ-चक्रवर्ती (चैतन्य-मत-मञ्जुषा) : सहस्र-शीर्षापि तत इत्य्-आदि । सहस्र-शीर्ष्णः पुरुषाद् अपि अपिततोऽभिव्याप्तेः, तेनोतः कर्तरि क्तः । समागच्छन्तं तं दृष्ट्वा सहस्रश इन्द्रादयो देवाः प्रययुस् त्रिपिष्टपम् इति प्रयाण-समये दण्डवन् निपेतुः । स तु दूरागमन-हेतोस् तेषां शीर्षाण्य् अभिलङ्घ्याजगामेति भावः । भृत्य एव प्रभु-दिदृक्षया याति, इदं तु विपरीतम् इत्य् अहो कारुणिकत्वम् ॥१॥">
  <meta itemprop="wordCount" content="9278">
  <meta name="twitter:card" content="summary">
  <meta name="twitter:title" content="०९">
  <meta name="twitter:description" content="अथ नवमोऽध्यायः
विषयः ध्रुवस्य भगवद्-दर्शनं भगवत्-स्तवनं वरं लब्ध्वा पुर-प्रत्यागमनं राज्य-प्राप्तिश् च ।
॥ ४.९.१ ॥
मैत्रेय उवाच—
त एवम् उत्सन्न-भया उरुक्रमे
कृतावनामाः प्रययुस् त्रिपिष्टपम् ।
सहस्रशीर्षापि ततो गरुत्मता
मधोर् वनं भृत्य-दिदृक्षया गतः ॥
श्रीधर-स्वामी (भावार्थ-दीपिका) :
नवमे तु हरिं स्तुत्वा लब्ध्वा तस्माद् वरान् ध्रुवः ।
प्रत्यागत्याकरोद् राज्यं पित्रा दत्तम् इतीर्यते ॥*॥
एवं भगवद्-वाक्येन गत-भयाः ॥१॥
श्रीनाथ-चक्रवर्ती (चैतन्य-मत-मञ्जुषा) : सहस्र-शीर्षापि तत इत्य्-आदि । सहस्र-शीर्ष्णः पुरुषाद् अपि अपिततोऽभिव्याप्तेः, तेनोतः कर्तरि क्तः । समागच्छन्तं तं दृष्ट्वा सहस्रश इन्द्रादयो देवाः प्रययुस् त्रिपिष्टपम् इति प्रयाण-समये दण्डवन् निपेतुः । स तु दूरागमन-हेतोस् तेषां शीर्षाण्य् अभिलङ्घ्याजगामेति भावः । भृत्य एव प्रभु-दिदृक्षया याति, इदं तु विपरीतम् इत्य् अहो कारुणिकत्वम् ॥१॥">
<script type="text/javascript">
    
    let baseURL = "https:\/\/vishvAsa.github.io\/purANam_vaiShNavam\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/purANam_vaiShNavam\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/purANam_vaiShNavam\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/purANam_vaiShNavam\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/purANam_vaiShNavam\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvya\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/purANam_vaiShNavam\/bhAgavatam\/gauDIya-prastutiH\/04\/09\/".replace(basePath, "/");
  pageVars.pageParams = {};
  pageVars.pageSource = "bhAgavatam\/gauDIya-prastutiH\/04\/09.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/purANam_vaiShNavam/webpack_dist/uiLib-bundle.js"></script>







    <link rel="stylesheet" href="/purANam_vaiShNavam/webpack_dist/uiLib.css">
<link rel="stylesheet" href="/purANam_vaiShNavam/css/uiLibPrint.css" media="print" >
<link rel="stylesheet" href="/purANam_vaiShNavam/css/fonts.css" >
<link rel="stylesheet" href="/purANam_vaiShNavam/css/@fortawesome/fontawesome-free/css/solid.min.css">

<link rel="stylesheet" href="/purANam_vaiShNavam/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/09/" />
<link rel="alternate" hreflang="sa-Deva" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/09/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/09/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/09/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/09/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/09/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/09/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/09/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/09/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/09/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/09/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/09/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/09/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/09/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/09/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/09/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/09/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/09/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/09/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/09/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/09/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/09/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/09/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/09/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/09/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/09/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/09/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/09/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/09/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/09/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/09/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/09/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/09/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/09/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/09/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/09/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/09/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/09/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/09/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/09/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/09/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/09/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/09/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/09/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/09/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">पुराणे विश्वासटिप्पन्यः <br/> ०९</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/purANam_vaiShNavam/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="०९">०९</h1>
    
    <a id="editLink" class="btn btn-primary noPrint"  href="https://github.com/vishvAsa/purANam_vaiShNavam/edit/content/bhAgavatam/gauDIya-prastutiH/04/09.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <p><strong>अथ नवमोऽध्यायः</strong></p>
<details><summary>विषयः</summary>
<p>ध्रुवस्य भगवद्-दर्शनं भगवत्-स्तवनं वरं लब्ध्वा पुर-प्रत्यागमनं राज्य-प्राप्तिश् च ।</p>
</details>
<p><strong>॥ ४.९.१ ॥</strong></p>
<p><strong>मैत्रेय उवाच&mdash;</strong></p>
<p><strong>त एवम् उत्सन्न-भया उरुक्रमे</strong></p>
<p><strong>कृतावनामाः प्रययुस् त्रिपिष्टपम् ।</strong></p>
<p><strong>सहस्रशीर्षापि ततो गरुत्मता</strong></p>
<p><strong>मधोर् वनं भृत्य-दिदृक्षया गतः ॥</strong></p>
<p><strong>श्रीधर-स्वामी (भावार्थ-दीपिका) :</strong></p>
<p>नवमे तु हरिं स्तुत्वा लब्ध्वा तस्माद् वरान् ध्रुवः ।</p>
<p>प्रत्यागत्याकरोद् राज्यं पित्रा दत्तम् इतीर्यते ॥*॥</p>
<p><strong>एवं</strong> भगवद्-वाक्येन <strong>गत-भयाः</strong> ॥१॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> सहस्र-शीर्षापि तत इत्य्-आदि । <strong>सहस्र-शीर्ष्णः</strong> पुरुषाद् अपि <strong>अपिततो</strong>ऽभिव्याप्तेः, तेनोतः कर्तरि क्तः । समागच्छन्तं तं दृष्ट्वा सहस्रश इन्द्रादयो देवाः <strong>प्रययुस् त्रिपिष्टपम्</strong> इति प्रयाण-समये दण्डवन् निपेतुः । स तु दूरागमन-हेतोस् तेषां शीर्षाण्य् अभिलङ्घ्याजगामेति भावः । <strong>भृत्य</strong> एव प्रभु-दिदृक्षया याति, इदं तु विपरीतम् इत्य् अहो कारुणिकत्वम् ॥१॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> तस्माद्धरेः । ते देवाः । उरुक्रमाय सप्तमी चतुर्थ्यर्थे । गर्भोदशायिनाभेदविवक्षया सहस्रशीर्षेति । तदानीन्तनो\ऽवतारस्तु पृश्निगर्भाख्यो भागवतामृते उक्तः । गरुत्मता गरुडेन । भक्तेति वक्तव्ये\ऽवश्यभर्तव्यत्वविवक्षया भृत्येति ॥१॥</p>
<hr>
<p><strong>जीव-गोस्वामी (क्रम-सन्दर्भः) : सहस्र-शीर्षेति</strong> ध्रुव-लोकाधिष्ठातुस् तद्-अभेदात् ॥१॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong></p>
<p>हरि-स्तुतिर् वर-प्राप्तिः स्वानुतापो गृहागमः ।</p>
<p>बन्धुभिर् मिलनं राज्यं ध्रुवस्य नवमेऽभवत् ॥*॥</p>
<p>गर्भोदक-शायिना अभेदात् <strong>सहस्र-शीर्षा</strong> तदानीन्तनोऽवतारः पृश्निगर्भो भागवतामृताद् अवगन्तव्यः ॥१॥</p>
<hr>
<p><strong>॥ ४.९.२ ॥</strong></p>
<p><strong>स वै धिया योग-विपाक-तीव्रया</strong></p>
<p><strong>हृत्-पद्म-कोशे स्फुरितं तडित्-प्रभम् ।</strong></p>
<p><strong>तिरोहितं सहसैवोपलक्ष्य</strong></p>
<p><strong>बहिः-स्थितं तद्-अवस्थं ददर्श ॥</strong></p>
<p><strong>श्रीधर-स्वामी (भावार्थ-दीपिका) : स वै</strong> ध्रुवो <strong>योगस्य विपाकेन</strong> दार्ढ्येन <strong>तीव्रया</strong> निश्चलया । गरुडाधिरूढं पुरतः स्थितम् अपि यदान्तर्-दृष्टित्वाद् असौ नापश्यत्, तदा भगवतैवान्तः-स्थं रूपम् आक्र्ष्टम् अतस् <strong>तिरोहितम् उपलक्ष्य</strong> व्युत्थितः सन् तद्-अवस्थं यादृग् अन्तः-स्फुरितस् तादृशम् ॥२॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> यत आकृष्टमतो तोः ॥२॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> स वै धियेत्य्-आदि । बहिः-स्फुरता अन्तः-स्फुरितं रूपं तिरोधापितम्, स तु अन्तर् अपश्यन् बहिः-स्फुरन्तं ददर्श&mdash;अन्तर्-दृष्टौ बहिर्-दृष्ट्य्-अभावात् । तद्-अवस्थं नारद-कथित-रूपम् ॥२॥</p>
<hr>
<p><strong>जीव-गोस्वामी (क्रम-सन्दर्भः) : तडित्-प्रभं</strong> यथा स्यात् तथा सहसैव <strong>तिरोहितम्</strong> ॥२॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> स च गत्वा योग-निमीलिताक्षस्य ध्रुवस्यान्तः-करणं प्रविश्य दर्शनं दत्त्वा तत्रैव पुनर् अन्तर्धाय बहिस् तद्-अग्रे तस्थाव् इत्य् आह&mdash;स वा इति । ध्यान-<strong>योगस्य परिपाकेन तीव्रया धिया हृदिसहसैव स्फुरितं तडित्-प्रभं</strong> यथा स्यात् तथा <strong>तिरोहितं</strong> च <strong>उपलक्ष्य</strong> स्व-समीपे एव दृष्ट्वा लब्ध-नष्ट-धन इव व्याकुलो भग्न-समाधिर् उद्घाटित-नेत्रस् <strong>तद्-अवस्थंस्थितं</strong> तं <strong>बहिर् ददर्श</strong> ॥२॥</p>
<hr>
<p><strong>॥ ४.९.३ ॥</strong></p>
<p><strong>तद्-दर्शनेनागत-साध्वसः क्षिताव्</strong></p>
<p><strong>अवन्दताङ्गं विनमय्य दण्डवत् ।</strong></p>
<p><strong>दृग्भ्यां प्रपश्यन् प्रपिबन्न् इवार्भकश्</strong></p>
<p><strong>चुम्बन्न् इवास्येन भुजैर् इवाश्लिषन् ॥</strong></p>
<p><strong>श्रीधर-स्वामी (भावार्थ-दीपिका) : आगत-साध्वसो</strong> जात-संभ्रमः । <strong>विनमय्य</strong> आनतं कृत्वा । संभ्रमम् एवाह&mdash;<strong>दृग्भ्यां प्रपिबन्न् इव पश्यन्न् अवन्दत</strong> । <strong>आस्येन चुम्बन्न् इव</strong> अवन्दत । <strong>भुजाभ्याम् आश्लिषन्न् इव</strong> अवन्दतेत्य् अर्थः ॥३॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> ज्ञातानन्दवेगः । इत्य् अर्थ इति । दृग्भ्यां मुखारविन्दमाधुर्मत्यादरेण गृह्णन्निव । आस्येन चरणारविन्दमाधुर्यं चुंबन्निव भुजाभ्यां चरणाङ्गुलिशिखराणि स्पृशन्निव ननामेति भावः । भुजैर् इति बहुत्वेन भुजयोर्व्यापारबाहुल्यं लक्षयित्वानन्दकंपो ध्वनितः ॥३॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> तद्-दर्शनेत्य्-आदि । <strong>प्रपिबन्न्</strong> एव <strong>दृग्भ्यां प्रपश्यन्</strong>, <strong>भुजैर्</strong> इति बहु-वचनं श्लाघ्यत्व-सूचनार्थं, अथवा मनोरथ-कृते बहुत्वे प्रेमातिशये तात्पर्यम् ॥३॥</p>
<hr>
<p><strong>जीव-गोस्वामी (क्रम-सन्दर्भः) :</strong> प्रपिबन्न् इवेत्य्-आदि सर्वात्मावेश-मात्र-तात्पर्यकम् । यद् वा, यथा <strong>प्रपश्यन् प्रपिबन्न्</strong> इवेत्य् अत्र प्रदर्शनम् एव प्रपानत्वेनोत्प्रेक्षते । तथा वास्तवार्थम् ओष्ठ-स्पन्दनेन <strong>चुम्बनं</strong> तत्राञ्जलि-बन्धार्थं <strong>बाहु-द्वय</strong>-घटनयालिङ्गनम् अपीति ज्ञेयम् । भूजेन वेति क्वचित् ॥३॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :आगत-साध्वसो</strong> जातानन्द-सम्भ्रमः । <strong>दृग्भ्यां</strong> मुखारविन्द-माधुर्यं <strong>प्रपिबन्निव प्रपश्यन्</strong>, <strong>आस्येन</strong> चरणारविन्द-माधुर्यं <strong>चुम्बन्न् इवअवन्दत,भुजाभ्याम् आश्लिषन्न् इव</strong> चरणाङ्गुलि-शिखरान् पस्पर्श । बहु-वचनेन भुजयोर् व्यापार-बाहुल्यं लक्षयित्वा आनन्द-कम्पो ध्वनितः ॥३॥</p>
<hr>
<p><strong>॥ ४.९.४ ॥</strong></p>
<p><strong>स तं विवक्षन्तम् अतद्-विदं हरिर्</strong></p>
<p><strong>ज्ञात्वास्य सर्वस्य च हृद्य् अवस्थितः ।</strong></p>
<p><strong>कृताञ्जलिं ब्रह्म-मयेन कम्बुना</strong></p>
<p><strong>पस्पर्श बालं कृपया कपोले ॥</strong></p>
<p><strong>श्रीधर-स्वामी (भावार्थ-दीपिका) : विवक्षन्तं</strong> तद्-गुणान् वक्तुम् इच्छन्तम् । <strong>अतद्-विदं</strong> स्तुत्य्-आदि कर्तुम् अजानन्तम् । अस्य ध्रुवस्य सर्वस्य च <strong>हृद्य् अवस्थितत्वात् ज्ञात्वा</strong> । <strong>ब्रह्म-मयेन</strong> देवात्मकेन <strong>शङ्खेन</strong> ॥४॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> स हरिः । तं ध्रुवं व्याकरणाद्यज्ञानात्संस्कृतं ग्रयोक्तुमशक्नुवन्तम् । अस्य ध्रुवस्य कपोले कपोलोपलक्षिते वदने । यद् वा, कपोले वसते वाणी इत्याद्युक्तेस् तत्र सरस्वती सुप्तेव स्थिता, सा भगवता वेदमयशङ्खेनैव संचाल्योत्थापिता मय्यागतेति सुप्तैवेति भावः । पांचजन्यो वा एष आम्नाय उत् इति श्रुतेः । स्याच्छङ्खः कंबुरस्त्रियाम् इत्य् अमरः ॥४॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> बालत्वात् स्तुताव् असमर्थः । अथ च स्तुतिं करवाणीत्य् अभिलषन्तं कृपया शब्द-<strong>ब्रह्म-मयेन कम्बुनाकपोले पस्पर्शेत्य्</strong> अहो कारुणिकत्वम् । अतो ध्रुवो यत् स्तौति, ब्रह्म-भूतः शङ्ख एव वदतीत्य् अर्थः ॥४॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) : विवक्षन्तं</strong> तद्-गुणान् वक्तुम् इच्छन्तम् । अथ च <strong>अतद्-विदं</strong> व्याकरणाद्य्-अज्ञानात् संस्कृतं प्रयोक्तुम् अशक्नुवन्तं <strong>ज्ञात्वा</strong>इति । अत्र हेतुः&mdash;असत्येत्य्-आदि <strong>ब्रह्म-मयेन</strong> देवात्मकेन शङ्खेन ॥४॥</p>
<hr>
<p><strong>॥ ४.९.५ ॥</strong></p>
<p><strong>स वै तदैव प्रतिपादितां गिरं</strong></p>
<p><strong>दैवीं परिज्ञात-परात्म-निर्णयः ।</strong></p>
<p><strong>तं भक्ति-भावोऽभ्यगृणाद् असत्वरं</strong></p>
<p><strong>परिश्रुतोरु-श्रवसं ध्रुव-क्षितिः ॥</strong></p>
<p><strong>श्रीधर-स्वामी (भावार्थ-दीपिका) :</strong> भगवता <strong>प्रतिपादितां गिरं</strong> प्रतिपद्येति शेषः । प्रतिपद्यताम् इति पाठे तां वेदात्मिकाम् । <strong>परिज्ञातः परात्मनोर्</strong> ईश्वर-जीवयोर् <strong>निर्णयो</strong> येन सः । अत एव <strong>भक्त्या भावः</strong> प्रेम यस्य । <strong>असत्वरं</strong> स्थैर्येण । <strong>परितः श्रुतं</strong> विख्यातम् <strong>उरु-श्रवः</strong> कीर्तिर् यस्य तम् । <strong>ध्रुवा क्षितिः</strong> स्थानं यस्येति भावि-निर्देशः ॥५॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> स ध्रुवः । प्रतिपादितां दत्ताम् । अत एव ज्ञातजीवेश्वर-स्वरूपत्वाद् एव ॥५॥</p>
<hr>
<p><strong>जीव-गोस्वामी (क्रम-सन्दर्भः) : दैवीं</strong> भगवद्-विषयां निर्णयामीति । &quot;ध्रुव-क्षितिम्&quot; इति चित्सुखः ॥५॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) : प्रतिपद्य</strong> प्राप्य । प्रतिपदिताम् इति पाठे प्राप्येति शेषः । <strong>परिज्ञातः परात्मनोर्</strong> ईश्वर-जीवयोर् <strong>निर्णयो</strong> येन सः । <strong>भक्ताव्</strong> एव, न तु साङ्ख्य-योगादिषु <strong>भावो</strong>ऽभिप्रायः स्वभावो वा यस्य सः । <strong>असत्वरं</strong> स्थैर्यम् आलम्ब्य <strong>परिश्रुतोरु-श्रवसं</strong> विख्यात-बहु-यशसम् । <strong>ध्रुवा</strong> प्रलयेऽप्य् अनश्वरो <strong>क्षितिः</strong> स्थानं यस्येति भावि-सूचनम् ॥५॥</p>
<hr>
<p><strong>॥ ४.९.६ ॥</strong></p>
<p><strong>ध्रुव उवाच&mdash;</strong></p>
<p><strong>योऽन्तः प्रविश्य मम वाचम् इमां प्रसुप्तां</strong></p>
<p><strong>सञ्जीवयत्य् अखिल-शक्ति-धरः स्व-धाम्ना ।</strong></p>
<p><strong>अन्यांश् च हस्त-चरण-श्रवण-त्वग्-आदीन्</strong></p>
<p><strong>प्राणान् नमो भगवते पुरुषाय तुभ्यम् ॥</strong></p>
<p><strong>श्रीधर-स्वामी (भावार्थ-दीपिका) :</strong></p>
<p>ईशानुग्रह-संप्राप्त- वाग्-आद्य्-अद्भुत-वृत्तिभिः ।</p>
<p>द्वादशादित्य-सङ्काशैः श्लोकैर् अस्तौद् धरिं ध्रुवः ॥</p>
<p><strong>योमेप्रसुप्तां</strong> लीनां <strong>वाचमन्यांश् च प्राणान्</strong> इन्द्रियाणि <strong>स्व-धाम्ना</strong> चिच्-छक्त्या <strong>सञ्जीवयति</strong> । यतः, <strong>अखिलाश्</strong> चक्षुर्-आदि-ज्ञान-क्रिया-<strong>शक्तीर् धारयतीति</strong> तथा । <strong>पुरुषाय</strong> अन्तर्यामिणे ॥६॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> भगवद्-अत्तवेदार्थज्ञानस्तुष्टाव यद्ध्रुवः । वेदार्थो हि स एवेति नात्र संशेरते बुधाः अकस्माद् एव स्वीयवागादिसर्वेंद्रियाणां भगवद्-उन्मुखीभावमालक्ष्यैषामीदृशमप्राकृतत्वं श्रीभगवत्कृतम् इति जानन्स स्वस्मिन्भगवतो निरुपमां निरुपाधिकां तां कृपाम् एव साक्षादनुभवन्न् इति विस्मयेन नमस्यति&mdash;य इति । मम त्वद्-दासस्येमां वैखरीं नाम वाचं त्वत्--स्वरूप-गुणलीलादिकम् एव वर्णयित्रीम् । इदंशब्देन वैखरीग्रहणं तु तुरीयां वाचं मनुष्या वदन्ति इति श्रुतेरे व ध्वनितम् । तुरीयां परापश्यन्तीमध्यमावैखरीति चतुःसङ्ख्यासु वाक्षु चतुर्थीम् । प्रसुप्ताम् एव तत्कालपर्यन्त सुप्तेव स्थितां मृताम् इव संजीवयति या तु स्वीयान्नपानादिप्रकृतभोगवार्तां विषयीकुर्वती जाग्रत्येव वागासीत्तामत आरभ्य शाययति स्म नाशयति स्मेति भावः । न केवलं वागिन्द्रियम् एवापि त्वन्यानपि त्वत्परिचर्यादिकं विषयीकरिष्णून्प्राणांश् च त्वद्-उन्मुखानिति ध्रुवस्येन्द्रियादीनां चिन्मयत्वेनाप्राकृतत्वं सद्योजातम् इति सूचितम् । अत्र ममेतीमाम् इति विशेषाभ्यां वागादीन्द्रियाणि विशिष्टान्येवोपलभ्यन्ते असुप्तः सुप्तानभिचाकशीति इति श्रुतिरीशस्येन्द्रियादिप्रबोधने मानं ब्रह्मणो वा एतानि करणानि इति श्रुतिश् च ब्रह्मणः सकाशादेतानीन्द्रियाण्यवाप्तचेष्टानीत्य् अर्थः ॥६॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> प्रथमं [सर्व्]{।मर्क्}हि-दशाम् आपन्नस्य वाग्-आदीनां सुप्तत्वात् तद्-दर्शनेन पुनस्
तेषां प्रबोधम् उपलभ्य तस्य तत्-कर्तृकत्वेन तम् एव स्तौति&mdash;योऽन्तः-प्रविश्येत्य्-आदि । मृत-सञ्जीवनी शक्तिस् तवेयम् इति नमति&mdash;<strong>भगवते तुभ्यं</strong>[श्री-कृष्ण्]{।मर्क्}आय <strong>नमः</strong> । <strong>अपुरुषाय</strong> पुरुषेभ्यः पराय पुरुषोत्तमायेति वा । अथवा तुभ्यं भगवते [श्री-कृष्ण्]{।मर्क्}आय पुरुषाय आद्यावताराय नमः । च-कार-द्वयम् अध्याहार्यम् । वस्तुतस् तु तस्य [सर्व्]{।मर्क्}हि-दशायां पृआणादयो नासन्, व्युत्थानेऽपि पुनर् नाभवन्, सद्यस् तेनैव देहेन पार्षदत्व-प्राप्तेः, तेन तसेन्द्रियाधिष्ठातृ-देवता अपि नासन् । सर्वं भगवच्-छक्तिर् एव, तथा तथा चकार । एतेन पार्षद-तनूनाम् अप्राकृतत्वम् इत्य् अयम् एव पन्थाः ॥६॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong></p>
<p>भगवद्-दत्त-वेदार्थ-ज्ञानस् तुष्टाव यद् ध्रुवः ।</p>
<p>वेदार्थो हि स एवेति नात्र संशेरते बुधाः ॥</p>
<p>अकस्माद् एव स्वीय-वाग्-आदि-सर्वेन्द्रियाणां भगवद्-उन्मुखी-भावम् आलक्ष्य एषाम् ईदृशम् अप्राकृतत्वं श्री-भगवत्-कृतम् इति जानन् स्वस्मिन् भगवतो निरुपमां निरुपाधिक्यं तां कृपाम् एव साक्षाद् अनुभवन्न् इति विस्मयेन नमस्यति&mdash;य इति । <strong>स्वेन धाम्ना</strong> चिच्-छक्त्या <strong>इमां मम</strong> त्वद्-दासस्य <strong>वाचं</strong> त्वत्-स्वरूप-गुण-लीलादिकम् एव वर्णयित्रीं <strong>प्रसुप्ताम्</strong> एतावत्-काल-पर्यन्तं शयितेव स्थितां मृताम् इव <strong>सञ्जीवयति</strong>, या तु स्वीयान्न-पानादि-प्रकृत-भोग-वार्तां विषयीकुर्वती जाग्रत्य् एव वाग् आसीत्, ताम् अत आरभ्य शाययति स्म, नाशयति स्मैव इति भावः । न केवलं वाग्-इन्द्रियम् एव, अपि त्व् <strong>अन्यान्हस्त-पादादीन्</strong> अपि त्वत्-परिचर्यादिकं विषयी-करिष्णून् <strong>प्राणांश्</strong> च त्वद्-उन्मुखान् इति । ध्रुवस्येन्द्रियादीनां चिन्मयत्वेन अप्राकृतत्वं सद्यो जातम् इति सूचितम् । अत्र ममेति इमाम् इति विशेषाभ्यां वाग्-आदीन्द्रियाणि विशिष्टान्य् एव लभ्यन्ते ॥६॥</p>
<hr>
<p><strong>॥ ४.९.७ ॥</strong></p>
<p><strong>एकस् त्वम् एव भगवन्न् इदम् आत्म-शक्त्या</strong></p>
<p><strong>मायाख्ययोरु-गुणया महद्-आद्य्-अशेषम् ।</strong></p>
<p><strong>सृष्ट्वानुविश्य पुरुषस् तद्-असद्-गुणेषु</strong></p>
<p><strong>नानेव दारुषु विभावसुवद् विभासि ॥</strong></p>
<p><strong>श्रीधर-स्वामी (भावार्थ-दीपिका) :</strong> ननु वाग्-आदीन्द्रिय-शक्ति-धरा वह्न्य्-आदयः प्रसिद्धा नाहम् इत्य् आह&mdash;एक इति । अनुविश्य पुरुषोऽन्तर्यामी त्वम् एक एव । तस्या मायाया असत्सु गुणेष्व् इन्द्रियादिषु स्थितः संस् तत्-तद्-देवता-रूपो नानेव भासि, न तु त्वद्-व्यतिरेकेण ज्ञान-क्रिया-शक्ति-धरः कश्चिद् अस्तीत्य् अर्थः ॥७॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> इत्य् अर्थ इति । योध्यात्मिकोयं पुरुषः सो\ऽसावेवाधिदैविकः इत्य् उक्तेर् इति भावः । अत्र विश्वनाथः&mdash;त्वद्-भक्तानामिन्द्रियाणि त्वप्रसादात्त्वाम् एव विषयीकुर्वन्ति त्वन्मयान्यप्राकृतान्येव भवन्ति । अन्येषाञ्च तानि मायाम् एव विषयीकुर्वन्ति मायामयान्येवेति । स्वधाम्नेति मायाख्येति पदाभ्यां सिद्धान्तो ध्वनित इत्य् आह ॥७॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> नन्व् अहम् एव, कथं पुरुषत्वेन भगवत्त्वेन च पृथक् नमसीत्य् आह&mdash;एकस् त्वम् एवेत्य्-आदि । हे भगवन् श्री-कृष्ण ! त्वम् एक एव । किन्तु पुरुषः सन् मायाख्यायाम् आत्मनः शक्त्या महद्-आद्य्-अशेषं सृष्ट्वा अनुविश्य नानेव भासि, न तु नानासि । अतस् तुभ्यं पुरुषाय च नम इति पूर्व-श्लोक-सङ्गतिः ॥७॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> साधारणानि तानि जडानि तु सर्व-साधारण-जगतां त्वं माया-शक्त्या सह प्रविश्यान्तर्यामी सन्न् उदासीन एव चेतयसीति जानाम्य् एवेत्य् आह&mdash;एक इति । अनुप्रविश्य पुरुषोऽन्तर्यामी, तस्या मायाया असत्सु गुणेष्व् इन्द्रियादिषु चेतयितुं स्थितः सन् नानेव भासि, तेन त्वद्-भक्तानाम् इन्द्रियाणि त्वत्-प्रसादात् त्वाम् एव विषयीकुर्वन्ति त्वन्-मयान्य् अप्राकृतान्य् एव भवन्ति, अन्येषां तु तानि मायाम् एव विषयीकुर्वन्ति माया-मयान्य् एवेति स्व-धाम्नेति मायाख्ययेति पदाभ्यां सिद्धान्तो ध्वनितः ॥७॥</p>
<hr>
<p><strong>॥ ४.९.८ ॥</strong></p>
<p><strong>त्वद्-दत्तया वयुनयेदम् अचष्ट विश्वं</strong></p>
<p><strong>सुप्त-प्रबुद्ध इव नाथ भवत्-प्रपन्नः ।</strong></p>
<p><strong>तस्यापवर्ग्य-शरणं तव पाद-मूलम्</strong></p>
<p><strong>विस्मर्यते कृत-विदा कथम् आर्त-बन्धो ॥</strong></p>
<p><strong>श्रीधर-स्वामी (भावार्थ-दीपिका) :</strong> अपि च किं वक्तव्यं वह्न्य्-आदयो ज्ञानादि-शक्ति-धरा न भवन्तीति, यस्माद् ब्रह्मणोऽपि ज्ञानं त्वद्-अधीनम् एवेत्य् आह । त्वद्-दत्तया वयुनया ज्ञानेन भवन्तं शरणं प्रपन्नो ब्रह्मा इदं विश्वम् अचष्टापश्यत् । कथम् ? सुप्तः पुरुषः प्रबुद्धः सन्यथा पश्यति तद्वत् । अत आपवर्ग्या मुक्तास् तेषाम् अपि शरणम् । कृत-विदा सर्वेन्द्रिय-जीवनेन त्वत्-कृतम् उपकारं जानता कथं विस्मर्यते । एवं भूतं त्वाम् अभजन्तः कृत-घ्ना इत्य् अर्थः ॥८॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> यतस् त्वद्-दत्त-ज्ञानेनैव सर्वेन्द्रियप्रबोधो भवेदतो हेतोः । इत्य् अर्थ इति । त्वत्प्रसादावाप्तसर्वेंद्रियशक्तयो यदि त्वां न भजन्ति तदा ते कृतघ्नशिरोमणय एवेति भावः । नाथेति । त्वम् एव सर्वैश्वर्यदोसीत्य् आह । आर्तस्य भक्तस्य बन्धो इति, एवञ्च ज्ञानिभक्तो जिज्ञासुभक्त आर्तभक्तश्चेति त्रयो गीतोपनिषदुक्ता भक्ता व्याख्याताः ॥८॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) : [+++]{।मर्क्}</strong></p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> त्वम् एव सर्व-शक्ति-धरस् त्वद्-दत्त-ज्ञानादिमतां भक्तानाम् एव कृत-ज्ञानां त्वं भजनीयो भवसीत्य् आह&mdash;त्वद्-दत्तयेति । भवत्-प्रपन्नो ब्रह्मादिः सनकादिर् वा ज्ञानि-भक्तः त्वद्-दत्तया वयुनया ज्ञानेन इदम् इश्वम् अचष्ट अपश्यत् । कथम् ? सुप्तः पुरुषः प्रबुद्धः सन् यथा पश्यति, तद्वत् । अतः कृत-विदा त्वत्-कृतम् एवम् उपकारं जानता तस्य तव पाद-मूलं कथं विस्मर्यते । कीदृशम् ? आपवर्गस्य अपवर्गो मुक्तिस् तद्-अर्हस्य जिज्ञासु-भक्तस्य शरणम् एवं-भूतं त्वां त्वत्त एव लब्ध-ज्ञाना अपि त्वाम् अभजन्तः कृतघ्ना एवेत्य् अर्थः । हे आर्त-भक्तस्य बन्धो । एवं च ज्ञानि-भक्तो जिज्ञासु-भक्त आर्त-भक्तश् चेति श्री-गीतोपनिषद्-उक्तास् त्रयो भक्ता व्याख्याताः ॥८॥</p>
<hr>
<p><strong>॥ ४.९.९ ॥</strong></p>
<p><strong>नूनं विमुष्ट-मतयस् तव मायया ते</strong></p>
<p><strong>ये त्वां भवाप्यय-विमोक्षणम् अन्य-हेतोः ।</strong></p>
<p><strong>अर्चन्ति कल्पक-तरुं कुणपोपभोग्यम्</strong></p>
<p><strong>इच्छन्ति यत् स्पर्शजं निरयेऽपि नॄणाम् ॥</strong></p>
<p><strong>श्रीधर-स्वामी (भावार्थ-दीपिका) :</strong> ये च मादृशाः कामाद्य्-अर्थं भजन्ति तेऽतिमूढा इत्य् आह&mdash;<strong>नूनम्</strong> इति । <strong>भवाप्ययौ</strong> जन्म-मरणे तद् <strong>विमोक्षे</strong> हेतुं <strong>त्वाम् अन्य-हेतोः</strong> कामाद्य्-अर्थं <strong>ये</strong> भजन्ति, <strong>ते नूनं विमुष्ट-मतयो</strong> वञ्चित-चित्ताः । यतस् ते <strong>कल्प-तरुं</strong> <strong>त्वाम्</strong> <strong>अर्चन्ति</strong> । ततः <strong>कुणप</strong>-तुल्येन देहेन <strong>उपभोग्यं</strong> सुखम् <strong>इच्छन्ति</strong> । न चेच्छा-योग्यं तद् इत्य् आह&mdash;<strong>यत् स्पर्श-जं</strong> विषय-सम्बन्ध-जन्यं सुखं, तन् <strong>नरकेऽपि</strong> भवति ॥९॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> यश् चतुर्थो\ऽर्थार्थी मद्-विधो भक्तः, स त्व् अतिनिकृष्टो मूढ इत्य् आह&mdash;<strong>नूनम्</strong> इति । ततः <strong>कल्पतरोः कुणपो</strong> मृत-देहः, तत्-सदृशेन । कुणपः शव-दुर्गन्ध्योः इति मेदिनी । तद्-द्वारा भोगं च दक्षिणस्यां दिशि कुरुक्षेत्रादौ श्मशान-वृत्तिक-ब्रह्म-बन्धुषु महा-दक्षिणा-लोभेन शव-हस्ते बद्ध-बृहद्-दर्वी-कृत-पायसादि-भोजनेन प्रसिद्धम् इति <strong>नरके\ऽपि</strong> तत्-तुल्य-शूकरादि-योनाव् अपि तथा च । तन् नेच्छा-योग्यम् इति भावः ॥९॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) : [+++]{।मर्क्}</strong></p>
<hr>
<p><strong>जीव-गोस्वामी (क्रम-सन्दर्भः) :</strong> यथा केचित् कल्प-तरुम् आश्रयन्ते । अथ च तत्-सकाशाद् एव मृतक-द्वारा भोगम् इच्छन्ति, तद्-द्वारा भोगश् च कुरुक्षेत्रादौ श्मशान-वृत्तिक-ब्रह्म-बन्धुषु तद्-धस्तेन भोजनादि-रूपः प्रसिद्धः ॥९॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> यश् चतुर्थोऽर्थार्थि-भक्तो मद्-विधः, स त्व् अतिनिकृष्टो मूढो इत्य् आह&mdash;<strong>नूनं</strong> निश्चितम् एव <strong>विमृष्ट-मतयो</strong> वञ्चित-बुद्धयस् ते भवन्ति । के ? <strong>ये भवाप्ययौ</strong> जन्म-मरणे तयोर् <strong>विमोक्षकं त्वाम् अन्य-हेतोस्</strong> तुच्छ-फलार्थम् <strong>अर्चन्ति</strong> । अतस् ते त्वां <strong>कल्प-तरुम्</strong> अर्चन्ति । अथ च <strong>कुणपेन</strong> मृतक-तुल्य-देहेन <strong>उपभोग्यं</strong> सुखम् <strong>इच्छन्ति</strong> । न चेच्छा-योग्यं तद् इत्य् आह&mdash;<strong>यत् स्पर्शजं</strong> विषय-सम्बन्ध-जन्यं सुखं तन् <strong>नरकेऽपि</strong> शूकरादि-योनाव् अपि भवति ॥९॥</p>
<hr>
<p><strong>॥ ४.९.१० ॥</strong></p>
<p><strong>या निर्वृतिस् तनु-भृतां तव पाद-पद्म-</strong></p>
<p><strong>ध्यानाद् भवज्-जन-कथा-श्रवणेन वा स्यात् ।</strong></p>
<p><strong>सा ब्रह्मणि स्व-महिमन्य् अपि नाथ मा भूत्</strong></p>
<p><strong>किं त्व् अन्तकासि-लुलितात् पततां विमानात् ॥</strong></p>
<p><strong>मध्वाचार्यः (भागवत-तात्पर्यम्) :</strong> पर-ब्रह्मणि स्थितस्य ध्यानादिकं विना न भवति, सुप्तौ दृष्टत्वात् ॥१०॥</p>
<hr>
<p><strong>श्रीधर-स्वामी (भावार्थ-दीपिका) :</strong> ननु स्वर्गादि-सुखं सकामैः प्राप्यते निष्काम-भजने तन् न स्याद् इत्य् अत आह&mdash;येति । <strong>स्व-महिमनि</strong> निजानन्द-रूपेऽपि <strong>मा भूत्,</strong> न भवतीत्य् अर्थः । <strong>अन्तकस्यासिना</strong> कालेन <strong>लुलितात्</strong> खण्डिताद् <strong>विमानात्पततां</strong> सा नास्तीति किम् उ वक्तव्यम् ॥१०॥</p>
<hr>
<p><strong>कैवल्य-दीपिका : या</strong> इति । <strong>भवज्-जना</strong> जीव्न्मुक्ताः । <strong>स्व-महिमन्य् अपि</strong> स्वाधीन-माहात्म्येऽपि, किन्तु किं पुनः ? <strong>अन्तकस्य आसिना लुलिताद् विमानात् पततां</strong> पराधीन-माहात्म्यानाम् इत्य् अर्थः ॥१०॥ [मु।फ। १९.४२]</p>
<hr>
<p><strong>वंशीधरः (भावार्थ-दीपिका-प्रकाशः) :</strong> अत्राक्षिपति नन्व् इति । इत्य् अर्थ इति । इह लडर्थे लुङ् माङि लुङ् इति सर्वलकारविषये लुङो विधानाद् इति भावः । अत्र विश्वनाथः&mdash;ननु तर्हि भवाप्ययविमोक्षणम् इत्य् उक्त्या ब्रह्मसायुज्यम् एवार्चनफलं ब्रूषे तस्यैव कुणपोपभोग्यत्वाभावात्तदिच्छन्त एव भवन्मते\ऽभिज्ञास् तत्र नहि नहि इत्य् आह&mdash;येति । ध्यानादित्युपलक्षणं श्रवणादेर् अपि श्रवणेनेत्युपलक्षणं ध्यानादेरपि, सा निर्वृतिः स्वस्य महिम-रूपे ब्रह्मणि ब्रह्मानन्दे\ऽपि मा भून्न भवति । महतो भावो महिमा त्वं महांस्तत्तु तव महत्त्वं सर्वव्यापकत्वलक्षणो धर्म एवेति त्वन्निष्ठा यावती निर्वृतिस्तावती तत्र कथं वर्तताम् इति भावः । मदीयं महिमानं च परं ब्रह्मेति शब्दितम् इति मत्स्यदेवोक्त्यापि ब्रह्मणो भगवन्महिमत्वमवगतं ततश्चान्तकासीति स्वामिचरणैर्व्याख्यातम् एव । विमानात्स्वर्गीयात् ततश् च स्वर्गापवर्गाभ्यामन्यस्य कस्यापि फलत्वाश्रवणात् त्वद्-भक्तेर्वास्तवं फलं त्वद्-भक्तिरेवेति भक्तेः स्वतः फलत्वं भक्तानां च निष्कामत्वमुपपादितम् ॥१०॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> स्वर्गादि-सुखं मद्-आराधने सति भवति, तत् किं निन्द्यते ? तत्राह&mdash;या निर्वृतिर् इत्य्-आदि । तनुभृन्-मात्रस्य तव पाद-पद्म-ध्यानात्, अस्तु तावद् दर्शनादि, अस्तु तव पाद-पद्म-ध्यानं, भवज्-जनात् यत् तव कथा-चरणारविन्दं तस्मात् । यद् वा, भवज्-जनानाम् एव कथा-चरणारविन्दाद् या निर्वृतिः परम-सुखावाप्तिः, सा तु स्व-महिमनि स्वैश्वर्य-रूपे नास्ति, किम् उत अन्तकः कालः, स एवासिः खड्गः, तेन लुलिताद् विमानात् स्वर्गादि-लोक-स्थ-देव-यानात् पततां सा निर्वृतिर् माभूत् । मा बभूव । एतावता कालेनापि नाभवद् एव, अतो भविष्यति प्रमाणाभावः । ब्रह्मणः श्री-कृष्ण-वैभवत्वं ब्रह्म-स्वरूप-शङ्ख-स्पर्शेन भगवान् एव भाषयति, अतोऽत्र मा असूयया भक्ता गर्हणीया इति श्री-शुकदेवस्याभिप्रायः ॥१०॥</p>
<hr>
<p><strong>सनातन-गोस्वामी (दिग्-दर्षिनी):</strong> [बृ।भा। २.७.१४] अस्यार्थः&mdash;<strong>भवज्-जनानां कथायाः श्रवणेन</strong> । <strong>स्व-महिमनि</strong> निजानन्द-रूपे\ऽपि <strong>मा भूत्</strong> न भवत्व् इत्य् अर्थः । <strong>अन्तकस्य असिना</strong> कालेन <strong>लुलितात्</strong> खण्डितात् <strong>विमानात् पततां</strong> सा नास्तीति किम् उ वक्तव्यम् इति । महतां प्रसङ्गेन परम-कृतार्थता भवतीति किं वक्तव्यं, तद् भक्त-भक्तानाम् अपि सङ्गेन स्याद् इति ॥१०॥</p>
<hr>
<p><strong>जीव-गोस्वामी (क्रम-सन्दर्भः) :</strong> ये शुद्ध-भक्तास् ते भवाप्यय-मोक्षाविर्भावि ब्रह्म-सुखम् अपि न बहु मन्यन्त इत्य् आह&mdash;येति ॥१०॥</p>
<p>ये शुद्ध-भक्तास् ते भवाप्यय-मोक्षाविर्भावि ब्रह्म-सुखम् अपि न बहु मन्यन्त इति श्री-भगवता शब्द-ब्रह्म-मय-कम्बु-स्पृष्ट-कपोलः तत्-प्रकाशित-यथार्थ-निगदो ध्रुवो बालकोऽपि तथा विवृतवान् इत्य् एवम् आनन्द-चमत्कार-विशेष-श्रवणाद् अपि तस्यैव पूर्णत्वम् आह&mdash;येति । <strong>स्व-महिमन्य्</strong> असाधारण-माहात्म्येऽपि <strong>ब्रह्मणि मा भूत्</strong>, न भवतीत्य् अर्थः । <strong>अन्तकासिः</strong> काल-रूपः खड्गः ॥१०॥ [भगवत्-सन्दर्भः ९१]</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> ननु तर्हि भवाप्यय-विमोक्षणं [भा।पु। ४.९.९] इत्य् उक्त्या ब्रह्म-सायुज्यम् एवार्चनस्य फलं ब्रूषे, तस्यैव कुणपोपभोग्यत्वाभावात् । तद् इच्छन्त एव भवन्-मतेऽभिज्ञाः ? तत्र न हि न हीत्य् आह&mdash;येति । ध्यानाद् इत्य् उपलक्षणं श्रवणादेर् अपि, श्रवणेनेत्य् उपलक्षणं ध्यानादेर् अपि सा <strong>निर्वृतिःस्वस्य महिम</strong>-रूपे <strong>ब्रह्मणि</strong> ब्रह्मानन्देऽपि <strong>मा भूत्</strong> न भवति । महतो भावो महिमा, त्वं महान्, तत् तु तव महत्त्वं सर्व-व्यापकत्व-लक्षणो धर्म एवेति त्वन्-निष्ठा यावती निर्वृतिः, तावती तत्र कथं वर्तताम् ? इति भावः । मदीयं महिमानं च परं ब्रह्मेति शब्दितं [भा।पु। ८.२४.३८] इति मत्स्य-देवोक्त्यापि ब्रह्मणो भगवन्-महिमत्वम् अवगतम् । ततश् च <strong>अन्तकासिना</strong> कालेन <strong>लुलितात्</strong> खण्डितात् <strong>विमानात्</strong> स्वर्गीयात् <strong>पततां</strong> नास्तीति किम् उ वक्तव्यम्, ततश् च स्वर्गापवर्गाभ्याम् अधिकस्यान्यस्य कस्यापि फल-श्रवणात् । त्वद्-भक्तेर् वास्तवं फलं त्वद्-भक्तिर् एवेति भक्तेः स्वतः फलत्वं भक्तानां च निष्कामत्वम् उपपादितम् ॥१०॥</p>
<hr>
<p><strong>॥ ४.९.११ ॥</strong></p>
<p><strong>भक्तिं मुहुः प्रवहतां त्वयि मे प्रसङ्गो</strong></p>
<p><strong>भूयाद् अनन्त महताम् अमलाशयानाम् ।</strong></p>
<p><strong>येनाञ्जसोल्बणम् उरु-व्यसनं भवाब्धिम्</strong></p>
<p><strong>नेष्ये भवद्-गुण-कथामृत-पान-मत्तः ॥</strong></p>
<p><strong>श्रीधर-स्वामी (भावार्थ-दीपिका) :</strong> अतस् ते कथा-श्रवणाय सत्-सङ्गतिं देहीत्य् आह&mdash;<strong>भक्तिं त्वयि प्रवहतां</strong> सातत्येन कुर्वताम् । ननु मोक्षं किं न याचसे ? अत आह&mdash;<strong>येन</strong> महत्-प्रसङ्गेन <strong>अञ्जसा</strong> अयत्नत एव <strong>उरूणि व्यसनानि</strong> यस्मिंस् तम् । <strong>नेष्ये</strong> पारं गमिष्यामि । <strong>भवद्-गुण-कथैव अमृतं,</strong> तस्य <strong>पानेन मत्तः</strong> सन् ॥११॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> सा च श्रवणकीर्तनादिमयी भक्तिः । सत्सङ्गं विना न सुरसीभवतीति सत्सङ्गं प्रार्थयते अत इति । यतः श्रवणादिभक्तिरे व मुख्यातो हेतोः अत्राशङ्कते तर्हि संसाराब्धेर्भयं ते स्थास्यत्येवातो मोक्षं वरयेति चेत्साटोपं सभुजास्फोटं चाह&mdash;येनेति । नेष्ये ग्रहीष्यामि स यदि ममाभिमुखमभ्येति तदारात्तु द्रक्ष्यामि किं मे कर्तुं शक्नुयाद् इति भावः । किं चामृतं पिबतं मृत्युर् अपि स्प्रष्टुं न शक्नोतीति तथा स्पर्द्धावज्ञाद्वेषादयश् च तं न व्यथयितुं शक्नुवन्तीति भावः । अत्र सत्सङ्गोत्थया भक्त्या भगवन्तं साक्षात्कृत्यापि पुनः सत्सङ्गस्य प्रार्थनाद्भक्तिकारणम् अपि भक्तिफलम् अपि भक्तिर् अपि सत्सङ्ग इति भक्तानां मतं व्यंजितम् ॥११॥</p>
<hr>
<p><strong>कैवल्य-दीपिका : भक्तिम्</strong> इति । प्रकृष्टः सङ्गः <strong>प्रसङ्गः</strong> । भक्तत्वाद् विष्णु-कथा-श्रावकत्वं महत्त्वाद् आश्रित-वत्सलत्वम् <strong>अमलाशयत्वाद्</strong> बोधकत्वम् । <strong>नेष्ये</strong> अतिक्रमिष्यामि ॥११॥ [मु।फ। १९.१५]</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> अतस् त्वत्-कथा-चरणारविन्दं यतो भवति, तं महत्-सङ्गं देहीति प्रार्थयन्न् आह&mdash;<strong>भक्तिं मुहुर्</strong> इत्य्-आदि । <strong>त्वयि मुहुर् भक्तिं प्रवहतां महतां प्रसङ्गः</strong> प्रकृष्टः सङ्गो <strong>भूयात्</strong>, मुहुर् भूयाद् इति वान्वयः । <strong>येन</strong> महत्-सङ्गेन <strong>भवत्-कथा-पान-मत्तः</strong> सन् भवाब्धिं <strong>नेष्ये</strong>, शोषयिष्यामीत्य् अर्थः । अथवा, भवाब्धिम् <strong>उरु-व्यसनं</strong> नेष्ये, नीञो द्वि-कर्मकता ॥११॥</p>
<hr>
<p><strong>सनातन-गोस्वामी :</strong> [हरि-भक्ति-विलासः १०.२९०] <strong>भक्तिं त्वयि प्रवहतां</strong> सातत्येन कुर्वताम्, अत एव <strong>अमलाशयानां प्रसङ्गो</strong> मे मया सह <strong>भूयात्</strong> । ननु मोक्षः किं न याचसे ? अत आह&mdash;<strong>येन</strong> महत्-प्रसङ्गेन <strong>अञ्जसा</strong> अयत्नत एव, <strong>उरूणि व्यसनानि</strong> यस्मिन् तत्, <strong>नेष्ये</strong> पारं गमिष्यामि । <strong>भगवद्-गुण-कथा</strong> एव <strong>अमृतं</strong>, तस्य <strong>पानेन मत्तः</strong> सन् ।</p>
<p>अत्र मत्त-शब्देनैवं सूच्यते&mdash;यथा मदिरा-मत्तो न जानाति कथं रात्रिर् गता, दिनम् आयातं वेति, तथा सत्-सङ्ग-जात-कथामृत-पान-मत्तोऽपि न जानाति कथं संसारोऽपगतः, मोक्षो वा जात इति । एवम् अमृत-पानस्य यथा देह-गेहाद्य्-अननुसन्धानं न फलं, किन्तु परम-मधुर-रसास्वादनादिकम् एव, तथा सत्-सङ्गस्य भगवत्-कथामृत-पानम् एव फलं, मोक्षस् त्व् आनुषङ्गिकः स्वयम् एवोपस्थास्यति, किं तद्-याचनेनेति भावः ॥११॥</p>
<hr>
<p><strong>सनातन-गोस्वामी (दिग्-दर्षिनी):</strong> [बृ।भा। २.७.१४] अस्यार्थः&mdash;<strong>भक्तिं त्वयि प्रवहतां</strong> सातत्येन कुर्वताम् अतो\ऽ<strong>मलाशयानां</strong> विशुद्ध-चित्तानाम्, अत एव महतां <strong>प्र</strong>कृष्टः <strong>सङ्गो</strong> मे भूयात् । ननु तुरीय-पुरुषार्थं मोक्षं किं न याचसे ? आनुषङ्गिक-फलत्वेन तस्य स्वयम् एव सिद्धेर् इत्य् आह&mdash;<strong>येन</strong> महत्-प्रसङ्गेन भवद्-गुण-कथयैवामृतं, तस्य <strong>पानेन मत्तः</strong> सन् <strong>अञ्जसा</strong> अनायासेनैव <strong>उरूणि व्यसनानि</strong> यस्मिन्, तम् अपि <strong>भवाब्धिम्</strong> संसार-सागरं <strong>नेष्ये</strong> उत्तरिष्यामि ।</p>
<p>एतद् उक्तं भवति&mdash;यथा हि मधु-पानासक्तानां तद्-आस्वादनम् एव मुख्य-फलं शीतादि-तरणं चानुषङ्गिकं, तथा भगवद्-भक्ति-सुधा-पान-रसिकानां निरन्तर-तत्-पानम् एव मुख्यं फलम् मोक्षादिकं च नान्तरीयकम् इति स्वत एव सिध्येद् इति ॥११॥</p>
<hr>
<p><strong>जीव-गोस्वामी (क्रम-सन्दर्भः) : अमलाशयानां</strong> निष्कामानां येन परम-पुरुषार्थतयाभिमतेन <strong>अञ्जसा</strong> अयत्नतः एव <strong>उरूणि व्यसनानि</strong> यस्मिन् <strong>नेष्ये</strong> गमयिष्यामि, तस्यानुभव-मात्रं दूरीकरिष्यामीत्य् अर्थः ॥११॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> सा च श्रवण-कीर्तनादि-मयी भक्तिः सत्-सङ्गं विना न सुरसीभवतीति सत्-सङ्गं प्रार्थयते&mdash;<strong>भक्तिं त्वयि प्रवहतां</strong> प्रवाह-रूपेणाविच्छिन्नाम् एव दधताम् । ननु तर्हि संसार-दुःखाब्धेर् भयं ते स्थास्यत्य् एवेति तत्र साटोपं स-भुजास्फोटम् आह&mdash;<strong>येन</strong> महत्-सङ्ग-बलेन <strong>उल्बणम्</strong> अपि <strong>बहु-व्यसन</strong>-युक्तम् अपि <strong>भवाब्धिंनेष्ये</strong> ग्रहीष्यामि, यदि स मद्-अभिमुखम् अभ्येति, तदा आयातु, द्रक्ष्यामि, किं मे कर्तुं शक्नुयाद् इति भावः ।</p>
<p>कीदृशः सन् ? <strong>भवद्-गुण-कथा</strong> एव <strong>अमृतं</strong> तत्-<strong>पानेन मत्त</strong> इति, नहि स्पर्धावज्ञा-द्वेषादयः सांसारिका धर्मा मत्तं दुःखयितुं शक्नुवन्ति, नापि मृत्युर् अमृतं पिबन्तं स्प्रष्टुम् अपि शक्नुयाद् इति भावः । अत्र सत्-सङ्गोत्थयैव भक्त्या भगवन्तं साक्षात्कृत्यापि पुनः सत्-सङ्गस्य प्रार्थनाद् भक्ति-कारणम् अपि भक्ति-फलम् अपि स्वयं भक्तिर् सत्-सङ्ग इति भक्तानां मतं व्यञ्जितम् ॥११॥</p>
<hr>
<p><strong>॥ ४.९.१२ ॥</strong></p>
<p><strong>ते न स्मरन्त्य् अतितरां प्रियम् ईश मर्त्यम्</strong></p>
<p><strong>ये चान्व् अदः सुत-सुहृद्-गृह-वित्त-दाराः ।</strong></p>
<p><strong>ये त्व् अब्ज-नाभ भवदीय-पदारविन्द-</strong></p>
<p><strong>सौगन्ध्य-लुब्ध-हृदयेषु कृत-प्रसङ्गाः ॥</strong></p>
<p><strong>मध्वाचार्यः (भागवत-तात्पर्यम्) :</strong> ये स्वां सम्पदः स्मरन्ति, <strong>ते</strong> त्वां <strong>न स्मरन्ति</strong> । ये भगवद्-भक्त-सङ्गाः ते स्वाः सम्पदो न स्मरन्ति ॥१२॥</p>
<hr>
<p><strong>श्रीधर-स्वामी (भावार्थ-दीपिका) :</strong> कथामृत-पानस्य मादकत्वम् आह । <strong>तेऽतितरां प्रियम्</strong> अपि <strong>मर्त्यं</strong> देहं न <strong>स्मरन्ति</strong> नानुसन्दधते । <strong>येचसुतादयःअदः</strong> मर्त्यम् अनुसंबद्धास् तान् अपि । के ते न स्मरन्ति ? <strong>ये कृत-प्रसङ्गाः</strong> । केषु ? <strong>भवदीय-पदारविन्द-सौगन्ध्येलुब्धं हृदयं</strong> येषां तेषु । <strong>तु</strong>-शब्देनान्येषां केवल-योगादि-निष्ठानां देहाद्य्-अभिमानानिवृत्तिं दर्शयति ॥१२॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> ननु तद् अप्य् अहन्तास्पद-ममतास्पदयोर् विद्यमानत्वे खलु द्वेषो दुर्वार इत्य् अत आह&mdash;<strong>त</strong> इति । भक्तानां निष्कामत्व-द्योतकः स्वभाव एव । वस्तुतस् तु,</p>
<blockquote>
<p>कथम् अनुवर्ततां भव-भयं तव यद् भृकुटिः &gt;
सृजति मुहुस् त्रिणेमिर् अभवच् छरणेषु भयम् [भा।पु। १०.८७.३२] &gt; इति । &gt;
जरयत्य् आशु या कोशं निगीर्णम् अनलो यथा [भा।पु। ३.२५.३३]</p></blockquote>
<p>इत्य्-आदेर् अननुसंहितं भक्तेः फलं संसार-निवृत्तिर् अस्त्य् एव ॥१२॥</p>
<hr>
<p><strong>कैवल्य-दीपिका : ते न</strong> इति । <strong>मर्त्यं</strong> शरीरं <strong>प्रियम्</strong> अपि <strong>न स्मरन्ति</strong> । <strong>ये च</strong> <strong>अदो मर्त्यम्</strong> <strong>अनु</strong> अमुना देहेन सह स्थिताः । तत्-सम्बन्धात् सम्बन्धिनः <strong>सुतादयः</strong> । तान् अपि न स्मरन्ति । के ये भगवद्-भक्तेषु <strong>कृत-प्रसङ्गः</strong> ॥१२॥ [मु।फ। १९.४३]</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> ननु सत्सु सुत-दुहितृ-सुहृद्-दारादिषु बद्ध-मूलेषु केवलेनैकेन महत्-सङ्गेन भव-सिन्धुं कथं तरिष्यसि ? इति तत्राह&mdash;ते न स्मरन्तीति । हे अब्जनाभ ! <strong>ये तु भवदीय-पदारविन्द-सौगन्ध्य-लुब्ध-हृदयेषुकृत-प्रसङ्गाः</strong>, <strong>तेऽतितरां प्रियम्</strong> अपि <strong>मर्त्यं</strong> देहं <strong>न स्मरन्ति</strong>, अतोऽनु <strong>ये सुतादयस्</strong> तान् न स्मरन्तीति किम् उत वाच्यम् ? ॥१२॥</p>
<hr>
<p><strong>सनातन-गोस्वामी (दिग्-दर्षिनी):</strong> [बृ।भा। २.७.१४] <strong>भवदीया</strong> वैष्णवाः, तेषां <strong>पदारविन्दयोः</strong> <strong>सौगन्ध्य</strong>-सेवायाम् इत्य् अर्थः <strong>लुब्धं हृदयं</strong> येषां, तेषु ये <strong>कृत-प्रसङ्गाः</strong> । <strong>तु</strong>-शब्देन अन्येषां केवल-योगादि-निष्ठानां देहाद्य्-अभिमानाद्य्-अनिवृत्तिं दर्शयति । <strong>ते अतितराम्</strong> अतिशयेन <strong>प्रियम्</strong> अपि <strong>मर्त्यं</strong> देहं <strong>न स्मरन्ति</strong> नानुसन्दधते, अतितरां न स्मरन्तीति वान्वयः, भगवच्-चरणारविन्द-विषयक-प्रेम-सिद्धेः । यथोक्तम् एकादश-स्कन्धे श्री-हंसेन&mdash;</p>
<blockquote>
<p>देहं च नश्वरम् अवस्थितम् उत्थितं वा &gt;
सिद्धो न पश्यति यतो\ऽध्यगमत् स्वरूपम् । &gt;
दैवाद् अपेतम् अथ दैव-वशाद् उपेतं &gt;
वासौ यथा परिहितं मदिरा-मदान्धः ॥ [भा।पु। ११.१३.३६] इति &gt; ।</p></blockquote>
<p>अत एव अदो मर्त्यम् अनु सम्बन्धा ये सुतादयः, तान् अपि न स्मरन्त्य् एवेति ॥।१२॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> ननु तद् अप्य् अहन्तास्पद-ममतास्पदयोर् विद्यमानत्वे खलूद्वेगो दुर्वार इत्य् अत आह&mdash;<strong>ते अतितरां प्रियम्</strong> अपि <strong>मर्त्यं</strong> देहं <strong>न स्मरन्ति</strong> नानुसन्दधते&mdash;<strong>ये च अदो</strong> मर्त्यम् अनु लक्षीकृत्य वर्तमानाः <strong>सुतादयस्</strong> तान् अपि । के ते ? ये भवदीयेत्य्-आदि । &quot;<strong>तु</strong>-शब्देनान्येषां केवल-योगादि-निष्ठानां देहाभिमानानिवृत्तिं दर्शयतीति&quot; स्वामि-चरणाः । भक्तानां निष्कामत्व-द्योतकः स्वभाव एवायम् । वस्तुतस् तु,</p>
<blockquote>
<p>कथम् अनुवर्ततां भव-भयं तव यद् भ्रुकुटिः &gt;
सृजति मुहुस् त्रिणेमिर् अभवच्-छरणेषु भयम् [भा।पु। १०.८७.३२] &gt; इति ।</p></blockquote>
<p>जरयत्य् आशु या कोषं निगीर्णम् अनलो यथा [भा।पु। ३.२५.३३] इत्य्-आदेर् अननुसंहितं भक्तेः फलं संसार-निवृत्तिर् अस्त्य् एव ॥१२॥</p>
<hr>
<p><strong>॥ ४.९.१३ ॥</strong></p>
<p><strong>तिर्यङ्-नग-द्विज-सरीसृप-देव-दैत्य-</strong></p>
<p><strong>मर्त्यादिभिः परिचितं सद्-असद्-विशेषम् ।</strong></p>
<p><strong>रूपं स्थविष्ठम् अज ते महद्-आद्य्-अनेकम्</strong></p>
<p><strong>नातः परं परम वेद्मि न यत्र वादः ॥</strong></p>
<p><strong>मध्वाचार्यः (भागवत-तात्पर्यम्) :</strong></p>
<p>पश्यमानोऽपि तु हरिं न तु वेत्ति कथञ्चन ।</p>
<blockquote>
<p>वेत्ति किञ्चित् प्रसादेन हरेर् अथ गुरोस् तथा ॥ इति ब्रह्म-तर्के &gt; ॥१३॥</p></blockquote>
<hr>
<p><strong>श्रीधर-स्वामी (भावार्थ-दीपिका) :</strong> नन्व् एवं विद्वान् अपि त्वं किम् इत्य् अभिमानं वहसि ? अत आह&mdash;तिर्यग् इति । <strong>तिर्यङ्-नगादिभिः परिचितं</strong> व्याप्तम् । <strong>सन्तोऽसन्तश्</strong> च <strong>विशेषा</strong> यस्य । <strong>महद्-आदीन्य् अनेकानि</strong> कारणानि यस्य । हे <strong>परम</strong> ! <strong>अज</strong> ! <strong>ते</strong> इदं <strong>स्थविष्ठं</strong> विराड्-रूपं केवलं <strong>वेद्मि</strong> । <strong>अतःपरम्</strong> ईश्वर-स्वरूपं <strong>न</strong> वेद्मि । <strong>यत्र वादः</strong> शब्द-व्यापारो नास्ति, तद् ब्रह्म-रूपं च न वेद्मि । अतोऽभिमानो न निवर्तत इति भावः ॥१३॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> अस्तु तावत् तेषां सुतादि-स्मरणं , ते तव विराड्-रूपं न स्मरन्तीत्य् आह&mdash;तिर्यङ्-नग-द्विज- इत्य्-आदि । अतः पुरतो दृश्यमानात् मद्-अनुग्रह-हेतोः स्वयम् आविर्भूतात्, परम् अन्यत् तव स्थविष्ठं विराड्-रूपं न स्मरन्तीति पूर्वेणान्वयः । अतः इत्य् अस्य विवरणं&mdash;न यत्र वादः, अस्मिन् श्री-विग्रहे वादो नास्ति, तत्र तु बहव एव वादाः अत एव भक्तैर् उच्यते&mdash;श्री-विग्रहो घनानन्दो ब्रह्मादिकः &lt;details&gt;<summary>विषयः</summary></p>
<p>परः ।</p>
</details>
ब्रह्म-भूयं गतं ब्रह्मानन्दयत्य् एष पश्यतः । आनन्दयति आनन्दं करोति । तत्र वादो नास्तीति कृत्? ज्ञातं बालकेन भवता ? तत्राह---वेद्मि, मयायम् अनुभवः । त्वद्-अनुभवे किं प्रामाण्यम् इति वक्तव्यम्, यतो भवतैव शङ्ख-स्पर्शेन कारितोऽयं ममानुभव इति वेद्मि-पदस्य तात्पर्यम् ॥१३॥
<hr>
<p><strong>वंशीधरः (भावार्थ-दीपिका-प्रकाशः) :</strong> एवं जानासि चेत् तर्हि मत्पित्रादिभ्यो\ऽप्य् अप्राप्तं पदं साधयामीति सङ्कल्पः । किम् इति तद्भजनम् एव कुतो नाकार्षीरित्याक्षिपतिनन्व् इति । न वेद्मीति वर्तमानसामीप्ये वर्तमानवद्वा इति विधानादेतावन्तं कालं नावेदिषम् इत्य् अर्थः । अजेति परमेति च विराड्रूप एव मे\ऽनाद्यन्तदृष्टिरस्ति दुर्ज्ञेयमतः परं यद्रूपमस्ति तत्र मे बुद्धिर्नारोहतीति भावम् आह । अतस्तज्ज्ञानाभावात् । इति भाव इति । अहं ममेति भावोयं विना ज्ञानं न नश्यति इति पूर्वं बालत्वेनाज्ञत्वात्तथादुर्भावनामकरवमधुना त्वदीय-कंबुस्पर्शेन सर्वम् एव वेदार्थमज्ञासिषमत एव श्रीमच्चरणेष्वेवं निवेदयामीति तात्पर्यम् ॥१३॥</p>
<hr>
<p><strong>जीव-गोस्वामी (भगवत्-सन्दर्भः ३८) :</strong> इत्थम् एवात्र श्री-ध्रुवेण निर्विवादत्वम् उक्तम्&mdash;तिर्यग् इति । अत्र रूप-शब्दस्यैवोभयत्र विशेष्यत्वेन, भूप रूपम् अरूपं च परं चापरम् एव च [वि।पु। ६.७.४७] इति वैष्णव-वाक्यानुसारेण च । <strong>अतः परं</strong> चतुर्भुजादित्व-लक्षणं रूपं वपुर् इत्य् अर्थः । <strong>तन् न वेद्मि</strong> वर्तमान-सामीप्ये वर्तमानवद् वेति विधानाद् एतावन्तं कालं नाज्ञासिषम्<sup id="fnref:1"><a href="#fn:1" class="footnote-ref" role="doc-noteref">1</a></sup> इत्य् अर्थः ॥१३॥</p>
<hr>
<p><strong>जीव-गोस्वामी (क्रम-सन्दर्भः) :</strong> अथ तथा कस्माद् आविर्भूतं श्री-भगवन्तम् अनुभूय निज-पूर्वावस्थाम् अनुशोचति&mdash;तिर्यग् इति । <strong>न वेद्मि</strong> वर्तमान-सामीप्ये वर्तमानवद् वेति विधानात् एतावन्तं कालं नावेदिषम् इत्य् अर्थः । येनान्यथा सङ्कल्प्य तवाराधनं कृतम् इति भावः । यथा विराड्-रूपे सत्यत्वासत्यत्व-विचार-मयो <strong>वादस्</strong> तथा <strong>यत्र ना</strong>स्तीति प्रौढि-वचनम् ॥१३॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> ननु तर्हि भवाप्यय एवं विद्वान् अपि त्वं किम् इत्य् अभिमानं वहसि ? अत आह&mdash;तिर्यग् इति । <strong>तिर्यङ्-नगादिभिः परिचितं</strong> व्याप्तम् । <strong>सन्तोऽसन्तश्</strong> च <strong>विशेषा</strong> यस्य । <strong>महद्-आदीन्य्</strong> अनेकानि कारणानि यस्य । हे <strong>परम</strong> ! <strong>अज</strong> ! ते इदं <strong>स्थविष्ठं</strong> विराड्-रूपं केवलं <strong>वेद्मि</strong> । <strong>अतः परम्</strong> ईश्वर-स्वरूपं <strong>न वेद्मि</strong> । <strong>यत्र वादः</strong> शब्द-व्यापारो नास्ति, तद् ब्रह्म-रूपं च न वेद्मि । अतोऽभिमानो न निवर्तत इति भावः ॥१३॥</p>
<hr>
<p><strong>॥ ४.९.१४ ॥</strong></p>
<p><strong>कल्पान्त एतद् अखिलं जठरेण गृह्णन्</strong></p>
<p><strong>शेते पुमान् स्व-दृग् अनन्त-सखस् तद्-अङ्के ।</strong></p>
<p><strong>यन्-नाभि-सिन्धु-रुह-काञ्चन-लोक-पद्म-</strong></p>
<p><strong>गर्भे द्युमान् भगवते प्रणतोऽस्मि तस्मै ॥</strong></p>
<p><strong>श्रीधर-स्वामी (भावार्थ-दीपिका) :</strong> तद् एवं भगवद्-अनुकम्पया तद् रूप-द्वयं ज्ञात्वेश्वर-रूपम् अनुवर्णयन् नमस्करोति&mdash;कल्पान्त एतद् इति । एतत् त्रैलोक्यं यः पुमान् शेते । स्वस्मिन्न् एव दृक् न बहिर् यस्य योग-निद्रारूढत्वात् । अनन्त-सखः शेष-सहायः । तद् अङ्के शेषोत्सङ्गे । यस्य नाभिर् एव सिन्धुः समुद्रस् तस्मिन् रोहतीति तथा तस्मिन् काञ्चन-लोक-पद्मस्य गर्भे कर्णिकायां द्यु-मांस् तेजस्वी ब्रह्मा भवति । तं प्रणतोऽस्मीत्य् अर्थः ॥१४॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> ननु मां जानासि चेत् तर्हि त्वामहं परीक्षिष्ये कथय कोहम् इति चेत्तदैव भगवद्-एतद्-उक्ति-समकालम् एव कांचनलोकपद्मस्यागन्तुकसौवर्णवर्णकमलस्य । इत्य् अर्थ इति । तं प्रसादयितुं नतोस्मि केवलं, न तु परिचरितुं किम् अपि शक्नोमीति भावः ॥१४॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) : [+++]{।मर्क्}</strong></p>
<hr>
<p><strong>जीव-गोस्वामी (क्रम-सन्दर्भः) :</strong> तद् एतद् दृश्यमान-परम-रूपम् एव सर्वाश्रयत्वेन प्रतिपादयति&mdash;कल्पान्त इति ॥१४॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> ननु मां जानासि चेत्, त्वाम् अहं परीक्षिष्ये, कथय, कोऽहम् इति तत्राह&mdash;कल्पान्त इति त्रिभिः । स्वस्मिन्न् एव दृक्, न तु बहिर् यस्य योग-निद्रारूढत्वात्, तस्यानन्तस्य शेषस्याङ्के उत्सङ्गे शेते । यस्य नाभि-सिन्धु-रुहे नाभि-कमले आगन्तुकं काञ्चन-वर्णं लोकात्मकं यत् पद्मं तस्य गर्भे कर्णिकायां द्युमांस् तेजस्वी ब्रह्मा भवति, तस्मै तं त्वां प्रसादयितुम् नतोऽस्मि केवलं, न तु परिचरितुं किम् अपि शक्नोमीति भावः ॥१४॥</p>
<hr>
<p><strong>॥ ४.९.१५ ॥</strong></p>
<p><strong>त्वं नित्य-मुक्त-परिशुद्ध-विबुद्ध आत्मा ।</strong></p>
<p><strong>कूट-स्थ आदि-पुरुषो भगवांस् त्र्य्-अधीशः।</strong></p>
<p><strong>यद्-बुद्ध्य्-अवस्थितिम् अखण्डितया स्व-दृष्ट्या</strong></p>
<p><strong>द्रष्टा स्थिताव् अधिमखो व्यतिरिक्त आः से ॥</strong></p>
<p><strong>मध्वाचार्यः (भागवत-तात्पर्यम्) :</strong> वधिम् अवधिम् । अल्पोपेन संसारस्यावधि-ब्स्थितं त्वाम् आस्थिताः । सहैवास्ते ॥१५॥</p>
<hr>
<p><strong>श्रीधर-स्वामी (भावार्थ-दीपिका) :</strong> ननु ममापि स्वापाद्य् अवस्थावत्त्वे को जीवाद् विशेष इत्य् अत आह त्वं तु व्यतिरिक्तो जीव-विलक्षण आः से तिष्ठसि । वैलक्षण्यम् एवाह । त्वं तु नित्य-मुक्तो जीवस् तु त्वत्-प्रसादान् मुच्यन्ते । त्वं परिशुद्धः स तु मलिनः । त्वं तु विबुद्धः स त्व् अज्ञः । त्वम् आत्मा स तु जडः । त्वं कूट-स्थः स तु विकारी । त्वम् आदि-पुरुषः स त्व् आदि-मान् । त्वं तु भगवान् स तु भग-हीनः । त्वं त्रयाणां गुणानाम् अधीशः स तु पर-तन्त्रः । कुत एतद् वैलक्षण्यम् । यद्य् अतो बुद्ध्य्-अवस्थितिं बुद्धेस् तां ताम् अवस्थाम् अखण्डितया स्व-दृष्ट्या चिच्-छक्त्या द्रष्टा पश्यसि । द्रष्टेति तॄन् प्रत्ययान्तः । अतो बुद्ध्य्-अवस्थितिम् इत्य् अत्र षष्ठ्य्-अभावः तथाभूत एव त्वं स्थितौ पालनेऽधिमखो यज्ञाधिष्ठाता श्री-विष्णुः ॥१५॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> अत्राक्षिपति&mdash;नन्व् इति । नित्यमुक्तः अविद्याकर्माजनित-स्वरूपत्वात् परिशुद्धः शुद्धसत्त्वात्मक-रूपत्वात् विबुद्धस्तत एव स्वरूपसिद्धज्ञानस्यानावरणात् प्रत्युतोल्लासात् आत्मा स्वरूपाभिन्नत्वात् । कूटस्थ एक-रूपतया कालव्यापी, स तु नानारूपतयैव, आदिपुरुष आदित एव पुरुषाकारः स्वभावसिद्ध-रूपत्वात् । चक्रवर्ती तु&mdash;आदिकारणं पुरुषाकारश् च स तु न कारणं स्त्रीपुंनपुंसकाकारश्चेत्याह । भगवान् पूर्णशक्त्याश्रयः वस्तुलक्षण-रूपत्वात् त्र्यधीशस्त्रिगुणशक्तेर्नियामकः तदतिरिक्त-स्वरूप-शक्त्यात्मक-रूपत्वात् तस्मात्तव रूपस्य च प्रकृत्यतीतशक्तिमयत्वादेकात्मकत्वेनान्याभ्यां रूपिरूपाभ्यां विशेष एवेति सन्दर्भः । तां तां स्वापाद्यवस्थाम् । जीवस्तु-बुद्ध्यवस्थाभिः खण्डितदृष्टिः त्वं तु स्थितौ जगत्पालनकर्मण्याः से, स तु स्वपालने\ऽप्य् असमर्थः । त्वं यज्ञादिकर्माधिष्ठाता स तु यज्ञादिकर्माधीनः । अतस्त्वं तस्माद्विविक्त एवाः से तव योगनिद्रादिकं च चिच्छक्तिविलास इति जानाम्येवेति भाव इति विश्वनाथः । अतस्तृन्प्रत्ययान्तत्वात् न लोकाव्ययनिष्ठाखलर्थततृनाम् इति निषेधात् षष्ठी न ॥१५॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> [+++]{।मर्क्}</p>
<hr>
<p><strong>जीव-गोस्वामी (क्रम-सन्दर्भः) :</strong> ननु रूपित्वे सति विराड्-व्यष्टि-रूपि-रूपेभ्यः प्रपञ्चेभ्यो मम को विशेषः येन रूपस्यापि वैलक्षण्यं हेतुत्वेन तर्क्यते, तत्राह&mdash;त्वं नित्य-मुक्तः अविद्या-कर्माजनित-रूपत्वात् परिशुद्धः शुद्ध-सत्त्वात्मक-रूपत्वात् विबुद्धः । तत एव स्वरूप-सिद्ध-ज्ञानस्यानावरणात् प्रत्युतोल्लासात् । आत्मा स्वरूपाभिन्नत्वात् कूटस्थ एक-रूपतया काल-व्यापी । सदातनः सर्व-रूपत्वात् आदि-पुरुषः आदित एव पुरुषाकारः स्वभाव-सिद्धत्वात् । भगवान् पूर्ण-शक्त्य्-आश्रयः वस्तु-लक्षणत्वात् अधीशः त्रिगुण-शक्तेर् नियामकः तद्-अतिरिक्त-स्वरूप-शक्त्य्-आत्मक-रूपत्वात् । तस्मात् तव रूपस्य च प्रकृत्य्-अतीत-शतिमयत्वाद् एकात्मकत्वेनान्याभ्यां रूपि-रूपाभ्यां विशेष एव तद्-अतीत-शक्ति-मयत्वम् एव योजयति&mdash;यद् इति ॥१५॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> ननु ममापि शयनाद्य्-अवस्थावत्त्वे को जीवाद् विशेषस् तत्राह&mdash;यद् यतस् त्वं नित्य-मुक्तः, जीवस् तु त्वत्-प्रसादान् मुच्यते, त्वं परिशुद्धः, स च मलिनः, त्वं विबुद्धः सर्वज्ञः, स त्व् अल्प-ज्ञः, त्वम् आत्मा, स तु देहाध्यासी जडः । त्वं कूटस्थो निर्विकारः, स तु विकारी । यद् वा, त्वं कूटस्थ एक-रूपतया काल-व्यापी, स तु नाना-रूपतयैव, त्वम् आदिः कारणं पुरुषः पुरुषाकारश् च, स तु न कारणम्, स्त्री-पुं-नपुंसकाकारश् च, त्वं भगवान्, स तु भग-हीनः । त्वं त्र्यधीशः, स तु त्रिगुणाधिणः । त्वं बुद्ध्य्-अवस्थितिं जीवस्य बुद्धेर् अवस्थां स्वापादिकाम् अखण्डितया स्व-दृष्ट्या चिच्-छक्त्या साक्षित्वेन द्रष्टा, स तु बुद्ध्य्-अवस्थाभिः खण्डित-दृष्टिः, त्वं स्थितौ सर्व-जगत्-पालने कर्मण्य् आः से, स तु स्व-पालनेऽप्य् असमर्थः । त्वम् अधिमखः मखादि-कर्माधिष्ठाता, स तु मखादि-कर्माधीनः । अतस् त्वं तस्माद् व्यतिरिक्त एवाः से, तव योग-निद्रादिकं तु चिच्-छक्ति-विलास इति जानाम्य् एवेति भावः ॥१५॥</p>
<hr>
<p><strong>॥ ४.९.१६ ॥</strong></p>
<p><strong>यस्मिन् विरुद्ध-गतयो ह्य् अनिशं पतन्ति</strong></p>
<p><strong>विद्यादयो विविध-शक्तय आनुपूर्व्यात् ।</strong></p>
<p><strong>तद् ब्रह्म विश्व-भवम् एकम् अनन्तम् आद्यम्</strong></p>
<p><strong>आनन्द-मात्रम् अविकारम् अहं प्रपद्ये ॥</strong></p>
<p><strong>मध्वाचार्यः (भागवत-तात्पर्यम्) :</strong> आनुपूर्वी श्रुतिश् चैव त्रयी चाम्नायौच्यते इत्य् अभिधानम् ॥१६॥</p>
<hr>
<p><strong>श्रीधर-स्वामी (भावार्थ-दीपिका) :</strong> तम् एव ब्रह्म-रूपेण ज्ञातं नमस्करोति&mdash;यस्मिन्न् इति । पतन्त्य् अकस्माद् उद्भवन्ति । विश्वस्य भवो यस्मात् । एकम् अखण्डम् । आद्यम् अनादिम् ॥१६॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> सविशेषं स्वरूपमुक्त्वा निर्विशेषम् आह&mdash;यस्मिन्न् इति । अविकारं केवलमानन्दमात्रम् एव नित्यचिदानन्दात्मकनानाविशेषग्रहणासमर्थानां दूरस्थानां केवलशान्तानां भक्ति-मिश्र-ज्ञानदृष्ट्या भातं तद्ब्रह्म त्वन्महिम-स्वरूपं प्रपद्य यस्मिन् निःशक्तिकत्वेन प्रतीतपि विश्वशक्तयो\ऽ निशं स्थिता आनुपूर्व्यात्पतन्ति प्रतीता भवन्ति । अत एव त्वं भक्तितारतम्येन सामीप्यतारतम्यवतां विशेषतारतम्यग्रहणसमर्थानां भक्ति-मिश्र-ज्ञानिभ्यः किञ्चिदधिकभक्तिमतां प्रथमं विद्याशक्तिमानात्मेति भासि । ततो\ऽप्य् अधिकभक्तिमतां मायाशक्तिमान्पुरुषो जगत्कारणम् इति । अत एव विश्वभवम् इति विशेषणं ततः संपूर्णभक्तिदृष्ट्या ऐश्वर्यमाधुर्याद्यनन्तशक्तिमान्भगवानिति । तत्राप्यतिप्रविष्टधियां लीलालावण्यकलाकुतूहलवैदग्धीमहोदधिर् इति त्वमनुभवगोचरीभवसि । यथा नगरस्यातिदूरस्थजना विशेषमनुपलभमाना इदमग्रे स्थितं वस्तुमात्रम् इति तद् एव पश्यन्ति अनतिदूरस्था वृक्षखण्डम् इति समीपस्था विविधनिष्कुटाट्टपुरगोपुरगृहध्वजपताकादियुक्तं नगरम् इति तत्र प्रविष्टास्तु विचित्रतडागरथ्याविपणिशृङ्गाटकाजिरनृत्यगीतवादित्रादिसकलसुखास्पदमित्यनुभवन्ति । यथाहुः प्रांचोपि&mdash;</p>
<blockquote>
<p>चयस्त्विषामित्यवधारितं पुरा ततः शरीरीति विभाविताकृतिम् । &gt;
विभुर्विभक्तावयवं पुमानिति क्रमादमुं नारद इत्यबोधि सः ॥ &gt; इति ।</p></blockquote>
<p>शक्तयः कीदृश्यः विरुद्धगतय इति विद्याविद्ययोः सर्गसंहारयोर्जन्मवत्ताजत्वयोरनीहत्वसलीलत्वयोरात्मारामत्वभक्तवात्सल्ययोर्विरोधे\ऽपि तत्तच्छक्तीनामतर्क्यैव त्वयि नित्या स्थितिरेवेति ॥१६॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> [+++]{।मर्क्}</p>
<hr>
<p><strong>जीव-गोस्वामी (क्रम-सन्दर्भः) :</strong> तद् उभय-शक्ति-युक्तत्वाच् च तव नायुक्तम् । सर्व-शक्तित्वाद् विरुद्ध-शक्ति-निधानम् एव हि त्वम् इत्य् आह&mdash;यस्मिन्न् इति । आनुपूर्व्यात् स्व-स्व-वर्गे उत्तम-मध्यम-कनिष्ठ-भावेन वर्तमाना विविध-शक्तयः प्रायः परस्परं विरुद्ध-गतयोऽपि यस्मिन् यद् आश्रित्याऽनिशं पतन्ति प्रवर्तन्ते स्व-स्व-व्यापारं कुर्वन्तीत्य् अर्थः ।*।*१६॥ (भगवत्-सन्दर्भ १०)</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> स-विशेषं भगवत्-स्वरूपम् उक्त्वा निर्विशेष-ब्रह्म-स्वरूपम् आह&mdash;यस्मिन्न् इति । निर्विकारं केवलम् आनन्द-मात्रम् एव । नित्य-चिद्-आत्मक-नाना-विशेष-ग्रहणासमर्थानां दूरस्थानां केवल-शान्तानां भक्ति-मिश्र-ज्ञान-दृष्ट्या भातं तद् ब्रह्म त्वन्-महिम-स्वरूपं प्रपद्ये, यस्मिन् निःशक्तिकत्वेन प्रतीतेऽपि विद्यादयो विविध-शक्तयोऽनिशं स्थिता आनुपूर्व्यात् पतन्ति प्रतीत्य भवन्ति । अत एव त्वं भक्ति-तारतम्येन सांईप्य-तारतम्यवतां विशेष-तारतम्य-ग्रहण-समर्थानां भक्ति-मिश्र-ज्ञानिभ्यः किञ्चिद् अधिक-भक्तिमतां प्रथमं विद्या-शक्तिमान् आत्मेति भासि, तातोऽप्य् अधिक-भक्तिमतां माया-शक्तिमान् पुरुषो जगत्-कारणम् इति । अत एव विश्व-भवम् इति विशेषणम्, ततः सम्पूर्ण-भक्ति-दृष्ट्या ऐश्वर्य-माधुर्याद्य्-अनन्त-शक्तिमान् भगवान् इति, तत्राप्य् अतिप्रविष्ट-धियां लीला-लावण्य-कला-कुतूहल-वैदग्धी-महोदधिर् इति त्वम् अनुभव-गोचरीभवसि । यथा नगरस्यातिदूरस्थ-जना विशेषम् अनुपलभमाना इदम् अग्रे स्थितं वस्तु-मात्रम् इति । तद् एव पश्यन्ति अनतिदूरस्था वृक्ष-षण्डम् इति । समीप-स्थास् तु विविध-निष्कुटाट्टा-पुर-गोपुर-गृह-ध्वज-पताकादि-युक्तं नगरम् इति तत्र प्रविष्टास् तु विचित्र-तडाग-रथ्या-विपणि-शृङ्गाटकाजिर-नृत्य-गीत-वादित्रादि-सकल-सुखास्पदम् इत्य् अनुभवन्ति । यथाहुः प्राञ्चोऽपि&mdash;</p>
<blockquote>
<p>चयस् त्विषाम् इत्य् अवधारितं पुरा &gt;
ततः शरीरीति विभाविताकृतिम् । &gt;
विभुर् विभक्तावयवः पुमान् इति &gt;
क्रमाद् अमुं नारद इत्य् अबोधि सः ॥ [शि।व। १.३] इति ।</p></blockquote>
<p>शक्तयः कीदृशाः ? विरुद्ध-गतयः इति विद्याविद्ययोः अर्ग-संहारयोर् जन्मवत्त्वाजत्वयोर् अनीहत्व-सलीलत्वयोर् आत्मारामत्व-भक्त-वात्सल्ययोर् विरोधेऽपि तत्-तच्-छक्तीनाम् अतर्कैव त्वयि नित्या स्थितिर् एव ॥१६॥</p>
<hr>
<p><strong>॥ ४.९.१७ ॥</strong></p>
<p><strong>सत्याशिषो हि भगवंस् तव पाद-पद्मम्</strong></p>
<p><strong>आशीस् तथानुभजतः पुरुषार्थ-मूर्तेः ।</strong></p>
<p><strong>अप्य् एवम् अर्य</strong><sup id="fnref:2"><a href="#fn:2" class="footnote-ref" role="doc-noteref">2</a></sup> <strong>भगवान् परिपाति दीनान्</strong></p>
<p><strong>वाश्रे व वत्सकम् अनुग्रह-कातरोऽस्मान् ॥</strong></p>
<p><strong>मध्वाचार्यः (भागवत-तात्पर्यम्) :</strong> तव पाद-मूलं भजत आचार् यस्याशिष्टयः शिक्षाः सत्याशीः-प्रदा एव तथापि अस्मान् शिष्यान् विशिष्ट-फल-प्राप्तये पुनः परिपाति भवान् ॥१७॥</p>
<hr>
<p><strong>श्रीधर-स्वामी (भावार्थ-दीपिका) :</strong> सकाम-भजनाद् अपि मोक्षम् आशासान आह&mdash;हे <strong>भगवन्</strong> ! <strong>पुरुषार्थः</strong> परमानन्दः स एव <strong>मूर्तिर्</strong> यस्य, <strong>तव पाद-पद्मम् आशिषो</strong> राज्यादेः सकाशात् <strong>सत्या आशीः</strong>, परमार्थ-फलम् । <strong>हि</strong> निश्चितम् । कस्य ? <strong>तथा</strong> तेन प्रकारेण त्वम् एव पुरुषार्थ इत्य् एवं निष्कामतया <strong>अनुभजतः</strong> । यद्य् अप्य् एवं, तथापि हे <strong>अर्य</strong> ! <strong>स्वामिन्</strong> ! <strong>दीनान्</strong> सकामान् अप्य् <strong>अस्मान्भगवान्</strong> भवान् <strong>परिपाति,</strong> संसार-भयाद् रक्षत्य् एव । यतः, <strong>अनुग्रहे</strong> हिताचरणे <strong>कातरः</strong> पर-वशः । यथा नव-प्रसूता <strong>वाश्रा</strong> धेनुर् वत्सं क्षीरं पाययति, वृकादिभ्यो रक्षति च, तद्वत् ॥१७॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> ननु भो बालक सत्यम् एव त्वं मत्-स्वरूपं जानास्येव, किं तु तव सांप्रतिकनिष्कामत्वे\ऽपि यथापूर्वसङ्कल्पम् एव फलमहं दास्यामि गृहाणेति, तत्र स्वस्याज्ञत्वं विवृण्वन्प्रेममाधुर्यमाशासान आह&mdash;सत्येति । हे भगवन्न् इति । निरतिशयानन्दयुक्तत्वम् आह&mdash;तव पादपद्मम् एवाशिषो राज्यादेः सकाशात्सत्याशीः परमार्थफलं कस्य तथा तेन प्रकारेण त्वम् एव पुरुषार्थमूर्तिरित्य् एवं निष्कामतयात्वनुभजतः, एवम् अपि दीनानस्मान्कृतसकामभजनानपि परिपाति निष्कामप्राप्यपाद पद्मकिंचिन्माधुर्यदानेनेत्य् अर्थः । तत्र हेतुः अनुग्रहकातरः बालत्वाद्यद्यप्ययं शुद्ध-भक्तिन्न जानाति तदपि तत्फलं स्वमाधुर्यमास्वादयामीति बुद्ध्येत्य् अर्थः । वाश्रा धेनुर्यथा वत्सकमज्ञं स्वामभजन्तम् अपि स्वदुग्धं पाययति रक्षति च सिंहादिभ्यस्तद्वन्माम् अपि स्वचरणमाधुर्यमास्वादयतु सकामत्वादिभक्तिविघ्नेभ्यश् च रक्षत्व् इति भावः ॥१७॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> उपसंहरति&mdash;सत्याशिष इत्य्-आदि । हे आर्य ! [+++]{।मर्क्}</p>
<hr>
<p><strong>जीव-गोस्वामी (क्रम-सन्दर्भः) :</strong> तस्मात् त्वद्-रूपस्य स्वरूप-पूर्ण-परमानन्द-रूपत्वात् परम-पुरुषार्थस् त्वम् एवेति साधूक्तं या निर्वृतिः [भा।पु।४.९.१०] इत्य्-आदिकम् इत्य् आह&mdash;सत्येति । &quot;आशिष्टया&quot; इति चित्सुखः । हे <strong>अर्य</strong> इति, अर्यः स्वामि-वैश्ययोर् इति निपातात् ह्रस्वादिर् एवायम् ॥१७॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> ननु &quot;भो बालक ! सत्यम् एव त्वं मत्-स्वरूपं जानास्य् एव, किन्तु तव साम्प्रतिक-निष्कामत्वेऽपि यथा पूर्व-सङ्कल्पम् एव फलम् अहं दास्यामि गृहाण&quot; इति, तत्र स्वस्याज्ञत्वं विवृण्वन् प्रेम-माधुर्यम् आशासान आह&mdash;सत्येति ।</p>
<p>हे <strong>भगवंस्</strong> <strong>तव पाद-पद्मम्</strong> एव <strong>आशिषो</strong> राज्यादेः सकाशात् <strong>सत्या आशीः</strong> परमार्थ-फलम् । कस्य ? तथा तेन प्रकारेण त्वम् एव <strong>पुरुषार्थ-मूर्तिर्</strong> इत्य् एवं निष्कामतया अन्व् <strong>अनुभजतः</strong> एवम् अपि <strong>दीनान्</strong> <strong>अस्मान्</strong> कृत-सकाम-भजनान् अपि <strong>परिपाति</strong> निष्काम-प्राप्य-पाद-पद्म-किञ्चिन्-माधुर्य-दानेनेत्य् अर्थः । तत्र हेतुः&mdash;<strong>अनुग्रह-कातरः</strong>, &quot;बालत्वाद् यद्यप्य् अयं मच्-छुद्ध-भक्तिं न जानाति, तद् अपि तत्-फलं स्व-माधुर्यम् इमम् आस्वादयामि&quot; इति बुद्ध्येत्य् अर्थः ।</p>
<p><strong>वाश्रा</strong> धेनुर् यथा <strong>वत्सकम्</strong> अज्ञं स्वम् अभजन्तम् अपि दुग्धं पाययति, वृकादिभ्यो रक्षति च, तद्वन् मां स्व-चरण-भक्ति-माधुर्यम् आस्वादयतु, सकामत्वादिभ्यो भक्ति-विघ्नेभ्यो रक्षतु च इति भावः ॥१७॥</p>
<hr>
<p><strong>॥ ४.९.१८ ॥</strong></p>
<p><strong>मैत्रेय उवाच&mdash;</strong></p>
<p><strong>अथाभिष्टुत एवं वै सत्-सङ्कल्पेन धीमता ।</strong><br>
भृत्यानुरक्तो भगवान् प्रतिनन्द्येदम् अब्रवीत् ॥**</p>
<p><strong>वंशीधरः (भावार्थ-दीपिका-प्रकाशः) :</strong> अथ स्तुत्याकर्णनानन्तरम् । सत्सत्यो\ऽभ्यर्हितः सङ्कल्पो वा उच्चैःपदाप्तिरूपो यस्य तेन सत्सत्ये\ऽभ्यर्हिते श्रेष्ठे साधीयसि भवत्यपि इति यादवः । धीमता योग्यायोग्यविमर्शवता ॥१८॥</p>
<hr>
<p><em>न कतमेनापि व्याख्यातम् ।</em></p>
<hr>
<p><strong>॥ ४.९.१९ ॥</strong></p>
<p><strong>श्री-भगवान् उवाच&mdash;</strong></p>
<p><strong>वेदाहं ते व्यवसितं हृदि राजन्य-बालक ।</strong><br>
तत् प्रयच्छामि भद्रं ते दुरापम् अपि सुव्रत ॥**</p>
<p><strong>श्रीधर-स्वामी (भावार्थ-दीपिका) : व्यवसितं</strong> सङ्कल्पितम् ॥१९॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> राजन्यबालकेति । तवैश्वर्यस्पृहा स्वाभाविक्येव तदहं ते प्रयच्छामीत्युक्ते तर्हि स्वप्रेमाणं न दास्यतीति कातरमुखं तमाश्वासयति&mdash;भद्रं त इति । मा चिन्तय प्रेमाणम् अपि दास्यामीत्यपिकारार्थः ॥१९॥</p>
<hr>
<p><strong>जीव-गोस्वामी (क्रम-सन्दर्भः) : भद्रं त</strong> इति पदं त्रिभुवनोत्कृष्टं जिगीषोः साधु वर्त्म मे [भा।पु। ४.८.३७] इति प्राचीन-सङ्कल्पानुरूपम् अपि लभमानस्य <strong>ते दुरापं</strong> मत्-पद-प्राप्त्या ततो वैशिष्ट्येन भद्रम् एव भविष्यतीति शुभाशीर्वादाभिप्रायः । <strong>तत् प्रयच्छामि,</strong> तथान्यैर् दुरापम् अपि प्रयच्छामीत्य् अन्वयः ।*।*१९॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) : &quot;राजन्य-बालक</strong> इति तवैश्वर्य-स्पृहा स्वाभाविक्य् एवेति <strong>तद्</strong> अहं <strong>प्रयच्छामि&quot;</strong> इत्य् उक्ते, &quot;तर्हि स्व-प्रेमाणं न दास्यसि&quot; इति कातर-मुखं तम् आश्वसयति <strong>भद्रं ते</strong> इति मा चिन्तय । प्रेमाणम् अपि प्रयच्छामीत्य् <strong>अपि</strong>-कारार्थः । त्वया पूर्वं यथा प्रार्थितं&mdash;</p>
<blockquote>
<p>पदं त्रि-भुवनोत्कृष्टं जिगीषोः साधु वर्त्म मे । &gt;
ब्रूह्य् अस्मत्-पितृभिर् ब्रह्मन्न् अन्यैर् अप्य् अनधिष्ठितम् [भा।पु। &gt; ४.८.३७] इति ॥१९॥</p></blockquote>
<hr>
<p><strong>॥ ४.९.२० ॥</strong></p>
<p><strong>नान्यैर् अधिष्ठितं भद्र यद् भ्राजिष्णु ध्रुव-क्षिति ।</strong><br>
यत्र ग्रह-र्क्ष-ताराणां ज्योतिषां चक्रम् आहितम् ॥**</p>
<p><strong>श्रीधर-स्वामी (भावार्थ-दीपिका) :</strong> तत् प्रयच्छामीत्य् उक्तं किं तद् ? इत्य् अपेक्षायाम् आह&mdash;नान्यैर् इति सार्ध-द्वाभ्याम्। हे <strong>भद्र</strong> ! <strong>ध्रुवा क्षितिर्</strong> निवासो यस्मिन् । <strong>यत्र</strong> यस्मिन् । <strong>आहितम्</strong> अर्पितम् ॥२०॥</p>
<hr>
<p><strong>जीव-गोस्वामी (क्रम-सन्दर्भः) :</strong> नान्यैर् इति सार्धकम् ॥२०॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> तद् इदं स्थानं गृहाणेत्य् आह&mdash;नान्यैर् इति <strong>ध्रुवा</strong> नित्या <strong>क्षितिर्</strong> निवासो <strong>यत्र</strong> तत्, <strong>आहितम्</strong> अर्पितम् ॥२०॥</p>
<hr>
<p><strong>॥ ४.९.२१ ॥</strong></p>
<p><strong>मेढ्यां गो-चक्रवत् स्थास्नु परस्तात् कल्प-वासिनाम् ।</strong></p>
<p><strong>धर्मोऽग्निः कश्यपः शुक्रो मुनयो ये वनौकसः ।</strong><br>
चरन्ति दक्षिणी-कृत्य भ्रमन्तो यत् स-तारकाः ॥**</p>
<p><strong>श्रीधर-स्वामी (भावार्थ-दीपिका) :</strong> धान्याक्रमणाय भ्राम्यमाणानां पशूनां बन्धन-स्तम्भो <strong>मेढी,</strong> तस्यां [<strong>गो-चक्रवत्</strong>] बलीवर्द-समूहवत् । अवान्तर-<strong>कल्प-वासिनां परस्ताद्</strong> अपि <strong>स्थास्नु</strong> लोक-त्रय-नाशेऽप्य् अनश्वरम् । <strong>धर्माग्न्य्</strong>-आदयो नक्षत्र-रूपाः । <strong>वनौकसः</strong> सप्त-र्षयो यत् प्रदक्षिणी-कृत्य <strong>भ्रमन्तश्</strong> चरन्ति ॥२१॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> त्वया पूर्वं यथा प्रार्थितं पदं त्रिभुवनोत्कृष्टं जिगीषोः साधु-वर्त्म [भा।पु। ४.८.३७] इत्य्-आदि यत् तद् गृहाणेत्य् आह&mdash;नेति । चक्रं शिशुमार-लक्षणम् । केचित् तु तिलपीडनोलूखलं मेढीत्य् आहुः । कल्प-वासिनां दैनन्दिन-प्रलय-स्थायिनाम् । महा-प्रलये सति ध्रुवस्य महा-वैकुण्ठारोहणम् इति केचित् । ब्रह्माण्ड-मध्य-वर्तित्वे\ऽपि श्वेतद्वीप-मथुरा-द्वारकादीनाम् इव ध्रुव-लोकस्यापि सुदुर्लभं यत् परमं पदं हरेः [भा।पु। ४.९.२८] इति, ततो गन्तासि मत्-स्थानम् [भा।पु। ४.९.२५] इति, आतिष्ठ जगतां वन्द्यं तद् विष्णोः परमं पदम् [भा।पु। ४.१२.२६] इति, ध्रुवस्य वैकुण्ठ-पदाधिरोहणम् [भा।पु। ४.१३.१] इत्य्-आदि-प्रमाणेभ्यो भगवल्-लोकत्वेन नित्यत्वान् महा-कल्प-वासिनाम् अपि परस्ताद् इत्य् अपरे ॥२०-२१॥</p>
<hr>
<p><strong>जीव-गोस्वामी (क्रम-सन्दर्भः) : कल्प-वासिनां</strong> दैनन्दिन-प्रलय-पर्यन्त-स्थायिनाम् अपि <strong>परस्तात् स्थास्नु</strong> । &quot;मेध्याम्&quot; इति क्वचित् पाठः । <strong>धर्मादयो</strong> गोधाकृतेः पुच्छान्त-स्थित-ध्रुव-क्षितेर् नक्षत्र-व्यूहस्यावयवस्थाः । तत्र विष्णोर् अपि हृदय-स्थत्वे यद्-गणनं कृतं, तत् तु तन्-निज-मण्डलाभ्यन्तर-मण्डल-स्थस्य तस्य लोक-हितार्थं प्रतिच्छवि-मात्र-दर्शनाद् इति गम्यते ॥२१॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> धान्याक्रमणाय भ्राम्यमाणानां पशूनां बन्धन-स्तम्भो <strong>मेढी,</strong> तस्यां [<strong>गो-चक्रवत्</strong>] बलीवर्द-समूहवत् । अवान्तर-<strong>कल्प-वासिनां परस्तान्</strong> महा-कल्प-पर्यन्तं <strong>स्थास्नु</strong>, ततो महा-प्रलये सति ध्रुवस्य महा-वैकुण्ठारोहणम् इति केचित् । ब्रह्माण्ड-मध्य-वर्तित्वेऽपि श्वेतद्वीप-मथुरा-द्वारकादीनाम् इव ध्रुव-लोकस्यापि, सुदुर्लभं यत् परमं पदं हरेः [भा।पु। ४.९.२८] इति, ततो गन्तासि मत्-स्थानं [भा।पु। ४.९.२५] इति, आतिष्ठ जगतां वन्द्यं तद् विष्णोः परमं पदं [भा।पु। ४.१२.२६] इति ध्रुवस्य वैकुण्ठ-पदाधिरोहणम् [भा।पु। ४.१३.१] इत्य्-आदि प्रमाणेभ्यो भगवल्-लोकत्वेन नित्यत्वान् महाकल्प-वासिनाम् अपि परस्ताद् इत्य् अपरे । <strong>धर्माग्न्य्</strong>-आदयो नक्षत्र-रूपाः । <strong>वनौकसः</strong> सप्त-र्षयः ॥२१॥</p>
<hr>
<p><strong>॥ ४.९.२२ ॥</strong></p>
<p><strong>प्रस्थिते तु वनं पित्रा दत्त्वा गां धर्म-संश्रयः ।</strong><br>
षट्-त्रिंशद्-वर्ष-साहस्रं रक्षिताव्याहतेन्द्रियः ॥**</p>
<p><strong>श्रीधर-स्वामी (भावार्थ-दीपिका) :</strong> एतच् च राज्यानन्तरं भविष्यतीत्य् आह&mdash;प्रस्थित इति । तुभ्यं पृथ्वीं दत्त्वा <strong>वनं प्रस्थिते</strong> । भावे क्तः । वनं प्रति दीर्घ-गमने कृते सति । <strong>रक्षिता</strong> रक्षिष्यसि ॥२२॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> एतन्मदुक्तम् । राज्यानन्तरं राज्यभोगोत्तरकाले । भावे क्त इत्य् उक्तेर्वनम् इति न कर्मणि द्वितीया, किं तु प्रतियोग इति ॥२२॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> एतच् च राज्य-भोगानन्तरं भविष्यतीत्य् आह&mdash;प्रस्थिते इति । तुभ्यं <strong>गां</strong> पृथ्वीं <strong>दत्त्वा वनं प्रस्थिते</strong> इति भावे क्तः । <strong>रक्षिता</strong> गां रक्षिष्यति ॥२२॥</p>
<hr>
<p><strong>॥ ४.९.२३ ॥</strong></p>
<p><strong>त्वद्-भ्रातर्य् उत्तमे नष्टे मृगयायां तु तन्-मनाः ।</strong><br>
अन्वेषन्ती वनं माता दावाग्निं सा प्रवेक्ष्यति ॥**</p>
<p><strong>श्रीधर-स्वामी (भावार्थ-दीपिका) :</strong> त्वया असङ्कल्पितम् अपि मद्-भक्तस्य तव द्रोहाद् एवं भविष्यतीत्य् आह&mdash;त्वद् भ्रातरीति । <strong>सा</strong> सुरुचिर् <strong>दावाग्निं प्रवेक्ष्यति</strong> ॥२३॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> पूर्वम् अपि निगूढभक्तिसंस्कारस्य तव मद्भक्तस्य नारदसङ्गादुद्बुद्धभक्तः । तस्मिन्नुत्तमाख्ये पुत्रे मनो यस्याः सा तन्मनाः ॥२३॥</p>
<hr>
<p><strong>जीव-गोस्वामी (क्रम-सन्दर्भः) :</strong> पूर्वम् अपि निगूढ-भक्ति-संस्कारेण मद्-भक्तस्यैव तव द्वेषात् तयोर् एवं स्याद् इत्य् आह&mdash;त्वद् इति ॥२३॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> मद्-भक्ते त्वयि स-मातृके अपराधिन्याः सुरुचेर् यद् भविष्यति तच् छृण्व् इत्य् आह&mdash;त्वद्-भ्रातेति ॥२३॥</p>
<hr>
<p><strong>॥ ४.९.२४ ॥</strong></p>
<p><strong>इष्ट्वा मां यज्ञ-हृदयं यज्ञैः पुष्कल-दक्षिणैः ।</strong><br>
भुक्त्वा चेहाशिषः सत्या अन्ते मां संस्मरिष्यसि ॥**</p>
<p><strong>श्रीधर-स्वामी (भावार्थ-दीपिका) :</strong> किं च&mdash;<strong>इष्ट्वा माम्</strong> । <strong>यज्ञो हृदयं</strong> प्रिया मूर्तिर् यस्य तम् ॥२४॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> लोके यशश् च तव भविष्यतीत्य् आह&mdash;किं चेति । सत्या-मत्संबन्धेनैव भोगात्&mdash;</p>
<blockquote>
<p>धर्मार्थकाम इति यो\ऽभिहितस्त्रिवर्ग ईक्षा तपः शमदमौ विविधा &gt; च वार्ता । &gt;
मन्ये तदेतदखिलं निगमस्य सत्यं स्वात्मार्पणं स्वसुहृदः &gt; परमस्य पुंसः ॥</p></blockquote>
<p>इति प्रह्लादोक्तेः ॥२४॥</p>
<hr>
<p><strong>जीव-गोस्वामी (क्रम-सन्दर्भः) : सत्या</strong> मत्-सम्बन्धेनैव भोगादयोऽर्थाः ।*।*२४॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> लोके यशश् च तव भविष्यतीत्य् आह&mdash;इष्ट्वेति ॥२४॥</p>
<hr>
<p><strong>॥ ४.९.२५ ॥</strong></p>
<p><strong>ततो गन्तासि मत्-स्थानं सर्व-लोक-नमस्कृतम् ।</strong><br>
उपरिष्टाद् ऋषिभ्यस् त्वं यतो नावर्तते गतः ॥**</p>
<p><strong>मध्वाचार्यः (भागवत-तात्पर्यम्) :</strong></p>
<p>आधिपत्यं नित्यं तु ध्रुव-लोकस्य यद् ध्रुवे ।</p>
<p>तत् तु तत्-स्थान-गन्तॄणां यतीनां गतिर् उत्तमा ॥२५॥</p>
<hr>
<p><strong>श्रीधर-स्वामी (भावार्थ-दीपिका) : यतः</strong> स्थानात् ॥२५॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) : यतो</strong> नावर्तत इति नित्यत्वं व्यञ्जितम् ॥२५॥</p>
<hr>
<p><strong>॥ ४.९.२६ ॥</strong></p>
<p><strong>मैत्रेय उवाच&mdash;</strong></p>
<p><strong>इत्य् अर्चितः स भगवान् अतिदिश्यात्मनः पदम् ।</strong><br>
बालस्य पश्यतो धाम स्वम् अगाद् गरुड-ध्वजः ॥**</p>
<p><strong>श्रीधर-स्वामी (भावार्थ-दीपिका), विश्वनाथ-चक्रवर्ती (सारार्थ-दर्शिणी) : अतिदिश्य</strong> दत्त्वा ॥२६॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> यतो देहत्यागे विभाव्यमाने मत्स्मरणात् यतिः इन्द्रियसंयमपूर्वकभगवत्स्मरणे कृतप्रयत्नः नावर्त्तते नायाति । एतेन नित्यत्वमुक्तम् ॥२५-२६॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>॥ ४.९.२७ ॥</strong></p>
<p><strong>सोऽपि सङ्कल्पजं विष्णोः पाद-सेवोपसादितम् ।</strong><br>
प्राप्य सङ्कल्प-निर्वाणं नातिप्रीतोऽभ्यगात् पुरम् ॥**</p>
<p><strong>श्रीधर-स्वामी (भावार्थ-दीपिका) : सङ्कल्प-जं</strong> मनो-रथम् । <strong>पाद-सेवया</strong> [<strong>उपसादितम्</strong>] प्रापितम् । <strong>सङ्कल्पस्य</strong> <strong>निर्वाणं</strong> समाप्तिर् यस्मात् ॥२७॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> सो\ऽपि ध्रुवो\ऽपि सङ्कल्पनिदानम् अपि तदतीतविष्णुपद-रूपत्वात्सङ्कल्पनिर्वाणं तत्र हेतुः विष्णोः पादसेवार्चनं विष्णोरे व सङ्कल्पजम् इति वा कृपया प्रापितम् इत्य् अर्थः । तथापि स्वसङ्कल्पजत्वानुसन्धानेन तादृशत्वाज्ञानान्नातिप्रीतः तादृशज्ञाने\ऽपि स्वस्य तुच्छसङ्कल्पत्वम् एवाधिकृत्य तिरस्काराद्वेति ॥२७॥</p>
<hr>
<p><strong>जीव-गोस्वामी (क्रम-सन्दर्भः) :</strong> सङ्कल्प-निदानम् अपि तद् अतीत-विष्णु-पद-रूपत्वात् <strong>सङ्कल्प-निर्वाणम्</strong> । तत्र हेतुः&mdash;विष्णोः पादेति । पाद-सेवा अत्रार्चनं <strong>विष्णोर्</strong> एव <strong>सङ्कल्प-जम्</strong>, तत् &quot;सङ्कल्प-जित्&quot; इति क्वचित् । कृपया प्रापितम् इति वा हेत्व्-अन्तरम् । तथापि स्व-सङ्कल्पत्वानुसन्धानेन तादृशत्वाज्ञानान् <strong>नातिप्रीतः</strong> तादृशत्वाज्ञानस्यापि स्वस्य तुच्छ-सङ्कल्पम् एवाधिकृत्य तिरस्काराद् वा ।*।*२७॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> सङ्कल्पस्य निर्वाणं समाप्तिर् यस्मात् तत्-पदम् इतिपूर्वेणैवानुषङ्गः ॥२७॥</p>
<hr>
<p><strong>॥ ४.९.२८ ॥</strong></p>
<p><strong>विदुर उवाच&mdash;</strong></p>
<p><strong>सुदुर्लभं यत् परमं पदं हरेर्</strong></p>
<p><strong>मायाविनस् तच्-चरणार्चनार्जितम् ।</strong></p>
<p><strong>लब्ध्वाप्य् असिद्धार्थम् इवैक-जन्मना</strong></p>
<p><strong>कथं स्वम् आत्मानम् अमन्यतार्थ-वित् ॥</strong></p>
<p><strong>श्रीधर-स्वामी (भावार्थ-दीपिका) : मायाविनः</strong> सकामस्य <strong>यत् सुदुर्लभं</strong> <strong>हरेः पदं</strong>, तद् <strong>एकेन</strong> एव <strong>जन्मना</strong> <strong>लब्ध्वापि</strong> <strong>स्वम्</strong> आत्मानं मनोऽ<strong>सिद्धार्थम्</strong> अप्राप्त-मनोरथम् इव <strong>कथम् अमन्यत</strong> ? पुरुषार्थ-विद् अपि ॥२८॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> नातिप्रीत इत्याकर्ण्य पृच्छति&mdash;स्व् इति । मायाविन इति । हरेर्विशेषणं वा स्वमायया स्त्रीपुत्रधनमानादिरूपयैव लोकं मोहयति । स्वमार्गप्रवृत्तं तत्प्रेमपरीक्षणार्थमतस्तत्सर्वमुत्सृज्य कश्चिद् एव कथंचन तदाप्नोतीति भावः । यद् वा, मायाविनः कृपालोः ॥२८॥</p>
<hr>
<p><strong>जीव-गोस्वामी (क्रम-सन्दर्भः) : अर्थ-वित्</strong> सारासार-विवेकी ।*।*२८॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> नातिप्रीत इति श्रुत्वा पृच्छति&mdash;सुदुर्लभम् इति । <strong>मायाविनः</strong> कृपालोः <strong>अर्थविद्</strong> विज्ञोऽपि ॥२८॥</p>
<hr>
<p><strong>॥ ४.९.२९ ॥</strong></p>
<p><strong>मैत्रेय उवाच&mdash;</strong></p>
<p><strong>मातुः सपत्न्या वाग्-बाणैर् हृदि विद्धस् तु तान् स्मरन् ।</strong><br>
नैच्छन् मुक्ति-पतेर् मुक्तिं तस्मात् तापम् उपेयिवान् ॥**</p>
<p><strong>श्रीधर-स्वामी (भावार्थ-दीपिका) :</strong> <em>न व्याख्यातम्।</em></p>
<hr>
<p><strong>वंशीधरः (भावार्थ-दीपिका-प्रकाशः) :</strong> मुक्तिं भक्तिमत्पार्षदत्वं विष्णोरनुचरत्वं हि मोक्षमाहुर्मनीषिणः इति पाद्मोत्तरखण्डोक्तेः । न वै मुकुन्दस्य इत्य्-आदिवक्ष्यमाणवचनैकवाक्यत्वानुरोधाच् च सायुज्यं न व्याख्येयं या निर्वृतिस्तनुभृताम् इत्य्-आदिना तत्र तदरोचकत्वज्ञापनात् । ननु नैच्छद् इति न सङ्गच्छते भक्तिं मुहुः प्रवहताम् इति तद्वाक्येन भक्तेरे व तदिच्छाविषयत्वावगतः । सत्यम् । अत्र स्मरन्न् इति वर्तमाननिर्देशान्मातृसपत्नीवाग्बाणस्मरणदशायाम् एव नैच्छदतस्तदैव मधुवने आगत्य मत्पित्रादिदुर्लभपरमोच्चपदप्राप्तिकामो भगवन्तं भजे इति सङ्कल्प्य तपश्चकार । भगवत्साक्षाद्दर्शनसमये तु यो\ऽन्तः प्रविश्य इति तद् उक्तेस्तदीयसर्वेन्द्रियाणां भगवद्-आकारत्वात्कुतः सुरुचिवाग्बाणस्मरणं किं तु । वेदाहं ते व्यवसितम् इति भगवद्-वाक्येन स्मृतपूर्वस्वीयसङ्कल्पो मत्सकामत्वलक्षणं व्यभिचारं प्रभुर्मे जानातीति जातापत्रपोन्वतप्यत् । हन्त हन्त दुर्बुद्धिरहं कथम् एवं सङ्कल्पमकरवं भक्तिं मुहुः प्रवहताम् इति सांप्रतिकीं भक्तिप्रार्थनां मे मत्प्रभुमत्कपटम् एव जानाति स्म, अतस्तदनुरूपं किम् अपि स्पष्टं नावोचत् । किं तु पूर्वसङ्कल्पानुरूपम् एव वरं ददौ त्वद्-भ्रातर्युत्तमे नष्टे इत्य्-आदिना पुरातनं मन्मात्सर्यम् अपि मां स्मारयामासेत्येवं तस्य लज्जानुतापदैन्यनिर्वेदास्तद् उक्तश्लोकषट्के द्रष्टव्या इति विश्वनाथः । सन्दर्भस्तु&mdash;अत्राहो बत इत्य्-आदिवक्ष्यमाणवचने च श्रीध्रुवस्य यदपूर्णमन्यत्वं तदुच्चपदकामनयैव तत्प्रार्थितवता तेन लब्धमनोरथातीतवरेणापि स्वसङ्कल्पम् एव तिरस्कर्तुमुक्तम् इति घटेत । मनोरथातीतत्वञ्चोक्तं श्रीविदुरेण सुदुर्लभं यत्परमं पदं हरेः इति स्वयं श्रीध्रुवप्रियेण&mdash;</p>
<blockquote>
<p>ततो गन्तासि मत्स्थानं सर्वलोकनमस्कृतम् । &gt;
उपरिष्टादृषिभ्यस्त्वं यतो नावर्त्तते यतिः ॥</p></blockquote>
<p>इति वक्ष्यते पार्षदाभ्याम् अपि आतिष्ठ जगतां वन्द्यं तद्विष्णोः परमं पदम् । सूतेन च ध्रुवस्य वैकुण्ठपदाधिरोहणम् इति । पञ्चमे ज्योतिश्चक्रवर्णने विष्णोर्यत्परमं पदं प्रदक्षिणं प्रक्रमन्ति इति यत्तद्विष्णोः परं पदम् अपि वदन्तीति प्रपञ्चान्तर्गतत्वे\ऽपि तद्वर्मातीतत्वमुक्तं जीवन्मुक्तवत् । अतोस्मिन्पद्ये प्रापञ्चिकस्य बहिरंशस्यैव प्रलयो ज्ञेयस् तस्य तु तदानीमन्तर्धानम् एव । एतदालंब्यैव हिरण्यकशिपुनोक्तं किमन्यैः कालनिद्धूर्तैः कल्पान्ते वैष्णवादिभिः इति । ये\ऽद्यापि तथा ब्रुवन्ति ते तत्तुल्या एवेति भाव इत्य् आह । मुमुक्षुणा विषयाभिलाषो न कार्य इत्य् अभिप्रेत्य ध्रुवेणानिन्दीति तीर्थः ॥२९॥</p>
<hr>
<p><strong>जीव-गोस्वामी (क्रम-सन्दर्भः) : मुक्तिः</strong> श्री-भगवद्-दास्यम्, विष्णोर् अनुचरत्वं हि मोक्षम् आहुर् मनीषिणः [प।पु। ६.२२९.५९] इति पाद्मोत्तर-खण्डात्, न वै मुकुन्दस्य [भा।पु। ४.९.३६] इत्य्-आदि वक्ष्यमाण-मैत्रेय-वचनैक-वाक्यत्वानुरोधाच् च ॥२९॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) : मुक्तिर्</strong> भक्तिर् मत्-पार्षदत्वम्, विष्णोर् अनुचरत्वं हि मोक्षम् आहुर् मनीषिणः [प।पु। ६.२२९.५९] इति पाद्मोत्तर-खण्डात् । सायुज्यस् तु न व्याख्येयम्, या निर्वृतिस् तनुभृतां [भा।पु। ४.९.१०] इति वाक्येन तत्र तद् अरोचक्त्व-ज्ञापनात् ।</p>
<p>ननु <strong>नैच्छद्</strong> इति न सङ्गच्छते, भक्तिं मुहुः प्रवहतां [भा।पु। ४.९.११] इति तद्-वाक्येन भक्तेर् एव तद्-इच्छा-विषयत्वावगतेः ? सत्यम्, अत्र स्मरन्न् इति वर्तमान-निर्देशात् <strong>मातृ-सपत्नी-वाग्-बाण</strong>-व्यथा-स्मरण-दशायाम् एव नैच्छत्, अतस् तदैव मधुवने आगतो मत्-पित्रादि-दुर्लभ-परमोच्च-प्राप्ति-कामो भगवन्तं भजिष्ये इति सङ्कल्प्य तपश् चकार । भगवत्-साक्षाद्-दर्शन-समये तु, योऽन्तः प्रविश्य [भा।पु। ४.९.६] इति तद्-भक्तेस् तदीय-सर्वेन्द्रियाणां भगवद्-आकारत्वात् कुतः सुरुचेर् वाक्-बाण-स्मरणम् ? किन्तु वेदाहं ते व्यवसितं [भा।पु। ४.९.१९] इति भगवद्-वाक्येन स्मृत-पूर्व-स्वीय-सङ्कल्पो मत्-सकामत्व-लक्षणं व्यभिचारं प्रभुर् मे जानातीति जातापत्रपोऽन्वतप्यत् । &quot;हन्त हन्त ! दुर्बुद्धिर् अहं कथम् एव सङ्कल्पम् अकरवम्, भक्तिं मुहुः प्रवहताम् [भा।पु। ४.९.११] इति साम्प्रतिकीं भक्ति-प्रार्थनां मे मत्-प्रभुर् मत्-कपटम् एव जानाति स्म, अतस् तद्-अनुरूपं किम् अपि स्पष्टं नावोचत् । किन्तु पूर्व-सङ्कल्पानुरूपम् एव वरं ददौ । त्वद्-भ्रातर्य् उत्तमे नष्टे [भा।पु। ४.९.२३] इत्य्-आदिना पुरातनं मन्-मात्सर्यम् अपि मां स्मारयामासेत्य् एवं तस्य लज्जानुताप-दैन्य-निर्वेदास् तद्-उक्त-श्लोक-षट्के द्रष्टव्याः ॥२९॥</p>
<hr>
<p><strong>॥ ४.९.३० ॥</strong></p>
<p><strong>ध्रुव उवाच&mdash;</strong></p>
<p><strong>समाधिना नैक-भवेन यत् पदं</strong></p>
<p><strong>विदुः सनन्दादय ऊर्ध्व-रेतसः ।</strong></p>
<p><strong>मासैर् अहं षड्भिर् अमुष्य पादयोश्</strong></p>
<p><strong>छायाम् उपेत्यापगतः पृथङ्-मतिः ॥</strong></p>
<p><strong>श्रीधर-स्वामी (भावार्थ-दीपिका) :</strong> तापम् एवाह&mdash;समाधिनेति सार्धैः षड्भिः । <strong>नैके</strong> अनेके <strong>भवा</strong> यस्मिन् । बहु-जन्माभ्यस् तेनेत्य् अर्थः । प्रणाम-स्तुत्य्-आदि-समये गरुडाधिरूढस्य हरेः । <strong>पाद-च्छायायां</strong> स्थितम् आत्मानं स्मरन्न् आह&mdash;छायाम् उपेत्येति । <strong>पृथङ् मतिर्</strong> भेद-दृष्टिः सन् । हा कष्टम् इति ॥३०॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> इति भाव इति । पुनर् दुःखबहुले संसारे पतितः, अहो मे भाग्याल्पतेत्याशयः । छायापदमाश्रयपरं देवानां छायाया अभावात्, पृथग्भावतोन्यत्र विषयेषु मतिर् यस्य स तथा अत एव प्रभुर्मां स्वधाम स्वसङ्गेन नानैषीद् इति भावः ॥३०॥</p>
<hr>
<p><strong>जीव-गोस्वामी (क्रम-सन्दर्भः) :</strong> तथैवाह&mdash;समाधिनेति । <strong>छायाम्</strong> आश्रयम् इत्य् अर्थः । देवानां छायाया अभावात् । <strong>पृथग्</strong> भगवतोऽन्यत्र <strong>मतिर्</strong> यस्य सः ॥३०॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) : नैक-भवेन</strong> बहु-जन्माभ्यस् तेन गरुडारूढस्य हरेः पाद-च्छायायां स्थितम् आत्मानं स्मरन्न् आह&mdash;<strong>छायाम् उपेत्य अपगतो</strong>ऽधः-पतितः यतस् तस्मात् <strong>पृथग्</strong>-विषये <strong>मतिर्</strong> यस्य सः । अत एव मां स्व-सङ्गेन प्रभुः स्व-धाम नानिषीद् इति भावः ॥३०॥</p>
<hr>
<p><strong>॥ ४.९.३१ ॥</strong></p>
<p><strong>अहो बत ममानात्म्यं मन्द-भाग्यस्य पश्यत ।</strong><br>
भव-च्छिदः पाद-मूलं गत्वायाचे यद् अन्तवत् ॥**</p>
<p><strong>मध्वाचार्यः (भागवत-तात्पर्यम्) :</strong></p>
<p>तस्यापि मुक्ति-नियता नियतं चापि तत्-पदम् ।</p>
<blockquote>
<p>तथापि कामना-निन्दा ध्रुवेण सुकृतवता ॥ इति भविष्यत्-पर्वणि &gt; ॥३१॥</p></blockquote>
<hr>
<p><strong>श्रीधर-स्वामी (भावार्थ-दीपिका) : अनात्म्यम्</strong> आत्म-शून्यत्वम् अज्ञत्वम् । <strong>भव-च्छेत्तुर्</strong> यद् <strong>अन्त-वत्</strong> <strong>तद्</strong> <strong>अयाचे</strong> याचितवान् अस्मि ॥३१॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> अत्र तादृशत्वाज्ञानपक्षः स्पष्ट एव । पक्षान्तरन्तु&mdash;मह्यं स्वयं स्वपददानेन भवच्छिदस् तस्य पादमूलं प्राप्यापि स्वयं त्वहं त्रिभुवनोत्कृष्टपद-रूपत्वेनान्तवद् एव याचे तन्निर्बंधं न परित्यक्तवानस्मि । अप्येवमार्य भगवान्परिपाति दीनान् इत्याद्युक्तेः । न तु तत्पादसेवां तत्पादम् एवेत्य् अर्थः । अत एव राज्यादिकम् अपि विघ्नत्वेन लब्धम् इति भावः । चक्रवर्ती तु&mdash;भवच्छिदो\ऽप्रार्थितो\ऽपि यो भक्तस्य भवं छिनत्ति वैष्णव्या दीक्षया तस्य पादमूलं प्राप्य यत्तमहमन्तवद्याचे प्राप्तुं सङ्कल्पमकरवं तन्ममैव दोषः । प्रभुस्तु तदपि कृपयानश्वरम् एव ददौ ततो गन्तासि मत्स्थानम् इति तद् उक्तेरित्य् आह ॥३१॥</p>
<hr>
<p><strong>जीव-गोस्वामी (क्रम-सन्दर्भः) :</strong> अहो इत्य्-आदि । अत्र तादृशत्वाज्ञान-पक्षः स्पष्टः । पक्षान्तरेऽपि&mdash;मह्यं स्वयं स्व-पाद-दानेन <strong>भवच्-छिदस्</strong> तस्य <strong>पाद-मूलं</strong> प्राप्यापि स्वयं त्व् अहं त्रिभुवन-मात्रोत्कृष्ट-पद-रूपत्वेन <strong>अन्तवद्</strong> एव <strong>याचे</strong>, तन्-निर्बन्धं न परित्यक्तवान् अस्मि&mdash;अप्य् एवम् अर्य भगवान् परिपाति दीनान् [भा।पु। ४.९.१७] इत्य्-आदेः । न तु तत्-पाद-सेवाम्, तत्-पदम् एवेत्य् अर्थः । अत एव राज्यादिकम् अपि विघ्नत्वेन लब्धम् इति भावः । अत्र अहो बतेत्य् आदि-वक्ष्यमाण-वचनेन च श्री-ध्रुवस्य यद् अपूर्णं-मन्यत्वम्, तद् उच्चपद-कामनयैव तत् प्रार्थितवता तेन लब्ध-मनोरथातीत-वरेणापि स्व-सङ्कल्पम् एव तिरस्कर्तुम् उक्तम् इति घटते । तत्र ह्य् एवोक्तं श्री-विदुरेण&mdash;सुदुर्लभं यत् परमं पदं हरेर् [भा।पु। ४.९.२८] इति । स्वयं श्री-ध्रुव-प्रियेण&mdash;</p>
<blockquote>
<p>ततो गन्तासि मत्-स्थानं सर्व-लोक-नमस्कृतम् । &gt;
उपरिष्टाद् ऋषिभ्यस् त्वं यतो नावर्तते गतः ॥ [भा।पु। ४.९.२५] &gt; इति ।</p></blockquote>
<p>वक्ष्यते पार्षदाभ्याम् अपि&mdash; आतिष्ठ जगतां वन्द्यं तद् विष्णोः परमं पदम् [भा।पु। ४.१२.२६] इति । श्री-सुतेन च&mdash;ध्रुवस्य वैकुण्ठ-पदाधिरोहणं [भा।पु। ४.१३.१] इति । पञ्चमे ज्योतिश्-चक्र-वर्णने च&mdash;विष्णोर् यत् परमं पदं प्रदक्षिणं प्रक्रामन्ति [भा।पु। ५.२२.१७] इति । यद् विष्णोः परमं पदम् अभिवदन्ति [भा।पु। ५.२३.१] इति च । प्रपञ्चान्तर्गतत्वेऽपि तद् धर्मातीतत्वम् उक्तं&mdash;विकारावर्ति च तथा हि स्थितिम् आह [वे।सू। ४.४.१९] इति न्यायेन । अतोऽस्मिन् लोके प्रापञ्चिकस्य बहिर्-अंशस्यैव प्रलयो ज्ञेयः । तस्य तु तदानीम् अन्तर्धानम् एव । एतद् आलम्ब्यैव हिरण्यकशिपुनोक्तम्&mdash;किम् अन्यैः काल-निर्धूतैः कल्पान्ते वैष्णवादिभिर् [भा।पु। ७.३.११] इति । अतोऽद्यापि ये तथा वदन्ति, तेऽपि तत्-तुल्या इति भावः । अत्र प्रकरणे विशेष-जिज्ञासा चेत् श्री-भगवत्-सन्दर्भो दृश्यः ॥३१॥ [भगवत्-सन्दर्भ, ६१]</p>
<hr>
<p><strong>विश्वनाथ-चक्रवर्ती (सारार्थ-दर्शिणी) : अनात्म्यम्</strong> आत्म-शून्यत्वम् अज्ञत्वम् । <strong>भव-च्छिदः</strong> अप्रार्थितोऽपि यो भक्तस्य भवं छिनत्ति, तस्य <strong>पाद-मूलं गत्वा</strong> वैष्णव्या दीक्षयैव प्राप्य <strong>यद् अन्तवत्</strong>, तत् अहं <strong>याचे</strong> प्राप्तुं सङ्कल्पम् अकरवम् इति ममैव दोषः । प्रभुस् तु तद् अपि कृपया अनश्वरम् एव पदं ददौ, ततो गन्तासि मत्-स्थानं [भा।पु। ४.९.२५] इति तद्-उक्तेर् इति भावः ॥३१॥</p>
<hr>
<p><strong>॥ ४.९.३२ ॥</strong></p>
<p><strong>मतिर् विदूषिता देवैः पतद्भिर् असहिष्णुभिः ।</strong><br>
यो नारद-वचस् तथ्यं नाग्राहिषम् असत्तमः ॥**</p>
<p><strong>श्रीधर-स्वामी (भावार्थ-दीपिका) :</strong> अज्ञत्वे कारणं संभावयति&mdash;<strong>मतिर्</strong> इति । <strong>पतद्भिर्</strong> मद्-अपेक्षयाधः प्राप्नुवद्भिः, अत एव <strong>असहन-शीलैः</strong> । नाधुनाप्य् अवमानं ते [भा।पु। ४.८.२७-३३] इत्य्-आदि सत्यम् अपि <strong>नारदस्य वचो</strong> यो <strong>न गृहीतवान् अस्मि</strong>, तस्य मे <strong>मतिर् विदूषिता</strong> ॥३२॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> तन्निर्बन्धात्त्याग एवाज्ञत्वं तत्र हेतुं कल्पयति अत एवाधः स्थत्वाद् एव । यद्वाधःपतनपर्यवसानैः ॥३२॥</p>
<hr>
<p><strong>जीव-गोस्वामी (क्रम-सन्दर्भः) :</strong> तन्-निर्बन्ध-त्यागे हेतुम् आह&mdash;मतिर् इति । <strong>पतद्भिः</strong> पतन-पर्यवसानैः ॥३२॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> स्वस्याज्ञतायां कारणं सम्भावयति&mdash;मतिर् इति । <strong>पतद्भिर्</strong> मद्-अपेक्षया अधः-पतद्भिः, अत एव <strong>असहन-शीलैः</strong> । <strong>नारद-वचो</strong> नाधुनाप्य् अवमानं ते [भा।पु। ४.८.२७-३३] इत्य्-आदि ॥३२॥</p>
<hr>
<p><strong>॥ ४.९.३३ ॥</strong></p>
<p><strong>दैवीं मायाम् उपाश्रित्य प्रसुप्त इव भिन्न-दृक् ।</strong><br>
तप्ये द्वितीयेऽप्य् असति भ्रातृ-भ्रातृव्य-हृद्-रुजा ॥**</p>
<p><strong>मध्वाचार्यः (भागवत-तात्पर्यम्) :</strong></p>
<p>द्वितीयस्य स्वतन्त्रस्य त्व् अभावो द्वय-वर्जितः ।</p>
<blockquote>
<p>ईश्वरैश् चेशितव्यस्य भावात् स परमेश्वरः ॥ इति हरि-वंशेषु &gt; ॥३३॥</p></blockquote>
<hr>
<p><strong>श्रीधर-स्वामी (भावार्थ-दीपिका) :</strong> किं च, दैवीम् इति । <strong>प्रसुप्तः</strong> स्वप्नान् इव पश्यन् <strong>द्वितीये</strong>ऽसत्य् <strong>अपि</strong> <strong>भ्रातैव भ्रातृव्यः</strong> शत्रुर् इति दृष्ट्या <strong>हृद्-रुजा</strong> हृदय-शोकेन <strong>तप्ये</strong> तापम् अनुभवामि ॥३३॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> एतत्स्फुटयति&mdash;किं चेति । द्वितीये सिंहव्याघ्रादिरूपे\ऽसत्यपि तज्जामार्तिं यथा स्वप्ने प्राप्नोति । भ्रातरं व्ययति नाशयतीति भ्रातृव्यः नाशार्थाभावे\ऽपि व्ययतेरनेकार्थत्वाड्डप्रत्यये टिलोपे रूपसिद्धेः । यद् वा, व्यन्सपत्ने इति शत्रौ वाच्ये भ्रातृशब्दाद् व्यन् । भ्रातृव्यौ रिपुबान्धवौ इति धरणिः । यत आत्मदृष्ट्याहं स च मद्भ्रातेत्युभावपि भगवतो जीवाख्यतटस्थशक्तिवृत्तिरूपौ देहदृष्ट्याप्युभयोर् अपि पांचभौतिकत्वान्मायाशक्तिवृत्तिरूपत्वमतो भगवन्माययैव तस्मिञ्छत्रुदृष्ट्या मुह्यामीति भावः । देवस्य विष्णोरिथं दैवी तां देवात्मशक्तिं स्वगुणैर्निगूढाम् इत्य्-आदिश्रुतेः ॥३३॥</p>
<hr>
<p><strong>जीव-गोस्वामी (क्रम-सन्दर्भः) : भिन्न-दृक्</strong> श्री-भगवतोऽन्यत्र पुरुषार्थ-बुद्धिर् यस्य सः । क्वचित् सतिततो <strong>द्वितीये</strong> <strong>असति</strong> पुरुषार्थेऽपि सति ॥३३॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) : प्रसुप्तः</strong> स्वप्नान् पश्यन् यथा <strong>द्वितीये असत्य्</strong> <strong>अपि</strong> व्याघ्र-सर्पादिभ्यः खिद्यति, तद्वत् । <strong>भ्रातैव भ्रातृव्यः</strong> शत्रुस् तस्मात् या <strong>हृद्-रुक्</strong>, पीडा तयाहं <strong>तप्ये</strong> वृथैव । यत आत्म-दृष्ट्या अहं स च यद्-भ्रातेत्य् उभाव् अपि भगवतो जीवाख्य-तटस्थ-शक्ति-वृत्ति-रूपौ । देह-दृष्ट्याप्य् उभयोर् अपि पाञ्चभौतिकत्वान् माया-शक्ति-वृत्ति-रूपत्वम्, अतो भगवन्-माययैव तस्मिन् भ्रातृव्यत्व-दृष्ट्या मुह्यामीत्य् अर्थः ॥३३॥</p>
<hr>
<p><strong>॥ ४.९.३४ ॥</strong></p>
<p><strong>मयैतत् प्रार्थितं व्यर्थं चिकित्सेव गतायुषि ।</strong></p>
<p><strong>प्रसाद्य जगद्-आत्मानं तपसा दुष्प्रसादनम् ।</strong><br>
भव-च्छिदम् अयाचेऽहं भवं भाग्य-विवर्जितः ॥**</p>
<p><strong>मध्वाचार्यः (भागवत-तात्पर्यम्) :</strong></p>
<p>हरौ नियत-चित्तत्वाद् गृहवत् तत्-प्रवेशनात् ।</p>
<blockquote>
<p>मोक्षं तादात्म्यम् इत्य् आहुर् न तद्-रूपत्वं क्वचित् ॥ इति &gt; भविष्यत्-पर्वणि ॥३४॥</p></blockquote>
<hr>
<p><strong>श्रीधर-स्वामी (भावार्थ-दीपिका) :</strong> किं च, मया प्रसाद्य यत् प्रार्थितं तद् व्यर्थम् इत्य् आह&mdash;भव-च्छिदम् इति ॥३४॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> आधिपत्यादेरनित्यत्वं प्रेक्ष्याह&mdash;किं च इति । भोग्यवस्तुनो भवकारणत्वाद्भवत्वम् एव । गतं नष्टमायुर् यस्य तस्मिन्निश्चितासाध्यसन्निपातादिरोगजिते पुंसि । चिकित्सा तदपनयनौषधप्रदानम् ॥३४॥</p>
<hr>
<p><strong>जीव-गोस्वामी (क्रम-सन्दर्भः) :</strong> मयैतद् इति सार्धकम् ॥३४॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> भोग्य-वस्तुनो भव-कारणत्वात् भवम् ॥३४॥</p>
<hr>
<p><strong>॥ ४.९.३५ ॥</strong></p>
<p><strong>स्वाराज्यं यच्छतो मौढ्यान् मानो मे भिक्षितो बत ।</strong><br>
ईश्वरात् क्षीण-पुण्येन फली-कारान् इवाधनः ॥**</p>
<p><strong>मध्वाचार्यः (भागवत-तात्पर्यम्) :</strong> तच्-चित्ततैव तादात्म्यम्&mdash;नैकात्मतां मे स्पृहयन्ति [भा।पु। ३.२५.३४] इत्य् उक्तत्वात् ॥३५॥</p>
<hr>
<p><strong>श्रीधर-स्वामी (भावार्थ-दीपिका) :</strong> एतद् एव स-दृष्टान्तम् आह । <strong>स्वाराज्यं</strong> निजानन्दं <strong>प्रयच्छतः</strong> सकाशाद् अभि<strong>मानः</strong> <strong>क्षीण-पुण्येन</strong> मया <strong>भिक्षितो</strong> याचितः । क्षीणेन पुण्येनेति वा दृष्टान्त एव संबन्धः । यथाऽ<strong>धन</strong> <strong>ईश्वराच्</strong> चक्र-वर्तिनः <strong>फली-कारान्</strong> स-तुष-तण्डुल-कणान् याचते, तद्वत् ॥३५॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> एतद् एव व्यर्थप्रार्थनम् एव । स्वस्मिन्भक्त्या राजत इति स्वम् एव राट् राजा येषां ते स्वराजो दासास् तेषां भावः स्वाराज्यं दास्यं यच्छतः ददतः स तु विदग्धः परमोदारो राजा यथा तस्मै तन्मनोरथातीतां सम्पत्तिं ददाति तथैव भगवान्मह्यं स्वधामवासित्वमित्यहो मम दुर्बुद्धित्वपरमकाष्ठा भगवतश् च कारुण्यौदार्यसीमेति क्षणं सविस्मयस्तिमितो\ऽभूद् इति भावः ॥३५॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> स्वस्मिन् भक्त्या राजते इति, किं वा स्वम् एव राट् राजा येषां ते स्वराज्ये दासाः, तेषां भावः <strong>स्वाराज्यं</strong> दास्यं <strong>यच्छतो</strong> ददतः सकाशाद् अभि<strong>मानः क्षीण-पुण्येन</strong> क्षीण-चारुत्वेन यथा <strong>अधनः</strong> महाराज-चक्रवर्तिनः <strong>सकाशात् फलीकारान्</strong> स-तुष-तण्डुल-कणान् <strong>भिक्षते</strong>, तद्वत् । &quot;यथा तस्मै तन्-मनोरथातीतां सम्पत्तिं ददाति, तथैव भगवान् मह्यं स्व-धाम-वासित्वम् इत्य् अहो मम निर्बुद्धित्व-परम-काष्ठा ! भगवतश् च कारुण्यौदार्य-सीमा !&quot; इति क्षणं स-विस्मय-स्तिमितोऽभूद् इति भावः ॥३५॥</p>
<hr>
<p><strong>॥ ४.९.३६ ॥</strong></p>
<p><strong>मैत्रेय उवाच&mdash;</strong></p>
<p><strong>न वै मुकुन्दस्य पदारविन्दयो</strong></p>
<p><strong>रजो-जुषस् तात भवादृशा जनाः ।</strong></p>
<p><strong>वाञ्छन्ति तद्-दास्यम् ऋतेऽर्थम् आत्मनो</strong></p>
<p><strong>यदृच्छया लब्ध-मनः-समृद्धयः ॥</strong></p>
<p><strong>मध्वाचार्यः (भागवत-तात्पर्यम्) :</strong> हरीच्छेच्छतैकात्म्यं तनतेनैक-स्वरूपता इति च, कामेन मे काम आगात्<sup id="fnref:3"><a href="#fn:3" class="footnote-ref" role="doc-noteref">3</a></sup> इति च श्रुतिः ॥३६॥</p>
<hr>
<p><strong>श्रीधर-स्वामी (भावार्थ-दीपिका) :</strong> एवं निस्पृहत्वं तस्य युक्तम् इत्य् आह । तस्य <strong>दास्यं</strong> विनाऽ<strong>न्यम् अर्थम् आत्मनो नैव वाञ्छन्ति</strong> । <strong>यदृच्छयैव लब्धेन मनसः समृद्धिर्</strong> येषां ते ॥३६॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> रजोजुषः परागरसास्वादिनः लब्धेन वस्तुना ॥३६॥</p>
<hr>
<p><strong>कैवल्य-दीपिका : न वा</strong> इति । <strong>रजो</strong> रेणुः । <strong>भवादृशा</strong> विदुरादयः । आत्मनोऽर्थे आत्मनः सुख-साधनं ते दास्यन्ति विष्णु-<strong>दास्यं</strong> <strong>मनः-समृद्धीनां</strong> मनसः सुख-साधनानां <strong>यदृच्छया</strong> <strong>लब्धत्वात्</strong> तान् <strong>वाञ्छन्ति</strong> । निर्मनस्कात्म-भोग्यं हि निर्विषयं सुखम् । तच् च विष्णु-दास्याद् एव ॥३६॥ [मु।फ। १९.१७]</p>
<hr>
<p><strong>जीव-गोस्वामी (प्रीति-सन्दर्भः</strong> <strong>४५):</strong> <strong>यदृच्छया</strong> अनायासेनैव <strong>लब्धा</strong> <strong>मनः-समृद्धिर्</strong> येषां ते । स्वतो भक्ति-माहात्म्य-बलेन सर्व-पुरुषार्थ-प्रतीक्षित-कृपा-दृष्टि-लेशा अपीत्य् अर्थः । एतद्-अनुसारेण, नैच्छन् मुक्ति-पतेर् मुक्तिं तेन तापम् उपेयिवान् [भा।पु। ४.९.२९] इत्य् अत्र श्री-ध्रुवम् उद्दिश्य पूर्वोक्तेऽपि पद्ये मुक्ति-शब्देन दास्यम् एव वाच्यम् । तद् उक्तं&mdash;विष्णोर् अनुचरत्वं हि मोक्षम् आहुर् मनीषिणः [प।पु। ६] इति ॥३६॥</p>
<hr>
<p><strong>जीव-गोस्वामी (क्रम-सन्दर्भः) : यदृच्छया</strong> अनायासेनैव <strong>लब्धा</strong> हस्त-गता इवोपसन्ना <strong>मनः-समृद्धयः</strong> अणिमादि-लक्षणाः सार्ष्ट्य्-आदि-लक्षणा वा येषां, तथाभूता अपि ॥३६॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> एवं निस्पृहत्वं तस्य युक्तम् इत्य् आह&mdash;नेति । <strong>रजो-जुषः</strong> पराग-रसास्वादिनो <strong>दास्यम् ऋते</strong> <strong>आत्मनोऽर्थम् अन्यं न वाञ्छन्ति</strong> । <strong>यदृच्छयैव</strong> <strong>लब्धेन मनसः समृद्धिर्</strong> येषाम् ॥३६॥</p>
<hr>
<p><strong>॥ ४.९.३७ ॥</strong></p>
<p><strong>आकर्ण्यात्म-जम् आयान्तं सम्परेत्य यथागतम् ।</strong><br>
राजा न श्रद्दधे भद्रम् अभद्रस्य कुतो मम ॥**</p>
<p><strong>श्रीधर-स्वामी (भावार्थ-दीपिका) :</strong> प्रस्तुतम् आह&mdash;आकर्ण्येति । संपरेत्य मृत्वा आगतम् आकर्ण्य यथा तथा न श्रद्दधे विश्वासं न चकार । अभद्रस्य मम भद्रं कुत इति मत्वा ॥३</p>
<hr>
<p><strong>वंशीधरः (भावार्थ-दीपिका-प्रकाशः) :</strong> ततो मधुवनाद् ध्रुवस्य बन्धुमेलनादिकम् आह&mdash;प्रस्तुतम् इति । भद्रं पुत्रागमन-रूपम् ॥३७॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> ततो मधुवनात् ध्रुवस्य स्व-देश-गमन-बन्धु-मिलनादिकं वर्णयति&mdash;आकर्ण्येति ॥३७॥</p>
<hr>
<p><strong>॥ ४.९.३८ ॥</strong></p>
<p><strong>श्रद्धाय वाक्यं देवर्षेर् हर्ष-वेगेन धर्षितः ।</strong><br>
वार्ता-हर्तुर् अतिप्रीतो हारं प्रादान् महा-धनम् ॥**</p>
<p><strong>श्रीधर-स्वामी (भावार्थ-दीपिका) :</strong> एष्यत्य् अचिरत इति देवर्षेर् वाक्यं श्रद्धाय ॥३८॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> हर्षस्यात्मजागमनजानन्दस्य वेगेनोद्रेकेण धर्षितो वशीकृतः । वार्ताहर्त्तुर्ध्रुव आयातीति वक्तुः महान्ति धनानि रत्नानि यस्मिन्स तम् यद् वा, महान्ति धनानि मूल्यानि यस्य तम् ॥३८॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> एष्यत्य् अचिरत इति देवर्षेर् वाक्यं श्रद्धाय ॥३८॥</p>
<hr>
<p><strong>॥ ४.९.३९ ॥</strong></p>
<p><strong>सद्-अश्वं रथम् आरुह्य कार्तस्वर-परिष्कृतम् ।</strong><br>
ब्राह्मणैः कुल-वृद्धैश् च पर्यस्तोऽमात्य-बन्धुभिः ॥**</p>
<p><strong>श्रीधर-स्वामी (भावार्थ-दीपिका) :</strong> ब्राह्मणादिभिः पर्यस्तः परिवृतः ॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> कार्त्तस्वरं महारत्नं सुवर्णं कलधौतकम् इति कोशात् सुवर्णभूषितम् ॥३९॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> पर्यस्तः परिवृतः ॥३९॥</p>
<hr>
<p><strong>॥ ४.९.४० ॥</strong></p>
<p><strong>शङ्ख-दुन्दुभि-नादेन ब्रह्म-घोषेण वेणुभिः ।</strong><br>
निश्चक्राम पुरात् तूर्णम् आत्मजाभीक्षणोत्सुकः ॥**</p>
<p><strong>वंशीधरः (भावार्थ-दीपिका-प्रकाशः) :</strong> राज्ञः स्नेहोद्रेकम् आह&mdash;शङ्खेति ॥४०॥</p>
<hr>
<p><em>न कतमेन व्याख्यातम्।</em></p>
<hr>
<p><strong>॥ ४.९.४१ ॥</strong></p>
<p><strong>सुनीतिः सुरुचिश् चास्य महिष्यौ रुक्म-भूषिते ।</strong><br>
आरुह्य शिबिकां सार्धम् उत्तमेनाभिजग्मतुः ॥**</p>
<p><strong>श्रीधर-स्वामी (भावार्थ-दीपिका) :</strong> अस्य राज्ञो महिष्यौ मध्ये उत्तमं निधाय । एकाम् एव शिबिकां नर-विमानम् आरुह्य ॥४१॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> ध्रुवस्य निष्क्रमणदिने राजा बहुतरमुद्विग्नस्तदा श्रीनारदाश्वासनेन ध्रुवमात्र एव सौभाग्यं ददावुत्तममात्रे च दौर्भाग्यं ददौ, तदपि सुनीतिर्विनयराशिस्तां सपुत्रां स्वशिविकायाम् एवारोहयामासेति तत्त्वमत्राह&mdash;सुनीतिर् इति । रुक्मं कांचनं हेम इति कोशात् ॥४१॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> उत्तमेन बालकेन सह एकां शिविकाम् आरुह्येति ध्रुवस्य निष्क्रामणादिने राज्ञा तत्र बहुतरम् अनुतप्तेन नारदाश्वासितेन ध्रुव-मात्रे एव सौभाग्यं दत्तम् उत्तम-मात्रे तु दौर्भाग्यम् । तद् अपि ध्रुव-माता सुनीतिर् विनय-राशिस् तां सपुत्रां स्व-शिविकायाम् एवारोहयामासेति तत्त्वम् ॥४१॥</p>
<hr>
<p><strong>॥ ४.९.४२ ॥</strong></p>
<p><strong>तं दृष्ट्वोपवनाभ्याश आयान्तं तरसा रथात् ।</strong><br>
अवरुह्य नृपस् तूर्णम् आसाद्य प्रेम-विह्वलः ॥**</p>
<p><strong>श्रीधर-स्वामी (भावार्थ-दीपिका) :</strong> उपवनस्याभ्याशे समीपे ॥४२॥</p>
<hr>
<p><strong>जीव-गोस्वामी (क्रम-सन्दर्भः) :</strong> तम् इति युग्मकम् ॥४२॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> <em>न व्याख्यातम्।</em></p>
<hr>
<p><strong>॥ ४.९.४३ ॥</strong></p>
<p><strong>परिरेभेऽङ्गजं दोर्भ्यां दीर्घोत्कण्ठ-मनाः श्वसन् ।</strong><br>
विष्वक्सेनाङ्घ्रि-संस्पर्श- हताशेषाघ-बन्धनम् ॥**</p>
<p><strong>श्रीधर-स्वामी (भावार्थ-दीपिका) :</strong> विष्वक्सेनाङ्घ्रि-संस्पर्शेन हतम् अशेषम् अघं बन्धनं च यस्य ॥४३॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> तं ध्रुवम् ।</p>
<blockquote>
<p>अभ्याशस्तु समीपे\ऽर्थे स तालव्यः प्रकीर्तितः । &gt;
पूर्व-रूपे च मनने संमुखस्थे स दन्त्यकः ॥</p></blockquote>
<p>इति शब्दार्थविवेके, तरसा वेगेनाङ्गजं सुतं परिरेभे इति योज्यम् । विष्वक्सेनाङ्घ्रीत्यादि विशेषणेन तत्स्प्रष्टुर् अपि पापहानिर् इति ध्वनितम् ॥४२-४३॥</p>
<hr>
<p><strong>जीव-गोस्वामी (क्रम-सन्दर्भः), विश्वनाथ-चक्रवर्ती (सारार्थ-दर्शिणी) :</strong> <em>न व्याख्यातम्।</em></p>
<hr>
<p><strong>॥ ४.९.४४ ॥</strong></p>
<p><strong>अथाजिघ्रन् मुहुर् मूर्ध्नि शीतैर् नयन-वारिभिः ।</strong><br>
स्नापयाम् आस तनयं जातोद्दाम-मनोरथः ॥**</p>
<p><strong>श्रीधर-स्वामी (भावार्थ-दीपिका) :</strong> जात उद्दामो महान् मनो-रथो यस्य ॥४४॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> अथालिङ्गनानन्तरं शीतैः शीतलैः सुखलक्षणतयावसितैः । अन्तो ह्यवसिते मृत्यौ स्वभावे परमात्मनि इति यादवः । शमं तोषं च शं सुखम् इति हलायुधः । अनेन राज्याभिषेकमदूरे सूचयति । एतमर्थं ध्वनयन्नाह&mdash;आप्तेति । आप्त उद्दाम उत्कटो मनोरथः ज्येष्ठाय राज्यासनप्रदानलक्षणो येन स तथा ॥४४॥</p>
<hr>
<p><strong>जीव-गोस्वामी (क्रम-सन्दर्भः) :</strong> जात इत्य् अत्र स्नात इति चित्सुखः । निस्तीर्ण इत्य् अर्थः ॥४४॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> <em>न व्याख्यातम्।</em></p>
<hr>
<p><strong>॥ ४.९.४५ ॥</strong></p>
<p><strong>अभिवन्द्य पितुः पादाव् आशीर्भिश् चाभिमन्त्रितः ।</strong><br>
ननाम मातरौ शीर्ष्णा सत्-कृतः सज्-जनाग्रणीः ॥**</p>
<p><strong>श्रीधर-स्वामी (भावार्थ-दीपिका) :</strong> अभिमन्त्रितः पितुर् आशीर्भिः सह तेन कृत-संभाषणः ॥४५॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> भगवद्-भक्तस्यापि रागद्वेषादिदोषो नास्ति किमुत हरेरितीममर्थं ध्वनयन्ध्रुवः पित्राद्युचितक्रियामाचरतीत्याहाभिवन्द्येति । मातरावित्य् उक्तेः पूर्वान्तःकरणकालुष्यं दूरीकृतम् इति व्यनक्ति । शीर्ष्णा ननामेत्युक्तेः पितृतो मातुर्गुरुत्वाधिक्यं सूचितम् । तद् उक्तम् अपि पितुर्दशगुणं माता गौरवेणातिरिच्यते इति । ननु सुरुचिं दुःखदायिनीं कथं ननामेति तत्राह&mdash;सज्जनाग्रणीर् इति ॥४५॥</p>
<hr>
<p><strong>जीव-गोस्वामी (क्रम-सन्दर्भः) :</strong> पूर्वं पितुः पादौ शीर्ष्णाभिवन्द्य मातरौ ननाम तैश् चाशीर्भिः सहाभिमन्त्रितः कृत-सम्भाषणः सत्-कृतो मानितश् च सुरुचाव् अपि तथा भक्तौ हेतुः सज्जनेति ॥४५॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> ननु सुरुचिं दुःख-दायिनीं कथं शीर्ष्णा ननाम ? तत्राह&mdash;सज्जनाग्रणीर् इति ॥४५॥</p>
<hr>
<p><strong>॥ ४.९.४६ ॥</strong></p>
<p><strong>सुरुचिस् तं समुत्थाप्य पादावनतम् अर्भकम् ।</strong><br>
परिष्वज्याह जीवेति बाष्प-गद्गदया गिरा ॥**</p>
<p><strong>वंशीधरः (भावार्थ-दीपिका-प्रकाशः) :</strong> अत्र क्वचित्पुस्तकेषु अंबांब भगवान्नूनं प्रसादात्तव सुव्रते । सात्वतानामभयदं व्यद्धान्मूर्ध्नि मे करम् इत्यधिको\ऽपि श्लोकः पठ्यते, स च सुगम एवेति । परन्तु मूर्ध्नि भगवत्करदानस्य पूर्वमनुक्तेर्विगीत एवेत्युपेक्षितः । यद् वा, श्रीनारदस्यापि भगवद्-अवतारत्वात् स्पृष्ट्वा मूर्द्धन्यघघ्नेन पाणिना इति तत्करदानापेक्षया वोक्तम् । यद्वास्य शिरसि राज्ञः कर इति किंवदत्या मूर्द्धकरदानपदेनानुग्रहो लक्ष्यते । ध्रुवस्य मरणमिच्छन्त्या सुरुच्या जीवेति वाक्कथमुक्तेति तं चेदाह&mdash;सुरुच्याः प्रीतिर् इति । तं ध्रुवम् । अर्भकम् इति लुप्तोपमा, अर्भकं प्रेंखच्छिशुमिवेति स्नेहविशेषो ध्वनितः ॥४६॥</p>
<hr>
<p><em>न कतमेन व्याख्यातम्।</em></p>
<hr>
<p><strong>॥ ४.९.४७ ॥</strong></p>
<p><strong>यस्य प्रसन्नो भगवान् गुणैर् मैत्र्य्-आदिभिर् हरिः ।</strong><br>
तस्मै नमन्ति भूतानि निम्नम् आप इव स्वयम् ॥**</p>
<p><strong>श्रीधर-स्वामी (भावार्थ-दीपिका) :</strong> सुरुच्याः प्रीतिर् नासंभावितेत्य् आह&mdash;यस्येति । नमन्त्य् अनुसरन्ति । आपो यथा स्वयम् एव निम्नं देशम् अवतरन्ति ॥४७॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> आदिना करुणादिग्रहः ॥४७॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> तस्मिन् ध्रुवे सुर्च्याः प्रीतिर् नासम्भावितेत्य् आह&mdash;यस्येति ॥४७॥</p>
<hr>
<p><strong>॥ ४.९.४८ ॥</strong></p>
<p><strong>उत्तमश् च ध्रुवश् चोभाव् अन्योन्यं प्रेम-विह्वलौ ।</strong><br>
अङ्ग-सङ्गाद् उत्पुलकाव् अस्रौघं मुहुर् ऊहतुः ॥**</p>
<p><strong>श्रीधर-स्वामी (भावार्थ-दीपिका) :</strong> ऊहतुर् दधतुः ॥४८॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> अस्रौघं बाष्पप्रवाहम् । ओघः परम्परायां स्याज्जलस्रोतसि संचये इति यादवः ॥४८॥</p>
<hr>
<p><strong>जीव-गोस्वामी (क्रम-सन्दर्भः), विश्वनाथ-चक्रवर्ती (सारार्थ-दर्शिणी) :</strong> <em>न व्याख्यातम्।</em></p>
<hr>
<p><strong>॥ ४.९.४९ ॥</strong></p>
<p><strong>सुनीतिर् अस्य जननी प्राणेभ्योऽपि प्रियं सुतम् ।</strong><br>
उपगुह्य जहाव् आधिं तद्-अङ्ग-स्पर्श-निर्वृता ॥**</p>
<p><strong>श्रीधर-स्वामी (भावार्थ-दीपिका), जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>वंशीधरः (भावार्थ-दीपिका-प्रकाशः) :</strong> सुनीतेः पश्चान्मेलनानन्दमूर्च्छाभङ्गे सतीति ज्ञेयम् इति विश्वनाथः । सूचीकटाहन्यायेनेति तीर्थः । आधिं क्लेशम् ॥४९॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> सुनीतैः पश्चान् मिलनम् आनन्द-मूर्च्छा-भङ्गे सतीति ज्ञेयम् ॥४९॥</p>
<hr>
<p><strong>॥ ४.९.५० ॥</strong></p>
<p><strong>पयः स्तनाभ्यां सुस्राव नेत्र-जैः सलिलैः शिवैः ।</strong><br>
तदाभिषिच्यमानाभ्यां वीर वीर-सुवो मुहुः ॥**</p>
<p><strong>श्रीधर-स्वामी (भावार्थ-दीपिका) :</strong> हे वीर ! वीर-सुवो ध्रुवम् आतुः । अभिषिच्यमानाभ्यां पयस् तदा सुस्राव ॥४९॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> हे वीर ! त्वाम् इव भगवद्-धर्म-वीरं ध्रुवं सूते इति तस्या सुनीतेः ॥४९॥</p>
<hr>
<p><strong>॥ ४.९.५१ ॥</strong></p>
<p><strong>तां शशंसुर् जना राज्ञीं दिष्ट्या ते पुत्र आर्ति-हा ।</strong><br>
प्रतिलब्धश् चिरं नष्टो रक्षिता मण्डलं भुवः ॥**</p>
<p><strong>श्रीधर-स्वामी (भावार्थ-दीपिका) :</strong> चिरं नष्टो दर्शनम् अप्राप्तः । रक्षिता रक्षिष्यति ॥५१॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> हे वीरेति । यथा त्वं वीरस्तादृशो ध्रुवस्तं सूते या तस्याः यशसं वीरवत्तमम् इति श्रुतेः ॥५०-५१॥</p>
<hr>
<p><strong>जीव-गोस्वामी (क्रम-सन्दर्भः), विश्वनाथ-चक्रवर्ती (सारार्थ-दर्शिणी) :</strong> <em>न व्याख्यातम्।</em></p>
<hr>
<p><strong>॥ ४.९.५२ ॥</strong></p>
<p><strong>अभ्यर्चितस् त्वया नूनं भगवान् प्रणतार्ति-हा ।</strong><br>
यद्-अनुध्यायिनो धीरा मृत्युं जिग्युः सुदुर्जयम् ॥**</p>
<p><strong>श्रीधर-स्वामी (भावार्थ-दीपिका), जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>वंशीधरः (भावार्थ-दीपिका-प्रकाशः) :</strong> यं भगवन्तमनुध्यातुं शीलं येषां ते यदनुध्यायिनः । मृत्युजये तव पुत्रस्यैवोदाहरणम् । किं च&mdash;यदि प्रणतार्तिहरो हरिस्त्वया नाभ्यर्चितस्तर्हि चिरं नष्टः पुत्रो न प्रतिलब्धः स्यात् न तथा तस्मादाभ्यर्चित इति निश्चितम् एव ॥५२॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> अभ्यर्चित इत्य् अत एव स्व-पुत्रस्य मृत्युं त्वम् अजैषीर् इति भावः ॥५२॥</p>
<hr>
<p><strong>॥ ४.९.५३ ॥</strong></p>
<p><strong>लाल्यमानं जनैर् एवं ध्रुवं सभ्रातरं नृपः ।</strong><br>
आरो\ऽप्य् अ करिणीं हृष्टः स्तूयमानोऽविशत् पुरम् ॥**</p>
<p><strong>मध्वाचार्यः (भागवत-तात्पर्यम्) :</strong> कलभश् चैव कन्यानां करिणी बाल-मङ्गलः इति राज-नीतौ ॥५३॥</p>
<hr>
<p><strong>श्रीधर-स्वामी (भावार्थ-दीपिका) :</strong> एवम् इति व्यवहितं पित्राद्य्-उपलालनं परामृश्यते ॥५३॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> व्यवहितं परिरेभेंगजं दोर्भ्याम् इत्य्-आदिनोक्तम् । कलभश्चैव कन्यानां करिणी बालमङ्गल इति वचनात्करिणीम् इत्य् उक्तम् ॥५३॥</p>
<hr>
<p><strong>जीव-गोस्वामी (क्रम-सन्दर्भः) :</strong> आल्यमानम् इति पञ्चकम् ॥५३॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> एवं नृपोऽपि दिष्ट्येति पादोन-श्लोक-द्वयेन जनैः स्तूयमानः पुरम् अविशत् ॥५३॥</p>
<hr>
<p><strong>॥ ४.९.५४-५५ ॥</strong></p>
<p><strong>तत्र तत्रोपसङ्कॢप्तैर् लसन्-मकर-तोरणैः ।</strong><br>
सवृन्दैः कदली-स्तम्भैः पूग-पोतैश् च तद्-विधैः ॥**</p>
<p><strong>चूत-पल्लव-वासः-स्रङ्- मुक्ता-दाम-विलम्बिभिः ।</strong><br>
उपस्कृतं प्रति-द्वारम् अपां कुम्भैः सदीपकैः ॥**</p>
<p><strong>श्रीधर-स्वामी (भावार्थ-दीपिका) :</strong> पुरं वर्णयति--<strong>तत्र तत्र</strong> इति चतुर्भिः । <strong>स-वृन्दैः</strong> फल-मञ्जरी-युक्तैः । <strong>पूगानां पोतैर्</strong> बाल-वृक्षैस् <strong>तद्-विधैः</strong> । स-वृन्दैर् <strong>उपस्कृतं</strong> <strong>प्रति-द्वारम्</strong> इत्य् उत्तरेणान्वयः ॥५४॥ <strong>चूत-पल्लवाश् वासांसि</strong> च <strong>स्रजश्</strong> च <strong>मुक्ता-दामानि</strong> च, तेषां विशिष्टं <strong>लम्बनम्</strong> अस्ति येषु <strong>कुम्भेषु</strong> ॥५५॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> उपसङ्कॢप्तैस् तदानीम् एवोद्यानादिभ्य आनीयारोपितैः लसन्-मकराणि पत्रादि-निर्मित-मकराकाराणि तोरणानि यत्र तैः ॥५४-५५॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> पुरं वर्णयति&mdash;तथा तत्रेति चतुर्भिः । उत्सङ्क्लिप्तैस् तदानीम् एवोद्यानादिभ्य आनीयारोपितैः । लसन्मकराणि तोरणानि यत्र तैः । सवृन्तैः फल-मञ्जरी-युक्तैः । कदली-स्तम्भैर् उपस्कृत-प्रतिद्वारम् इत्य् अन्वयः । चूतेति अपां कुम्भैर् इत्य् अस्य विशेषणम् ॥</p>
<hr>
<p><strong>॥ ४.९.५६ ॥</strong></p>
<p><strong>प्राकारैर् गोपुरागारैः शातकुम्भ-परिच्छदैः ।</strong><br>
सर्वतोऽलङ्कृतं श्रीमद्- विमान-शिखर-द्युभिः ॥**</p>
<p><strong>मृष्ट-चत्वर-रथ्याट्ट- मार्गं चन्दन-चर्चितम् ।</strong><br>
लाजाक्षतैः पुष्प-फलैस् तण्डुलैर् बलिभिर् युतम् ॥**</p>
<p><strong>श्रीधर-स्वामी (भावार्थ-दीपिका) :</strong> गोपुरैर् अगारैश् च । शात-कुम्भाः परिच्छदाः परिकरा येषु । विमानानाम् इव शिखरैर् द्युतिर् येषाम् ॥५६॥ चत्वरम् अङ्गनम् । रथ्या महा-मार्गः अट्ट उच्चस्योपरि निर्मिता भूमिका । मार्गोऽवान्तरः । मृष्टाः संमार्जिताश् चत्वरादयो यस्मिन् ॥५७॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> शातकुंभाः सौवर्णाः परिच्छदाः कलशाद्याः परिकराः सामग्न्य इत्य् अर्थः । प्राकारः परितो वेष्टन-भित्ति-विशेषः ॥ लाजा भ्रष्ट-व्रीहयः, तण्डुलानां पृथग्-उक्तेर् अक्षता यवाः । यवास् तिलास् तण्डुलाश् च कर्म-भेदेन चाक्षताः इत्य् उक्तेः ॥५६-५७॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> गोपुराणि पुर-द्वाराणि गोपुरैर् आगारैश् च विमान-शिखराणाम् इव द्यौर् द्युतिर् येषां तैः, चत्वरम् अङ्गनं, रथ्या महा-मार्गः ॥५६-५७॥</p>
<hr>
<p><strong>॥ ४.९.५८-५९ ॥</strong></p>
<p><strong>ध्रुवाय पथि दृष्टाय तत्र तत्र पुर-स्त्रियः ।</strong><br>
सिद्धार्थाक्षत-दध्य्-अम्बु- दूर्वा-पुष्प-फलानि च ॥**</p>
<p><strong>उपजह्रुः प्रयुञ्जाना वात्सल्याद् आशिषः सतीः ।</strong><br>
शृण्वंस् तद्-वल्गु-गीतानि प्राविशद् भवनं पितुः ॥**</p>
<p><strong>श्रीधर-स्वामी (भावार्थ-दीपिका) :</strong> सिद्धार्थः श्वेत-सर्षपः । अक्षता यवाः ॥५८॥ उपजह्रुर् व्यक्तिरन् । सतीः सत्यः ॥५९॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> तत्र तत्र स्थले सार्द्धेनान्वयः ॥ शृण्वन्नित्यर्धकम् ॥५८-५९॥</p>
<hr>
<p><strong>जीव-गोस्वामी (क्रम-सन्दर्भः) :</strong> ध्रुवायेति सार्धकम् ॥५८॥ शृण्वन्न् इत्य् अर्धकम् ॥५९॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> सिद्धार्थाः श्वेत-शर्षपाः । अक्षता यवाः । उपजह्रुर् व्याकिरन् सतीः सत्याः ॥५८-५९॥</p>
<hr>
<p><strong>॥ ४.९.६०-६४ ॥</strong></p>
<p><strong>महामणि-व्रातमये स तस्मिन् भवनोत्तमे ।</strong><br>
लालितो नितरां पित्रा न्यवसद् दिवि देववत् ॥**</p>
<p><strong>पयः-फेन-निभाः शय्या दान्ता रुक्म-परिच्छदाः ।</strong><br>
आसनानि महार्हाणि यत्र रौक्मा उपस्कराः ॥**</p>
<p><strong>यत्र स्फटिक-कुड्येषु महा-मारकतेषु च ।</strong><br>
मणि-प्रदीपा आभान्ति ललना-रत्न-संयुताः ॥**</p>
<p><strong>उद्यानानि च रम्याणि विचित्रैर् अमर-द्रुमैः ।</strong><br>
कूजद्-विहङ्ग-मिथुनैर् गायन्-मत्त-मधुव्रतैः ॥**</p>
<p><strong>वाप्यो वैदूर्य-सोपानाः पद्मोत्पल-कुमुद्-वतीः ।</strong><br>
हंस-कारण्डव-कुलैर् जुष्टाश् चक्राह्व-सारसैः ॥**</p>
<p><strong>श्रीधर-स्वामी (भावार्थ-दीपिका) :</strong> यत्र भवनोत्तमे ॥६०॥ यत्र भवनोत्तमे ॥६२॥ कुमुत् कुमुदम् । पद्मादि-मत्यो वाप्यः ॥६४॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> स ध्रुवः ॥ दान्ता हस्तिदन्तनिर्मितपादाः रुक्मपरिच्छदाः स्वर्णतन्तुम् इश्रितकोशैयादिवस्त्राच्छादनयुताः । उपस्कराः पात्रादयः रौक्मा हैमाः ॥ यत्रेति द्विकम् । ललनारत्नैः स्त्रीरत्नैः रत्नं श्रेष्ठे\ऽपि निर्दिष्टम् इति हलधरः ॥ अमरद्रुमैः सन्तानादिभिः ॥ वैदूर्याणां विद्रुमाणां सोपानानि आरोहणावरोहणा मार्गा यासां ताः ॥६०-६४॥</p>
<hr>
<p><strong>जीव-गोस्वामी (क्रम-सन्दर्भः) :</strong> यत्रेति त्रिकम् ॥६२॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> यत्र भवनोत्तमे शय्यादयो वाप्यन्ताः भोगोपस्कराः सन्ति ॥६०-६४॥</p>
<hr>
<p><strong>॥ ४.९.६५ ॥</strong></p>
<p><strong>उत्तानपादो राजर्षिः प्रभावं तनयस्य तम् ।</strong><br>
श्रुत्वा दृष्ट्वाद्भुततमं प्रपेदे विस्मयं परम् ॥**</p>
<p><strong>श्रीधर-स्वामी (भावार्थ-दीपिका) :</strong> ऊढ-वयसं प्राप्त-यौवनम् । अनुरक्ताः प्रजा यस्मिन् ॥६५॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> तमलौकिकम् ॥६५॥</p>
<hr>
<p><strong>जीव-गोस्वामी (क्रम-सन्दर्भः), विश्वनाथ-चक्रवर्ती (सारार्थ-दर्शिणी) :</strong> <em>न व्याख्यातम्।</em></p>
<hr>
<p><strong>॥ ४.९.६६ ॥</strong></p>
<p><strong>वीक्ष्योढ-वयसं तं च प्रकृतीनां च सम्मतम् ।</strong><br>
अनुरक्त-प्रजं राजा ध्रुवं चक्रे भुवः पतिम् ॥**</p>
<p><strong>श्रीधर-स्वामी (भावार्थ-दीपिका), जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>वंशीधरः (भावार्थ-दीपिका-प्रकाशः) :</strong> प्राप्तयौवनम् वयो यौवनपक्षिणोः इति धरणिः । एतेन राज्यपालनसामर्थ्यम् । प्रकृतीनां मन्त्र्यादीनाम् ॥६६॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> ऊढ-वयसं प्राप्त-यौवनम् ॥६६॥</p>
<hr>
<p><strong>॥ ४.९.६७ ॥</strong></p>
<p><strong>आत्मानं च प्रवयसम् आकलय्य विशाम्पतिः ।</strong><br>
वनं विरक्तः प्रातिष्ठद् विमृशन्न् आत्मनो गतिम् ॥**</p>
<p><strong>श्रीधर-स्वामी (भावार्थ-दीपिका) :</strong> प्रवयसं वृद्धम् ॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> प्रगतं वयो यस्य तम् । आकलय्य संचिन्त्य आत्मनः स्वस्य गतिं हरिम् ॥६७॥</p>
<p>इति श्रीमद्-भागवत-भावार्थ-दीपिका-प्रकाशे चतुर्थ-स्कन्धे नवमो\ऽध्यायः ॥९॥</p>
<hr>
<p><strong>जीव-गोस्वामी (क्रम-सन्दर्भः), विश्वनाथ-चक्रवर्ती (सारार्थ-दर्शिणी) :</strong> <em>न व्याख्यातम्।</em></p>
<hr>
<p>इति सारार्थ-दर्शिन्यां हर्षिण्यां भक्त-चेतसाम् ।</p>
<p>चतुर्थे नवमोऽध्यायः सङ्गतः सङ्गतः सताम् ॥*॥</p>
<hr>
<p>इति श्रीमद्-भागवते महा-पुराणे ब्रह्म-सूत्र-भाष्ये</p>
<p>पारमहंस्यं संहितायां वैयासिक्यां</p>
<p>चतुर्थ-स्कन्धे ध्रुव-चरिते</p>
<p>नवमोऽध्यायः ।</p>
<p>॥ ४.९ ॥</p>
<hr>
<p><strong>(४.१०)</strong></p>
<div class="footnotes" role="doc-endnotes">
<hr>
<ol>
<li id="fn:1">
<p>नावेदिषम्&#160;<a href="#fnref:1" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:2">
<p>आर्य इति क्वचित् पाठः श्रीधर-सम्मतः।&#160;<a href="#fnref:2" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:3">
<p>अव्श् १९.५२.४अ; अव्प् १.३०.४अ; त ३.१५.२अ।&#160;<a href="#fnref:3" class="footnote-backref" role="doc-backlink">&#x21a9;&#xfe0e;</a></p>
</li>
</ol>
</div>

  </div>
</article>


        

        



    <aside class="card border noPrint" id="section-tree-item-bhAgavatam_gauDIya-prastutiH_04_09_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/purANam_vaiShNavam/bhAgavatam/gauDIya-prastutiH/04/09/">०९ </a>
            <a data-toggle="collapse" href="#section-tree-item-body-bhAgavatam_gauDIya-prastutiH_04_09_md" role="button" aria-expanded="false" aria-controls="section-tree-item-body-bhAgavatam_gauDIya-prastutiH_04_09_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-bhAgavatam_gauDIya-prastutiH_04_09_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: ०९</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/purANam_vaiShNavam/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/purANam_vaiShNavam/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/purANam_vaiShNavam/actions/workflows/build.yml"><img src="https://github.com/vishvAsa/purANam_vaiShNavam/actions/workflows/build.yml/badge.svg"> Built </a> on 2025 Aug 25 05:46:07 UTC. (<a href="http://google.com/search?q=05%3a46%3a07%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
