<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>पुराणे विश्वासटिप्पन्यः  | १७</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/purANam_vaiShNavam/bhAgavatam/gauDIya-prastutiH/04/17/" rel="alternate" type="application/rss+xml" title="पुराणे विश्वासटिप्पन्यः" />
    <link href="/purANam_vaiShNavam/bhAgavatam/gauDIya-prastutiH/04/17/" rel="feed" type="application/rss+xml" title="पुराणे विश्वासटिप्पन्यः" />

    <meta property="og:url" content="https://vishvAsa.github.io/purANam_vaiShNavam/bhAgavatam/gauDIya-prastutiH/04/17/">
  <meta property="og:site_name" content="पुराणे विश्वासटिप्पन्यः">
  <meta property="og:title" content="१७">
  <meta property="og:description" content="अथ सप्तदशोऽध्यायः
विषयः क्षुत्-पीडित-प्रजानाम् अन्न-दानार्थे ग्रस्त-बीजां पृथिवीं हन्तुम् उद्यतस्य पृथोस् तया स्तवनम् ।
॥ ४.१७.१ ॥
मैत्रेय उवाच—
एवं स भगवान् वैन्यः ख्यापितो गुण-कर्मभिः ।
छन्दयाम् आस तान् कामैः प्रतिपूज्याभिनन्द्य च ॥**
श्रीधर-स्वामी (भावार्थ-दीपिका) :
ततः सप्तदशे लोक-क्षुधाः प्रशमयन् पृथुः ।
ग्रस्त-बीजां महीं हन्तुं यत्तो भीत्या तया स्तुतः ॥
छन्दयाम् आस तोषितवान् ॥१॥
वंशीधरः (भावार्थ-दीपिका-प्रकाशः) : ततः यशोवर्णश्रुत्यनन्तरं, यत्तः सावधानः, तया भूम्या । एवं पूर्वोक्तरीत्या तान्सूतादीन् ॥१॥
जीव-गोस्वामी (क्रम-सन्दर्भः) : अथेदृश-लोक-साहाय्याय भविष्यामीति सञ्जात-सुखस्य तस्य वृत्तम् आह—एवम् इति ॥१॥">
  <meta property="og:locale" content="en_us">
  <meta property="og:type" content="article">
    <meta property="article:section" content="bhagavatam">

  <meta itemprop="name" content="१७">
  <meta itemprop="description" content="अथ सप्तदशोऽध्यायः
विषयः क्षुत्-पीडित-प्रजानाम् अन्न-दानार्थे ग्रस्त-बीजां पृथिवीं हन्तुम् उद्यतस्य पृथोस् तया स्तवनम् ।
॥ ४.१७.१ ॥
मैत्रेय उवाच—
एवं स भगवान् वैन्यः ख्यापितो गुण-कर्मभिः ।
छन्दयाम् आस तान् कामैः प्रतिपूज्याभिनन्द्य च ॥**
श्रीधर-स्वामी (भावार्थ-दीपिका) :
ततः सप्तदशे लोक-क्षुधाः प्रशमयन् पृथुः ।
ग्रस्त-बीजां महीं हन्तुं यत्तो भीत्या तया स्तुतः ॥
छन्दयाम् आस तोषितवान् ॥१॥
वंशीधरः (भावार्थ-दीपिका-प्रकाशः) : ततः यशोवर्णश्रुत्यनन्तरं, यत्तः सावधानः, तया भूम्या । एवं पूर्वोक्तरीत्या तान्सूतादीन् ॥१॥
जीव-गोस्वामी (क्रम-सन्दर्भः) : अथेदृश-लोक-साहाय्याय भविष्यामीति सञ्जात-सुखस्य तस्य वृत्तम् आह—एवम् इति ॥१॥">
  <meta itemprop="wordCount" content="3090">
  <meta name="twitter:card" content="summary">
  <meta name="twitter:title" content="१७">
  <meta name="twitter:description" content="अथ सप्तदशोऽध्यायः
विषयः क्षुत्-पीडित-प्रजानाम् अन्न-दानार्थे ग्रस्त-बीजां पृथिवीं हन्तुम् उद्यतस्य पृथोस् तया स्तवनम् ।
॥ ४.१७.१ ॥
मैत्रेय उवाच—
एवं स भगवान् वैन्यः ख्यापितो गुण-कर्मभिः ।
छन्दयाम् आस तान् कामैः प्रतिपूज्याभिनन्द्य च ॥**
श्रीधर-स्वामी (भावार्थ-दीपिका) :
ततः सप्तदशे लोक-क्षुधाः प्रशमयन् पृथुः ।
ग्रस्त-बीजां महीं हन्तुं यत्तो भीत्या तया स्तुतः ॥
छन्दयाम् आस तोषितवान् ॥१॥
वंशीधरः (भावार्थ-दीपिका-प्रकाशः) : ततः यशोवर्णश्रुत्यनन्तरं, यत्तः सावधानः, तया भूम्या । एवं पूर्वोक्तरीत्या तान्सूतादीन् ॥१॥
जीव-गोस्वामी (क्रम-सन्दर्भः) : अथेदृश-लोक-साहाय्याय भविष्यामीति सञ्जात-सुखस्य तस्य वृत्तम् आह—एवम् इति ॥१॥">
<script type="text/javascript">
    
    let baseURL = "https:\/\/vishvAsa.github.io\/purANam_vaiShNavam\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/purANam_vaiShNavam\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/purANam_vaiShNavam\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/purANam_vaiShNavam\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/purANam_vaiShNavam\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvya\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/purANam_vaiShNavam\/bhAgavatam\/gauDIya-prastutiH\/04\/17\/".replace(basePath, "/");
  pageVars.pageParams = {};
  pageVars.pageSource = "bhAgavatam\/gauDIya-prastutiH\/04\/17.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/purANam_vaiShNavam/webpack_dist/uiLib-bundle.js"></script>







    <link rel="stylesheet" href="/purANam_vaiShNavam/webpack_dist/uiLib.css">
<link rel="stylesheet" href="/purANam_vaiShNavam/css/uiLibPrint.css" media="print" >
<link rel="stylesheet" href="/purANam_vaiShNavam/css/fonts.css" >
<link rel="stylesheet" href="/purANam_vaiShNavam/css/@fortawesome/fontawesome-free/css/solid.min.css">

<link rel="stylesheet" href="/purANam_vaiShNavam/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/17/" />
<link rel="alternate" hreflang="sa-Deva" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/17/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/17/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/17/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/17/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/17/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/17/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/17/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/17/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/17/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/17/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/17/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/17/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/17/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/17/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/17/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/17/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/17/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/17/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/17/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/17/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/17/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/17/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/17/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/17/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/17/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/17/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/17/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/17/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/17/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/17/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/17/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/17/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/17/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/17/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/17/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/17/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/17/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/17/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/17/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/17/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/17/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/17/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/17/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/17/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">पुराणे विश्वासटिप्पन्यः <br/> १७</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/purANam_vaiShNavam/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="१७">१७</h1>
    
    <a id="editLink" class="btn btn-primary noPrint"  href="https://github.com/vishvAsa/purANam_vaiShNavam/edit/content/bhAgavatam/gauDIya-prastutiH/04/17.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <p><strong>अथ सप्तदशोऽध्यायः</strong></p>
<details><summary>विषयः</summary>
<p>क्षुत्-पीडित-प्रजानाम् अन्न-दानार्थे ग्रस्त-बीजां पृथिवीं हन्तुम् उद्यतस्य पृथोस् तया स्तवनम् ।</p>
</details>
<p><strong>॥ ४.१७.१ ॥</strong></p>
<p><strong>मैत्रेय उवाच&mdash;</strong></p>
<p><strong>एवं स भगवान् वैन्यः ख्यापितो गुण-कर्मभिः ।</strong><br>
छन्दयाम् आस तान् कामैः प्रतिपूज्याभिनन्द्य च ॥**</p>
<p><strong>श्रीधर-स्वामी (भावार्थ-दीपिका) :</strong></p>
<p>ततः सप्तदशे लोक-क्षुधाः प्रशमयन् पृथुः ।</p>
<p>ग्रस्त-बीजां महीं हन्तुं यत्तो भीत्या तया स्तुतः ॥</p>
<p>छन्दयाम् आस तोषितवान् ॥१॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> ततः यशोवर्णश्रुत्यनन्तरं, यत्तः सावधानः, तया भूम्या । एवं पूर्वोक्तरीत्या तान्सूतादीन् ॥१॥</p>
<hr>
<p><strong>जीव-गोस्वामी (क्रम-सन्दर्भः) :</strong> अथेदृश-लोक-साहाय्याय भविष्यामीति सञ्जात-सुखस्य तस्य वृत्तम् आह&mdash;एवम् इति ॥१॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong></p>
<p>पृथुः सप्तदशे लोकैः क्षुधार्तैर् अन्नम् अर्थितः ।</p>
<p>धरां ग्रस्त-समस्तानां निघ्नन् भीत्या तया स्तुतः ॥*।</p>
<p>छान्दयामास तोषितवान् ॥१॥</p>
<hr>
<p><strong>॥ ४.१७.२ ॥</strong></p>
<p><strong>ब्राह्मण-प्रमुखान् वर्णान् भृत्यामात्य-पुरोधसः</strong></p>
<p><strong>पौरान् जान-पदान् श्रेणीः प्रकृतीः समपूजयत् ॥</strong></p>
<p><strong>श्रीधर-स्वामी (भावार्थ-दीपिका) :</strong> भृत्यान् अमात्यान् पुरोधसः पुरोहितांश् च । श्रेणीस् तैलिक-ताम्बूलिकादीन् पौर-विशेषान् । प्रकृतीर् नियोगिनः ॥२॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> समपूजयत् धन्याः स्थ भो धन्याः स्थ युष्मानहं साधु पालयानीत्येतद् एव मत्कर्तृकं युष्मत्परिचरणं भूयाद् इति मधुरमभाषत । विजयध्वजस्तु राज्ञा समानवयसः श्रेणयस्त्वङ्गरक्षका इत्य् आह ॥२॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> श्रेणीस् तैलिक-ताम्बूलिकादिन् प्रकृतीर् नियोग-वर्तिनः समपूजयत् । धन्याः स्थ, भो धन्याः स्थ । युष्मान् अहं साधु पालयानीत्य् एतद् एव मत्-कर्तृकं युष्मत्-परिचरणं भूयाद् इति मधुरम् अभ्यभाषत ॥२॥</p>
<hr>
<p><strong>॥ ४.१७.३ ॥</strong></p>
<p><strong>विदुर उवाच&mdash;</strong></p>
<p><strong>कस्माद् दधार गो-रूपं धरित्री बहु-रूपिणी ।</strong><br>
यां दुदोह पृथुस् तत्र को वत्सो दोहनं च किम् ॥**</p>
<p><strong>श्रीधर-स्वामी (भावार्थ-दीपिका) :</strong> दोहनं पात्रम् ॥३॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> विदुरः सूतादिभिः सूचितं गोदोहनादिपृथुविक्रमं विस्तरतः श्रोतुं लोकोपकाराय पृच्छति कस्माद् इति । तत्र पृथुदोहनावसरे ॥३॥</p>
<hr>
<p><strong>जीव-गोस्वामी (क्रम-सन्दर्भः), विश्वनाथ-चक्रवर्ती (सारार्थ-दर्शिणी) :</strong> <em>न व्याख्यातम्।</em></p>
<hr>
<p><strong>॥ ४.१७.४ ॥</strong></p>
<p><strong>प्रकृत्या विषमा देवी कृता तेन समा कथम् ?</strong></p>
<p><strong>तस्य मेध्यं हयं देवः कस्य हेतोर् अपाहरत् ॥</strong></p>
<p><strong>श्रीधर-स्वामी (भावार्थ-दीपिका) :</strong> मेध्यं यज्ञार्हम् ॥४॥</p>
<hr>
<p><strong>जीव-गोस्वामी (क्रम-सन्दर्भः), विश्वनाथ-चक्रवर्ती (सारार्थ-दर्शिणी) :</strong> <em>न व्याख्यातम्।</em></p>
<hr>
<p><strong>॥ ४.१७.५ ॥</strong></p>
<p><strong>सनत्-कुमाराद् भगवतो ब्रह्मन् ब्रह्म-विद्-उत्तमात् ।</strong><br>
लब्ध्वा ज्ञानं स-विज्ञानं राजर्षिः कां गतिं गतः ॥**</p>
<p><strong>श्रीधर-स्वामी (भावार्थ-दीपिका) :</strong> स-विज्ञानम् अपरोक्ष-ज्ञान-सहितम् ॥५॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> प्रकृत्या स्वभावतः । तेन पृथुना । देव इन्द्रः ॥४-५॥</p>
<hr>
<p><strong>जीव-गोस्वामी (क्रम-सन्दर्भः) :</strong> कां गतिं ब्रह्म-रूपां भगवद्-रूपां वा ॥५॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> <em>न व्याख्यातम्।</em></p>
<hr>
<p><strong>॥ ४.१७.६ ॥</strong></p>
<p><strong>यच् चान्यद् अपि कृष्णस्य भवान् भगवतः प्रभोः</strong></p>
<p><strong>श्रवः सुश्रवसः पुण्यं पूर्व-देह-कथाश्रयम् ॥</strong></p>
<p><strong>मध्वाचार्यः (भागवत-तात्पर्यम्) :</strong> पूर्वतनानां कथा सम्बन्धेन हरेर् यशः ॥६॥</p>
<hr>
<p><strong>श्रीधर-स्वामी (भावार्थ-दीपिका) :</strong> पूर्व-देहः पृथ्व्-अवतारस् तत्-कथाश्रयम् । श्रवो यशः । सुष्ठु श्रवो यस्य ॥६॥</p>
<hr>
<p><strong>जीव-गोस्वामी (कृष्ण-सन्दर्भ ४४) :</strong> पूर्व-देहः पृथ्व्-अवतारः । लोक-दृष्टाव् अभिव्यक्ति-रीत्या पूर्वत्वम् । तत्-कथैवाश्रयो यस्य तत्</p>
<hr>
<hr>
<p><strong>जीव-गोस्वामी (क्रम-सन्दर्भः) :</strong> यच् चान्यद् इति द्वयेन । श्री-विदुरस्य सर्वत्राप्य् एतद् एव हार्दं व्यक्तं भवेद् इत्य् अत्र भवान् इति क्वचित् चित्सुख-सम्मतोऽयम् । देहत्वम् आवेशावतारत्वं पूर्वत्वं प्राक् प्रकाशापेक्षयैव ॥६॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> <em>न व्याख्यातम्।</em></p>
<hr>
<p><strong>॥ ४.१७.७ ॥</strong></p>
<p><strong>भक्ताय मेऽनुरक्ताय तव चाधोक्षजस्य च</strong></p>
<p><strong>वक्तुम् अर्हसि योऽदुह्यद् वैन्य-रूपेण गाम् इमाम् ॥</strong></p>
<p><strong>श्रीधर-स्वामी (भावार्थ-दीपिका) :</strong> अदुह्यद् दुग्धवान् ॥७॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> कृष्णस्यैव पूर्वदेहः पृथुरयम् अत एव श्रीगर्गमुनिना श्रीनन्दराजाय नामकरणसंस्कारावसरे उक्तम्&mdash;</p>
<blockquote>
<p>पुरानेन व्रजपते साधवो दस्युपीडिताः । &gt;
अराजके रक्ष्यमाणा जिग्युर्दस्यून्समेधिताः ॥</p></blockquote>
<p>इत्य् उक्तम्, वेने विप्रहते बहवो दस्यवो जाताः पुनर् भगवता तदेहत आविर्भूय ते मारिता इति ध्येयम् ॥६-७॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> अदुह्यद् इत्य् आर्षम् अधोक् ॥७॥</p>
<hr>
<p><strong>॥ ४.१७.८ ॥</strong></p>
<p><strong>सूत उवाच&mdash;</strong></p>
<p><strong>चोदितो विदुरेणैवं वासुदेव-कथां प्रति</strong></p>
<p><strong>प्रशस्य तं प्रीत-मना मैत्रेयः प्रत्यभाषत ॥</strong></p>
<p><strong>जीव-गोस्वामी (श्री-कृष्ण-सन्दर्भः ४५) :</strong> तत्-प्रशंसया प्रीत-मनस्त्वेन चास्यापि तथैव तात्पर्यं लभ्यते । अत एवात्र वसुदेव-नन्दनत्वेनैव वासुदेव-शब्दः प्रयुक्तः ॥</p>
<hr>
<p><em>न कतमेनापि व्याख्यातम्।</em></p>
<hr>
<p><strong>॥ ४.१७.९ ॥</strong></p>
<p><strong>मैत्रेय उवाच&mdash;</strong></p>
<p><strong>यदाभिषिक्तः पृथुर् अङ्ग विप्रैर्</strong></p>
<p><strong>आमन्त्रितो जनतायाश् च पालः ।</strong></p>
<p><strong>प्रजा निरन्ने क्षिति-पृष्ठ एत्य</strong></p>
<p><strong>क्षुत्-क्षाम-देहाः पतिम् अभ्यवोचन् ॥</strong></p>
<p><strong>श्रीधर-स्वामी (भावार्थ-दीपिका) :</strong> जनतायास् त्वं पाल इत्य् आमन्त्रितो नियुक्तः । तदा निरन्ने क्षिति-तले सति । क्षुधाक्षामाः क्षीणा देहा यासां ताः प्रजा एत्य पतिं पृथुम् अब्रुवन् ॥९॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> एवं यथा त्वयाहं चोदितस् तथा विदुरेणेत्य् अर्थः ॥८-९॥</p>
<hr>
<p><strong>जीव-गोस्वामी (क्रम-सन्दर्भः) :</strong> तत्-प्रेरणया प्रीतमनस्त्वेन चास्यापि तथैव तात्पर्यं लभ्यते । अत एवात्र वासुदेवः, श्री-वसुदेव-नन्दनः श्री-कृष्ण एव ॥९॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> जनतायास् त्वं पाल इत्य् आमन्त्रितो नियुक्तश् च तदा ॥९॥</p>
<hr>
<p><strong>॥ ४.१७.१० ॥</strong></p>
<p><strong>वयं राजञ् जाठरेणाभितप्ता</strong></p>
<p><strong>यथाग्निना कोटर-स्थेन वृक्षाः ।</strong></p>
<p><strong>त्वाम् अद्य याताः शरणं शरण्यं</strong></p>
<p><strong>यः साधितो वृत्ति-करः पतिर् नः ॥</strong></p>
<p><strong>श्रीधर-स्वामी (भावार्थ-दीपिका) :</strong> जाठरेणाग्नि-नाभि-तप्ताः । यः साधितो विप्रैर् मन्थनेन संपादितस् तं त्वां शरणं याताः ॥१०॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> कोटरं वृक्षविवरम् । शरण्यं शरणागतपालकम् ॥१०॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> यस् त्वं साधितो विप्रैर् मन्थनेन सम्पादितः ॥१०॥</p>
<hr>
<p><strong>॥ ४.१७.११ ॥</strong></p>
<p><strong>तन् नो भवान् ईहतु रातवेऽन्नं</strong></p>
<p><strong>क्षुधार्दितानां नरदेव-देव</strong></p>
<p><strong>यावन् न नङ्क्ष्यामह उज्झितोर्जा</strong></p>
<p><strong>वार्ता-पतिस् त्वं किल लोक-पालः ॥</strong></p>
<p><strong>श्रीधर-स्वामी (भावार्थ-दीपिका) :</strong> तत् तस्मान् नोऽस्माकम् अन्नं रातवे रातुं दातुम् ईहतु ईहतां यत्नं करोतु । उज्झितोर्जास् त्यक्तान्नाः सत्यः । वार्ताया जीविकायाः पतिः ॥११॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> यतस्त्वं नो वृत्तिकरस्ततो हेतोः । रा-दाने\ऽतस्तुप्रत्ययः । चतुर्थी तुमुन्नर्थे छान्दसी । वस्तुतस् तादर्थ्ये एव सा । ऊर्जः कार्तिक उत्साहबलान्नप्राणनेषु च इति कोशात् । वार्ताया वृत्तेः पतिः कर्त्ता वार्ता कृष्याद्युदन्तयोः इति । ननु वृष्टिहेतुककृष्याद्युत्पादकत्वेनेन्द्र एव वार्तापतिर्नाहम् इति चेदाहुत्वम् इति । किलाश्वेताश् च ये लोका अर्थात्सात्त्विका देवास् तेषां पालः यज्ञादिना पालको वृष्टिहेतुकयज्ञकर्तृत्वेन तवैवेन्द्रकर्मवृष्टिहेतुत्वम् अपि । इन्द्रस्तु-त्वहत्तहविर्द्वारा वृष्टिहेतुत्वान्न मुख्यो वृत्तिकर इत्य् अर्थः ॥११॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> तत् तस्मान् नोऽस्माकम् अस्मभ्यम् अन्नं रातवे रातुं दातुम् ईहतु ईहतां यत्नं करोतु । अत्र या विलम्ब्यताम् इत्य् आहुः&mdash;यावद् इति । उज्झितोर्जास् त्यक्तान्नाः सत्यः । वार्ताया जीविका-कर्ता ॥११॥</p>
<hr>
<p><strong>॥ ४.१७.१२ ॥</strong></p>
<p><strong>मैत्रेय उवाच&mdash;</strong></p>
<p><strong>पृथुः प्रजानां करुणं निशम्य परिदेवितम् ।</strong><br>
दीर्घं दध्यौ कुरुश्रेष्ठ निमित्तं सोऽन्वपद्यत ॥**</p>
<p><strong>श्रीधर-स्वामी (भावार्थ-दीपिका) :</strong> परिदेवितं विलापम् । निमित्तं हेतुम् अन्वपद्यत ज्ञातवान् ॥१२॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> हेतुं भूग्रस्तबीजत्वलक्षणम् ॥१२॥</p>
<hr>
<p><strong>जीव-गोस्वामी (क्रम-सन्दर्भः) :</strong> निमित्तं वक्ष्यमाणानुसारेण पृथिव्या ग्रस्त-बीजत्वम् ॥१२॥</p>
<hr>
<p>**विश्वनाथ-चक्रवर्ती (सारार्थ-दर्शिणी) :**निमित्तं हेतुम् ॥१२॥</p>
<hr>
<p><strong>॥ ४.१७.१३ ॥</strong></p>
<p><strong>इति व्यवसितो बुद्ध्या प्रगृहीत-शरासनः ।</strong><br>
सन्दधे विशिखं भूमेः क्रुद्धस् त्रिपुर-हा यथा ॥**</p>
<p><strong>श्रीधर-स्वामी (भावार्थ-दीपिका) :</strong> पृथिव्या ओषधि-बीजानि ग्रस्तानीति व्यवसितो निश्चितवान् सन् ॥१३॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> ममाभिषेके जाते\ऽपि यदियं बीजानि गोपायति तदस्यां चतुर्थमुपायम् एव करवाणीति व्यवसितं निश्चयो यस्येति वा । भूमेर् इति द्वितीयार्थे षष्ठी भूमिं प्रति ॥१३॥</p>
<hr>
<p><strong>जीव-गोस्वामी (क्रम-सन्दर्भः) :</strong> इति वक्ष्यमाण-तत्-कर्तव्य-व्यवसितो निश्चितवान् । ममाभिषेके सञ्जातेऽपि बीजानि गोपायतीति क्रुद्धः ॥१३॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> पृथिव्यैव ओषधि-बीजानि ग्रस्तानीति अन्वपद्यत ज्ञातवान् । ममाभिषेके जातेऽपि यदीयं बीजानि गोपायति, तद् अस्यां चतुर्थम् उपायम् एव करवाणीति व्यवसितं निश्चयो यस्य सः । भूमेर् भूमिं प्रति ॥१३॥</p>
<hr>
<p><strong>॥ ४.१७.१४ ॥</strong></p>
<p><strong>प्रवेपमाना धरणी निशाम्योदायुधं च तम् ।</strong><br>
गौः सत्य् अपाद्रवद् भीता मृगीव मृगयु-द्रुता ॥**</p>
<p><strong>श्रीधर-स्वामी (भावार्थ-दीपिका), विश्वनाथ-चक्रवर्ती (सारार्थ-दर्शिणी) :</strong> मृगयुना द्रुताऽनुगता मृगीव ॥१४॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> निशाम्य दृष्ट्वा । तं पृथुम् । स्वीयमार्तिकबृहद्देहात्स्वल्पं गोरूपं कृत्वा पृथिव्यधिष्ठात्री देवतैवापाद्रवन्न तु सामस्त्येन मार्तिक-रूपेण, देवतां प्रत्येव तेन बाणसन्धानं कृतं न तु जाड्यावच्छिन्नभूमण्डलं प्रतीति ध्येयम् । मृगयुना व्याधेन ॥१४॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>॥ ४.१७.१५ ॥</strong></p>
<p><strong>ताम् अन्वधावत् तद् वैन्यः कुपितोऽत्यरुणेक्षणः ।</strong><br>
शरं धनुषि सन्धाय यत्र यत्र पलायते ॥**</p>
<p><strong>श्रीधर-स्वामी (भावार्थ-दीपिका) :</strong> <em>न व्याख्यातम्।</em></p>
<hr>
<p><strong>वंशीधरः (भावार्थ-दीपिका-प्रकाशः) :</strong> तत्तदा स चासौ वैन्यस्तद्वैन्य इति वा ॥१५॥</p>
<hr>
<p><strong>जीव-गोस्वामी (क्रम-सन्दर्भः) :</strong> तद् इति तत्र तत्रेत्य् अर्थः । ताम् एवान्वद्रवद् इति पाठः क्वचित् ॥१५॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> तत् तदा ॥१५॥</p>
<hr>
<p><strong>॥ ४.१७.१६ ॥</strong></p>
<p><strong>सा दिशो विदिशो देवी रोदसी चान्तरं तयोः ।</strong><br>
धावन्ती तत्र तत्रैनं ददर्शानूद्यतायुधम् ॥**</p>
<p><strong>श्रीधर-स्वामी (भावार्थ-दीपिका) :</strong> रोदसि द्यावापृथिव्यौ तयोर् अन्तरम् अन्तरिक्षं च । अनु पृष्ठतः उद्यतम् आयुधं येन ॥१६॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> एनं पृथुम् ॥१६॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> रोदसी द्याव्-आपृथिव्यौ तयोर् अन्तरम् अन्तरिक्षम् अनु स्व-पृष्ठ-देशे उद्यतायुधम् एनं पृथुं ददर्श ॥१६॥</p>
<hr>
<p><strong>॥ ४.१७.१७ ॥</strong></p>
<p><strong>लोके नाविन्दत त्राणं वैन्यान् मृत्योर् इव प्रजाः ।</strong><br>
त्रस्ता तदा निववृते हृदयेन विदूयता ॥**</p>
<p><strong>श्रीधर-स्वामी (भावार्थ-दीपिका), जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>वंशीधरः (भावार्थ-दीपिका-प्रकाशः) :</strong> जीवन्भद्राणि पश्यतीति भावेन निवृत्ता । विदूयता उपतापवता ॥१७॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> निववृते पृथोर् अभिमुखी-बभूव ॥१७॥</p>
<hr>
<p><strong>॥ ४.१७.१८ ॥</strong></p>
<p><strong>उवाच च महा-भागं धर्म-ज्ञापन्न-वत्सल ।</strong><br>
त्राहि माम् अपि भूतानां पालनेऽवस्थितो भवान् ॥**</p>
<p><em>न कतमेनापि व्याख्यातम्।</em></p>
<hr>
<p><strong>॥ ४.१७.१९ ॥</strong></p>
<p><strong>स त्वं जिघांससे कस्माद् दीनाम् अकृत-किल्बिषाम् ।</strong><br>
अहनिष्यत् कथं योषां धर्म-ज्ञ इति यो मतः ॥**</p>
<p><strong>श्रीधर-स्वामी (भावार्थ-दीपिका) : यो धर्म-ज्ञ</strong> इति <strong>मतः</strong>, <strong>स</strong> भवान् <strong>योषां मां</strong> <strong>कथम् अहनिष्यद्</strong> धनिष्यति ॥१९॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> धर्मज्ञापन्नवत्सलेति संबुद्धिद्वयेन मां स्त्रियं तत्रापि गोरूपां हन्तुं नार्हसि धर्मज्ञत्वादापन्नवत्सलत्वाच्चेन्याह&mdash;भूतानाम् इति । श्लेषेणाहम् अपि पञ्चभूतान्तर्गतत्वेनाभूतमस्मि सर्वभूतधर्माणां मयि विद्यमानत्वेन चाहम् एव सर्वभूतान्यप्यस्मीति अतो विशेषो भावानां भूमावेवोपलक्ष्यते इत्य् उक्तेः ॥१८-१९॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) : अहनिष्यद्</strong> धनिष्यति ॥१९॥</p>
<hr>
<p><strong>॥ ४.१७.२० ॥</strong></p>
<p><strong>प्रहरन्ति न वै स्त्रीषु कृतागःस्व् अपि जन्तवः ।</strong><br>
किम् उत त्वद्-विधा राजन् करुणा दीन-वत्सलाः ॥**</p>
<p><strong>श्रीधर-स्वामी (भावार्थ-दीपिका), विश्वनाथ-चक्रवर्ती (सारार्थ-दर्शिणी) :</strong> <em>न व्याख्यातम्।</em></p>
<hr>
<p><strong>वंशीधरः (भावार्थ-दीपिका-प्रकाशः) :</strong> जन्तवो\ऽतीव मूढाः ॥२०॥</p>
<hr>
<p><strong>जीव-गोस्वामी (क्रम-सन्दर्भः) : जन्तवः</strong> साधारण-जन्तु-तुल्या मूढा अपि मनुष्या इत्य् अर्थः ॥२०॥</p>
<hr>
<p><strong>॥ ४.१७.२१ ॥</strong></p>
<p><strong>मां विपाट्याजरां नावं यत्र विश्वं प्रतिष्ठितम् ।</strong><br>
आत्मानं च प्रजाश् चेमाः कथम् अम्भसि धास्यसि ॥**</p>
<p><strong>श्रीधर-स्वामी (भावार्थ-दीपिका) :</strong> अजरां दृढाम् । धास्यसि धारयिष्यसि ॥२१॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> विपाट्य विदार्य । अजरां सदा नूतनवस्थितां, यत्र मयि । अंभसीति । मयि मृतायां गर्भोद एव स्थास्यसीति भावः ॥२१॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> विपाठ्य विदार्य अजरां दृढां, अम्भसीति मयि मृतायां सत्यां गर्भोद एव स्थास्यतीत्य् अर्थः ॥२१॥</p>
<hr>
<p><strong>॥ ४.१७.२२ ॥</strong></p>
<p><strong>पृथुर् उवाच&mdash;</strong></p>
<p><strong>वसुधे त्वां वधिष्यामि मच्-छासन-पराङ्-मुखीम् ।</strong><br>
भागं बर्हिषि या वृङ्क्ते न तनोति च नो वसु ॥**</p>
<p><strong>श्रीधर-स्वामी (भावार्थ-दीपिका) :</strong> बर्हिषि यज्ञे या भवती देवता-रूपेण भागं वृङ्क्ते भजते । वसु धान्यादिकम् ॥२२॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> वसुधे इति । हेतुगर्भा संबुद्धिः । वसु धान्यादि दधाति स्वस्मिन्निरुणद्धि यतो\ऽतस् त्वां हनिष्यामीत्यभिप्रायः । तद् एवाह&mdash;भागमित्य्-आदिना बर्हिः स्यात्कुशयज्ञयोः इति कोशः । भागम् ॐ भूःस्वाहेत्यादिमन्त्रदत्तं हविर्भागम् ॥२२॥</p>
<hr>
<p><strong>जीव-गोस्वामी (क्रम-सन्दर्भः) :</strong> वसुधेत्य्-आदि वाक्यम् अपि बिभीषिका-मात्रम् ॥२२॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> बर्हिषि यज्ञे या भवती देवता-रूपिणी भागं वृङ्क्ते भजते । वसु धान्यादिकम् ॥२२॥</p>
<hr>
<p><strong>॥ ४.१७.२३ ॥</strong></p>
<p><strong>यवसं जग्ध्य् अनुदिनं नैव दोग्ध्य् औधसं पयः ।</strong><br>
तस्याम् एवं हि दुष्टायां दण्डो नात्र न शस्यते ॥**</p>
<p><strong>श्रीधर-स्वामी (भावार्थ-दीपिका) :</strong> गो-रूपेण तु यवसं तृणं जग्धि अत्तीत्य् अर्थः । पयस् तु नैव दोग्धि दुग्धं न स्रवति । <strong>अत्र</strong> अस्मिन्न् अपराधे ॥२३॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> इत्य् अर्थ इति । अत्तेर्लटि जघादेशाविधानादार्षो\ऽयं प्रयोग इति भावः । अपराधे निरर्थकभागभक्षण-रूपे नद्वयं प्रकृतार्थं गमयति इति वामनः ॥२३॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> गो-रूपेण यवसं तृणं जग्धि अत्ति पयस् तु न दोग्धि, न पूरयति न ददातीति यावत् । काम-पुरोऽस्म्य् अहं नृणाम् इतिवत् । तस्याम् एवम्-भूतायां त्वय्य् अपराधिन्याम् ॥२३॥</p>
<hr>
<p><strong>॥ ४.१७.२४ ॥</strong></p>
<p><strong>त्वं खल्व् ओषधि-बीजानि प्राक् सृष्टानि स्वयम्भुवा ।</strong><br>
न मुञ्चस्य् आत्म-रुद्धानि माम् अवज्ञाय मन्द-धीः ॥**</p>
<p><strong>श्रीधर-स्वामी (भावार्थ-दीपिका) :</strong> आत्मनि देहे रुद्धानि ॥२४॥</p>
<hr>
<p><strong>जीव-गोस्वामी (क्रम-सन्दर्भः), विश्वनाथ-चक्रवर्ती (सारार्थ-दर्शिणी) :</strong> <em>न व्याख्यातम्।</em></p>
<hr>
<p><strong>॥ ४.१७.२५ ॥</strong></p>
<p><strong>अमूषां क्षुत्-परीतानाम् आर्तानां परिदेवितम् ।</strong><br>
शमयिष्यामि मद्-बाणैर् भिन्नायास् तव मेदसा ॥**</p>
<p><strong>श्रीधर-स्वामी (भावार्थ-दीपिका) :</strong> मद्-वधे सर्वथा अन्नं न स्याद् इति चेत्, अत आह । अमूषां प्रजानाम् । मेदसा मांसेन ॥२५॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> त्वद्-अधिकरणकप्रजाजीवनार्थब्रह्मसृष्टौषध्यदानेन तव चौर्यदोषो\ऽप्य् अस्तीति त्वद्-दण्डे न दोष इति भावः । न दास्यामीति दराग्रह एवात्र ममावज्ञा ॥२४-२५॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> मेदसा मांसेन ॥२५॥</p>
<hr>
<p><strong>॥ ४.१७.२६ ॥</strong></p>
<p><strong>पुमान् योषिद् उत क्लीब आत्म-सम्भावनोऽधमः ।</strong><br>
भूतेषु निरनुक्रोशो नृपाणां तद्-वधोऽवधः ॥**</p>
<p><strong>श्रीधर-स्वामी (भावार्थ-दीपिका) :</strong> यद् उक्तं योषां कथं हनिष्यति ? इति तत्राह&mdash;पुमान् इति । तस्य वधोऽवध एव ॥२६॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> अधमो भूत्वा य आत्मानं संभावयति सर्वोत्कृष्टं मन्यते स आत्मसंभावनः यदि शूद्रो गैरिकादिरक्तवस्त्रं धृत्वा किञ्चिदधीत्य चात्मानं ब्राह्मणाधिकं मन्येत तदा तद्वधे नृपस्यादोष एव पाखण्डित्वात् तस्य वध्या हि धर्मध्वजिनस्ते हि पातकिनो\ऽधिकाः इति सूतवधोपाख्याने श्रीसङ्कर्षणोक्तेः । निरनुक्रोशो निर्दयः ॥२६॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> यद् उक्तं योषां कथं हनिष्यसीति ? तत्राह&mdash;पुमान् इति । आत्म-सम्भावनो मिथ्याहङ्कार-मत्तः निरनुक्रोशो निर्दयः । तस्य वधोऽवध एव ॥२६॥</p>
<hr>
<p><strong>॥ ४.१७.२७ ॥</strong></p>
<p><strong>त्वां स्तब्धां दुर्मदां नीत्वा माया-गां तिलशः शरैः ।</strong><br>
आत्म-योग-बलेनेमा धारयिष्याम्य् अहं प्रजाः ॥**</p>
<p><strong>श्रीधर-स्वामी (भावार्थ-दीपिका) :</strong> यच् चोक्तं कथम् अम्भसि धास्यसि ? इति तत्राह&mdash;त्वाम् इति । तिलशस् तिल-प्रमाणानि खण्डानि इत्य् एवं भूताम् अवस्थां नीत्वा ॥२७॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> स्तब्धामात्मसंभावनावतीम् । ननु मद्वधेन तव गोवधो भावी किं च, गोमांसं कथं भोजयिष्यसीति चेदाह&mdash;मायया गां वस्तुतो नेत्यर्थः, आत्म-योगबलेनौत्पत्तिक-स्वरूपया धारणशक्त्या ॥२७॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> यच् चोक्तं कथम् अम्भसि धास्यसि ? इति तत्राह&mdash;त्वाम् इति । तिलशस् तिल-प्रमाणानि खण्डानि इत्य् एवं भूताम् अवस्थां नीत्वा ॥२७॥</p>
<hr>
<p><strong>॥ ४.१७.२८ ॥</strong></p>
<p><strong>एवं मन्युमयीं मूर्तिं कृतान्तम् इव बिभ्रतम् ।</strong><br>
प्रणता प्राञ्जलिः प्राह मही सञ्जात-वेपथुः ॥**</p>
<p><strong>श्रीधर-स्वामी (भावार्थ-दीपिका) :</strong> मन्यु-मयीं मूर्तिं बिभ्रतः कृतान्त-तुल्यत्वम् उच्यते, नतु कृतान्तस्य मन्यु-मयी मूर्तिर् इति ॥२८॥</p>
<hr>
<p><strong>जीव-गोस्वामी (क्रम-सन्दर्भः) :</strong> मन्यु-मयीं मन्यु-प्रचुरां मूर्तिं बिभ्रतं तन्-मयतया सम्पादयन्तम् इत्य् अर्थः ॥२८॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> <em>न व्याख्यातम्।</em></p>
<hr>
<p><strong>॥ ४.१७.२९ ॥</strong></p>
<p><strong>धरोवाच&mdash;</strong></p>
<p><strong>नमः परस्मै पुरुषाय मायया</strong></p>
<p><strong>विन्यस्त-नाना-तनवे गुणात्मने ।</strong></p>
<p><strong>नमः स्वरूपानुभवेन निर्धुत-</strong></p>
<p><strong>द्रव्य-क्रिया-कारक-विभ्रमोर्मये ॥</strong></p>
<p>**मध्वाचार्यः (भागवत-तात्पर्यम्) :**ब्रह्मादि-जीव-देहास् तु माया-देहाः प्रकीर्तिताः इति वाराहे ॥२९॥</p>
<hr>
<p><strong>श्रीधर-स्वामी (भावार्थ-दीपिका) :</strong></p>
<p>शुद्ध-सत्त्व-तनुं देवम् अकस्माद् अति-दारुणम् ।</p>
<p>वीक्षमाणा पृथुं पृथ्वी तुष्टाव करुणोक्तिभिः ॥</p>
<p>मायया विन्यस्ता रचिता नाना-घोरादि-तनवो येन । गुणात्मने गुण-मयत्वेन प्रतीय-मानाय । वस्तुतस् तु निर्धुता निरस्ता द्रव्य-क्रिया-कारकेष्व् अधिभूताध्यात्माधिदैवेषु विभ्रमोऽहङ्कारः, तन्-निमित्ता ऊर्मयो राग-द्वेषादयश् च यस्मिंस् तस्मै ॥२९॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> मन्यमयीं क्रोधप्रचुराम् ॥२८-२९॥</p>
<hr>
<p><strong>जीव-गोस्वामी (क्रम-सन्दर्भः) :</strong> पृथिव्य् उवाचेत्य् एव पाठः । पुरुषाय भूयसे विन्यस्त-मायेति सम्बन्धोक्तिः ॥२९॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> विन्यस्ता निर्मिता नाना-भूतास्मद्-आद्यास् तनुर् यस्य तस्मै । यतो गुणात्मने गुण-मयाय । यद् उक्तं &ndash; मही-तलं तज्-जघनम् इत्य् आदि । ननु तर्हि स्व-तनुं तां किम् अहं हन्मीति तत्राह । स्वरूपानुभवेनेति यावत् स्वरूप-शक्तेर् अनुभवो न स्यात् तावद् एव माया-शक्तिमतस् तवास्मद्-आद्यास् तनुः । स्वरूपानुभवेन तु विनिर्धूतानि निरस्तानि द्रव्य-क्रिया-कारकाणि अधिभूताध्यात्माधिदैवानि तैर् विभ्रमोर्मिः संसारतरङ्गश् च यस्मात् तस्मै । यद् उक्तं&mdash;</p>
<blockquote>
<p>यावन् न जायेत परावरेऽस्मिन् &gt;
विश्वेश्वरे द्रष्टरि भक्ति-योगः । &gt;
तावत् स्थवीयः पुरुषस्य रूपं &gt;
क्रियावसाने प्रयतः स्मरेत ॥ [भा।पु। २.२.१४] इति । &gt;
अमुनी भगवद्-रूपे मया ते ह्य् अनुवर्णिते । &gt;
उभे अपि न गृह्णन्ति माया-सृष्टे विपश्चितः ॥ [भा।पु। २.१०.३५] &gt; इति च ॥२९॥</p></blockquote>
<hr>
<p><strong>॥ ४.१७.३० ॥</strong></p>
<p><strong>येनाहम् आत्मायतनं विनिर्मिता</strong></p>
<p><strong>धात्रा यतोऽयं गुण-सर्ग-सङ्ग्रहः ।</strong></p>
<p><strong>स एव मां हन्तुम् उदायुधः स्वराड्</strong></p>
<p><strong>उपस्थितोऽन्यं शरणं कम् आश्रये ॥</strong></p>
<p><strong>श्रीधर-स्वामी (भावार्थ-दीपिका) :</strong> अहो सर्व-जीवाश्रयत्वेन सृष्टां मां कथं हन्तुं प्रवर्तत इत्य् आह । येन विधात्रात्मनां जीवानाम् आयतनम् अहं निर्मिता । यतो यस्यां मयि गुण-सर्गस्य चतुर्-विध-भूत-ग्रामस्य सङ्ग्रहो धारणम् । स्वराट् स्व-तन्त्रः ॥३०॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> स्वयं देवतारूपत्वात्पृथ्वी हरेरन्यस्यैवंविधोक्तिर्न संभवतीति ज्ञाततत्त्वात्तं स्तौति स्म करुणोक्तिभिर्दीनवचनैः आदिना शान्तविमूढयोर्ग्रहः । शान्ता अशान्ता उत मूढयोनयः इत्य् उक्तेः । विधात्रा त्वया, अन्यं त्वद्-इतरम् ॥३०॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> एकं चेत् तर्हि त्वद्-उक्ति-प्रामाण्येनैव त्वयि मम नास्ति ममतेत्य् अतस् त्वां हन्म्य् एवेत्य् अत आह&mdash;येनेति । नहि स्व-हस्तेनारोपिता वल्ली स्व-हस्तेनैव छिद्यते इति भावः । तत्राप्य् उपकारिकास्मीत्य् आह&mdash;आत्मनां जीवानाम् आयतनं यतो यस्यां मयि गुण-सर्गस्य चतुर्विध-भूत-ग्रामस्य सङ्ग्रहो धारणम् । स्वराट् स्वतन्त्रः ॥३०॥</p>
<hr>
<p><strong>॥ ४.१७.३१ ॥</strong></p>
<p><strong>य एतद् आदाव् असृजच् चराचरं</strong></p>
<p><strong>स्व-माययात्माश्रययावितर्क्यया ।</strong></p>
<p><strong>तयैव सोऽयं किल गोप्तुम् उद्यतः</strong></p>
<p><strong>कथं नु मां धर्म-परो जिघांसति ॥</strong></p>
<p><strong>श्रीधर-स्वामी (भावार्थ-दीपिका) :</strong> सृष्टि-संहार-कारकोऽहम् एवेति चेत् तथापि प्रजा-पालने प्रवृत् तस्य मद्-वधोऽनुचित एवेत्य् आह&mdash;य एतद् इति । आत्माश्रयया जीव-विषयिण्या ॥३१॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> जीवविषयिण्या जीवावरकया तर्कितुमशक्यया ॥३१॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> ननु मयैव जगत् सृज्यते संह्रियते चेति सत्यम् । तद् अपि सम्प्रति पालने प्रवृत् तस्य तव मद्-वधोऽनुचित इत्य् आह&mdash;य इति ॥३१॥</p>
<hr>
<p><strong>॥ ४.१७.३२ ॥</strong></p>
<p><strong>नूनं बतेशस्य समीहितं जनैस्</strong></p>
<p><strong>तन्-मायया दुर्जययाकृतात्मभिः ।</strong></p>
<p><strong>न लक्ष्यते यस् त्व् अकरोद् अकारयद्</strong></p>
<p><strong>योऽनेक एकः परतश् च ईश्वरः ॥</strong></p>
<p><strong>मध्वाचार्यः (भागवत-तात्पर्यम्) :</strong> स परतः ईश्वर इत्य् आक्षेपः ॥३२॥</p>
<hr>
<p><strong>श्रीधर-स्वामी (भावार्थ-दीपिका) :</strong> अतो दुर्ज्ञेयम् ईश्वर-चेष्टितम् इत्य् आह&mdash;नूनम् इति । अकृतात्मभिर् विक्षिप्त-चित्तैः । य ईश्वरः स्व-तन्त्रः । अकरोद् ब्रह्माणम् । परत इति तेन ब्रह्मणा चराचरम् अकारयत् । यश् च स्वत एकः परतो माययाऽनेकः ॥३२॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> बत खेदे ॥३२॥</p>
<hr>
<p><strong>जीव-गोस्वामी (क्रम-सन्दर्भः) :</strong> नूनम् इति । तच्-छब्द-तद्-उपाधि<sup id="fnref:1"><a href="#fn:1" class="footnote-ref" role="doc-noteref">1</a></sup>-विशिष्टत्वेन स्वयम् एव भगवान् एक एवानेकः सन् जगद् अकरोत् । तद्-असंसर्गित्वेन तु स्वयम् एक एव सन् तत्-तद्-वाराकारयत्, न केवलम् एतावद् एव तद्-ऐश्वर्यम्, परतो जगतः परस्मिन् वैकुण्ठेऽपि ईश्वर इति । अतो युक्तम् एवालक्ष्य-चेष्टितत्वम् इत्य् अर्थः । स्व ईश्वर इति चित्-सुखः<sup id="fnref:2"><a href="#fn:2" class="footnote-ref" role="doc-noteref">2</a></sup> । स्वं स्वयम् ॥३२॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> ननु तर्हि त्वं माम अधर्मिणं ब्रूषे ? तत्र नहि नहि, किन्तु दुर्लक्ष्यम् एतद् ऐश्वर्यम् इत्य् आह&mdash;नूनम् इति । अकृतात्मभिर् विक्षिप्त-चित्तैः । य ईश्वरोऽकरोत् सर्गम् अकारयद् विसर्गम् । स्वत एकः परतो मायया अनेकश् च ॥३२॥</p>
<hr>
<p><strong>॥ ४.१७.३३ ॥</strong></p>
<p><strong>सर्गादि योऽस्यानुरुणद्धि शक्तिभिर्</strong></p>
<p><strong>द्रव्य-क्रिया-कारक-चेतनात्मभिः ।</strong></p>
<p><strong>तस्मै समुन्नद्ध-विरुद्ध</strong><sup id="fnref:3"><a href="#fn:3" class="footnote-ref" role="doc-noteref">3</a></sup><strong>-शक्तये</strong></p>
<p><strong>नमः परस्मै पुरुषाय वेधसे ॥</strong></p>
<p><strong>मध्वाचार्यः (भागवत-तात्पर्यम्) :</strong></p>
<blockquote>
<p>विरुद्ध-शक्तयो यस्य नित्या युगपद् एव च । &gt;
तस्मै नमो भगवते विष्णवे सर्व-जिष्णवे ॥ इति वाराहे ॥३३॥</p></blockquote>
<hr>
<p><strong>श्रीधर-स्वामी (भावार्थ-दीपिका) :</strong> तस्माद् अचिन्त्य-शक्तये केवलं नम इत्य् आह । सर्गादि जन्म-स्थिति-भङ्गम् अस्य जगतोऽनुरुणद्ध्य् अनुवर्तते करोति । द्रव्याणि महा-भूतानि । क्रिया इन्द्रियाणि । कारका देवाः । चेतना बुद्धिः । आत्माऽहङ्कारः । तैः स्व-शक्ति-रूपैः समुन्नद्धाः समुत्कटा निरुद्धाः शक्तयो यस्य ॥३३॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> समुत्कटाः प्रबलाः, निरुद्धाः स्वाधीनाः, शक्तयः सृष्ट्यादिविषयाः ॥३३॥</p>
<hr>
<p><strong>जीव-गोस्वामी (क्रम-सन्दर्भः) :</strong> कारकाः प्रकृति-प्रवर्तका देवाः ॥३३॥ (भगवत्-सन्दर्भः ११)</p>
<hr>
<p>**विश्वनाथ-चक्रवर्ती (सारार्थ-दर्शिणी) :**तस्माद् अचिन्त्य-शक्तये केवलं नम इत्य् आह&mdash;अनुरुणद्धि भक्त-जीवस्यानुरोधेन करोति । द्रव्य-क्रिया-कारकाणि भूतेन्द्रिय-देवताः । चेतना बुद्धिः । आत्माऽहङ्कारस् तैः समुन्नद्धाः प्रबलाः परस्पर-विरुद्धाश् च शक्तयो यस्येति पालन-संहार-शक्ती उभे अपि प्रबले इत्य् अतः पालयितुं संहर्तुं च त्वं प्रभुर् यथेच्छसि, तथा कुरु । तुभ्यं नम एवेति भावः ॥३३॥</p>
<hr>
<p><strong>॥ ४.१७.३४ ॥</strong></p>
<p><strong>स वै भवान् आत्म-विनिर्मितं जगद्</strong></p>
<p><strong>भूतेन्द्रियान्तः-करणात्मकं विभो ।</strong></p>
<p><strong>संस्थापयिष्यन्न् अज मां रसातलाद्</strong></p>
<p><strong>अभ्युज्जहाराम्भस आदि-सूकरः ॥</strong></p>
<p><strong>श्रीधर-स्वामी (भावार्थ-दीपिका) :</strong> प्राणिनां धारणार्थं मां रसातलाद् उद्धृत्येदानीं प्रजा-रक्षणे प्रवृत् तस्य मद्-वधो न युक्त इति स-करुणम् आह द्वाभ्याम् । हे अज ! यः सृष्टवान्, स एव भवान् स्व-निर्मितं चराचरं जगत् सम्यक् स्थापयितुम् आदि-शूकरः सन् माम् अब्युज्जहार ॥३४॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> हे अजेति । त्वं तु नानातनूराविर्भावयस्येव न तु जायस इति भावः । उक्तार्थसमर्थनाय पुनर् आमन्त्रयति&mdash;विभो इति । विविधं भातीति विभुर् इति निरुक्तेरेकस्यैव तव बहुरूपतया भानम् इति भावः । रसातलादंभसो गर्भोदसंज्ञाज्जलात् उद्दधार ॥३४॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> स्वस्मिन् कारुण्यम् उत्पादयन्ती पूर्व-वृत्तं स्मारयति&mdash;स वा इति द्वाभ्याम् ॥३४॥</p>
<hr>
<p><strong>॥ ४.१७.३५ ॥</strong></p>
<p><strong>अपाम् उपस्थे मयि नाव्य् अवस्थिताः</strong></p>
<p><strong>प्रजा भवान् अद्य रिरक्षिषुः किल ।</strong></p>
<p><strong>स वीर-मूर्तिः समभूद् धरा-धरो</strong></p>
<p><strong>यो मां पयस्य् उग्र-शरो जिघांससि ॥</strong></p>
<p><strong>श्रीधर-स्वामी (भावार्थ-दीपिका) :</strong> स एव धराधरो वराहोऽद्य अपाम् उपस्थे उपरि मयि नावि आधार-भूतायाम् अवस्थिताः प्रजा रक्षितुम् इच्छुर् वीर-मूर्तिः पृथु-रूपः समभूत् । एवं-भूतो यः स त्वं पयसि निमित्ते मां जिघां<strong>ससि</strong> इति चित्रम् इत्य् अर्थः ॥३५॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> पयसि पयüपलक्षिते\ऽन्नादौ निमित्ते स एव मत्स्वामी धराधर आदिवराहस्त्वम् । अत्राशयम् आह&mdash;इमास्त्वत्प्रजा मदपत्यान्येव मदुत्सङ्गे स्थितानि नित्यमहं स्तन्यं पयः पाययाम्येव सांप्रतमेतद्दुर्वृत्तमालक्ष्य शीलं शिक्षयन्ती माताप्यहं क्रुद्धा पयो न पाययामीति त्वं गृहपतिर्मां ताडयसीति भाव इति विश्वनाथः । स्वामिव्याख्याने इत्य् अर्थ इति । जले निमित्ते\ऽन्नोत्पादनकारणे सति यन्मत्ताडनं तदद्भुतं न हि केवलाहं बीजोत्पादने हेतुः, किं तु जलम् अपि धरणिसलिलसंयोगस्यैव बीजाङ्कुरोत्पत्तौ हेतुत्वाद् इति भावः ॥३५॥</p>
<hr>
<p><strong>जीव-गोस्वामी (क्रम-सन्दर्भः) :</strong> यो माम् इत्य् आदौ गोपायसे अग्रसर इति सम्बन्धः ॥३५॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> उपस्थे उपरि-स्थायां मयि नावि नौका-रूपायां स एव धराधर आदि-शूकरो मत्-स्वामी त्वं यो मां स-भार्यां पयसि निमित्ते जिघांससि । अयम् अर्थः&mdash;इमास् त्वत्-प्रजा मद्-अपत्यान्य् एव मद्-उत्सङ्गे स्थितानि नित्यम् अहं स्तनं पयः पाययान्य् एव साम्प्रतम् एतद् दुर्वृत्तम् आलक्ष्य शीलं शीलयन्ती माताप्य् अहं क्रुद्धा पयो न पाययामीति त्वं गृह-पतिर् मां ताडयसीति ॥३५॥</p>
<hr>
<p><strong>॥ ४.१७.३६ ॥</strong></p>
<p><strong>नूनं जनैर् ईहितम् ईश्वराणाम्</strong></p>
<p><strong>अस्मद्-विधैस् तद्-गुण-सर्ग-मायया</strong></p>
<p><strong>न ज्ञायते मोहित-चित्त-वर्त्मभिस्</strong></p>
<p><strong>तेभ्यो नमो वीर-यशस्-करेभ्यः ॥</strong></p>
<p><strong>श्रीधर-स्वामी (भावार्थ-दीपिका) :</strong> तस्माद् ईश्वर-चेष्टितं दुर्ज्ञेयम् इति कैमुत्य-न्यायेनोपसंहरति&mdash;नूनम् इति । तस्येश्वरस्य गुण-सर्ग-रूपया मायया मोहितं चित्तम् एव वर्त्म येषाम् । मोहितानि चित्त-वर्त्मानि येषाम् इति वा तैर् जनैर् ईश्वराणां हरि-भक्तानाम् एव तावद् ईहितं न ज्ञायते, किं पुनस् तस्य परमेश्वरस्य । अत एव परमेश्वर-वत् तेभ्योऽपि नम एव केवलम् । वीराणां जितेन्द्रियाणां यशः कुर्वन्ति ये तेभ्यः यथा वीराणां यशो वर्धेत तथा चेष्टतां, न तु यथेष्टम् इति भावः ॥३६॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> यत उभयनिमित्तककार्ये\ऽन्यतरस्यं ताडनं तस्माद् इत्य् अर्थः । चित्तवर्त्मनामनेकत्वात्समासान्तरम् आह&mdash;मोहितानीति । ईश्वराणामीश्वरम् अपि वशीकर्तुं समर्थानां वशीकुर्वन्ति मां भक्त्या सस्त्रियः सत्पतिं यथा इति नवमे श्रीमुखोक्तेः । अत एव भगवन्तं वशीकर्तुं समर्थत्वाद् एव वीराणां दयावीराणां चेष्टतां प्रार्थनायां लोट् । भवांस् तथा चेष्टताम् । इति भाव इति । त्वं चेन्मयि न दयसे तदा वीरयशो नश्यतीत्याशयः । एतेन पृथिव्याः पृथोरधिकारिपुरुषत्वमारो\ऽप्य् अ हरिभक्तत्वम् अपि ध्वनितम् ॥३६॥</p>
<p>इति श्रीमद्-भागवत-भावार्थ-दीपिका-प्रकाशे चतुर्थ-स्कन्धे सप्तदशो\ऽध्यायः ॥१७॥</p>
<hr>
<p><strong>जीव-गोस्वामी (क्रम-सन्दर्भः) :</strong> ईश्वराणाम् अन्येषाम् अपि । वीर-यशस्-करेभ्य इति तथापि भद्रम् एव ते करिष्यन्तीति भावः ॥३६॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> किं च, त्वं मां हनिष्यसीति विश्व-सत्य् अप्य् अहं न विश्वसिमि । ईश्वराणां खलु का स्त्री, के वा पुत्र-भृत्यादय इत्य् आह&mdash;नूनम् इति । तस्येश्वरस्य गुण-सर्ग-मायया गुणेषु देव-मनुष्य-तिर्यग्-योनिषु सर्गा यतस् त्वया मायया अविद्यया मोहितं भ्रमितं चित्त-वर्त्म त्वच्-चरणोन्मुखं येषां तैर् अस्मद्-विधैर् जनैः । वीराणां दया-वीराणां यशः कुर्वन्तीति तेभ्य इति त्वं चेन् मां न दयसे, तदा दया-वीराणां यश एव यास्यतीति भावः ॥३६॥</p>
<p>इति सारार्थ-दर्शिन्यां हर्षिण्यां भक्त-चेतसाम् ।</p>
<p>सप्तदशश् चतुर्थोऽयं सङ्गतः सङ्गतः सताम् ॥*॥</p>
<hr>
<p>इति श्रीमद्-भागवते महा-पुराणे ब्रह्म-सूत्र-भाष्ये पारमहंस्यं संहितायां वैयासिक्यां चतुर्थ-स्कन्धे</p>
<p>धरा-निग्रहो नाम सप्तदशोऽध्यायः ।</p>
<p>॥४.१७॥</p>
<hr>
<p><strong>(४.१८)</strong></p>
<div class="footnotes" role="doc-endnotes">
<hr>
<ol>
<li id="fn:1">
<p>तच्-छक्त्य्-उपाधि इति पुरीदासस्य सम्मत-पाठः ।&#160;<a href="#fnref:1" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:2">
<p>इति चित्- सम्बन्धे इति क्वचित् पाठः&#160;<a href="#fnref:2" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:3">
<p>निरुद्ध- इत्य् अन्यत्र।&#160;<a href="#fnref:3" class="footnote-backref" role="doc-backlink">&#x21a9;&#xfe0e;</a></p>
</li>
</ol>
</div>

  </div>
</article>


        

        



    <aside class="card border noPrint" id="section-tree-item-bhAgavatam_gauDIya-prastutiH_04_17_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/purANam_vaiShNavam/bhAgavatam/gauDIya-prastutiH/04/17/">१७ </a>
            <a data-toggle="collapse" href="#section-tree-item-body-bhAgavatam_gauDIya-prastutiH_04_17_md" role="button" aria-expanded="false" aria-controls="section-tree-item-body-bhAgavatam_gauDIya-prastutiH_04_17_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-bhAgavatam_gauDIya-prastutiH_04_17_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: १७</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/purANam_vaiShNavam/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/purANam_vaiShNavam/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/purANam_vaiShNavam/actions/workflows/build.yml"><img src="https://github.com/vishvAsa/purANam_vaiShNavam/actions/workflows/build.yml/badge.svg"> Built </a> on 2025 Aug 25 05:46:07 UTC. (<a href="http://google.com/search?q=05%3a46%3a07%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
