<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>पुराणे विश्वासटिप्पन्यः  | ११</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/purANam_vaiShNavam/bhAgavatam/gauDIya-prastutiH/04/11/" rel="alternate" type="application/rss+xml" title="पुराणे विश्वासटिप्पन्यः" />
    <link href="/purANam_vaiShNavam/bhAgavatam/gauDIya-prastutiH/04/11/" rel="feed" type="application/rss+xml" title="पुराणे विश्वासटिप्पन्यः" />

    <meta property="og:url" content="https://vishvAsa.github.io/purANam_vaiShNavam/bhAgavatam/gauDIya-prastutiH/04/11/">
  <meta property="og:site_name" content="पुराणे विश्वासटिप्पन्यः">
  <meta property="og:title" content="११">
  <meta property="og:description" content="अथैकादशोऽध्यायः
विषयः स्वायम्भुव-मनु-कृतं ध्रुवस्य सान्त्वनं युद्ध-विरामश् च ।
॥ ४.११.१ ॥
मैत्रेय उवाच—
निशम्य गदताम् एवम् ऋषीणां धनुषि ध्रुवः ।
सन्दधेऽस्त्रम् उपस्पृश्य यन् नारायण-निर्मितम् ॥**
श्रीधर-स्वामी (भावार्थ-दीपिका) :
एकादशे तु यक्षाणां क्षयं दृष्ट्वा मनुः स्वयम् ।
आगत्य वारयामास ध्रुवं तत्त्वोपदेशतः ॥
एवं गदतां वचनम् उपदेशम् इव निशम्य । उपस्पृश्याचम्य यन् नारायण-निर्मितं नारायणास्त्रं तत् सन्दधे ॥१॥
वंशीधरः (भावार्थ-दीपिका-प्रकाशः) : तत्त्वोपदेशतः ज्ञानोपदेशेन आसुरमायानाशे समर्थं नारायणास्त्रम् एवेति जानन्ध्रुवो मुनिभिरप्येतद् एवोपदिष्टम् इति तदस्त्रं सन्दधे ॥१॥
जीव-गोस्वामी (क्रम-सन्दर्भः) : सम्बन्धोक्ति-मते त्व् अत्राध्यायो नास्ति । चतुर्थ-स्कन्धश् चोनत्रिंशत्य्-अध्यायात्मक इति ॥१॥">
  <meta property="og:locale" content="en_us">
  <meta property="og:type" content="article">
    <meta property="article:section" content="bhagavatam">

  <meta itemprop="name" content="११">
  <meta itemprop="description" content="अथैकादशोऽध्यायः
विषयः स्वायम्भुव-मनु-कृतं ध्रुवस्य सान्त्वनं युद्ध-विरामश् च ।
॥ ४.११.१ ॥
मैत्रेय उवाच—
निशम्य गदताम् एवम् ऋषीणां धनुषि ध्रुवः ।
सन्दधेऽस्त्रम् उपस्पृश्य यन् नारायण-निर्मितम् ॥**
श्रीधर-स्वामी (भावार्थ-दीपिका) :
एकादशे तु यक्षाणां क्षयं दृष्ट्वा मनुः स्वयम् ।
आगत्य वारयामास ध्रुवं तत्त्वोपदेशतः ॥
एवं गदतां वचनम् उपदेशम् इव निशम्य । उपस्पृश्याचम्य यन् नारायण-निर्मितं नारायणास्त्रं तत् सन्दधे ॥१॥
वंशीधरः (भावार्थ-दीपिका-प्रकाशः) : तत्त्वोपदेशतः ज्ञानोपदेशेन आसुरमायानाशे समर्थं नारायणास्त्रम् एवेति जानन्ध्रुवो मुनिभिरप्येतद् एवोपदिष्टम् इति तदस्त्रं सन्दधे ॥१॥
जीव-गोस्वामी (क्रम-सन्दर्भः) : सम्बन्धोक्ति-मते त्व् अत्राध्यायो नास्ति । चतुर्थ-स्कन्धश् चोनत्रिंशत्य्-अध्यायात्मक इति ॥१॥">
  <meta itemprop="wordCount" content="4117">
  <meta name="twitter:card" content="summary">
  <meta name="twitter:title" content="११">
  <meta name="twitter:description" content="अथैकादशोऽध्यायः
विषयः स्वायम्भुव-मनु-कृतं ध्रुवस्य सान्त्वनं युद्ध-विरामश् च ।
॥ ४.११.१ ॥
मैत्रेय उवाच—
निशम्य गदताम् एवम् ऋषीणां धनुषि ध्रुवः ।
सन्दधेऽस्त्रम् उपस्पृश्य यन् नारायण-निर्मितम् ॥**
श्रीधर-स्वामी (भावार्थ-दीपिका) :
एकादशे तु यक्षाणां क्षयं दृष्ट्वा मनुः स्वयम् ।
आगत्य वारयामास ध्रुवं तत्त्वोपदेशतः ॥
एवं गदतां वचनम् उपदेशम् इव निशम्य । उपस्पृश्याचम्य यन् नारायण-निर्मितं नारायणास्त्रं तत् सन्दधे ॥१॥
वंशीधरः (भावार्थ-दीपिका-प्रकाशः) : तत्त्वोपदेशतः ज्ञानोपदेशेन आसुरमायानाशे समर्थं नारायणास्त्रम् एवेति जानन्ध्रुवो मुनिभिरप्येतद् एवोपदिष्टम् इति तदस्त्रं सन्दधे ॥१॥
जीव-गोस्वामी (क्रम-सन्दर्भः) : सम्बन्धोक्ति-मते त्व् अत्राध्यायो नास्ति । चतुर्थ-स्कन्धश् चोनत्रिंशत्य्-अध्यायात्मक इति ॥१॥">
<script type="text/javascript">
    
    let baseURL = "https:\/\/vishvAsa.github.io\/purANam_vaiShNavam\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/purANam_vaiShNavam\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/purANam_vaiShNavam\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/purANam_vaiShNavam\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/purANam_vaiShNavam\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvya\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/purANam_vaiShNavam\/bhAgavatam\/gauDIya-prastutiH\/04\/11\/".replace(basePath, "/");
  pageVars.pageParams = {};
  pageVars.pageSource = "bhAgavatam\/gauDIya-prastutiH\/04\/11.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/purANam_vaiShNavam/webpack_dist/uiLib-bundle.js"></script>







    <link rel="stylesheet" href="/purANam_vaiShNavam/webpack_dist/uiLib.css">
<link rel="stylesheet" href="/purANam_vaiShNavam/css/uiLibPrint.css" media="print" >
<link rel="stylesheet" href="/purANam_vaiShNavam/css/fonts.css" >
<link rel="stylesheet" href="/purANam_vaiShNavam/css/@fortawesome/fontawesome-free/css/solid.min.css">

<link rel="stylesheet" href="/purANam_vaiShNavam/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/11/" />
<link rel="alternate" hreflang="sa-Deva" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/11/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/11/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/11/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/11/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/11/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/11/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/11/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/11/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/11/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/11/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/11/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/11/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/11/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/11/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/11/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/11/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/11/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/11/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/11/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/11/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/11/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/11/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/11/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/11/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/11/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/11/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/11/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/11/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/11/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/11/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/11/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/11/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/11/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/11/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/11/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/11/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/11/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/11/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/11/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/11/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/11/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/11/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/11/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/11/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">पुराणे विश्वासटिप्पन्यः <br/> ११</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/purANam_vaiShNavam/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="११">११</h1>
    
    <a id="editLink" class="btn btn-primary noPrint"  href="https://github.com/vishvAsa/purANam_vaiShNavam/edit/content/bhAgavatam/gauDIya-prastutiH/04/11.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <p><strong>अथैकादशोऽध्यायः</strong></p>
<details><summary>विषयः</summary>
<p>स्वायम्भुव-मनु-कृतं ध्रुवस्य सान्त्वनं युद्ध-विरामश् च ।</p>
</details>
<p><strong>॥ ४.११.१ ॥</strong></p>
<p><strong>मैत्रेय उवाच&mdash;</strong></p>
<p><strong>निशम्य गदताम् एवम् ऋषीणां धनुषि ध्रुवः ।</strong><br>
सन्दधेऽस्त्रम् उपस्पृश्य यन् नारायण-निर्मितम् ॥**</p>
<p><strong>श्रीधर-स्वामी (भावार्थ-दीपिका) :</strong></p>
<p>एकादशे तु यक्षाणां क्षयं दृष्ट्वा मनुः स्वयम् ।</p>
<p>आगत्य वारयामास ध्रुवं तत्त्वोपदेशतः ॥</p>
<p>एवं गदतां वचनम् उपदेशम् इव निशम्य । उपस्पृश्याचम्य यन् नारायण-निर्मितं नारायणास्त्रं तत् सन्दधे ॥१॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> तत्त्वोपदेशतः ज्ञानोपदेशेन आसुरमायानाशे समर्थं नारायणास्त्रम् एवेति जानन्ध्रुवो मुनिभिरप्येतद् एवोपदिष्टम् इति तदस्त्रं सन्दधे ॥१॥</p>
<hr>
<p><strong>जीव-गोस्वामी (क्रम-सन्दर्भः) :</strong> सम्बन्धोक्ति-मते त्व् अत्राध्यायो नास्ति । चतुर्थ-स्कन्धश् चोनत्रिंशत्य्-अध्यायात्मक इति ॥१॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong></p>
<p>यक्षाणां क्षयम् आलक्ष्य मनुर् एकादशे ध्रुवम् ।</p>
<p>तद्-वधाद् वारयामास शास्त्र-तत्त्वोपदेशतः ॥</p>
<p>ऋषीणां वचः ॥१॥</p>
<hr>
<p><strong>॥ ४.११.२ ॥</strong></p>
<p><strong>सन्धीयमान एतस्मिन् माया गुह्यक-निर्मिताः ।</strong><br>
क्षिप्रं विनेशुर् विदुर क्लेशा ज्ञानोदये यथा ॥**</p>
<p><strong>श्रीधर-स्वामी (भावार्थ-दीपिका) :</strong> क्लेशा रागादयो यथा ॥२॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> एतस्मिन्नारायणास्त्रे योजिते सति क्लेशाः पञ्च अविद्यास्मितारागद्वेषाभिनिवेशाः पञ्च क्लेशाः इति पतंजलिसूत्रात् । विदुरेति । यथा तव वेदनशीलस्य क्लेशो नास्तीत्यभिप्रायः ॥२॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> एतस्मिन् नारायणास्त्रे ॥२॥</p>
<hr>
<p><strong>॥ ४.११.३ ॥</strong></p>
<p><strong>तस्यार्षास्त्रं धनुषि प्रयुञ्जतः</strong></p>
<p><strong>सुवर्ण-पुङ्खाः कलहंस-वाससः ॥</strong></p>
<p><strong>श्रीधर-स्वामी (भावार्थ-दीपिका) :</strong> किं च, तस्यार्षास्त्रम् ऋषेर् नारायणाद् उद्भूतम् अस्त्रं प्रयुञ्जतः सन्दधतः सतः । सुवर्ण-मयाः पुङ्खा मूल-प्रान्ता येषाम् । कल-हंसानां वासांसि पक्षा येषाम् । शरा विनिःसृता इति द्रष्टव्यम् । उपरिष्टाच् छिली-मुख-ग्रहणात् ॥३॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> तस्यास्त्रस्य फलम् आह&mdash;किं चेति । सुवर्णालङ्कृताः पुङ्खा ज्यानुसन्धानप्रदेशाः येषां ते तथा । वस-आच्छादने वस्त आत्मानमनेनेति वासस्तेन पक्षा लक्ष्यन्ते, कलहंसानां वासांसि पक्षा इव पक्षा येषां ते कलहंसवाससः ॥३॥</p>
<hr>
<p><strong>जीव-गोस्वामी (क्रम-सन्दर्भः) :</strong> भीमरवा इति शराणाम् एव विशेषणम् ॥३॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> आर्षास्त्रम् ऋषेर् नारायणस्यास्त्रं पुङ्खा मूल-प्रान्ता वासांसि पक्षा विनिःसृताः शरा इति शेषः ॥३॥</p>
<hr>
<p><strong>॥ ४.११.४ ॥</strong></p>
<p><strong>तैस् तिग्म-धारैः प्रधने शिली-मुखैर्</strong></p>
<p><strong>इतस् ततः पुण्य-जना उपद्रुताः ।</strong></p>
<p><strong>तम् अभ्यधावन् कुपिता उदायुधाः</strong></p>
<p><strong>सुपर्णम् उन्नद्ध-फणा इवाहयः ॥</strong></p>
<p><strong>श्रीधर-स्वामी (भावार्थ-दीपिका) :</strong> प्रधने युद्धे उन्नद्धा उच्छ्रिताः फणा येषां ते सर्पाः ॥४॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> तिग्मं तीक्ष्णं खरं तद्वत् इत्य् अमरः । तं ध्रुवम् ॥४॥</p>
<hr>
<p><strong>जीव-गोस्वामी (क्रम-सन्दर्भः), विश्वनाथ-चक्रवर्ती (सारार्थ-दर्शिणी) :</strong> <em>न व्याख्यातम्।</em></p>
<hr>
<p><strong>॥ ४.११.५ ॥</strong></p>
<p><strong>स तान् पृषत्कैर् अभिधावतो मृधे</strong></p>
<p><strong>निकृत्त-बाहूरु-शिरोधरोदरान् ।</strong></p>
<p><strong>निनाय लोकं परम् अर्क-मण्डलं</strong></p>
<p><strong>व्रजन्ति निर्भिद्य यम् ऊर्ध्व-रेतसः ॥</strong></p>
<p><strong>श्रीधर-स्वामी (भावार्थ-दीपिका) :</strong> पृषत्कैर् बाणैर् निकृत्ता बाह्व्-आदयो येषां तान् । परं लोकं निनाय । कथं भूतम् ? ऊर्ध्व-रेतसः सन्न्यासिनोऽर्क-मण्डलं निर्भिद्य यं व्रजन्ति तम् ॥५॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> स तान् परं सत्यलोकं, भगवद्-भक्तहस्तमृतितो विशिष्टस्वर्गिणो बभूवुः आब्रह्मभुवनाल्लोकाः पुनर् आवर्तिनो\ऽर्जुन इति गीतोक्तेरावर्त्तयिष्यत एव तेन तु संन्यासिसाहचर्यात्तेषां मुक्तिर्व्याख्येया । स्वयं भगवन्तं श्री-कृष्णं विना सङ्ग्राममृतानां कालनेम्यादीनामवतारान्तरेभ्यो\ऽपि मोक्षाश्रवणादर्शनाभ्याम् ॥५॥</p>
<hr>
<p><strong>जीव-गोस्वामी (क्रम-सन्दर्भः) :</strong> परं सत्याख्यं लोकम् ॥५॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> पृषत्कैर् वाणैर् निकृत्त-बाह्व्-आदीन् तान् परं सत्य-लोकं निनाय यं लोकम् ऊर्ध्व-रेतसः सन्न्यासिनोऽर्क-मण्डलं निर्भिद्य व्रजन्तीति भगवद्-भक्त-हस्त-मृत्युतो विशिष्ट-स्वर्गिणस् ते बभूवुः । आब्रह्म-भुवनाल् लोकाः पुनर् आवर्तिनोऽर्जुन [गीता ८.१७] इति श्री-गीतोक्तेर् आवर्तिष्यन्त एव ते । न तु सन्न्यासि साहचर्येण तेषां मुक्तिर् व्याख्येया । स्वयं भगवन्तं श्री-कृष्णं विना सङ्ग्रामम् ऋतानां कालनेम्य्-आदीनाम् अवतारान्तरेभ्योऽपि मोक्षादर्शनात् ॥५॥</p>
<hr>
<p><strong>॥ ४.११.६ ॥</strong></p>
<p><strong>तान् हन्यमानान् अभिवीक्ष्य गुह्यकान्</strong></p>
<p><strong>अनागसश् चित्र-रथेन भूरिशः ।</strong></p>
<p><strong>औत्तानपादिं कृपया पितामहो</strong></p>
<p><strong>मनुर् जगादोपगतः सहर्षिभिः ॥</strong></p>
<p><strong>श्रीधर-स्वामी (भावार्थ-दीपिका) :</strong> तान् अनागसो निरपराधान् ॥६॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> चित्रो\ऽद्भुतो रथान्तरविलक्षणो रथो गमनसाधनसाधर्भ्याद्धरिपदप्रापकस्तपोविशेषो यस्य स चित्ररथः । यद्वा&mdash;चैत्ररथं कुबेरोद्यानं गतो यक्षनाशमुद्दिश्येति चित्ररथः अत्रार्षत्वाद्भूत भव्यवृद्ध्यथभावो\ऽण् प्रत्ययश् च गतार्थे, तथा च ध्रुव इति निर्णीतम् । यद्वा&mdash;चित्ररथेन विमानेनर्षिभिः सहोपयातो मनुर् इति योज्यम् ॥६॥</p>
<hr>
<p><strong>जीव-गोस्वामी (क्रम-सन्दर्भः), विश्वनाथ-चक्रवर्ती (सारार्थ-दर्शिणी) :</strong> <em>न व्याख्यातम्।</em></p>
<hr>
<p><strong>॥ ४.११.७ ॥</strong></p>
<p><strong>मनुर् उवाच&mdash;</strong></p>
<p><strong>अलं वत्सातिरोषेण तमो-द्वारेण पाप्मना</strong></p>
<p><strong>येन पुण्य-जनान् एतान् अवधीस् त्वम् अनागसः ॥</strong></p>
<p><strong>श्रीधर-स्वामी (भावार्थ-दीपिका) :</strong> तमसो नरकस्य द्वारेण । येन रोषेण ॥७॥</p>
<hr>
<p><strong>जीव-गोस्वामी (क्रम-सन्दर्भः), विश्वनाथ-चक्रवर्ती (सारार्थ-दर्शिणी) :</strong> <em>न व्याख्यातम्।</em></p>
<hr>
<p><strong>॥ ४.११.८ ॥</strong></p>
<p><strong>नास्मत्-कुलोचितं तात कर्मैतत् सद्-विगर्हितम्</strong></p>
<p><strong>वधो यद् उपदेवानाम् आरब्धस् तेऽकृतैनसाम् ॥</strong></p>
<p><strong>श्रीधर-स्वामी (भावार्थ-दीपिका), जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>वंशीधरः (भावार्थ-दीपिका-प्रकाशः) :</strong> वत्सेति । वत्सोपलक्षितवृषभाणामतिरोषो भवति तद्वत्तव ह्ययुक्तस्तत्साम्यावाप्तेरित्य् आह । यद् वा, प्रियत्वात्त्वामहं वारयामीत्यभिप्रायः । तमो-द्वारेण यथार्थज्ञानप्रतिबन्धकत्वेन मोक्षनिरोधकत्त्वात्संसारहेतुनेत्य् अर्थः ॥७-८॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> उपदेवानां यक्षाणाम् ॥८॥</p>
<hr>
<p><strong>॥ ४.११.९ ॥</strong></p>
<p><strong>नन्व् एकस्यापराधेन प्रसङ्गाद् बहवो हताः</strong></p>
<p><strong>भ्रातुर् वधाभितप्तेन त्वयाङ्ग भ्रातृ-वत्सल ॥</strong></p>
<p><strong>श्रीधर-स्वामी (भावार्थ-दीपिका) :</strong> ननु मद्-भ्रातृ-हन्तारः कथम् अकृतैनसोऽत आह&mdash;नन्व् इति ॥९॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> अत्राक्षिपतिनन्वकृतापराधत्वं कथं भ्रातवधलक्षणापराधप्रसिद्धेर् इति चेत्तत्राह&mdash;नन्व् इति । ननु निश्चये एकस्य त्वद्-भ्रातृहन्तुर्यक्षस्यापराधेन तत्सङ्गाद्धेतोरित्य् अर्थः । भ्रातृवत्सलेति । भगवद्-भक्तस्य सर्वत्र भगवन्तं पश्यतस्तव देहसंबन्धिषु देहेषु स्नेहो नोचितः, किन्तु सर्वत्रैवेति भावः ॥९॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> ननु निश्चितम् एकस्य त्वद्-भ्रातृ-हन्तर् यक्षस्यापराधेन तत्-सङ्गात् तत्-सङ्ग-हेतोर् इत्य् अर्थः ॥९॥</p>
<hr>
<p><strong>॥ ४.११.१० ॥</strong></p>
<p><strong>नायं मार्गो हि साधूनां हृषीकेशानुवर्तिनाम्</strong></p>
<p><strong>यद् आत्मानं पराग् गृह्य पशुवद् भूत-वैशसम् ॥</strong></p>
<p><strong>श्रीधर-स्वामी (भावार्थ-दीपिका) :</strong> सत्य् अप्य् अपराधे तवैतद् उचितं न भवतीत्य् आह&mdash;नायम् इति । पराग् गृह्य पराग् भूतं देहम् आत्मानं गृहीत्वा पशवो यथा देहाभिमानाद् अन्योन्यं घ्नन्ति तथा भूतानां वैशसं हिंसेति यत् ॥१०॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> उक्तमर्थं विशदयन्नाह व्यावहारिकस्नेहपारवश्यं भक्तानां नोचितं किं पुनस्तेन परहिंसेत्यभिप्रायेण स्वाम्याह&mdash;सत्यपीति । एतद्यक्षहिंसनं पराग्भूतं जडम् आत्मानं गृहीत्वात्मत्वेन मत्वा पशवो मूढाः पशुर्मूढे वृषादौ च देवदेयबलौ तथा इति निरूक्तिः । परेति पाठे परा-निराकरणेर्थे आत्मानमगृहीत्वाज्ञात्वेत्य् अर्थः । हृषीकेशानुवर्तिनां सर्वत्रान्तर्यामित्वेन भगवन्तं पश्यताम् । इति यत् अयम् इति विधेयापेक्षं पुंस्त्वम् ॥१०॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> व्यवहारिक-स्नेह-पारवश्यं भक्तानाम् अनुचितं किं पुनस् तेन पर-हिंसेत्य् आह&mdash;नायम् इति । यद् आत्मानं देहं पराग्-गृह्य पराग्-भूतम् आत्मत्वाभिमानेन गृहीत्वा पशवो यथा देह-सम्बन्धेनान्योन्यं घ्नन्ति, तथा भूतानां वैशसं हिंसेति यत्, छन्दसि क्त्वो ल्यप् । पराग् गृह्येति पाठे परेति निषेध्य्-अर्थकम् । जीवात्मानम् अगृहीत्वेत्य् अर्थः ॥१०॥</p>
<hr>
<p><strong>॥ ४.११.११ ॥</strong></p>
<p><strong>सर्व-भूतात्म-भावेन भूतावासं हरिं भवान्</strong></p>
<p><strong>आराध्याप दुराराध्यं विष्णोस् तत् परमं पदम् ॥</strong></p>
<p><strong>श्रीधर-स्वामी (भावार्थ-दीपिका) :</strong> त्वं च बाल्ये साधुः सन्न् इदानीं कथम् अन्यथा कृतवान् इत्य् आह&mdash;सर्व-भूतात्म-भावेनेति द्वाभ्याम् ॥११॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> हृषीकेशानुवर्तित्वं तस्याप्याह&mdash;त्वं चेति! तत्प्रसिद्धम् । भूतेषु प्राणिष्वावासो यस्य भूतान्यावसन्त्यस्मिन्न् इति वा भूतावासस्तम् ॥११॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> तव तु भक्तेष्व् अप्य् अतिश्रेष्ठस्यैतद् अत्यन्तम् अनुचितम् इत्य् आह द्वाभ्याम् । सर्वेषु भूतेष्व् आत्मनः स्वस्यैव भावो भावना तेन ॥११॥</p>
<hr>
<p><strong>॥ ४.११.१२ ॥</strong></p>
<p><strong>स त्वं हरेर् अनुध्यातस् तत्-पुंसाम् अपि सम्मतः</strong></p>
<p><strong>कथं त्व् अवद्यं कृतवान् अनुशिक्षन् सतां व्रतम् ॥</strong></p>
<p><strong>श्रीधर-स्वामी (भावार्थ-दीपिका) :</strong> अनुध्यातो हरेर् हृदि स्थितो वा । तत् पुंसां हरि-दासानाम् अपि साधुत्वेन मतः ॥१२॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> तव तु भक्तेष्वष्यतिप्रियस्यैतदत्यन्तमनुचितम् इत्य् आह । यस्तत्पदमाप स त्वं हरेरनु निरन्तरं ध्यातं ध्यानं यस्मिन्स तथा वात्सल्याद्धरिणापि स्मर्यमाण इत्य् अर्थः । तत्पुंसां नारदादीनाम् अपि संमतः । कृपापात्रीकृतः । सन्दर्भस्तु&mdash;तत्पुंसाम् इति हर्यनुसन्ध्यातत्वे\ऽपि न प्रौढिमान् किं तु तद्भक्तजनसंमतिं गृहीत्वैव सर्वमनुष्ठातेत्य् अर्थः । यथोक्तमंबरीषमुद्दिश्य स वै मन इत्यादौ यथोत्तमश्लोकजनाश्रया रतिः, इति ॥१२॥</p>
<hr>
<p><strong>जीव-गोस्वामी (क्रम-सन्दर्भः) :</strong> तत् पुंसाम् अपि सम्मत इति हर्य्-अनुध्यानत्वेऽपि । न प्रौढिमान किन्तु तद्-भक्त-जन-सम्मतिं गृहीत्वैव सर्वम् अनुष्ठातेत्य् अर्थः । यथोक्तम् अम्बरीषम् उद्दिश्य&mdash;स वै मन इत्य् आदौ, यथोत्तमश्लोकजनाश्रया रतिः इति ॥१२॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> हरेर् अनुध्यातः अनु निरन्तरं ध्यातं ध्यानं यस्मिन् सः । वैराग्य्लक्षणाद् धरिणापि स्मर्यमाण इत्य् अर्थः । तत्-पुंसां नारदादीनाम् अपि कृपा-पात्री-भूतः ॥१२॥</p>
<hr>
<p><strong>॥ ४.११.१३ ॥</strong></p>
<p><strong>तितिक्षया करुणया मैत्र्या चाखिल-जन्तुषु</strong></p>
<p><strong>समत्वेन च सर्वात्मा भगवान् सम्प्रसीदति ॥</strong></p>
<p><strong>श्रीधर-स्वामी (भावार्थ-दीपिका) :</strong> सतां व्रतम् एवाह । महत्सु तितिक्षया, नीचेषु करुणया, समेषु मैत्र्या, अखिलेषु जन्तुषु समत्वेन च ॥१३॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> महत्सु तितिक्षयेति । पूर्वोक्त गुणाधिकान्मुदं लिप्सेत् इति न्यायानुरोधेन ध्येयम् । चक्रवर्ती तु&mdash;समत्वेन स्वतुल्यहर्षशोकक्षुत्पिपासादिभावनया । तद् उक्तम्&mdash;</p>
<blockquote>
<p>आत्मौपम्येन सर्वत्र समं पश्यति यो\ऽर्जुन । &gt;
सुखं वा यदि दुःखं स योगी परमो मतः ॥ इति ।</p></blockquote>
<p>सर्वात्मेति । सर्वभूतेषु तुष्यत्सु भगवत्तोषो\ऽनुमेय इत्य् अर्थः ॥१३॥</p>
<hr>
<p><strong>जीव-गोस्वामी (क्रम-सन्दर्भः) :</strong> द्विषत्सु तितिक्षया हीनेषु करुणया समेषु मैत्र्या, अखिलेषु जन्तुषु समत्वेन सुख-दुःखादिष्व् आत्म-साम्य-ज्ञानेन ॥१३॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> सतां व्रतम् एवाह&mdash;महत्सु तितिक्षया नीचेषु करुणया समेषु मैत्र्या एवम् अखिल-जन्तुषु समत्वेन स्वतुल्य-हर्ष-शोक-क्षुत्-पिपासादिमत्त्व-भावनया । यद् उक्तं&mdash;</p>
<blockquote>
<p>आत्मौपम्येन सर्वत्र समं पश्यति योऽर्जुन । &gt;
सुखं वा यदि वा दुःखं स योगी परमो मतः ॥ [गीता ६.२३] इति &gt; ।</p></blockquote>
<p>सर्वात्मेति स्मरण्स्मृतेषु तुष्यत्सु भगवत्-तोषोऽनुनेय इत्य् अर्थः ॥१३॥</p>
<hr>
<p><strong>॥ ४.११.१४ ॥</strong></p>
<p><strong>सम्प्रसन्ने भगवति पुरुषः प्राकृतैर् गुणैः</strong></p>
<p><strong>विमुक्तो जीव-निर्मुक्तो ब्रह्म निर्वाणम् ऋच्छति ॥</strong></p>
<p><strong>श्रीधर-स्वामी (भावार्थ-दीपिका) :</strong> ततः कृताथा भवतीत्य् आह&mdash;सम्प्रसन्ने सति गुणैर् विमुक्तोऽत एव तत् कार्येण जीवेन लिङ्ग-शरीरेण निर्मुक्तः सन् निर्वाणं सुखात्मकं ब्रह्म प्राप्नोति ॥१४॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> ततस्तितिक्षादिभिर् भगवत्तेषात् । अत एव प्राकृतगुणविमुक्तत्वाद् एव निर्वाणं ज्ञानी चेत्सायुज्यं भक्तश्चेदधोक्षजालंबनकं दास्यम् । अधोक्षजालंबमिहाशुभात्मनः शरीरिणः संसृतिचक्रशातनम् । तद्ब्रह्मनिर्वाणसुखं विदुर्बुधाः इति प्रह्लादोक्तेस्तदा प्राकृतैर्गुणैर्विमुक्तो\ऽप्राकृतैर्विशिष्ट इत्य् अर्थः ॥१४॥</p>
<hr>
<p><strong>जीव-गोस्वामी (क्रम-सन्दर्भः) :</strong> ब्रह्मणस् तत्-सुखस्यापि निर्वाणं लयोऽन्तर्-भावो यत्र तत् श्री-भगवत्-सुखम् इत्य् अर्थः । निर्वाण-पदस्य विशेषण-वैयर्थ्यात् ॥१४॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> जीवेन लिङ्ग-शरीरेण निर्मुक्तः । ब्रह्म-निर्वाणं ज्ञानी चेत् सायुज्यं, भक्तेश् चेत् अधोक्षजालम्बनकं दास्यं, अधोक्षजालम्बनम् इहेत्य् अत्र तद् ब्रह्म निर्वाण-सुखं विदुर् बुधा इति प्रह्लादोक्तेस् तदा प्राकृतैर् गुणैर् विमुक्तः, अप्राकृतैस् तु विशिष्ट इत्य् अर्थः ॥१४॥</p>
<hr>
<p><strong>॥ ४.११.१५ ॥</strong></p>
<p><strong>भूतैः पञ्चभिर् आरब्धैर् योषित् पुरुष एव हि</strong></p>
<p><strong>तयोर् व्यवायात् सम्भूतिर् योषित्-पुरुषयोर् इह ॥</strong></p>
<p><strong>श्रीधर-स्वामी (भावार्थ-दीपिका) :</strong> भ्रातृ-हन्तृ त्वम् अङ्गीकृत्योक्तम्, इदानीं तु नात्मनो भ्रातृ-पुत्रादि-संबन्धो न चान्योन्यं हन्तृत्वादि कम् अपीत्य् आह&mdash;भूतैर् इति दशभिः । भूतैः पञ्चभिर् आरब्धैर् देहाद्य्-आकारेण परिणतैर् योषित्-पुरुषश् चेति प्रसिद्धिः तयोर् व्यवायान् मैथुनात् संभूतिर् अन्ययोर् योषित्-पुरुषयोर् इह संसारे भवति ॥१५॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> इदं भ्रातृहन्तृत्वं यक्षाणामङ्गीकयोक्तमिदानीं तु विचार्यमाणे तु वस्तुनि कः कस्य हन्ता वध्यो वेत्याह&mdash;नात्मन इत्य्-आदिना ॥१५॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> वस्तुनि विचार्यमाणे तु कः कस्य हन्ता बध्यो वेत्य् आह दशभिः । भूतैः पृथिव्यादिभिर् आरब्धैर् देहैर् योषित् पुरुषश् च तयोर् व्यवाहादन्ययोर् योषित्-पुरुषयोः संभूतिर् उत्पत्तिर् भवति ॥१५॥</p>
<hr>
<p><strong>॥ ४.११.१६ ॥</strong></p>
<p><strong>एवं प्रवर्तते सर्गः स्थितिः संयम एव च</strong></p>
<p><strong>गुण-व्यतिकराद् राजन् मायया परमात्मनः ॥</strong></p>
<p><strong>श्रीधर-स्वामी (भावार्थ-दीपिका) :</strong> एवं तावत् सर्गः प्रवर्तते । एवं पालकाकारेण परिणतैर् भूतैर् एव स्थितिः । हन्तृ-देहाकार-परिणतैः संयमः संहारः, स च परमात्मनो मायया गुणानां व्यतिकरात्, न तु स्वतः ॥१६॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> पालकाकारेण नृपाद्याकारेण हन्तृदेहा दस्युव्याघ्रसर्पाद्यास्तदाकारेण परिणतैर्नाशश् च व्यतिकरादन्यतमाधिक्यात् रजसा सर्गः सत्त्वेन स्थितिस्तमसा संहार इत्य् अर्थः ॥१६॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> एति भावःभावैर् यथा सर्गः प्रवर्तते तथा तैर् एव पितृ-मात्र् :अद्य्-आकारैः स्थितिः पालनं तैर् एव दस्यु-व्याघ्र-सर्पाद्य्-आकारैः संयमो नाशश् च । तत्र किं च परमात्मनो मायया गुण-व्यतिकराद् एव, न तु स्वतः । रजसा सर्गः सत्त्वेन स्थितिः तमसाहङ्कार इत्य् अर्थः ॥१६॥</p>
<hr>
<p><strong>॥ ४.११.१७ ॥</strong></p>
<p><strong>निमित्त-मात्रं तत्रासीन् निर्गुणः पुरुषर्षभः</strong></p>
<p><strong>व्यक्ताव्यक्तम् इदं विश्वं यत्र भ्रमति लोहवत् ॥</strong></p>
<p><strong>मध्वाचार्यः (भागवत-तात्पर्यम्) :</strong></p>
<blockquote>
<p>हरिर् अक्लिष्ट-कर्मत्वाद् अयस्कान्तवद् उच्यते । &gt;
काम-कर्म-स्वभावेषु काले चावस्थितो हरिः । &gt;
सर्व-कारण-भूतः सन् तत्-तन्-नामभिधीयते ॥ इति &gt; सत्य-संहितायाम् ॥१७॥</p></blockquote>
<hr>
<p><strong>श्रीधर-स्वामी (भावार्थ-दीपिका) :</strong> ननु जडानां देहानां गुणानां वा कथं सर्गाद्-हेतुत्वम् ? तत्राह&mdash;निमित्त-मात्रं पुरुषर्षभ ईश्वरः । यत्र यस्मिन् निमित्ते सति कार्य-कारणात्मकं विश्वं भ्रमति परिवर्तते । यथाऽयस्कान्ते निमित्ते सति लोहं प्रवर्तते तद्वत् ॥१७॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> पुनर् अत्राक्षिपति&mdash;नन्व् इति । प्रवर्तते जडम् अपि चेतनीभवति लोहं प्रवर्तते तद्वद्यथा निश्चेष्टम् अपि सचेष्टं भवतीत्य् अर्थः ॥१७॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> ननु जडानां योषित्-पुरुषादि-देहानां गुणानां वा चैतन्याधिष्ठानं विना कथं सर्गादि-हेतुत्वं तत्राह&mdash;निमित्त-मात्रं पुरुषर्षभ ईश्वरोऽधिष्ठाता यत्र यस्मिन् निमित्ते सति कार्य-कारणात्मकं विश्वं भ्रमति जडम् अपि चेतनीभवत् देव-मनुष्यादि-रूपेण तथा तथा परिवर्तते । यथा अयस्कान्ते निमित्ते सति लौहं निश्चेष्टम् अपि स-चेष्टं भवति ॥१७॥</p>
<hr>
<p><strong>॥ ४.११.१८ ॥</strong></p>
<p><strong>स खल्व् इदं भगवान् काल-शक्त्या</strong></p>
<p><strong>गुण-प्रवाहेण विभक्त-वीर्यः ।</strong></p>
<p><strong>करोत्य् अकर्तैव निहन्त्य् अहन्ता</strong></p>
<p><strong>चेष्टा विभूम्नः खलु दुर्विभाव्या ॥</strong></p>
<p><strong>श्रीधर-स्वामी (भावार्थ-दीपिका) :</strong> ननु स चेन् निमित्तं, तर्हि तस्याविशेषाद् युगपद् एव सर्गादि-त्र् अयं भवेत् । अत आह&mdash;स खल्व् इति । काल-शक्त्या क्रमेण गुणानां प्रवाहः क्षोभस् तेन विभक्तं सृष्ट्य्-आदि-विषयं वीर्यं शक्तिर् यस्य । ननु कालोऽपि गुणान् युग-पद् एव क्षोभयतु तत्राह । चेष्टा काल-शक्तिर् दुर्विभाव्या चिन्त्या ॥१८॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> पुनः प्रतिवन्द्याक्षिपति&mdash;नन्व् इति । करोतीति गुणकालजीवानां तच्छक्तित्वेन तद्भेदाभावात्स एवोपादानकारणं स एव निमित्तकारणं चेत्य् अर्थः । अकर्तेति । तेषां गुणादीनां स्वरूपभूतत्वाभावात् एवं हन्तेत्यहन्तेत्यपि । अत्र पुनर् आक्षिपति&mdash;ननु विश्वं किमर्थं करोति सर्वदा किं न करोतीति विषमं किं करोतीति सर्वाक्षेपपरिहारार्थम् आह चेष्टेति&mdash;अचिन्त्यातर्क्या ॥१८॥</p>
<hr>
<p><strong>जीव-गोस्वामी (क्रम-सन्दर्भः) :</strong> शक्तीनां क्रमेण प्रवर्तनया कर्तृत्वादित्वेऽपि अकर्तृत्वादिना च चेष्टाया दुर्विभाव्यत्वं ज्ञेयम् ॥१८॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> ननु स चेन् निमित्तं, तर्हि तस्याविशेषाद् युगपद् एव सर्गादि-त्र् अयं भवेत् । मैवं रजः-सत्त्व-तमसां काल-शक्त्या क्रमेणैव क्षोभो भवति, न तु युगपद् अतः क्रमेणैव सर्गादि-त्र् अयं भवतीत्य् आह&mdash;स खल्व् इति । काल-शक्त्या क्रमेण गुणानां प्रवाहः क्षोभस् तेन विभक्तम् आत्मनः सकाशात् विभक्तीकृतं वीर्यं चिद्-आभासं जीव-शक्त्य्-आत्मकं माया-शक्ति-प्रविष्टं यस्य सः । करोतीति गुण-काल-जीवानां शक्तित्वेन त्वद्-भेदाभावात् स एवोपादान-कारणं स एव निमित्त-कारणं चेत्य् अर्थः । अकर्तेति तेषां गुणादीनां स्वरूप-भूतत्वाभावात् । एवं निहन्त्यहन्तेत्य् अपि ।</p>
<p>ननु विश्वं किम्-अर्थं करोति सदैव वा किं न करोति विषमं वा किं कओर्तीति । सर्वाक्षेप-परिहारार्थम् आह&mdash;चेष्टा दुर्विभाव्या अतर्क्या विभूम्नो विभूत्वाद् इति । एतद् एव तस्य विभूत्वम् इत्य् अर्थः ॥१८॥</p>
<hr>
<p><strong>॥ ४.११.१९ ॥</strong></p>
<p><strong>सोऽनन्तोऽन्त-करः कालोऽनादिर् आदि-कृद् अव्ययः</strong></p>
<p><strong>जनं जनेन जनयन् मारयन् मृत्युनान्तकम् ॥</strong></p>
<p><strong>श्रीधर-स्वामी (भावार्थ-दीपिका) :</strong> ननु पित्रादिः सृजति पालयति राजादिर् निहन्ति च चोरादिः, न त्व् ईश्वरः ? तत्राह&mdash;स इति । जनेन पित्रादिना जनं पुत्रादिं जनयन्न् आदि-कृत् । अन्तकं चोरादिकं तन् मृत्यु-हेतुना मारयन्न् अन्त-करः । स्वयं त्व् अनन्तोऽनादिश् च । अव्ययोऽक्षीण-शक्तिश् च । अयं भावः&mdash;पित्रादयोऽन्यत उत्पत्त्य्-आदिम् अन्तो न स्वातन्त्र्येण कारणं, किं त्व् ईश्वर एव तन्-नियन्ता स सर्व-कारणम् इति ॥१९॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> पुनर् आक्षिपति&mdash;नन्व् इति । अत्राशयम् आह&mdash;अयं भाव इति । अव्ययः चिन्तामणिरिव सर्वप्रसवितापि व्ययशून्यः ॥१९॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> अन्यच् च तस्य विभुत्वं पश्येत्य् आह स स्वयम् अनन्तः नाश-रहितः । अथ चान्येषाम् अन्त-करो नाश-करः, केन रूपेणेत्य् अत आह&mdash;कालः । स्वयम् अनादिः जन्म-शून्यः । अथ चान्येषाम् आदिकृत् । अव्ययः चिन्तामणिर् इव सर्व-प्रसवितापि व्यय-शून्यः । स्वयम् एवादिकृद् अपि जनेन पित्रादिना जनं पुत्रादिं जनयन् । स्वयम् एवान्त-कृद् अपि मृत्युना मृत्यु-हेतुना कालाग्नि-रुद्रेण अन्तकं यमम् अपि मारयन् ॥१९॥</p>
<hr>
<p><strong>॥ ४.११.२० ॥</strong></p>
<p><strong>न वै स्व-पक्षोऽस्य विपक्ष एव वा</strong></p>
<p><strong>परस्य मृत्योर् विशतः समं प्रजाः ।</strong></p>
<p><strong>तं धावमानम् अनुधावन्त्य् अनीशा</strong></p>
<p><strong>यथा रजांस्य् अनिलं भूत-सङ्घाः ॥</strong></p>
<p><strong>श्रीधर-स्वामी (भावार्थ-दीपिका) :</strong> न चैवं कुर्वतोऽपि वैषम्य-प्रसक्तिः, पक्ष-पाताभावाद् इत्य् आह द्वाभ्याम्&mdash;न वा इति । मृत्यु-रूपस्य समं यथा भवति तथा प्रजाः कर्म-भूता विशतः । तस्य साम्येऽपि भूतेषु फल-वैषम्यं, तत् कर्म-वशाद् इति सदृष्टान्तम् आह । तं धावन्तम् अन्व् अनीशाः कर्माधीना भूत-सङ्घा धावन्ति । अनिलं धावन्तम् अनु रजांसीव । तत्र यथा रजसां तमः-प्रकाश-जलाग्न्य्-आदि-प्रवेशेऽपि नानिलस्य वैषम्यम्, एवम् ईश्वरस्यापीति भावः ॥२०॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> तर्हि विषमः स चेदाह&mdash;न चेति । तत्कर्म तथात्वात्तेषां भूतानां कर्मण एव तथात्वाद्वैषम्यजनकत्वात् । इति भाव इति । ईश्वरस्तु&mdash;जडानां कर्मणां प्रेरकतया तदनुसारेणैव फलं ददाति न स्वतो\ऽतस् तत्र वैषम्यं नास्तीत्याशयः ॥२०॥</p>
<hr>
<p><strong>जीव-गोस्वामी (क्रम-सन्दर्भः) :</strong> अनिल-दृष्टान्तस् तथापि साम्यम् इत्य् अत्रांशे धावत्य् अनीशो यथा रजांस्य् अनिलं भूत-सङ्घम् इति चित्सुखः ॥२०॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> न चैवं कुर्वतोऽपि वैषम्य-प्रसक्तिः, पक्ष-पाताभावाद् इत्य् आह&mdash;न वा इति द्वाभ्याम् । मृत्योर् मृत्यु-रूपस्य समं यथा स्यात् तथा प्रजा विशतः । तस्य साम्येऽपि भूतेषु फल-वैषम्यं तत्-तत्-कर्मणस् तथा-भावाद् इति स-दृष्टान्तम् आह&mdash;तं धावन्तम् अन्व् अनीशाः कर्माधीना भूत-सङ्घा धावन्ति । अनिलं धावन्तम् अनुधावन्ति रजांसीव । तत्र रजसां तमः-प्रकाश-जलाग्न्य्-आदि-प्रवेशेऽपि नानिलस्य वैषम्यम्, एवम् ईश्वरस्यापीति भावः ॥२०॥</p>
<hr>
<p><strong>॥ ४.११.२१ ॥</strong></p>
<p><strong>आयुषोऽपचयं जन्तोस् तथैवोपचयं विभुः ।</strong><br>
उभाभ्यां रहितः स्व-स्थो दुःस्थस्य विदधात्य् असौ ॥**</p>
<p><strong>श्रीधर-स्वामी (भावार्थ-दीपिका) : अपचयम्</strong> अकाल-मृत्युम् । <strong>उपचयं</strong> काल-मृत्योर् अपि रक्षाम् । यद् वा, अपचयं मशकादाव् उपचयं देवादौ । <strong>स्व-स्थत्वाद्</strong> उपचयापचयाभ्यां <strong>रहितोऽसौ विभुर्</strong> <strong>दुःस्थस्य</strong> कर्माधीनस्य <strong>विदधाति</strong> ॥२१॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> आयुर्-आदि-फल-याचकत्वेनान्तादिकर इत्य् उक्तं स्पष्टयति । अकाल-मृत्युं दुर्मृतिं&mdash;</p>
<blockquote>
<p>शृङ्गि-दंष्ट्रि-गर-व्याल-नीराग्न्य्-उद्गन्धनैस् तथा । &gt;
विद्यान् निर्घात् वृक्षैश् च विप्रैश् चैवात्मना मृताः ॥ &gt;
व्रण-संजात-कीटाश् च म्लेच्छैश् चैव हता नराः । &gt;
पाप-मृत्यव एवैते ह्य् अन्ये\ऽपि बहवस् तथा । &gt;
दुर्मतिः पाप-मरणम्-अकाल-मरणं तथा । &gt;
पर्याय एव विज्ञेया न कालेन विना मृतिः ॥ इति पराशरादिभिर् &gt; उक्तत्वान् ।</p></blockquote>
<p>काल-मृत्युस् त्व् आयु-पीते स्वभावत एव देह-यातः । हानि-वृद्धि-रूप-प्रसिद्धाक्षरार्थ-त्यागेन तन्त्रातरावलंबनेन चोपचयापचय-पद-व्याख्याने गौरवं मत्वाह&mdash;यद्वेति । आदिना दंशादि-ग्रहः । मशकादीनाम् एकस्मिन्न् एव दिवसे\ऽ नेक-जन्म-लाभोपलंभाद् अपचयत्वम् एव । द्वितीयादिना गन्धर्वादि-ग्रहः, देवादीनां यावद्-अधिकार-स्थिति-श्रवणात् स्वस्थत्वात् स्वरूप-स्थितिमत्त्वात् । असाव् इति । प्रकृत-परामर्शी काल-शक्तिर् ईश्वर इत्य् अर्थः ॥२१॥</p>
<hr>
<p><strong>जीव-गोस्वामी (क्रम-सन्दर्भः) :</strong> स्वस्थः स्वानन्द-मग्न एव सन् स्वैरितयैव,न त्व् अन्य-भाव-भावितयेत्य् अर्थः । अतो वैषम्य-नैर्घृण्ये अपि परिहृते ॥२१॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> तत्राप्य् आयुषोऽपचयं मशकादाव् उपचयं देवादौ । दुःस्थस्य कर्माधीनस्य ॥२१॥</p>
<hr>
<p><strong>॥ ४.११.२२ ॥</strong></p>
<p><strong>केचित् कर्म वदन्त्य् एनं स्वभावम् अपरे नृप ।</strong><br>
एके कालं परे दैवं पुंसः कामम् उतापरे ॥**</p>
<p><strong>श्रीधर-स्वामी (भावार्थ-दीपिका) :</strong> एवं भूतश् चेश्वरः सर्व-वादि-सम्मतः, विवादस् तु नाम-मात्र इत्य् आह&mdash;केचिद् इति । पुंसः कामं वात्स्यायनादयः । श्रुतिश् च&mdash;कामोऽकार्षीत् कामः करोति कामः कर्ता कामः कारयिता इत्य्-आदि ॥२२॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> एवंभूत उपचयापचयरहितः । केचिन्मीमांसकाः । अपरे चार्वाकादयः । एके पौराणिकादयः । परे मौहूर्त्तिकाः । दैवं ग्रहादिरूपां देवताम् । अपरे वात्स्यायनादयः । आदिना भारतादिग्रहः । कामस्य सर्वहेतुत्वे प्रमाणम् आह&mdash;श्रुतिश्चेति कामः सङ्कल्पः । नृपेति । एते वादा नृपत्वात्तव श्रुतप्राया एव राज्ञां सर्वविधविद्वत्सङ्गस्य सुलभत्वादित्य् अभिप्रायः । अतो ज्ञानाभावात् । इत्य् अर्थ इति । अनेकविधवादस्तत्पदार्थतात्पर्यापरिज्ञानेनैवेति ध्येयम् । वस्तुतस् तु तत्तन्नाम्नैव भेद इति । एनं प्रकृतम् । अन्वादेशत्वादेतद एनदादेशः ॥२२॥</p>
<hr>
<p><strong>जीव-गोस्वामी (क्रम-सन्दर्भः) :</strong> केचिद् एनं कर्मादिकं वदन्तीति । अस्य ये कर्तृत्वादयो धर्मास् तान् कर्मादिष्व् एवारोपयन्तीत्य् अर्थः । दैवं ग्रहादि । कामं सङ्कल्पं दृष्टि-सृष्टि-वादिनः ॥२२॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> ननु तर्हि कर्मैव सुख-दुःख-जन्म-मरणादि-कारणम् अस्तु सत्यम् अत्रैवं वादिनो विवदन्तु इत्य् आह&mdash;केचिद् इति । केचिन् मीमांसका एनं सुख-दुःख-प्रदं कर्म, अपरे लोकायतिकाः स्वभावम् । एके व्यवहारिकाः कालं, परे ज्योतिषिकाः दैवं, ग्रहादि-रूपां देवतां, अपरे वात्स्यायनादयः कामम् । श्रुतिश् च&mdash;कामोऽकार्षीत् कामः करोति कामः कर्ता कामः कारयिता इत्य्-आदि ॥२२॥</p>
<hr>
<p><strong>॥ ४.११.२३ ॥</strong></p>
<p><strong>अव्यक्तस्याप्रमेयस्य नाना-शक्त्य्-उदयस्य च</strong></p>
<p><strong>न वै चिकीर्षितं तात को वेदाथ स्व-सम्भवम् ॥</strong></p>
<p><strong>श्रीधर-स्वामी (भावार्थ-दीपिका) :</strong> ननु कर्मादीनां जटत्वादिना स्वरूपतोऽपि भिन्नत्वात् कथम् ऐकमत्यं तत्राह&mdash;अव्यक्तस्यात एवाप्रमेयस्य । तथापि सत्त्वे हेतुः, नाना-शक्तीनां महद्-आदीनाम् उदयो यस्मात् । चिकीर्षितम् एव तावत् कोऽपि । अथ स्वस्य संभवो यस्मात् तम् ईश्वरं को वेद, न कोऽपि । अद्धेति पाठे साक्षात् । अतस् तत्त्व-ज्ञानाभावाद् विशेषांशे विवाद इत्य् अर्थः । तथा च श्रुतिः&mdash;</p>
<blockquote>
<p>कोऽद्धा वेद क इह प्रावोचत् &gt;
कुत आजाता कुत इयं विसृष्टिः । &gt;
अर्वाग्-देवा अस्य विसर्जनेनाथा &gt;
को वेद यत आबभूव ॥ [ऋ।वे। १०.१२९.१७] इत्य्-आदि ॥२३॥</p></blockquote>
<hr>
<p><strong>वंशीधरः (भावार्थ-दीपिका-प्रकाशः) :</strong> अत्राक्षिपति&mdash;नन्व् इति । अव्यक्तस्य कैर् अपि बल्बुद्ध्यादिभिर्व्यक्तीकर्तुमशक्यस्य अत एव अव्यक्तत्वाद् एव । अप्रमेयस्य प्रत्यक्षादिप्रमाणैः प्रमातुमशक्यस्य नानाशक्तीनां कालकर्मस्वभावकामादीनामुदयो यस्माद् इति । तस्यैकैकां शक्तिमाश्रित्यैव विवदमानानां तेषां शक्तिमति तस्मिन्वस्तुतो नास्त्येव वाद इति भावः । अथास्येत्य् अर्थः । चिकीर्षितम् अपि यस्य न ज्ञायते तस्य ज्ञानं तु कथं स्याद् इति । तद् उक्तं भीष्मेण&mdash;</p>
<blockquote>
<p>न ह्यस्य कर्हिचिद्राजन्पुमान्वेद विधित्सितम् । &gt;
यद्विजिज्ञासया युक्ता मुह्यन्ति कवयो\ऽपि हि ॥ इति ।</p></blockquote>
<p>तीर्थस्तु&mdash;को वेदाद्धास्य संभवम् इति पाठम् आह&mdash;को ब्रह्मास्य संभवं वेद सो\ऽप्य् अद्धा न जानातीति व्याचख्यौ च । तदपरिज्ञाने प्रमाणम् आह&mdash;तथा चेति । सर्ग उत्पत्तिस्तद्विरुद्धो विसर्गो मृत्युः ॥२३॥</p>
<hr>
<p><strong>जीव-गोस्वामी (क्रम-सन्दर्भः) :</strong> चिकीर्षीतम् इच्छा-शक्ति-लेशम् अपि किं पुनः सर्व-शक्त्य्-आश्रयन्तम् इत्य् अर्थः ॥२३॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> नन्व् एषां विवदमानानां मध्ये को व्यवस्थापकः ? तत्र तत्-तन्-मूल-तत्त्व-वस्तुनोऽज्ञानान् नो कोऽपिपि इत्य् आह&mdash;अव्यक्तस्य कैर् अपि बल-बुद्ध्यादिभिर् व्यक्ती-कर्तुम् अशक्तस्य । तत्र हेतुः&mdash;अप्रमेयस्य प्रत्यक्षादि-प्रमाणैः प्रमातुम् अशक्यस्य नाना-शक्तीनां काल-कर्म-स्वभाव-कामादीनाम् उदयो यस्माद् इति तस्यैकैकां शक्तिम् आश्रित्यैव विवदमानानां तेषां शक्तिम् अति तस्मिन् वस्तुतो नास्त्य् एव विवाद इति भावः । तस्य भगवतश् चिकीर्षितम् एव कोऽपि नो वेद स्वस्य सम्भवो यस्मात् तं को वेद । यद् उक्तं भीष्मेण&mdash;</p>
<blockquote>
<p>न ह्य् अस्य कर्हिचिद् राजन् पुमान् वेद विधित्सितम् । &gt;
यद् विजिज्ञासया युक्ता मुह्यन्ति कवयोऽपि हि ॥ [भा।पु। १.९.१६] &gt; इति ।</p></blockquote>
<p>तथा च श्रुतिः&mdash;</p>
<blockquote>
<p>कोऽद्धा वेद क इह प्रावोचत् &gt;
कुत आजाता कुत इयं विसृष्टिः । &gt;
अर्वाग्-देवा अस्य विसर्जनेनाथा &gt;
को वेद यत आबभूव ॥ [ऋ।वे। १०.१२९.१७] इत्य्-आदि ।</p></blockquote>
<hr>
<p><strong>॥ ४.११.२४ ॥</strong></p>
<p><strong>न चैते पुत्रक भ्रातुर् हन्तारो धनदानुगाः</strong></p>
<p><strong>विसर्गादानयोस् तात पुंसो दैवं हि कारणम् ॥</strong></p>
<p><strong>श्रीधर-स्वामी (भावार्थ-दीपिका) :</strong> ईश्वर-वादस्य प्रकृतोपयोगम् आह&mdash;न चैते भ्रातुर् हन्तारः । उक्तम् एव हेतुम् अनुवदति । विसर्गादानयोर् मृत्यु-जन्मनोः । यद् वा, विसर्गः सृष्टिः । आदानं संहारः । दैवम् ईश्वर एव हि कारणम् ॥२४॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> आदानमत्र देहस्वीकारः विसर्गस्य सृष्टिपरत्वादादानस्य च संहारपरत्वादाह&mdash;यद्वेति । आदानं स्वीकृतौ नाशे विसर्गः सृष्टिदानयोः इति स्वाम्युक्तेः । पुत्रस्य कं सुखं येन स पुत्रकः पौत्रस्तत्संबुद्धौ तथा । तव हिंसादिकर्मपरत्वे तस्य सुखं न स्याद् इति भावः ॥२४॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> फलितम् आह&mdash;न चैते इति । विसर्गादानयोः सृष्टि-संहारयोः । दैवम् ईश्वरः ॥२४॥</p>
<hr>
<p><strong>॥ ४.११.२५ ॥</strong></p>
<p><strong>स एव विश्वं सृजति स एवावति हन्ति च</strong></p>
<p><strong>अथापि ह्य् अनहङ्कारान् नाज्यते गुण-कर्मभिः ॥</strong></p>
<p><strong>श्रीधर-स्वामी (भावार्थ-दीपिका) :</strong> तथापि निर्लेपताम् आह&mdash;स एवेति ॥२५॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> तथापि विसर्गादानयोर्हेतुत्वे\ऽपि कर्दमक्षेत्रप्रवृत्तद् एवदत्तवद् गुणकर्मभिर्गुणकार्यभूतैः सृष्ट्यादिभिरस्य लेपो नास्ति अहं कर्तास्मीत्याद्यभिमानाभावात् ॥२५॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> तथापि तस्य निर्लेपताम् पश्येत्य् आह&mdash;स एवेति ॥२५॥</p>
<hr>
<p><strong>॥ ४.११.२६ ॥</strong></p>
<p><strong>एष भूतानि भूतात्मा भूतेशो भूत-भावनः</strong></p>
<p><strong>स्व-शक्त्या मायया युक्तः सृजत्य् अत्ति च पाति च ॥</strong></p>
<p><strong>श्रीधर-स्वामी (भावार्थ-दीपिका) :</strong> अनहङ्कारत्वे हेतुम् आह&mdash;एष इति ॥२६॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> मायया युक्तः मायया बहिरङ्गत्वेन स्वरूप-शक्तित्वाभावात्तत्कार्येषु तस्याहङ्कारो नोदयत इति भावः । भूतानामात्मा कारणमीशो नियामकः भावनस्तद्रूपतापादकस् तत्र हेतुः स्वशक्त्येति सन्दर्भः ॥२६॥</p>
<hr>
<p><strong>जीव-गोस्वामी (क्रम-सन्दर्भः) :</strong> कथं सृजति ? इत्य्-आदौ तत्राह&mdash;एष इति । भूतस्यात्मा कारणम् । ईशो नियामकः । भावनस् तत्-तद्-रूपता-प्रापकश् च । तत्र हेतुः&mdash;स्वरूप-शक्त्या मायया च युक्तः । बहिरङ्ग-शक्ति-माया-कार्ये तस्याहङ्कारत्वं च योजितम् ॥२६॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> अनहङ्कारत्वे हेतुम् आह&mdash;एष इति । स्व-शक्त्या मायया युक्त इति मायया बहिरङ्गत्वेन स्वरूप-शक्तित्वाभावात् तत्-कार्येषु तस्य नाहङ्कारो भवतीति भावः ॥२६॥</p>
<hr>
<p><strong>॥ ४.११.२७ ॥</strong></p>
<p><strong>तम् एव मृत्युम् अमृतं तात दैवं</strong></p>
<p><strong>सर्वात्मनोपेहि जगत्-परायणम् ।</strong></p>
<p><strong>यस्मै बलिं विश्व-सृजो हरन्ति</strong></p>
<p><strong>गावो यथा वै नसि दाम-यन्त्रिताः ॥</strong></p>
<p><strong>श्रीधर-स्वामी (भावार्थ-दीपिका) :</strong> सत्यम् ईश्वर एव कर्ता, तथाप्य् अहङ्कारादि मया न त्यक्तुं शक्यम् इति चेत्, अत आह&mdash;तम् एवेति चतुर्भिः । मृत्युम् अभक्तानां, भक्तानां त्व् अमृतम् । उपेहि शरणं गच्छ । तम् एवेत्य् अवधारणे हेतुः&mdash;यस्मै नसि नासिकायां दामभिर् बद्धा गाव इव विश्व-सृजोऽपि दामभिर् यन्त्रिता बद्धाः सन्तो बलिं हरन्ति । तत्-कारितं कर्म कुर्वन्तीत्य् अर्थः ॥२७॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> अतिप्रियत्वादाह&mdash;तातेति । यद्वा&mdash;तातस्य पितुर्दैवमुपास्यम् । इत्य् अर्थ इति । सृजामि तन्नियुक्तोहं हरो हरति तद्वशः इत्याद्युक्तेर् इति भावः । तत्पत्तिं विना ज्ञानेनाहङ्कारापगमो दुःशक इति भावः ॥२७॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> नन्व् एवं त्वया प्रबोधितोऽप्य् अहङ्कारं त्यक्तुं न प्रभवामीत्य् अत आह&mdash;तम् एवेति चतुर्भिः । उपैहि प्रपद्यस्व तत्-प्रपत्तिं विना ज्ञानेनाहङ्कारापगमो दुःशक्य इति भावः ॥२७॥</p>
<hr>
<p><strong>॥ ४.११.२८ ॥</strong></p>
<p><strong>यः पञ्च-वर्षो जननीं त्वं विहाय</strong></p>
<p><strong>मातुः सपत्न्या वचसा भिन्न-मर्मा ।</strong></p>
<p><strong>वनं गतस् तपसा प्रत्यग्-अक्षम्</strong></p>
<p><strong>आराध्य लेभे मूर्ध्नि पदं त्रि-लोक्याः ॥</strong></p>
<p><strong>श्रीधर-स्वामी (भावार्थ-दीपिका) :</strong> तद् आराधनं च तव सुशकम् एवेत्य् आह&mdash;यः पञ्च-वर्षः स त्वं यम् आराध्य त्रि-लोक्या मूर्ध्नि पदं स्थानं लेभे लब्धवान् असि । इदानीं तम् एवान्विच्छावलोकयेत्य् उत्तरेणान्वयः । प्रत्यञ्चि अक्षाणि यस्मिन् । क्रिया-विशेषणं वा ॥२८॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> प्रत्यंचि प्राप्तानि । तत्र सर्वेन्द्रियप्राप्ति मशक्यां मत्वाह&mdash;क्रियाविशेषणं वेति । तीर्थस्टु&mdash;प्रति प्रतिगतमतीन्द्रियं यस्य तमनेन मत्क्रियमाणं कर्मे नासौ द्रक्ष्यतीति प्रत्युक्तम् ॥२८॥</p>
<hr>
<p><strong>जीव-गोस्वामी (क्रम-सन्दर्भः) :</strong> य इत्य् अत्र यो लेभे स त्वम् उपेहीति पूर्वेणैवान्वयः ॥२८॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> त्वं तु तं प्रपन्नो मत्-कुल-पद्मम् एवासीत्य् आह&mdash;य इति । प्रत्यञ्चि अक्षाणि योगिनां यस्मिंस् तम् ॥२८॥</p>
<hr>
<p><strong>॥ ४.११.२९ ॥</strong></p>
<p><strong>तम् एनम् अङ्गात्मनि मुक्त-विग्रहे</strong></p>
<p><strong>व्यपाश्रितं निर्गुणम् एकम् अक्षरम् ।</strong></p>
<p><strong>आत्मानम् अन्विच्छ विमुक्तम् आत्म-दृग्</strong></p>
<p><strong>यस्मिन्न् इदं भेदम् असत् प्रतीयते ॥</strong></p>
<p><strong>श्रीधर-स्वामी (भावार्थ-दीपिका) :</strong> हरिं ध्यायन्तं प्रत्याह&mdash;हे अङ्ग ध्रुव ! मुक्त-विरोधे आत्मनि मनसि व्यपाश्रितम् अवस्थितम् आत्म-दृक् प्रत्यग्-दृष्टिः सन् । अयं भेदो यस्मिंस् तद् इदं भेदम् असद् एव विश्वं यस्मिन् प्रतीयते ॥२९॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> अयं भेदो\ऽयं शत्रुस्यं मित्रादिरित्ययंशब्दनिर्दिष्टो भेदः । यस्मिन्नन्विष्टे सति असदभद्रम् एवारोचकम् एवेति चक्रवर्ती ॥२९॥</p>
<hr>
<p><strong>जीव-गोस्वामी (क्रम-सन्दर्भः) :</strong> आत्मानं परमात्मानं यस्मिन् स्फुरिते सति । असद् अपुरुषार्थम् इदं नेदम् असत् प्रतीक्षते इति चित्सुखः । अनुभवाद् इदं युक्त्य्-असहत्वान् नेदम् इति ॥२९॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> तम् एव सम्प्रत्य् अपि अन्विच्छ । अलं तव व्यावहारिक-भद्राभद्र-भावनयेति भावः । न च तत्रान्येषाम् इव तव प्रयास इत्य् आह&mdash;आत्मनि तन्-मनसि मुक्त-विग्रहे निर्विरोधे विशेषेण वात्सल्यात् कृत-निवासम् । आत्म-दृक् प्रत्यग्-दृष्टिः सन् । यस्मिन् अन्विष्टे सति इमे शत्रु-मित्रादयो भेदा यत्र तद् इदं भेदं जगत् असत् अभद्रम् अरोचकम् एव प्रतीयते ॥२९॥</p>
<hr>
<p><strong>॥ ४.११.३० ॥</strong></p>
<p><strong>त्वं प्रत्यग्-आत्मनि तदा भगवत्य् अनन्त</strong></p>
<p><strong>आनन्द-मात्र उपपन्न-समस्त-शक्तौ ।</strong></p>
<p><strong>भक्तिं विधाय परमां शनकैर् अविद्या-</strong></p>
<p><strong>ग्रन्थिं बिभेत्स्यसि ममाहम् इति प्ररूढम् ॥</strong></p>
<p><strong>श्रीधर-स्वामी (भावार्थ-दीपिका) :</strong> तद्-अन्वेषण-फलम् आह&mdash;<strong>त्वं</strong> तदाऽन्वेषण-काल एव ॥३०॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> तदा पञ्च-वर्ष-वयसि किम् इदं स्मरसीति अभिज्ञा-वचने लट् इति । भूत-काल एव लड् इति विश्वनाथः ॥३०॥</p>
<hr>
<p><strong>सनातन-गोस्वामी-</strong> [ह।भ।वि। ११.५६२] आत्मानम् अन्विच्छ विमुक्तमात्म-दृक् [भा।पु। ४.११.२९] इति पूर्वम् उक्तं तद्-अन्वेषण-फलम् आह&mdash;त्वम् इति । तदा अन्वेषण-काल एव । प्रत्यग्-आत्मनि परमात्मनि सर्वान्तर्यामिणीत्य् अर्थः । अनन्ते अपरिच्छिन्ने । आनन्द-मात्रे सुख-घन-मुक्तौ भगवति श्री-कृष्णे । परमां निष्कामां विशुद्धां वा । शनकैर् विधायेति परम-भक्तेर् दुष्करतया क्रमेणैव तत्-सिद्धेः । यद् वा, शनकैः चिरं क्रमेण योऽविद्या-रूपो ग्रन्थिः, तम् इति दुर्भेद्यतोक्ता ।</p>
<p>ननु तादृशस्य तदैव कथं विभेदो घटते ? तत्राह&mdash;उपपन्नाः सम्पन्नाः समस्ताः शक्तयो यस्मिन् । यद् वा, उपपन्नानां प्रपन्नानां समस्ताः शक्तयो यस्मात् तस्मिन्न् इति । एवं प्रत्यग्-आत्मादि-भगवन्-माहात्म्याज्ञानेन पूर्वं निष्काम-भक्त्यैव रणाद् अहङ्काराद्य्-अनपगमेन वैरेण कुवेरानुचरास् त्वया घातिता इति श्री-ध्रुवं प्रति मनोर् वाक्याभिप्रायः । स च केवलं श्री-शिव-सखानुग-रक्षार्थम् एव विभीषिकयान्यथाभासत इत्य् ऊह्यम् । यथा कथञ्चिद् भक्त्या मुक्तेर् अपि सुसिद्धेः ॥३०॥</p>
<hr>
<p><strong>जीव-गोस्वामी (भगवत्-सन्दर्भः १):</strong> एवं चानन्द-मात्रं विशेष्यं समस्ताः शक्तयो विशेषणानि विशिष्टो भगवान् इत्य् आयातम् ॥३०॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथः-</strong> तदा पञ्च-वर्ष-वयसि किम् इदं स्मरसीत्य् अर्थः । अविद्या-ग्रन्थिं बिभेत्स्यसि । अभिज्ञा-वचने लुड् इति भूत-काल एव लृट् व्यभिन इत्य् अर्थः ॥३०॥</p>
<hr>
<p><strong>॥ ४.११.३१ ॥</strong></p>
<p><strong>संयच्छ रोषं भद्रं ते प्रतीपं श्रेयसां परम्</strong></p>
<p><strong>श्रुतेन भूयसा राजन्न् अगदेन यथामयम् ॥</strong></p>
<p><strong>श्रीधर-स्वामी (भावार्थ-दीपिका) :</strong> उपदेश-सारम् आह&mdash;संयच्छेति द्वाभ्याम् । प्रतीपं प्रति-कूलम् । अगदेनौषधेन यथा रोगं नियच्छति ॥३१॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> व्यावहारिकलोकमनुकुर्वंस्तादृशे\ऽपि भ्रातरि प्रणयं लोके प्रथयन्यद्यपि बहिरे व रोषं धत्से, तथापि मदाज्ञया तम् अपि संयच्छापाकुरु । श्रुतेन मदुपदेशवाक्येन । आमयमिवेति । त्वादृशानां भक्तानां लोके प्रतिष्ठाप्रख्यापनम् अपि रोग एवेति भावः ॥३१॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> तद् अपि व्यावहारिक-लोकम् अनुकुर्वंस् त्वं तादृशेऽपि भ्रातरि प्रणयं लोके प्रणयन् बहिर् एवं रोषं धत्से यम् आज्ञया तम् अपि संयच्छ । श्रुतेन मद्-उपदेश-वाक्येन अगदेन औषधेन आमयम् इवेति । तादृशानां भक्तानां लोके प्रतिष्ठा प्रख्यापनम् अप्य् एको रोग एवेति भावः ॥३१॥</p>
<hr>
<p><strong>॥ ४.११.३२ ॥</strong></p>
<p><strong>येनोपसृष्टात् पुरुषाल् लोक उद्विजते भृशम् ।</strong><br>
न बुधस् तद्-वशं गच्छेद् इच्छन्न् अभयम् आत्मनः ॥**</p>
<p><strong>श्रीधर-स्वामी (भावार्थ-दीपिका) :</strong> येन रोषेणोपसृष्टाद् व्याप्तात् ॥३२॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> लोक उद्विजते क्रोध्ययमेतत्पार्श्वे न गन्तव्यमुपहासे\ऽप्य् अयं प्रहरिष्यतीति बिभेतीत्य् अर्थः । तद्वशं रोषवशम् । अभयं गुणातीतत्वं&mdash;</p>
<blockquote>
<p>यः समुत्पतितं देह आकाशान्मन्युमुल्बणम् । &gt;
आत्मजिज्ञासया यच्छेत्स गुणानतिवर्तते ॥ इति प्रचेतसः प्रति &gt; पितामहोक्तेः ॥३२॥</p></blockquote>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> नीतिम् आह&mdash;येन रोषेण उपसृष्टात् व्याप्तात् ॥३२॥</p>
<hr>
<p><strong>॥ ४.११.३३ ॥</strong></p>
<p><strong>हेलनं गिरिश-भ्रातुर् धनदस्य त्वया कृतम्</strong></p>
<p><strong>यज् जघ्निवान् पुण्य-जनान् भ्रातृ-घ्नान् इत्य् अमर्षितः ॥</strong></p>
<p><strong>श्रीधर-स्वामी (भावार्थ-दीपिका) :</strong> अन्यच् च त्वया कार्यम् इत्य् आह&mdash;हेलनम् इति द्वाभ्याम् । <strong>यद्</strong> यतः । <strong>जघ्निवान्</strong> घातितवान् ॥३३॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> अन्यद् उक्तेतरत् । भक्तस्य तवैतन् नोचितम् इत्य् आह&mdash;<strong>जघ्निवान्</strong> इति । यत् तद् एव हेलनम् अवज्ञानं त्वया कृतम् इत्य् अन्वयः । भ्रातृघ्ना इति वा स्वामि-पाठः । वैश्रवणस्येश-सखत्वात् तद्-अवज्ञानेन शिवावज्ञानं स्यात्, तद्-अवज्ञानेन श्री-नारायण-विषयं ज्ञानम् अपि नोदेति, ज्ञानम् इच्छेन् महेश्वरात् इति स्मृतेः । तस्यैव देवेषूपदेशाधिकारि-ब्राह्मणाद् एव [त्वादत]{।मर्क्} एव वाराणस्यां तद्-अधीनान् एक-देवान्तर-सत्त्वेऽप्य् अन्येषां ब्राह्मण-देवत्वाभावात् स एव सर्वेभ्यो देहान्ते तारकोपदेशेन ज्ञानं दत्त्वा मोचयतीत्य् अभिप्रेत्योक्तं <strong>गिरिश-भ्रातुर्</strong> इति । धनं विना राज्य-पालनम् अपि दुर्घटं, तद्-दातृत्वाद् अपि तस्यापराधो नोचित इत्य् अभिप्रेत्याह&mdash;धनदस्येति ॥३३॥</p>
<hr>
<p><strong>जीव-गोस्वामी (क्रम-सन्दर्भः) : जघ्निवान्</strong> इति । <strong>यत् तद् एव हेलनं कृतम्</strong> इत्य् अन्वयः । &ldquo;भ्रातृ-घ्ना&rdquo; इति वा स्वामि-पाठः । <strong>महताम्</strong> इति श्री-रुद्राद्य्-अपेक्षया बहुत्वम् ॥३३॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> वैष्णवस्य तवानौचित्यं शृण्व् इत्य् आह&mdash;हेलनम् इति । <strong>जघ्निवान् इति यत् तद् एव हेलनम्</strong> इत्य् अन्वयः । <strong>इति</strong>-शब्दः समाप्त्य्-अर्थकः । सर्वान्ते वा देयः ॥३३॥</p>
<hr>
<p><strong>॥ ४.११.३४-३५ ॥</strong></p>
<p><strong>तं प्रसादय वत्साशु सन्नत्या प्रश्रयोक्तिभिः</strong></p>
<p><strong>न यावन् महतां तेजः कुलं नोऽभिभविष्यति ॥</strong></p>
<p><strong>एवं स्वायम्भुवः पौत्रम् अनुशास्य मनुर् ध्रुवम्</strong></p>
<p><strong>तेनाभिवन्दितः साकम् ऋषिभिः स्व-पुरं ययौ ॥</strong></p>
<p><strong>वंशीधरः (भावार्थ-दीपिका-प्रकाशः) :</strong> वत्सेति । प्रियत्वाभिप्रायेण । यद्वा&mdash;तर्णकस्वभावनिवृत्त्यर्थं साक्षेपाभिप्रायेण वेति । महताम् इति बहुत्वं रुद्राद्यपेक्षया । नाभिभविष्यति न धक्ष्यति ॥ ऋषिभिः साकम् इति । यदि मनुबोधितो न बुध्येत तदा वयं तं बोधयाम एतदर्थम् एवर्षयो मनुना सहागताः स च तद्बोधित एव निवृत्तवैशसो जातस्ततः परमृषिस्थितिप्रयोजनाभावात्ते\ऽपि तेनैव साकं ययुरित्याशयः । स्वपुरं स्वं लोकम् । यद् वा, तेन प्रार्थितो मनुरृषिभिः सहैव स्वपुरं ध्रुवराजधानीपुरम् इत्य् अर्थः ॥३४-३५॥</p>
<p>इति श्रीमद्-भागवत-भावार्थ-दीपिका-प्रकाशे चतुर्थ-स्कन्धे एकादशो\ऽध्यायः ॥११॥</p>
<hr>
<p><em>न कतमेनापि व्याख्यातम्।</em></p>
<hr>
<p>इति सारार्थ-दर्शिन्यां हर्षिण्यां भक्त-चेतसाम् ।</p>
<p>एकादशश् चतुर्थस्य सङ्गतः सङ्गतः सताम् ॥*॥</p>
<hr>
<p>इति श्रीमद्-भागवते महा-पुराणे ब्रह्म-सूत्र-भाष्ये</p>
<p>पारमहंस्यं संहितायां वैयासिक्यां</p>
<p>चतुर्थ-स्कन्धे ध्रुव-चरिते मनु-वाक्यं</p>
<p>नामैकादशोऽध्यायः ।</p>
<p>॥ ४.११ ॥</p>
<hr>
<p><strong>(४.१२)</strong></p>

  </div>
</article>


        

        



    <aside class="card border noPrint" id="section-tree-item-bhAgavatam_gauDIya-prastutiH_04_11_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/purANam_vaiShNavam/bhAgavatam/gauDIya-prastutiH/04/11/">११ </a>
            <a data-toggle="collapse" href="#section-tree-item-body-bhAgavatam_gauDIya-prastutiH_04_11_md" role="button" aria-expanded="false" aria-controls="section-tree-item-body-bhAgavatam_gauDIya-prastutiH_04_11_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-bhAgavatam_gauDIya-prastutiH_04_11_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: ११</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/purANam_vaiShNavam/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/purANam_vaiShNavam/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/purANam_vaiShNavam/actions/workflows/build.yml"><img src="https://github.com/vishvAsa/purANam_vaiShNavam/actions/workflows/build.yml/badge.svg"> Built </a> on 2025 Aug 25 05:46:07 UTC. (<a href="http://google.com/search?q=05%3a46%3a07%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
