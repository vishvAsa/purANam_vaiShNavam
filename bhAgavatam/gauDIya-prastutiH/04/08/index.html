<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>पुराणे विश्वासटिप्पन्यः  | ०८</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/purANam_vaiShNavam/bhAgavatam/gauDIya-prastutiH/04/08/" rel="alternate" type="application/rss+xml" title="पुराणे विश्वासटिप्पन्यः" />
    <link href="/purANam_vaiShNavam/bhAgavatam/gauDIya-prastutiH/04/08/" rel="feed" type="application/rss+xml" title="पुराणे विश्वासटिप्पन्यः" />

    <meta property="og:url" content="https://vishvAsa.github.io/purANam_vaiShNavam/bhAgavatam/gauDIya-prastutiH/04/08/">
  <meta property="og:site_name" content="पुराणे विश्वासटिप्पन्यः">
  <meta property="og:title" content="०८">
  <meta property="og:description" content="(४.८)
अथाष्टमोऽध्यायः
विषयः प्रतिसर्ग-वर्णने ध्रुवोपाख्यानम्—विमातुर् दुरुक्त्या विद्धस्य ध्रुवस्य वन-गमनं तत्र नारदोपदेशेन भगवद्-आराधनं च ।
॥ ४.८.१ ॥
मैत्रेय उवाच—
सनकाद्या नारदश् च ऋभुर् हंसोऽरुणिर् यतिः ।
नैते गृहान् ब्रह्म-सुता ह्य् आवसन्न् ऊर्ध्व-रेतसः ॥**
श्रीधर-स्वामी (भावार्थ-दीपिका) :
दक्ष-कन्यान्वये प्राप्ता दक्ष-यज्ञ-कथोदिता ।
मनु-पुत्रान्वये प्राप्ता ध्रुव-चर्याथ पञ्चभिः ॥
अष्टमे गुरु-दारोक्तिर् ओषमत् सरतः पुरात् ।
निर्गतेन ध्रुवेणाह तपसा तोषणं हरेः ॥
एवं तावन् मनु-कन्यान्वयोक्त्यैव मरीच्य्-आदीनां ब्रह्म-पुत्राणां वंशा वर्णितास् तत्रावशीष्टं किञ्चिद् आह—सनकाद्या इति । नावसन्न् आश्रिताः ऊर्ध्व-रेतसो नैष्ठिकाः । अतस् तेषां वंशो नास्ति ॥१॥">
  <meta property="og:locale" content="en_us">
  <meta property="og:type" content="article">
    <meta property="article:section" content="bhagavatam">

  <meta itemprop="name" content="०८">
  <meta itemprop="description" content="(४.८)
अथाष्टमोऽध्यायः
विषयः प्रतिसर्ग-वर्णने ध्रुवोपाख्यानम्—विमातुर् दुरुक्त्या विद्धस्य ध्रुवस्य वन-गमनं तत्र नारदोपदेशेन भगवद्-आराधनं च ।
॥ ४.८.१ ॥
मैत्रेय उवाच—
सनकाद्या नारदश् च ऋभुर् हंसोऽरुणिर् यतिः ।
नैते गृहान् ब्रह्म-सुता ह्य् आवसन्न् ऊर्ध्व-रेतसः ॥**
श्रीधर-स्वामी (भावार्थ-दीपिका) :
दक्ष-कन्यान्वये प्राप्ता दक्ष-यज्ञ-कथोदिता ।
मनु-पुत्रान्वये प्राप्ता ध्रुव-चर्याथ पञ्चभिः ॥
अष्टमे गुरु-दारोक्तिर् ओषमत् सरतः पुरात् ।
निर्गतेन ध्रुवेणाह तपसा तोषणं हरेः ॥
एवं तावन् मनु-कन्यान्वयोक्त्यैव मरीच्य्-आदीनां ब्रह्म-पुत्राणां वंशा वर्णितास् तत्रावशीष्टं किञ्चिद् आह—सनकाद्या इति । नावसन्न् आश्रिताः ऊर्ध्व-रेतसो नैष्ठिकाः । अतस् तेषां वंशो नास्ति ॥१॥">
  <meta itemprop="wordCount" content="7501">
  <meta name="twitter:card" content="summary">
  <meta name="twitter:title" content="०८">
  <meta name="twitter:description" content="(४.८)
अथाष्टमोऽध्यायः
विषयः प्रतिसर्ग-वर्णने ध्रुवोपाख्यानम्—विमातुर् दुरुक्त्या विद्धस्य ध्रुवस्य वन-गमनं तत्र नारदोपदेशेन भगवद्-आराधनं च ।
॥ ४.८.१ ॥
मैत्रेय उवाच—
सनकाद्या नारदश् च ऋभुर् हंसोऽरुणिर् यतिः ।
नैते गृहान् ब्रह्म-सुता ह्य् आवसन्न् ऊर्ध्व-रेतसः ॥**
श्रीधर-स्वामी (भावार्थ-दीपिका) :
दक्ष-कन्यान्वये प्राप्ता दक्ष-यज्ञ-कथोदिता ।
मनु-पुत्रान्वये प्राप्ता ध्रुव-चर्याथ पञ्चभिः ॥
अष्टमे गुरु-दारोक्तिर् ओषमत् सरतः पुरात् ।
निर्गतेन ध्रुवेणाह तपसा तोषणं हरेः ॥
एवं तावन् मनु-कन्यान्वयोक्त्यैव मरीच्य्-आदीनां ब्रह्म-पुत्राणां वंशा वर्णितास् तत्रावशीष्टं किञ्चिद् आह—सनकाद्या इति । नावसन्न् आश्रिताः ऊर्ध्व-रेतसो नैष्ठिकाः । अतस् तेषां वंशो नास्ति ॥१॥">
<script type="text/javascript">
    
    let baseURL = "https:\/\/vishvAsa.github.io\/purANam_vaiShNavam\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/purANam_vaiShNavam\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/purANam_vaiShNavam\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/purANam_vaiShNavam\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/purANam_vaiShNavam\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvya\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/purANam_vaiShNavam\/bhAgavatam\/gauDIya-prastutiH\/04\/08\/".replace(basePath, "/");
  pageVars.pageParams = {};
  pageVars.pageSource = "bhAgavatam\/gauDIya-prastutiH\/04\/08.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/purANam_vaiShNavam/webpack_dist/uiLib-bundle.js"></script>







    <link rel="stylesheet" href="/purANam_vaiShNavam/webpack_dist/uiLib.css">
<link rel="stylesheet" href="/purANam_vaiShNavam/css/uiLibPrint.css" media="print" >
<link rel="stylesheet" href="/purANam_vaiShNavam/css/fonts.css" >
<link rel="stylesheet" href="/purANam_vaiShNavam/css/@fortawesome/fontawesome-free/css/solid.min.css">

<link rel="stylesheet" href="/purANam_vaiShNavam/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/08/" />
<link rel="alternate" hreflang="sa-Deva" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/08/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/08/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/08/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/08/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/08/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/08/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/08/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/08/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/08/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/08/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/08/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/08/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/08/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/08/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/08/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/08/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/08/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/08/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/08/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/08/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/08/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/08/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/08/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/08/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/08/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/08/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/08/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/08/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/08/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/08/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/08/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/08/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/08/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/08/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/08/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/08/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/08/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/08/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/08/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/08/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/08/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/08/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/08/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/08/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">पुराणे विश्वासटिप्पन्यः <br/> ०८</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/purANam_vaiShNavam/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="०८">०८</h1>
    
    <a id="editLink" class="btn btn-primary noPrint"  href="https://github.com/vishvAsa/purANam_vaiShNavam/edit/content/bhAgavatam/gauDIya-prastutiH/04/08.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <p><strong>(४.८)</strong></p>
<p><strong>अथाष्टमोऽध्यायः</strong></p>
<details><summary>विषयः</summary>
<p>प्रतिसर्ग-वर्णने ध्रुवोपाख्यानम्&mdash;विमातुर् दुरुक्त्या विद्धस्य ध्रुवस्य वन-गमनं तत्र नारदोपदेशेन भगवद्-आराधनं च ।</p>
</details>
<p><strong>॥ ४.८.१ ॥</strong></p>
<p><strong>मैत्रेय उवाच&mdash;</strong></p>
<p><strong>सनकाद्या नारदश् च ऋभुर् हंसोऽरुणिर् यतिः ।</strong><br>
नैते गृहान् ब्रह्म-सुता ह्य् आवसन्न् ऊर्ध्व-रेतसः ॥**</p>
<p><strong>श्रीधर-स्वामी (भावार्थ-दीपिका) :</strong></p>
<p>दक्ष-कन्यान्वये प्राप्ता दक्ष-यज्ञ-कथोदिता ।</p>
<p>मनु-पुत्रान्वये प्राप्ता ध्रुव-चर्याथ पञ्चभिः ॥</p>
<p>अष्टमे गुरु-दारोक्तिर् ओषमत् सरतः पुरात् ।</p>
<p>निर्गतेन ध्रुवेणाह तपसा तोषणं हरेः ॥</p>
<p>एवं तावन् मनु-कन्यान्वयोक्त्यैव मरीच्य्-आदीनां ब्रह्म-पुत्राणां वंशा वर्णितास् तत्रावशीष्टं किञ्चिद् आह&mdash;सनकाद्या इति । नावसन्न् आश्रिताः ऊर्ध्व-रेतसो नैष्ठिकाः । अतस् तेषां वंशो नास्ति ॥१॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> पञ्चभिरधुनोच्यत इति शेषः । गुरुदारा मातृसपत्नी तस्या उक्तेर्यो रोषो मत्सरश् च भ्रात्रुत्कर्षासहनजस्ताभ्याम् इति द्विवचनान्ताभ्यां तसिः ॥ तत्र ब्रह्मपुत्रेषु अत ऊर्ध्वरेतस्त्वात् । तेषां सनकादीनाम् ॥१॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्</em>*।***</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong></p>
<p>विमातुर् वाग्-विष-प्लुष्टो मातुर् वाग्-अमृताप्लुतः ।</p>
<p>ध्रुवोऽष्टए मधुवने तपसातोषयद् धरिम् ॥</p>
<p>तद् एवं मनोः कन्या-वंशोक्त्यैव मरीच्य्-आदीनां ब्रह्म-पुत्राणां वंशा वर्णिताः । इदानीं तस्य पुत्र-वंशे वक्तव्येऽपि लाघवाद् अवशिष्टानां ब्रह्म-पुत्राणां वंश-जिज्ञासायाम् आह&mdash;सनकाद्या इति ॥१॥</p>
<hr>
<p><strong>॥ ४.८.२ ॥</strong></p>
<p><strong>मृषा-धर्मस्य भार्यासीद् दम्भं मायां च शत्रु-हन् ।</strong><br>
असूत मिथुनं तत् तु निरृतिर् जगृहेऽप्रजः ॥**</p>
<p><strong>श्रीधर-स्वामी (भावार्थ-दीपिका) :</strong> अधर्मोऽपि ब्रह्म-पुत्रस् तस्य वंशम् आह&mdash;मृषेति चतुर्भिः । दम्भः पर-प्रतारणम् । माया तद्-उचिता चेष्टा । तयोः सोदरयोर् अपि दाम्पत्यम् अधर्मांशतया । एवम् उपर्य् अपि । अप्रजोऽपुत्रः ॥२॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> हेयत्वेन त्यक्तुमधर्मवंशम् आह हे शत्रुहन्न् इति । अधर्म एव शत्रुस्तं भवद्विध एव हन्तीत्यभिप्रायः । तत् मिथुनम् । निरृतिर् इति नरकाधिष्ठातृदेवता रक्षस्तुल्यस्वभावास्ति । यद् वा, दिक्पालो\ऽलक्ष्म्यधिष्ठातृदेवता निरृतिः स्याद् अलक्ष्म्यां तु दिक्पाले नरकाधिपे इति कोशात् ॥२॥</p>
<hr>
<p><strong>जीव-गोस्वामी (क्रम-सन्दर्भः) :</strong> एवं श्री-कर्दम-कन्या-रूपाणां सात्त्विक-शक्ति-देवीनां विवरणम् उक्त्वा तामस-शक्ति-देवीनाम् आह&mdash;मृषेति । निरृतिर् नैरृतकाणाधिपतिः ॥२॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> अधर्मोऽपि ब्रह्म-पुत्रस् तस्य वंशम् आह&mdash;मृषेति । हे शत्रुहन्न् इति । अधर्म एव शत्रुस् तं भवद्-विधा हन्तीत्य् अर्थः । दम्भः पर-प्रतारणम् । माया तद्-उचिता क्रिया । तयोः सोदरयोर् अपि दाम्पत्यम् अधर्मांशतया । निरृतिर् नैरृत-कोणाधिपतिः ॥२॥</p>
<hr>
<p><strong>॥ ४.८.३ ॥</strong></p>
<p><strong>तयोः समभवल् लोभो निकृतिश् च महा-मते ।</strong><br>
ताभ्यां क्रोधश् च हिंसा च यद् दुरुक्तिः स्वसा कलिः ॥**</p>
<p><strong>श्रीधर-स्वामी (भावार्थ-दीपिका) :</strong> निकृतिः शठता । यत् याभ्यां कलिश् च तस्य स्वसा दुरुक्तिश् चेत्य् अर्थः ॥३॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> तयोर्दंभ माययोः । हे महामते तव महे सर्वपूज्ये हरावासमन्तान्मतिर् यस्य तथाविधत्त्वाल्लोभादयो न सन्तीति भावः । ताभ्यां लोभनिकृतिभ्याम् । इत्य् अर्थ इति व्याख्येयम् ॥३॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> निकृतिः शठता । यत् याभ्यां कलिश् च तस्य स्वसा दुरुक्तिश् च ॥३॥</p>
<hr>
<p><strong>॥ ४.८.४ ॥</strong></p>
<p><strong>दुरुक्तौ कलिर् आधत्त भयं मृत्युं च सत्तम ।</strong><br>
तयोश् च मिथुनं जज्ञे यातना निरयस् तथा ॥**</p>
<p><strong>श्रीधर-स्वामी (भावार्थ-दीपिका) :</strong> यातना तीव्र-वेदना ॥४॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> सत्तमेति । कलिसंबन्धाभावम् आह कलिना धीरभीरुणा इत्याद्युक्तेः । तयोर्मृत्युभययोः ॥४॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> एवम् अत्र शास्त्रे भक्तेर् अभिधेयत्वेन तस्याःश् चानुकूल-प्रतिकूल-वस्तु-जिज्ञासायां वर्जनीयत्वेनाधर्म-वंशो नरकान्त उक्तः ॥४॥</p>
<hr>
<p><strong>॥ ४.८.५ ॥</strong></p>
<p><strong>सङ्ग्रहेण मयाख्यातः प्रतिसर्गस् तवानघ ।</strong><br>
त्रिः श्रुत्वैतत् पुमान् पुण्यं विधुनोत्य् आत्मनो मलम् ॥**</p>
<p><strong>श्रीधर-स्वामी (भावार्थ-दीपिका) : प्रतिसर्गो</strong>ऽनुसर्ग एव । यद् वा, प्रतिसर्गः प्रलयः । अधर्मस्य प्रलय-हेतुत्वात् प्रतिसर्गत्वम् । एतद् एतम् अधर्म-वंशम् । <strong>पुण्यम्</strong> इति वर्जन-द्वारा पुण्य-हेतुत्वात् ॥५॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> इह शास्त्रे\ऽभिधेयत्वेन तस्याश् चानुकूल-प्रतिकूल-वस्तु-जिज्ञासायां वर्जनीयत्वेनाधर्म-वंशो नरकान्तः सङ्ग्रहेण सङ्क्षेपेणोक्तः । अनुसर्गः पश्चात् सर्गः पृष्ठ-भागीय इत्य् अर्थः । अधर्मः पृष्ठतो यस्मात् इत्य् उक्तेः । <strong>अनघ</strong> इति त्वयायं नानुभूत इति भावः । त्रिः श्रवणं तु दृढीकरणार्थम् । आत्मनश् चेतसो मलं दंभादि-रूपम् एव ॥५॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> सङ्ग्रहेण सङ्क्षेपेण । प्रतिसर्गः प्रलयः, प्रलय-हेतुत्वात् प्रलयः । हे अनघेति अधर्म-वंशोऽयं त्वया नानुभूत इति भावः । पुण्यं वर्जन-द्वारा पुण्य-करम् ॥५॥</p>
<hr>
<p><strong>॥ ४.८.६ ॥</strong></p>
<p><strong>अथातः कीर्तये वंशं पुण्य-कीर्तेः कुरूद्वह ।</strong><br>
स्वायम्भुवस्यापि मनोर् हरेर् अंशांश-जन्मनः ॥**</p>
<p><strong>मध्वाचार्यः (भागवत-तात्पर्यम्) :</strong> आविष्टा हरिणा जीवा ब्रह्मा दक्षो मनुः पृथुः ।</p>
<p>शक्राद्या ऋषयश् चैव मत्स्य-व्यासादयो हरिः ॥ इति ब्रह्म-वैवर्ते ॥६॥</p>
<hr>
<p><strong>श्रीधर-स्वामी (भावार्थ-दीपिका) :</strong> हरेर् अंशो ब्रह्मा तस्यांशाद् देहार्धज् जन्म यस्य ॥६॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> वक्तव्यकथायाः समाप्तत्वादतः परं किं वक्तव्यम् इति तत्राह अथात इति । अथेत्यनेन पूर्वस्माद्वक्ष्यमाणस्यार्थस्य मङ्गलत्वं वक्ति । यतो\ऽधर्मादिकं हेयमत उपादेयं कथयामीत्यत इति । यद् वा, अथातो ब्रह्मजिज्ञासा - अथात आदेशमप्राक्ष्म इतिवत् श्रुतिसूत्रतुल्यत्वमस्योपाख्यानस्य सूचितम् इति । अपिना वंशाधिक्यं च सूचितम् । कुरूद्वहेति । भवदीयवंशवदयम् अपि वंशो वर्णनार्ह एवेत्याह । यद् वा, हरेरंशानां ध्रुवपृथुदत्तयज्ञर्षभाणां जन्म यतस् तस्य यज्ञदत्तयोर्दौहित्रत्वं ध्रुवस्य पौत्रत्वं पृथोर्ध्रुवप्रपौत्रत्वमृषभस्यापि प्रपौत्रत्वं चास्तीति विवेकः । अत्रैवं बोध्यं वत्सां मनोरुच्चपदः स्वसारम् इति कर्दमप्रार्थनायां मुनिकर्तृकपूर्वनामोच्चारणेन ज्येष्ठत्वे प्रतीते\ऽप्य् उच्चपदस्तथापि प्रियव्रतोत्तानपदोः स्वसेयमित्य् अत्रान्यत्रापि प्रियव्रतोत्तानपादौ शतरूपापतेः सुतौ अत्रापि च द्वन्द्वे प्रियव्रतस्यैव ज्येष्ठत्वेन प्राधान्यात्पूर्वनिपाताज्ज्येष्ठत्वं सिद्ध्यति । तद्वंशस्य प्रथमं वर्णनीयत्वाद्यदुत्तानपदो वंशवर्णनं पूर्वं कृतं तद्भक्तबाहुल्योत्सुकतयेति बोध्यं, स्वतन्त्रेच्छस्य मुनेः पर्यनुयोगानर्हत्वाद् इति न्यायेन वा बोध्यम् । किं च, पूर्वं प्रियव्रतेनैव राज्यं कृतं यदा विरजसन्तत्यन्तस्तद्वंशः समाप्तिमितस्तदा पुनर् उत्तानपाद्राजाभूत् । प्रियव्रतादिराज्यकाले स योगसमाधिनिष्ठस्तपोनिष्ठो वा तद्वंशसमाप्तौ स्वर्गादागत्य मनुना ब्रह्मणा च पुनस्तस्मै राज्यं दत्तं समाधेरुत्थाप्य मन्वागमनं हि ध्रुवानुशासनार्थागमनवत्संभावितम् एव । अन्यथा प्रथमं प्रियव्रतराज्याभावे भूमण्डलजलधिमेखलमाकलय्येति ध्रुवचरितोक्तिः समुद्रमुपविस्तीर्णम् इति प्राचेतसोपाख्यानोक्तिश् च न सङ्गच्छेत । प्रियव्रतात्पूर्वं समुद्राद्य्-अभावात्समुद्रादीनां तद्रथचरणनेमिनिम्नोद्भूतत्वस्य यो निमिनिम्नैरकरोच्छायां घ्नन्सप्तवारिधीन् इत्य्-आदिनोक्तत्वाद् इति प्रतिभाति । युगपदेकभूमण्डले चक्रवर्तिद्वयासंभवात् ॥६॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> हरेर् अंशांशानां कपिल-दत्त-यज्ञ-पृथु-ऋषभादीनां जन्म यतस् तस्य ॥६॥</p>
<hr>
<p><strong>॥ ४.८.७ ॥</strong></p>
<p><strong>प्रियव्रतोत्तानपादौ शतरूपा-पतेः सुतौ ।</strong><br>
वासुदेवस्य कलया रक्षायां जगतः स्थितौ ॥**</p>
<p><strong>मध्वाचार्यः (भागवत-तात्पर्यम्) :</strong></p>
<blockquote>
<p>प्रियव्रतोत्तानपाद-प्रमुखेषु हरिः स्वयम् । &gt;
आविष्टः स्मरण्स्मृतेषु ऋषभाद्याः स्वयं हरिः ॥ इति हरिवंशेषु &gt; ॥७॥</p></blockquote>
<hr>
<p><strong>श्रीधर-स्वामी (भावार्थ-दीपिका) :</strong> जगतो रक्षायां स्थितौ ॥७॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> वासुदेवस्य कलया कलारूपेण विष्णुना या जगतो रक्षा तस्यां स्थितौ विष्णोर्वासुदेवकलारूपत्वं श्रीदशमस्कन्धोपक्रमे वर्णयिष्यामः ॥७॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> वासुदेवस्य कलया कला-रूपेण विष्णुना या जगतो रक्सा तस्यां क्रियायां स्थितौ ॥७॥</p>
<hr>
<p><strong>॥ ४.८.८ ॥</strong></p>
<p><strong>जाये उत्तानपादस्य सुनीतिः सुरुचिस् तयोः ।</strong><br>
सुरुचिः प्रेयसी पत्युर् नेतरा यत्-सुतो ध्रुवः ॥**</p>
<p><strong>श्रीधर-स्वामी (भावार्थ-दीपिका) :</strong> सुनीतिः सुरुचिश् च जाये । तयोर् मध्ये इतरा सुनीतिः ॥८॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> प्रियव्रतोत्तानपात्पत्नी पितरौ तु ग्रन्थान्तरादवसेयौ । उक्तम् अपि स्कान्दीयकेदारखण्डे&mdash;</p>
<blockquote>
<p>कर्दमस्य सुता देवी काम्या नाम्नी प्रियव्रतम् । &gt;
पतिं लेभे सूनृता तु धर्मकन्योच्चपादकम् ॥</p></blockquote>
<p>इति प्रियव्रतस्य विश्व-रूपदुहिता बर्हिष्मत्यपि भार्यासीद् इति वक्ष्यति पञ्चम-स्कन्धे । सूनृतेति । सुनीतेरे व नामान्तरम् एवं सुरुचिपितापि तदानीन्तनः प्रजापतिविशेषो ज्ञेयः । तयोः सुनीतिसुरुच्योः । इतरा सुनीतिः ॥८॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> तयोर् जाययोर् मध्ये ॥८॥</p>
<hr>
<p><strong>॥ ४.८.९ ॥</strong></p>
<p><strong>एकदा सुरुचेः पुत्रम् अङ्कम् आरो\ऽप्य् अ लालयन् ।</strong><br>
उत्तमं नारुरुक्षन्तं ध्रुवं राजाभ्यनन्दत ॥**</p>
<p><strong>श्रीधर-स्वामी (भावार्थ-दीपिका) :</strong> तयोः प्रियाप्रियत्वे प्रपञ्चयन् ध्रुव-चरित्रम् आह पञ्चभिर् अध्यायैः । सुरुचेः पुत्रम् उत्तम-संज्ञं लालयन् ॥९॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> नाभ्यनन्दत नाङ्ग्यकरोत् ॥९॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> सुरुचेः पुत्रम् उत्तम-संज्ञम् ॥९॥</p>
<hr>
<p><strong>॥ ४.८.१० ॥</strong></p>
<p><strong>तथा चिकीर्षमाणं तं सपत्न्यास् तनयं ध्रुवम् ।</strong><br>
सुरुचिः शृण्वतो राज्ञः सेर्ष्यम् आहातिगर्विता ॥**</p>
<p><strong>श्रीधर-स्वामी (भावार्थ-दीपिका) :</strong> तथा अङ्कारोहणं चिकीर्षमाणम् ॥१०॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> सेर्ष्यं यथा भवति तथा ॥१०॥</p>
<hr>
<p><strong>जीव-गोस्वामी (क्रम-सन्दर्भः), विश्वनाथ-चक्रवर्ती (सारार्थ-दर्शिणी) :</strong> <em>न व्याख्यातम्।</em></p>
<hr>
<p><strong>॥ ४.८.११ ॥</strong></p>
<p><strong>न वत्स नृपतेर् धिष्ण्यं भवान् आरोढुम् अर्हति ।</strong><br>
न गृहीतो मया यत् त्वं कुक्षाव् अपि नृपात्मजः ॥**</p>
<p><strong>श्रीधर-स्वामी (भावार्थ-दीपिका) :</strong> गर्वोक्तिम् एवाह त्रिभिः&mdash;नेति । नृपतेर् धिष्ण्यम् आसनं नृपात्मजोऽपि भवान् नारोढुम् अर्हति ॥११॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> वत्सेति साक्षेपा संबुद्धिः वत्सवदज्ञोसीत्यभिप्रायः । नृपात्मज इति । न हि नृपात्मजत्वम् एव राज्यासनारोहकरं किन्तु राज्ञ्यात्मजत्वम् । नृपात्मजत्वस्य दास्यादिपुत्रे\ऽपि संभवादित्य् अभिप्रायः । नैवं धृत इति पाठे एवमुत्तमवत्कुक्षौ न धृतः, अपि न कदाचिल्लालनार्थं कुक्षौ कटिपरिदेशे न गृहीत इत्य् उक्तम् । वस्तुतस् तु यस्त्वं हरिभक्तो मया लालनार्थम् अपि कुक्षौ न धृतोस्यहो मे भाग्यमान्द्यम् इति वागर्थः । तथा नृपतेर्धिष्ण्यमात्रमारोढुं नार्हसि किं तु सर्वोत्कृष्टं विष्णुपदं, हे नृपतेर्नरपालकस्य विष्णोर्वत्स प्रिय! नृपपदमत्रोपलक्षणं नृप आत्मजो यस्येति तथा तव पुत्रस्यापि राज्यं भविष्यति तव तत्र कः सन्देह इति भावः । वत्सः पुत्रे प्रिये चाद्यवर्षे धेनुसुते च ना । उरसि क्लीबम् इति धरणिः ॥११॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> धिष्ण्यम् आसनं यद् यस्मात् नृपात्मजोऽपि त्वं मया कक्षौ न गृहीतः ॥११॥</p>
<hr>
<p><strong>॥ ४.८.१२ ॥</strong></p>
<p><strong>बालोऽसि बत नात्मानम् अन्य-स्त्री-गर्भ-सम्भृतम् ।</strong><br>
नूनं वेद भवान् यस्य दुर्लभेऽर्थे मनोरथः ॥**</p>
<p><strong>श्रीधर-स्वामी (भावार्थ-दीपिका), जीव-गोस्वामी (क्रम-सन्दर्भः) :</strong> <em>न व्याख्यातम्</em>*।***</p>
<hr>
<p><strong>वंशीधरः (भावार्थ-दीपिका-प्रकाशः) :</strong> दुर्लभे राज्यासनारोहण-रूपे यस्य तव ॥१२॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> त्वं बालोऽस्य् अत एव नात्मानम् इत्य्-आदि ॥१२॥</p>
<hr>
<p><strong>॥ ४.८.१३ ॥</strong></p>
<p><strong>तपसाराध्य पुरुषं तस्यैवानुग्रहेण मे ।</strong><br>
गर्भे त्वं साधयात्मानं यदीच्छसि नृपासनम् ॥**</p>
<p><strong>श्रीधर-स्वामी (भावार्थ-दीपिका) :</strong> पुरुषम् ईश्वरम् ॥१३॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> पुरुषम् आराध्येति भक्तं-मन्येयं राज्ञः सन्निधौ, न तु वस्तुतो हरि-भक्तेयम् । त्वम् आत्मानं मम गर्भे साधयेति सम्प्रत्य् एव त्रि-चतुरैः पञ्च-षैर् वा व्रतैर् मद्-गर्भ-प्राप्ति-साधनैर् हरिं सन्तोष्य त्वं शीघ्रं म्रियस्व । तन्-मातरम् अहं रुदतीं पश्येयम् इत्य् एवं तव च मम च सुखं भवत्व् इति भावः ॥१३॥</p>
<hr>
<p><strong>॥ ४.८.१४ ॥</strong></p>
<p><strong>मैत्रेय उवाच&mdash;</strong></p>
<p><strong>मातुः सपत्न्याः स दुरुक्ति-विद्धः</strong></p>
<p><strong>श्वसन् रुषा दण्ड-हतो यथाहिः ।</strong></p>
<p><strong>हित्वा मिषन्तं पितरं सन्न-वाचं</strong></p>
<p><strong>जगाम मातुः प्ररुदन् सकाशम् ॥</strong></p>
<p><strong>श्रीधर-स्वामी (भावार्थ-दीपिका) :</strong> मिषन्तं पश्यन्तम् । सन्न-वाचम् ॥१४॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> तर्हि राज्यासनलाभः कथं स्यात्तत्राह&mdash;तपसेति । पुरुष नारायणम् । तस्य पुरुषस्य गर्भे साधय संप्रत्येव त्रिचतुरैः पञ्चषैर्व्रतैर्मद्भर्तृप्राप्तिसाधनैर्हरिं सन्तोष्य त्वं शीघ्रं म्रियस्व । त्वन्मातरं रुदन्तीं पश्येयमित्य् एवं तव च मम च सुखं भवत्व् इति भावः । पुरुषमाराध्येति भक्तंमन्येयं नृपसन्निधाने न तु भक्तेयम् इति भावः ॥१३-१४॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> मिषन्तं पश्यन्तम् । सन्न-वाचं स्त्रैनत्वात् कुण्ठित-वाचम् ॥१४॥</p>
<hr>
<p><strong>॥ ४.८.१५ ॥</strong></p>
<p><strong>तं निःश्वसन्तं स्फुरिताधरोष्ठं</strong></p>
<p><strong>सुनीतिर् उत्सङ्गम् उदूह्य बालम् ।</strong></p>
<p><strong>निशम्य तत्-पौर-मुखान् नितान्तं</strong></p>
<p><strong>सा विव्यथे यद् गदितं सपत्न्याः ॥</strong></p>
<p><strong>श्रीधर-स्वामी (भावार्थ-दीपिका) : उदूह्य</strong>आरो\ऽप्य् अ । अन्तः-पुर-जन-मुखात् श्रुत्वा ॥१५॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> पुरे\ऽतःपुरे भवाः पौरा दासीजनास् तेषां मुखात् । अत्रापि पुरपदमेकदेशोच्चारणन्यायेनान्तःपुरं वक्तीति निशम्य भानुनन्दनीतिवत् । तत्सपत्न्युदितम् । नितान्तमतिशयेन सा सुनीतिः । विव्यथे दुःखिता बभूव ॥१५॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) : उदूह्य</strong> आरो\ऽप्य् अ ॥१५॥</p>
<hr>
<p><strong>॥ ४.८.१६ ॥</strong></p>
<p><strong>सोत्सृज्य धैर्यं विललाप शोक-</strong></p>
<p><strong>दावाग्निना दाव-लतेव बाला ।</strong></p>
<p><strong>वाक्यं सपत्न्याः स्मरती सरोज-</strong></p>
<p><strong>श्रिया दृशा बाष्प-कलाम् उवाह ॥</strong></p>
<p><strong>श्रीधर-स्वामी (भावार्थ-दीपिका) :</strong> शोक एव <strong>दावाग्निस्</strong> तेन । <strong>दाव्</strong>आग्नि-गता <strong>लतेव</strong> स्थिता सा <strong>बाला विलापं चकार</strong> ॥१६॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> दावलतापि वह्निस्पर्शाच्चटचटेति शब्दं कुर्वती प्रस्विन्नेव जलमप्यश्रुवन्मुञ्चतीति भावः । हेतौ तृतीया । प्राप्तेतिपदाध्याहारो वा । बालेति परिचारकस्त्रीतुल्यताम् आह&mdash;बाला त्रुटिस्त्रियोः इति मेदिनी ॥१६॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) : दाव-लता</strong> वन-लता ॥१६॥</p>
<hr>
<p><strong>॥ ४.८.१७ ॥</strong></p>
<p><strong>दीर्घं श्वसन्ती वृजिनस्य पारम्</strong></p>
<p><strong>अपश्यती बालकम् आह बाला ।</strong></p>
<p><strong>मामङ्गलं तात परेषु मंस्था</strong></p>
<p><strong>भुङ्क्ते जनो यत् पर-दुःखदस् तत् ॥</strong></p>
<p><strong>श्रीधर-स्वामी (भावार्थ-दीपिका) : वृजिनस्य</strong> दुःखस्य । <strong>अमङ्गलम्</strong> अपराधं <strong>परेषु मा मंस्थाः</strong> । <strong>यद्</strong> यतः <strong>परेभ्यो दुःखं ददाति</strong> यः स स्व-दत्तम् एव दुःखं <strong>भुङ्क्ते</strong> ॥१७॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> शलभभक्षितसश्यवत्पूर्वकृतकर्मणो\ऽपरिहार्यत्वं पश्यन्त्याह&mdash;हे तातेति । प्रियत्वं द्योतयन्ती तत्र स्वासामर्थ्यमाहेत्यभिप्रायः ॥१७॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) : अमङ्गलं</strong> दोषं विमात्रे मा देहि । प्राचीन-स्व-कृत-दुष्कृत-फलम् एव त्वम् अन्वभूर् इत्य् आह । <strong>यद्</strong> यतः <strong>परेभ्यो दुःखं ददाति</strong> यः, स [<strong>तत्</strong>] स्व-दत्तम् एव <strong>भुङ्क्ते</strong> ॥१७॥</p>
<hr>
<p><strong>॥ ४.८.१८ ॥</strong></p>
<p><strong>सत्यं सुरुच्याभिहितं भवान् मे</strong></p>
<p><strong>यद् दुर्भगाया उदरे गृहीतः ।</strong></p>
<p><strong>स्तन्येन वृद्धश् च विलज्जते यां</strong></p>
<p><strong>भार्येति वा वोढुम् इडस्पतिर् माम् ॥</strong></p>
<p><strong>श्रीधर-स्वामी (भावार्थ-दीपिका) :</strong> दुर्भगया मया उदरे गृहीतस् तस्या एव स्तन्येन वृद्धश् च । दुर्भगत्वम् एवाह । यां माम् इडस्पतिर् भू-पतिर् भार्येति वोढुं स्वीकर्तुं विलज्जते । वा-शब्दाद् दासीत्य् अपि ॥१८॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> परेण द्वेषादुक्तम् अपि गुणग्राहिणस्तत्पथ्यम् एव प्रतिभातीत्य् आह&mdash;सत्यम् इति । विलज्जते मद्रक्षणपालने यो भारस्तं वोढुं त्रपत इत्य् अर्थः । स्वास्याननुरूपतामननेनेति भावः । इडस्पतिरिहेडाया इडसादेशश्छान्दसः । इडा भूमिस्तस्याः पतिः मे दुर्भगाया इति षष्ट्यौ तृतीयार्थे, तस्या दुर्भगाया एव स्तन्येन क्षीरेण न तु पितृदत्तरसायनेनेति भावः ॥१८॥</p>
<hr>
<p><strong>जीव-गोस्वामी (क्रम-सन्दर्भः) :</strong> वाचोढुम् इति चित्सुख-पुण्यारण्यौ । वाचा ऊढुं वक्तुम् इत्य् अर्थः ॥१८॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> गृहीतः धृतः । दुर्भगत्वम् एवाह&mdash;यां माम् इडस्पतिर् भू-पतिर् भार्येति वोढुम् इयं मे भार्या भवतीति बुद्ध्या यो मद्-रक्षण-पालन-भारः, तं वोढुम् लज्जते । वा-शब्दाद् दासीति भावम् अपि ॥१८॥</p>
<hr>
<p><strong>॥ ४.८.१९ ॥</strong></p>
<p><strong>आतिष्ठ तत् तात विमत्सरस् त्वम्</strong></p>
<p><strong>उक्तं समात्रापि यद् अव्यलीकम् ।</strong></p>
<p><strong>आराधयाधोक्षज-पाद-पद्मं</strong></p>
<p><strong>यदीच्छसेऽध्यासनम् उत्तमो यथा ॥</strong></p>
<p><strong>श्रीधर-स्वामी (भावार्थ-दीपिका) :</strong> पितृ-भार्यात्वेन मात्रा समा मातुः सपत्नी तयापि, यद् उक्तं&mdash;तपसाराध्य पुरुषम् इत्य्-आदि तद् आतिष्ठ कुरु । अध्यासनं यदीच्छसि ॥१९॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> मात्रा समा स-माता तया विमात्रापि त्वद्-वधम् अभिलषन्त्यापि यद् उक्तं तद् आतिष्ठ कुरु । अव्यलीकं तद् अपि प्रियं न भवति । न हि हरि-भजनं कस्याप्य् अप्रियम् अतो विमत्सरस् तस्या द्वेषं परित्यज्येत्य् अर्थः । मम रोदनम् आजन्म विधात्रा ललाटे लिखितम् एव तव तु सुखं भवत्व् इति भावः ॥१९॥</p>
<hr>
<p><strong>॥ ४.८.२० ॥</strong></p>
<p><strong>यस्याङ्घ्रि-पद्मं परिचर्य विश्व-</strong></p>
<p><strong>विभावनायात्त-गुणाभिपत्तेः ।</strong></p>
<p><strong>अजोऽध्यतिष्ठत् खलु पारमेष्ठ्यं</strong></p>
<p><strong>पदं जितात्म-श्वसनाभिवन्द्यम् ॥</strong></p>
<p><strong>श्रीधर-स्वामी (भावार्थ-दीपिका) :</strong> परिचर्य निषेव्य । विश्वस्य विभावनाय पालनाय आत्ता स्वीकृता गुणाभिपत्तिः सत्त्व-गुणाधिष्ठानं येन, तस्य । जित आत्मा मनः श्वसनः प्राणश् च यैस् तैर् अभिवन्द्यम् ॥२०॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> मात्रा समा समाता तया विमात्रापि त्वद्-वधमभिलषन्त्यापि यत्तप उक्तं तत्कुरु अव्यलीकं प्रियं तत्, न हि हरिभजनं कस्याप्यप्रियम्भवति विमत्सरः तस्या द्वेषं परित्यज्येत्य् अर्थः । मम रोदनमाजन्म विधात्रा ललाटे लिखितं तव सुखं भवत्व् इति भावः । अलीकमप्रिये\ऽपि स्याद् दिव्ये सत्ये नपुंसकम् इति मेदिनी । विशेषेणालीकं व्यलीकं न व्यलीकमव्यलीकम् । अध्यासनमधिकमासनम् उद्गतं तमो\ऽज्ञानं यस्य स तथा यथा ज्ञानी भगवत्प्राप्तये तत्पादं सेवते तं च प्राप्नोति तथा त्वम् अपि तं प्राप्स्यसीति भावः ॥१९-२०॥</p>
<hr>
<p><strong>जीव-गोस्वामी (क्रम-सन्दर्भः) :</strong> यस्याङ्घ्रीति । परिचर्य निषेव्य आत्ता सान्निध्य-मात्रेणापकृता गुणाभिपत्तिर् गुण-साम्यं प्रकृतिर् येन, तस्य वन्द्यम् इत्य् अत्र पद्यम् इति सम्बन्ध-सम्मत<sup id="fnref:1"><a href="#fn:1" class="footnote-ref" role="doc-noteref">1</a></sup>-पाठान्तरम् ॥२०॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> ननु किं हरिम् आराध्य तस्याः पापीयस्याः गर्भं प्रवेक्ष्यामीति तत्र सा वराकी खलु का, तस्याः किङ्करस् त्वत्-पितैव वराको दीन-बुद्धिस् त्वं ब्रह्म-पदाद् अप्य् उत्कृष्टं पदं प्राप्तुं पारयिष्यसि, तद् इतः शीघ्रं व्रज । हरिं भज मा विषीदेत्य् आह&mdash;यस्येति चतुर्भिः । विश्वस्य विभावनाय पालनाय आत्ता स्वीकृता गुणाभिपत्तिः सत्त्व-गुणाधिष्ठानं येन तस्य । जितात्म-श्वसनैर् विजित-मनः-प्राणैर् योगिभिर् अभिवन्द्यम् ॥२०॥</p>
<hr>
<p><strong>॥ ४.८.२१ ॥</strong></p>
<p><strong>तथा मनुर् वो भगवान् पितामहो</strong></p>
<p><strong>यम् एक-मत्या पुरु-दक्षिणैर् मखैः ।</strong></p>
<p><strong>इष्ट्वाभिपेदे दुरवापम् अन्यतो</strong></p>
<p><strong>भौमं सुखं दिव्यम् अथापवर्ग्यम् ॥</strong></p>
<p><strong>श्रीधर-स्वामी (भावार्थ-दीपिका) :</strong> एक-मत्या सर्वान्तर्यामि-दृष्ट्या ॥२१॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> चतुर्मुखस्य भगवत्पुत्रत्वेन तत्प्रसादयोग्यतया तस्य तादृशैश्वर्यप्राप्तिर्युक्तैवास्मत्पूर्वजेन केनाप्तं येन श्रद्धयास्माकम् अपि तत्र झटिति प्रवृत्तिः स्यात्तत्राह&mdash;तथेति । यथाजस् तथा अन्यतो भक्त्यादिव्यतिरिक्तसाधनेनान्येभ्यो देवेभ्यो वा भौमं मन्वन्तराधिपत्यं दिव्यं स्वर्गसम्बन्धि आपवर्ग्यं कैवल्यसम्बन्धि, अथेत्यनेन देहत्यागानन्तरम् एवापवर्गसुखावाप्तिर्न जन्मातरं प्राप्येत्याह ॥२१॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> एक-मत्या एकाग्र-बुद्ध्या ॥२१॥</p>
<hr>
<p><strong>॥ ४.८.२२ ॥</strong></p>
<p><strong>तम् एव वत्साश्रय भृत्य-वत्सलं</strong></p>
<p><strong>मुमुक्षुभिर् मृग्य-पदाब्ज-पद्धतिम् ।</strong></p>
<p><strong>अनन्य-भावे निज-धर्म-भाविते</strong></p>
<p><strong>मनस्य् अवस्थाप्य भजस्व पूरुषम् ॥</strong></p>
<p><strong>श्रीधर-स्वामी (भावार्थ-दीपिका) :</strong> मृग्या पदाब्जयोः पद्धतिर् मार्गो यस्य तम् एवाश्रय शरणं व्रज । ततो भजस्व । नान्यस्मिन् भावो यस्य तस्मिन् । निज-धर्मैर् भाविते शोधिते ॥२२॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> किं बहूक्त्या सारं वक्ष्यामीत्य् आह&mdash;तम् इति । एवेति । देवतान्तरनिरासाय यत्किंचिद्दोषदृष्ट्या विमुखो न भविष्यतीत्य् आह&mdash;भृत्यवत्सलम् इति । चक्रवर्ती तु&mdash;मद्विधमातृकोटितो\ऽपि त्वयि भृत्ये तस्य वात्सल्यमुदेष्यत्यतो दुःखगन्धम् अपि न प्राप्स्यतीति भावः । यं त्वं प्राप्स्यसि तस्य पदाब्जयोः पद्धतिर्मार्ग एव मुमुक्षुभिर्मृग्यते, न तु तैर् अपि सुलभ इति भावः । एतेन न केवलं सकामैरे व स सेव्यो\ऽपि तु मोक्षेप्सुभिरपीत्युक्तम् । आश्रितस्य च नान्यस्मिन्भाव आसक्तिर् यस्य तादृशे मनसि । वत्सेति । पञ्चवार्षिकस्य ते कर्मान्तरानधिकाराद्भक्तिरे व कार्येत्याह&mdash;निजधमैर्भक्तिधर्मैर्यमनियमादिभिः पुरुषमित्यनेन स्वान्तस्थम् एव तं न देशान्तरादानेयम् इत्य् उक्तम् ॥२२॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> भृत्य-वत्सलम् इति मद्-विध-मातृ-कोटितोऽपि त्वयि भृत्ये तस्य वात्सल्यम् उदेष्यत्य् अतो दुःख-गन्धम् अपि न प्राप्स्यतीति भावः । यं त्वम् आश्रययिष्यत् तस्य पदाब्जयोः पद्धतिर् मार्ग एव मुमुक्षुभिर् मृग्यते, न तु सा तैर् अपि सुलभा इति भावः । आश्रित्य च नान्यस्मिन् भाव आसक्तिर् यस्य तादृशे मनसि । पञ्चवार्षिकस्य ते कर्मानधिकारात् निज-धर्मैर् भक्ति-धर्मैर् भाविते शोधिते मनसि पुरुषम् अवस्थाप्य भजस्व ॥२२॥</p>
<hr>
<p><strong>॥ ४.८.२३ ॥</strong></p>
<p><strong>नान्यं ततः पद्म-पलाश-लोचनाद्</strong></p>
<p><strong>दुःख-च्छिदं ते मृगयामि कञ्चन ।</strong></p>
<p><strong>यो मृग्यते हस्त-गृहीत-पद्मया</strong></p>
<p><strong>श्रियेतरैर् अङ्ग विमृग्यमाणया ॥</strong></p>
<p><strong>श्रीधर-स्वामी (भावार्थ-दीपिका) :</strong> तम् एवेत्य् अनेन सूचितं सर्वोत्तमत्वं प्रपञ्चयति&mdash;नान्यम् इति । हस्तेन गृहीतं दीपवत् पद्मं यया । इतरैर् ब्रह्मादिभिः ॥२३॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> कुतोयम् एवाशेषपुरुषार्थावाप्तौ नियमो\ऽन्यः किं न स्याद् इति चेत्सुखाराध्यस्यापि देवतान्तरस्य नश्वरफलदायित्वात् त्वद्-दुःखं निर्मूलयितुमसमर्थस्य भजनपरिणामदर्शिन्यहं नोपदिशामीत्य् आह&mdash;नेति । यो युष्माकं कुलदेवता लक्ष्मीकान्तः स्तुतस्तस्मात्पद्मपलाशलोचनादित्यनेन तस्य दृष्टिपातेनैव तप्तस्त्वं शीतलीभविष्यसीति ध्वनितं, त्वयानन्विष्यैतद् उक्तं विचारिते कश्चित्स्याद् एवेत्यत आह&mdash;मृगयामि विचारेणान्यं तादृशं न पश्यामीति भावः । लक्ष्मीरे व स कुतो न स्यात्तत्राह य इति । श्रीत्वं तु भारत्यादावप्यस्तीत्यत आह&mdash;इतरैर् इति । तर्हि संपल्लक्षणा श्रीरे व सा स्याद् इत्यत आह&mdash;हस्तेति । अनेन श्रीप्रिया मूर्तिमती साक्षाल्लक्ष्मीर् इति ज्ञायते मृग्यत इत्यनेन हरेर्गुणतः स्वरूपतश्चोत्कर्षो ध्वनितः । विमृग्यमाणयेत्यनेन श्रीकटाक्षमोक्षस्य दुःसाधनत्वमुक्तम् ॥२३॥</p>
<hr>
<p><strong>जीव-गोस्वामी (क्रम-सन्दर्भः) :</strong> श्रिया जगद्-अधिष्ठात्र्या हस्त-गृहीत-पद्मयेति तल्-लोचन-साम्येनाधिक-तद्-रुचेः । सर्व-सम्पत्ति-निधानेन तेन पद्मेन सेवाभिलाषाद् वा ॥२३॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> सुखाराध्यस्यापि देवतान्तरस्य नश्वर-फल-दायित्वात् त्वद्-दुःखं निर्मूलयितुम् असमर्थस्य भजनं परिणाम-दर्शिन्य् अहं त्वां नोपदिशामीत्य् आह&mdash;नान्यम् इति । पद्म-पलाशेति तस्य दृष्टि-पातेनैव तप्तस् त्वं शीतलीभविष्यामीति भावः । हस्ते गृहीतं दीपवत् पद्मं यया । इतरैर् ब्रह्मादिभिः ॥२३॥</p>
<hr>
<p><strong>॥ ४.८.२४ ॥</strong></p>
<p><strong>मैत्रेय उवाच&mdash;</strong></p>
<p><strong>एवं सञ्जल्पितं मातुर् आकर्ण्यार्थागमं वचः ।</strong><br>
सन्नियम्यात्मनात्मानं निश्चक्राम पितुः पुरात् ॥**</p>
<p><strong>श्रीधर-स्वामी (भावार्थ-दीपिका) :</strong> सञ्जल्पितं विलापम् । ततोऽर्थस्यागमो यस्मात्, तथाभूतं वच आकर्ण्य ॥२४॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> बालत्वाद्रोषतोषयोः क्षणकालीनत्वेन समत्वान्मातृवचः श्रुत्वापि गृह एवावस्थानं हृदि संनिधाय तत्समर्थनाय ततो निर्गमनं वा युक्तम् इति ध्रुवेण द्वयोर्मध्ये किमकारीत्यान्तरीं शङ्कां परिहत्तुत्म् आह&mdash;एवम् इति । ततो विलापाकर्णनानन्तरम् । अर्थस्याभिप्रेतस्य । आत्मना धैर्येणात्मानं मनः ॥२४॥</p>
<hr>
<p><strong>जीव-गोस्वामी (क्रम-सन्दर्भः), विश्वनाथ-चक्रवर्ती (सारार्थ-दर्शिणी) :</strong> <em>न व्याख्यातम्।</em></p>
<hr>
<p><strong>॥ ४.८.२५ ॥</strong></p>
<p><strong>नारदस् तद् उपाकर्ण्य ज्ञात्वा तस्य चिकीर्षितम् ।</strong><br>
स्पृष्ट्वा मूर्धन्य् अघ-घ्नेन पाणिना प्राह विस्मितः ॥**</p>
<p><strong>श्रीधर-स्वामी (भावार्थ-दीपिका) :</strong> <em>न व्याख्यातम्</em>*।***</p>
<hr>
<p><strong>वंशीधरः (भावार्थ-दीपिका-प्रकाशः) :</strong> ध्रुवस्याभीष्टसिद्धिलक्षणं नारदसंवादं वक्ति नारद इति । उपाकर्ण्येत्यनेन नारदस्य दूरश्रवणशक्तिर्योगीन्द्रत्वात्स्वाभाविकीति सूचयति । सर्वप्राणिचित्तविषयं ज्ञानं वा योगसिद्धं स्पृष्ट्वति गुरुप्रसादं ध्वनयति&mdash;अघघ्नेनेति । सर्वदुरितविनाशकेन पित्रादिद्वेषनिमित्तदोषनाशं वक्ति ॥२५॥</p>
<hr>
<p><strong>जीव-गोस्वामी (क्रम-सन्दर्भः) :</strong> नारदो यदृच्छयैवागतः सन्न् इति ज्ञेयम् ॥२५॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> प्राह स्वगतम् ॥२५॥</p>
<hr>
<p><strong>॥ ४.८.२६ ॥</strong></p>
<p><strong>अहो तेजः क्षत्रियाणां मान-भङ्गम् अमृष्यताम् ।</strong><br>
बालोऽप्य् अयं हृदा धत्ते यत् समातुर् असद्-वचः ॥**</p>
<p><strong>श्रीधर-स्वामी (भावार्थ-दीपिका) :</strong> विस्मित इत्य् उक्तं तद् एवाह&mdash;अहो तेजः प्रभावः ॥२६॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> तद् एव विस्मितत्वम् एव तेजो धैर्यलक्षणम् । अमृष्यतामसहमानानां समातुः समानमातुः सुरुच्याः ॥२६॥</p>
<hr>
<p><strong>जीव-गोस्वामी (क्रम-सन्दर्भः) :</strong> अहो इति स्वगतं वाक्यम्, उवाचेत्य् अग्रे स्फुटोक्ति-ख्यापनात् । तेजः परिभवेच्छा ।*।*२६॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> <em>न व्याख्यातम्।</em></p>
<hr>
<p><strong>॥ ४.८.२७ ॥</strong></p>
<p><strong>नारद उवाच&mdash;</strong></p>
<p><strong>नाधुनाप्य् अवमानं ते सम्मानं वापि पुत्रक ।</strong><br>
लक्षयामः कुमारस्य सक्तस्य क्रीडनादिषु ॥**</p>
<p><strong>श्रीधर-स्वामी (भावार्थ-दीपिका), विश्वनाथ-चक्रवर्ती (सारार्थ-दर्शिणी) :</strong> <em>न व्याख्यातम्</em>*।***</p>
<hr>
<p><strong>वंशीधरः (भावार्थ-दीपिका-प्रकाशः) :</strong> पुत्रकेति पुत्रसहदृशत्वाच्छिष्यस्येत्यभिप्रेत्योक्तम् । सादृश्ये\ऽपि कप्रत्ययः ॥२७॥</p>
<hr>
<p><strong>जीव-गोस्वामी (क्रम-सन्दर्भः) :</strong> विकल्पे विद्यमानेऽपि असन्तोष-हेतवो मोहम् ऋते न सन्तीत्य् एव यतोऽमी मोहाद् अभिन्नाः । यच् च सुखं दुःखं कर्मभिर् इति लोके श्रूयते, तत्र च पक्षे तानि मोहम् ऋते न सन्तीत्य् अर्थः ॥२७॥</p>
<hr>
<p><strong>॥ ४.८.२८ ॥</strong></p>
<p><strong>विकल्पे विद्यमानेऽपि न ह्य् असन्तोष-हेतवः ।</strong><br>
पुंसो मोहम् ऋते भिन्ना यल् लोके निज-कर्मभिः ॥**</p>
<p><strong>मध्वाचार्यः (भागवत-तात्पर्यम्) :</strong> विविध-कल्पने विद्यमानेऽपि परिणततया ॥२८॥</p>
<hr>
<p><strong>श्रीधर-स्वामी (भावार्थ-दीपिका) : विकल्पे</strong> मानापमान-विवेके सत्य् अपि <strong>भिन्ना</strong> न सन्ति, किं तु मोह-कल्पिता एवेत्य् अर्थः । कुतः ? यत् सुखं दुःखं वा तन् निज-कर्मभिर् एव भवति यतः ॥२८॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> असन्तोषहेतवो दुःखहेतवो\ऽमानादयस्तत्कर्तारो वा । इत्य् अर्थ इति । अज्ञानकल्पिता एवेति भावः । अत्र विश्वनाथः&mdash;विकल्पो भेदस्तस्मिन्विद्यमाने\ऽपि ज्ञानयोगिनां तावद्विकल्पो नास्त्येवेति को वासन्तोषः के वा तस्य हेतवः । भक्तियोगिनां कर्मयोगिनां च विकल्पो विद्यत एवेति विद्यमाने विकल्पे पुंसो मोहं विनासन्तोषस्य हेतवो\ऽपमानादयस्तत्कर्तारश् च भिन्ना न सन्ति किं तु मोह एवेत्य् अर्थः । यद् यस्माल्लोके सर्वत्र निजकर्मभिरेवापमानादयो भवन्तीत्यात्मानं विना कस्मै दोषो देय इत्यत एवं विवेकिनो भक्ताः सकर्माणश् च केचिद्भवन्तीति भावः ॥२८॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> विकल्पो भेदः, तस्मिन् विद्यमानेऽपीति ज्ञान-योगिनां तावद् विकल्पो नास्त्य् एवेति को वासन्तोषः ? के वा तस्य हेतवः ? भक्ति-योगिनां कर्म-योगिनां विकल्पो विद्यत एवेति । <strong>विद्यमानेऽपि</strong> <strong>विकल्पे</strong> <strong>पुंसो मोहं विना असन्तोषस्य हेतवो</strong>ऽवमानादयस् तत्-कर्तारश् च <strong>भिन्ना न</strong> सन्ति, किन्तु मोह एवेत्य् अर्थः । <strong>यद्</strong> यस्माल् <strong>लोके</strong> सर्वत्र <strong>निज-कर्मभिर्</strong> एवाशुभैर् असन्तोष-हेतवोऽवमानादयः, तत्-कर्तारश् च भवन्तीत्य् आत्मानं विना कस्मै दोषो देयः ? इति । अत एव विवेकिनो भक्ताः कर्मिणश् च केचिन् निर्मत्सरा भवन्ति इति भावः ॥२८॥</p>
<hr>
<p><strong>॥ ४.८.२९ ॥</strong></p>
<p><strong>परितुष्येत् ततस् तात तावन्-मात्रेण पूरुषः ।</strong><br>
दैवोपसादितं यावद् वीक्ष्येश्वर-गतिं बुधः ॥**</p>
<p><strong>श्रीधर-स्वामी (भावार्थ-दीपिका) :</strong> उपशमोपदेशेन निवर्तयति&mdash;परितुष्येद् इति षड्भिः । <strong>ईश्वर-गतिं</strong> <strong>वीक्ष्य</strong> ईश्वरानुकूल्यं विना नोद्यमाः फल-हेतव इति ज्ञात्वा <strong>परितुष्येत्</strong> सन्तोषम् एव कुर्यात् ॥२९॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> निवर्तयति-तपस इति । यतः कर्मैव दुःखादिहेतुस्ततो हेतोः यत्र फलप्रापकं तत्रैवेश्वरानुकूल्यं भवतीति दैवोपपादितेनैव तुष्येद् इति भावः । बुध इति । स्वोपार्जितविवेकबुद्ध्येत्याह इति ज्ञात्वेश्वरप्रेरितम् एव कर्म फलतीति विचार्य ॥२९॥</p>
<hr>
<p><strong>जीव-गोस्वामी (क्रम-सन्दर्भः) :</strong> यत्र फल-प्रापकं दैवं, तत्रैवेश्वरानुकूल्यं भवतीति <strong>दैवोपसादितेनैव परितुष्येद्</strong> इति भावः । दैवम् ईश्वरो वा ॥२९॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> यस्माद् एवं तस्माद् <strong>दैवेन</strong> प्राचीन-निज-कर्मणा <strong>उपसादितं</strong> प्रापितं <strong>यावत्</strong> यत् प्रमाणकं सुखं दुःखं वा, <strong>तावन्-मात्रेण परितुष्येत्</strong> । विवेकेन सोपार्जित-बुद्ध्येति भावः । तच् च <strong>ईश्वर-गतिं वीक्ष्य</strong> ईश्वर-प्रेरितम् एव कर्म फलतीति ज्ञात्वेत्य् अर्थः ॥२९॥</p>
<hr>
<p><strong>॥ ४.८.३० ॥</strong></p>
<p><strong>अथ मात्रोपदिष्टेन योगेनावरुरुत्ससि ।</strong><br>
यत्-प्रसादं स वै पुंसां दुराराध्यो मतो मम ॥**</p>
<p><strong>श्रीधर-स्वामी (भावार्थ-दीपिका) :</strong> दुष्करश् च तवायम् उद्यम इत्य् आह&mdash;अथेति द्वाभ्याम् । <strong>यस्य प्रसादम्</strong> अवरोढुं प्राप्तुम् इच्छसि ॥३०॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> तव तु प्रारिप्सितोयमुद्यमोतिकठिन इत्य् आह&mdash;अथेति । अथ यदि योगेनोपायेन मातृपदमत्रोभयमातृपरे ज्ञेयं सुरुच्यापि तपसाराध्य पुरुषमित्युपदिष्टत्वात् । दुराराध्यस्य कुतः प्रसादः कुतस्तरां फलाप्तिर् इति भावः । वा इत्यनेन स्वानुभवसिद्धम् इति दर्शयति ॥३०॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> तव तु प्रारिप्सितोऽयम् उद्यमोऽतिकठिन इत्य् आह&mdash;अथेति । अवरोद्धुं प्राप्तुम् इच्छसि ॥३०॥</p>
<hr>
<p><strong>॥ ४.८.३१ ॥</strong></p>
<p><strong>मुनयः पदवीं यस्य निःसङ्गेनोरु-जन्मभिः ।</strong><br>
न विदुर् मृगयन्तोऽपि तीव्र-योग-समाधिना ॥**</p>
<p><strong>श्रीधर-स्वामी (भावार्थ-दीपिका) : निःसङ्गेन</strong> <strong>तीव्र-योगेन</strong> युक्तेन <strong>समाधिना</strong> <strong>मृगयन्तोऽपि</strong> <strong>यस्य पदवीं</strong> मार्गं <strong>न विदुः,</strong> स देवो दुराराध्यः [३०] ॥३१॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> मुनयो\ऽपि यन्मार्गं समाराध्यं न जानन्ति बालकस्त्वं किमुतेति भावः ॥३१॥</p>
<hr>
<p><strong>जीव-गोस्वामी (क्रम-सन्दर्भः), विश्वनाथ-चक्रवर्ती (सारार्थ-दर्शिणी) :</strong> <em>न व्याख्यातम्।</em></p>
<hr>
<p><strong>॥ ४.८.३२ ॥</strong></p>
<p><strong>अतो निवर्तताम् एष निर्बन्धस् तव निष्फलः ।</strong><br>
यतिष्यति भवान् काले श्रेयसां समुपस्थिते ॥**</p>
<p><strong>श्रीधर-स्वामी (भावार्थ-दीपिका) : श्रेयसां</strong> <strong>काले</strong> वृद्धत्वे ॥३२॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> यतः स दुराराध्योस्त्यतो निवर्तताम् । एष तत्प्रसादनलक्षणो हठः । वास्तवोर्थस्तु-विनिश्चितं फलं यत्र तथाभूत एव सन्निवर्ततां काले प्राप्त्यवसरे एवास्मिन् यतिष्यतीति वर्तमानसामीप्ये ॥३२॥</p>
<hr>
<p><strong>जीव-गोस्वामी (क्रम-सन्दर्भः) :</strong> अत इति वास्तवार्थे । [<strong>निष्फलम्</strong>] निश्चितं फलं यत्र तथा-भूत एव सन् <strong>निवर्तताम्</strong> । <strong>काले</strong> प्राप्तावसर एवास्मिन् । <strong>यतिष्यतीति</strong> वर्तमान-सामीप्ये ॥३२॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) : श्रेयसां काले</strong> वयसो वृद्धत्वे ॥३२॥</p>
<hr>
<p><strong>॥ ४.८.३३ ॥</strong></p>
<p><strong>यस्य यद् दैव-विहितं स तेन सुख-दुःखयोः ।</strong><br>
आत्मानं तोषयन् देही तमसः पारम् ऋच्छति ॥**</p>
<p><strong>श्रीधर-स्वामी (भावार्थ-दीपिका) : सुख-दुःखयोर्</strong> मध्ये सुखे सति पुण्यं क्षीयत इति, दुःखे सति पापं क्षियत इत्य् <strong>आत्मानं तोषयंस् तमसः पारं</strong> मोक्षं [<strong>ऋच्छति</strong>] प्राप्नोति ॥३३॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> तेन दैवविहितेन ॥३३॥</p>
<hr>
<p><strong>जीव-गोस्वामी (क्रम-सन्दर्भः) :</strong> यस्येति । निष्काम-कर्मान्य् अत्राधिकारी ॥३३॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) : सुख-दुःखयोर्</strong> मध्ये तेन सुखेन दुःखेन वा <strong>तोषयन्</strong>, सुखे सति पुण्यं क्षीयते, दुःखे सति पापं क्षियत इति बुद्ध्येत्य् अर्थः । <strong>तमसः</strong> संसारात् ॥३३॥</p>
<hr>
<p><strong>॥ ४.८.३४ ॥</strong></p>
<p><strong>गुणाधिकान् मुदं लिप्सेद् अनुक्रोशं गुणाधमात् ।</strong><br>
मैत्रीं समानाद् अन्विच्छेन् न तापैर् अभिभूयते ॥**</p>
<p><strong>श्रीधर-स्वामी (भावार्थ-दीपिका) :</strong> किं च, गुणैर् अधिकात् पुंसम् इति ल्युब्-लोपे पञ्चमी । तं दृष्ट्वा प्रीतिं कुर्यात्, न त्व् असूयाम् इत्य् अर्थः । अनुक्रोशं कृपां लिप्सेत्, न तु तिरस्कारम् । समानान् मैत्रीं न तु स्पर्धाम् ॥३४॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> मनोदुःखाभावे उपायान्तरम् आह&mdash;किं चेति । गुणाः शमदमादयः । इत्य् अर्थ इति । तादृशगुणाप्तये\ऽन्यथा तद्गुणातिर्न स्याद् इति भावः । कृपाम् इति । अयम् अपि मादृशो भवत्वित्य् अर्थः । न तु स्पर्धाम् इति । स्पर्द्धया नरकपातादि स्याद् इत्य् अर्थः ॥३४॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> किं च, गुणाधिकात् गुणाधिकं प्राप्येति ल्युब्-लोपे पञ्चमी । मुदं लब्धुम् इच्छेत्, न त्व् असूयाम् । अनुक्रोशं कृपां, न त्व् अवज्ञाम् । मैत्रीं, न तु स्पर्धां लिप्सेद् इति यदि स्व-स्वभाव-दोषान् न लभेत, तद् अपि लब्धुं कामयेतापीत्य् अभिप्रायः ॥३४॥</p>
<hr>
<p><strong>॥</strong> <strong>४.८.३५ ॥</strong></p>
<p><strong>ध्रुव उवाच&mdash;</strong></p>
<p><strong>सोऽयं शमो भगवता सुख-दुःख-हतात्मनाम् ।</strong><br>
दर्शितः कृपया पुंसां दुर्दर्शोऽस्मद्-विधैस् तु यः ॥**</p>
<p><strong>श्रीधर-स्वामी (भावार्थ-दीपिका), विश्वनाथ-चक्रवर्ती (सारार्थ-दर्शिणी) :</strong> <em>न व्याख्यातम्।</em></p>
<hr>
<p><strong>वंशीधरः (भावार्थ-दीपिका-प्रकाशः) :</strong> नारदेनैवं बोधितो\ऽपि ध्रुवस् तं प्रशस्य स्व-हार्दं विज्ञापयति&mdash;<strong>सो\ऽयं शमो</strong> भगवन्-निष्ठा-लक्षणः । <strong>सुख-दुःखाभ्यां</strong> पीडित-मनसाम् ॥३५॥</p>
<hr>
<p><strong>जीव-गोस्वामी (क्रम-सन्दर्भः) : अस्मद्-विधैर् यो दुर्दर्शः,</strong> <strong>सो</strong>ऽपि यद्यपि <strong>कृपया दर्शितः</strong> ॥३५॥</p>
<hr>
<p><strong>॥ ४.८.३६ ॥</strong></p>
<p><strong>अथापि मेऽविनीतस्य क्षात्त्रं घोरम् उपेयुषः ।</strong><br>
सुरुच्या दुर्वचो-बाणैर् न भिन्ने श्रयते हृदि ॥**</p>
<p><strong>श्रीधर-स्वामी (भावार्थ-दीपिका) :</strong> क्षात्त्रं स्वभावं प्राप्तवतोऽत एवाविनीतस्य <strong>दुर्वाक्य-बाणैर् भिन्ने हृदि</strong> <strong>न श्रयते</strong> न तिष्ठति ॥३६॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> <em>विश्वनाथम् अनु।</em></p>
<hr>
<p><strong>जीव-गोस्वामी (क्रम-सन्दर्भः) :</strong> अथापि तथापि ॥३६॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> त्वया यद्यप्य् अनधिकारिणेऽपि मह्यं कृपयेदम् उपशमामृतं दत्तम् । <strong>अथापि</strong> तथापि । अत एव स्वभावं प्राप्तत्वाद् एव । <strong>भिन्ने</strong> मृद्-भाजनवद् विदीर्णे न तिष्ठतीति व्याज-स्तुत्या शौर्यादि-हीनान् दुर्बलान् ब्राह्मणान् एवोपशमामृतं पायय, मम तु महा-घोर-शौर्यवतः क्षत्रिय-कुमारस्य दृष्टिर् अप्य् अत्र न पततीति व्यञ्जितम् ॥३६॥</p>
<hr>
<p><strong>॥ ४.८.३७ ॥</strong></p>
<p><strong>पदं त्रि-भुवनोत्कृष्टं जिगीषोः साधु वर्त्म मे ।</strong><br>
ब्रूह्य् अस्मत्-पितृभिर् ब्रह्मन्न् अन्यैर् अप्य् अनधिष्ठितम् ॥**</p>
<p><strong>श्रीधर-स्वामी (भावार्थ-दीपिका) : अन्यैर् अनधिष्ठितं</strong> <strong>त्रि-भुवने उत्कृष्टं पदं</strong> <strong>जेतुम् इच्छोर् मे</strong> <strong>साधु वर्त्म</strong> मार्गं <strong>ब्रूहि</strong> ॥३७॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> तर्हि तवाकाङ्क्षायाः कियानवधिरित्याकाङ्क्षायाम् आह&mdash;पदम् इति । त्रिभुवनोत्कृष्ट त्वे\ऽप्य् अस्मत्पितृभिर् इति या मामवमन्यते स्म तत्पतिनोत्तानपादेन तत्पित्रा मनुना तत्पित्रा ब्रह्मणा तदन्यैर् अपि ब्रह्मपुत्रपौत्रादिभिरनधिष्ठितमप्राप्तं पदं जेतुम् इच्छोर्वर्त्म ब्रूहीति त्वं तावद्वर्त्ममात्रमुपदिशन्नचिरेणैव तद्विजये किञ्चन शौर्यं मे पश्येति भावः । एतेन ब्रह्माद्यप्राप्ये पदे तत्पुत्रस्योत्तमस्य तु मनोरथो\ऽपि दुर्घट इत्यसूचि । किं च, राजसिंहासनस्यानित्यत्वेन तपसा तन्नाकाङ्क्ष इति च ध्वनितम् ॥३७॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> तर्हि त्वं किम् इच्छसि ? इत्य् अत आह&mdash;पदम् इति । <strong>त्रि-भुवनोत्कृष्टत्वे</strong>ऽपि <strong>अस्मत्-पितृभिर्</strong> इति यो माम् अवमन्यते स्म, तेन सुरुचेः पत्या उत्तानपादेन, तत्-पित्रा मनुना, तत्-पित्रा ब्रह्मणापि, अन्यैर् अपि ब्रह्मणैः पुत्र-पौत्रादिभिः <strong>अनधिष्ठितम्</strong> अप्राप्तं पदं <strong>जिगीषोः</strong> स्वीचिकीर्षोर् <strong>वर्त्म</strong> ब्रूहीति, &quot;त्वं तावत् वर्त्म मात्रम् उद्दिशन्न् अचिरेणैव तद्-विजये किञ्चन शौर्यं मे पश्य&quot; इति भावः ॥३७॥</p>
<hr>
<p><strong>॥ ४.८.३८ ॥</strong></p>
<p><strong>नूनं भवान् भगवतो योऽङ्गजः परमेष्ठिनः ।</strong><br>
वितुदन्न् अटते वीणां हिताय जगतोऽर्कवत् ॥**</p>
<p><strong>श्रीधर-स्वामी (भावार्थ-दीपिका) :</strong> अङ्कज इति पाठे उत्सङ्गाज् जातो यो नारदः स भवान् । तत्र लिङ्गम्, वीणां वितुदन् वादयन् हितायाटति ॥३८॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> मम त्वयं मनोरथः सेत्स्यत्येव यद् गृहान्निष्काम्यत एव भवद्दर्शनमिदम् एवात्र ज्ञापकम् इत्य् आह&mdash;नूनम् इति । अङ्गादुत्सङ्गादाविर्भूतो लोकहिताय भगवद्-अवतार एवं त्वं न कस्यापि पुत्र इति भावः, पाठान्तरं स्वामिचरणौर्व्याख्यातम् एव । तत्र नारदत्वे श्रीनारदस्यैवैतादृशत्वात् नारं नरसमूहं दयते हितोपदेशेन पालयतीति निरुक्तेरन्वर्थत्वात् ॥३८॥</p>
<hr>
<p><strong>जीव-गोस्वामी (क्रम-सन्दर्भः) :</strong> भवान् परमेष्ठिनोऽङ्गजोऽप्य् अङ्कज इति पाठे उत्सङ्गाज् जातोऽपि यद् वीणां वितुदन्न् अटति तनूनं जगत एव हितायेति । अत्र श्री-मैत्रेय उवाचेति क्वचित् इतीति । स-निर्बन्धं स्वस्मिन् विश्वास-युक्तं सर्वोत्कृष्ट-साधन-साध्य-लिप्सा-युक्तं च, अत एव प्रीतः ॥३८॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> ममायं तु मनोरथः सेत्स्यत्य् एवेत्य् अत्र गृहान् निष्क्रम्य त एव भवद्-दर्शनम् एव लिङ्गम् इत्य् आह&mdash;नूनम् इति । अङ्काद् उत्सङ्गाद् आविर्भूतो लोक-हिताय भगवद्-अवतार एव त्वं न कस्यापि पुत्र इति भावः । अङ्गज इति पाठे भवान् परमेष्ठिनोऽङ्गजोऽपि मद्-वीणां विनुदन्न् अटति तज् जगतो हितायैव ॥३८॥</p>
<hr>
<p><strong>॥ ४.८.३९ ॥</strong></p>
<p><strong>मैत्रेय उवाच&mdash;</strong></p>
<p><strong>इत्य् उदाहृतम् आकर्ण्य भगवान् नारदस् तदा ।</strong><br>
प्रीतः प्रत्याह तं बालं सद्-वाक्यम् अनुकम्पया ॥**</p>
<p><strong>वंशीधरः (भावार्थ-दीपिका-प्रकाशः) :</strong> यादृच्छिकमुनित्वात्तद् उक्तमाकर्ण्य स्मित्वा योगित्वेनादृश्यशक्तित्वात्तूष्णीं गतमुत किम् अप्युक्तम् इति तत्राह&mdash;इतीति ॥३९॥</p>
<hr>
<p><em>न कतमेन व्याख्यातम्।</em></p>
<hr>
<p><strong>॥ ४.८.४० ॥</strong></p>
<p><strong>नारद उवाच&mdash;</strong></p>
<p><strong>जनन्याभिहितः पन्थाः स वै निःश्रेयसस्य ते ।</strong><br>
भगवान् वासुदेवस् तं भज तं प्रवणात्मना ॥**</p>
<p><strong>श्रीधर-स्वामी (भावार्थ-दीपिका) :</strong> निःश्रेयसस्य अभिप्रेतार्थस्य पन्थाः । कोऽसौ ? इत्य् अत आह&mdash;भगवान् वासुदेवोऽत एव भज ॥४०॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> प्रागुक्तं दृढीकर्तुम् आह&mdash;जनन्येति । वा-इत्य् एवार्थः । यो जनन्याभिहितः स एव ते निःश्रेयसस्य परमसुखस्य स्यान्नान्य इत्य् एवान्वयः । कोसाव् इति तत्राह&mdash;यो हरेर्विग्रहेषु वासुदेवनामा भगवांस्तं, तस्मिन्प्रवणस्तत्प्रवणः स चासावात्मा मनस्तेन&mdash;</p>
<blockquote>
<p>प्रवणो ना चतुर्माग्यां क्रमनिम्नमहीतले । &gt;
प्रह्वे च जठरे लग्ने प्रकृष्टवचने\ऽपि च ॥ इति कोशात् &gt; ॥४०॥</p></blockquote>
<hr>
<p><strong>जीव-गोस्वामी (क्रम-सन्दर्भः), विश्वनाथ-चक्रवर्ती (सारार्थ-दर्शिणी) :</strong> <em>न व्याख्यातम्।</em></p>
<hr>
<p><strong>॥ ४.८.४१ ॥</strong></p>
<p><strong>धर्मार्थ-काम-मोक्षाख्यं य इच्छेच् छ्रेय आत्मनः ।</strong><br>
एकं ह्य् एव हरेस् तत्र कारणं पाद-सेवनम् ॥**</p>
<p><strong>वंशीधरः (भावार्थ-दीपिका-प्रकाशः) :</strong> हरिसेवनम् एव सर्वाभीष्टहेतुरित्य् आह । तस्येति शेषः । तस्य तत्र तत्प्राप्तावेकम् एव कारणान्तरव्यावर्तकं हरेः पादसेवनं कारणम् इत्य् अर्थः ॥४१॥</p>
<hr>
<p><em>न कतमेन व्याख्यातम्।</em></p>
<hr>
<p><strong>+॥ ४.८.४२ ॥</strong></p>
<p><strong>तत् तात गच्छ भद्रं ते यमुनायास् तटं शुचि ।</strong><br>
पुण्यं मधुवनं यत्र सान्निध्यं नित्यदा हरेः ॥**</p>
<p><strong>श्रीधर-स्वामी (भावार्थ-दीपिका) :</strong> मधु-वनाख्यं यमुनायास् तटं गच्छ । यत्र मधुवने ॥४२॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> अभीष्टसाधनं क्षेत्रं चोपदिशति&mdash;यस्माद्धरेरे व प्रधानसाधनत्वं तत्तस्माद्यमुनायास्तटं गच्छ । किंभूतं तटं वीरहा माधवो मधुः इति सहस्रनामसु पठितत्वान्मधोरन्वयोद्भूतत्वाद्वा मधोर्विष्णोर्वनो भजनं यत्र तन्मधुवनं वन संभक्तौ इत्यतो घञर्थे कविधानम् इति कप्रत्यये भावे वननं वन इति । हरेर्नित्यञ्च सांनिध्यं यत्र तदेस्तीति । एतेन व्रजान्तर्गतं तल्लक्ष्यते । तत्रैव भगवतो नित्यविहारस्य नारदपुराणादौ नित्यं श्रीयमुनातटे व्रजभुवि लेलायते माधवः इत्याद्युक्तेः श्रवणात् । अत एव शुचि पवित्रतापादकत्वेन दीप्तं पुण्यं तपस्यं पुण-शुभे कर्मणि पुणाय हितं पुण्यं सर्वक्षेत्रेषु मुख्यं सिद्धिस्थानम् । यद्वा-मधुवनस्य नित्यत्वेनाविर्भावतिरोभावावेव तस्य स्तो\ऽतो ध्रुवकाले\ऽपि तदस्त्येवेति मन्तव्यम् । स्वामिचरणोक्तिस्तु&mdash;मधुवनमाख्यातवानिति मधुवनाख्यम् इति डान्ता बोध्या ॥४२॥</p>
<hr>
<p><strong>जीव-गोस्वामी (क्रम-सन्दर्भः) :</strong> अतिशय-कृपया सुखाराध्यत्वोपायम् उपदिशति । तत् तातेति, तातेत्य् अनुकम्पायां विघ्न-विघाताय शुभाशीर्वादः, भद्रं त इति, नित्यदा स्वभावत एव न त्व् अध्ययनादि-साधन-वशात् ॥४२॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> तव जनन्या यद् अभिहितं तद् एव मद्-अभिहितम् । इमं च विशेषम् उपदिशामीत्य् आह&mdash;तत् तातेति । मधुवनम् इति सर्वेषु सिद्ध-क्षेत्रेषु तस्यैव मुख्यत्वात् ॥४२॥</p>
<hr>
<p><strong>॥ ४.८.४३ ॥</strong></p>
<p><strong>स्नात्वानुसवनं तस्मिन् कालिन्द्याः सलिले शिवे ।</strong><br>
कृत्वोचितानि निवसन्न् आत्मनः कल्पितासनः ॥**</p>
<p><strong>श्रीधर-स्वामी (भावार्थ-दीपिका) :</strong> अध्ययनाद्य्-अभावेऽप्य् आत्मन उचितानि योग्यानि देवता-नमस्कारादीनि कृत्वेति यमनियमा उक्ताः । आसन-कल्पनं च कुशादिभिः स्वस्तिकादिभिश् च ॥४३॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> तत्र किं कर्तव्यम् इति तत्राह&mdash;स्नात्वेति । अनुसवनं त्रिकालं प्रथमादिना चैलाजिनग्रहः । चैलाजिनकुशोत्तरम् इति गीतोक्तेः । यद्वा&mdash;काशादि ग्राह्यमादिना । स्वस्तिकादिभिरित्य् अत्रादिना पद्मासनादिग्रहः ॥४३॥</p>
<hr>
<p><strong>जीव-गोस्वामी (क्रम-सन्दर्भः) :</strong> स्नात्वेत्य् अष्टकम् ॥४३॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> अध्ययनाद्य्-अभावेऽप्य् आत्मन उचितानि योग्यानि देवता-नमस्कारादीनि ॥४३॥</p>
<hr>
<p><strong>॥ ४.८.४४ ॥</strong></p>
<p><strong>प्राणायामेन त्रि-वृता प्राणेन्द्रिय-मनो-मलम् ।</strong><br>
शनैर् व्युदस्याभिध्यायेन् मनसा गुरुणा गुरुम् ॥**</p>
<p><strong>श्रीधर-स्वामी (भावार्थ-दीपिका) :</strong> अभिध्यायेद् इत्य्-आदि-षड्भिः । गुरुणा धीरेण मनसा । गुरुं श्री-हरिम् ॥४४॥</p>
<hr>
<p><strong>जीव-गोस्वामी (क्रम-सन्दर्भः) :</strong> गुरुणाम् इति चित्सुखः, ह्रस्वश् छान्दसः ॥४४॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> त्रिवृता रेचक-पूरक-कुम्भकात्मकेन गुरुणा विशुद्धत्वात् श्रेष्ठेन ॥४४॥</p>
<hr>
<p><strong>॥ ४.८.४५ ॥</strong></p>
<p><strong>प्रसादाभिमुखं शश्वत् प्रसन्न-वदनेक्षणम् ।</strong><br>
सुनासं सुभ्रुवं चारु- कपोलं सुर-सुन्दरम् ॥**</p>
<p><strong>श्रीधर-स्वामी (भावार्थ-दीपिका) :</strong> सुरेषु सुन्दरम् ॥४५॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> त्रिवृता पूरकादित्रित्वसङ्ख्यायुक्तेन । यद्वा&mdash;प्रणवेन व्युदस्येत्युक्त्या प्रत्याहारो\ऽपि ध्वनितः । मनसश्चेन्द्रियाणां च विषयेभ्यः प्रत्याहरणम् एव व्युदास इति शुद्धत्वाच्छ्रेष्ठेनेति वा गुरुणेत्यस्यार्थः ॥४४-४५॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> सुरेभ्योऽपि सुन्दरम् ॥४५॥</p>
<hr>
<p><strong>॥ ४.८.४६ ॥</strong></p>
<p><strong>तरुणं रमणीयाङ्गम् अरुणोष्ठेक्षणाधरम् ।</strong><br>
प्रणताश्रयणं नृम्णं शरण्यं करुणार्णवम् ॥**</p>
<p><strong>श्रीधर-स्वामी (भावार्थ-दीपिका) :</strong> रमणीयान्य् अङ्गानि यस्य । ओष्ठश् च ईक्षणा ईक्षणं च ओष्ठेक्षणे अरुणे ओष्ठेक्षणे धारयतीति तथा तम् । अरुणम् ओष्ठम् ईक्षणं च धारयतीति वा । नृम्णं सुख-करम् । यद् वा, नृम्णं धनम्, सर्व-पुरुषार्थ-निधिम् इत्य् अर्थः ॥४६॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> नृम्णपदस्यार्थद्वयवाचित्वादर्थान्तरम् आह&mdash;यद्वेति । नृम्णं स्यात्सुन्दरे धने इति धरणिः । इत्य् अर्थ इति । सर्वधन-रूपत्वं हरेरे व कल्याणहेतुत्वात्तदनं यत्सुखप्रदम् इति भावः । नेत्रारुण्यस्य भयहेतुत्वे\ऽपि प्रान्तारुण्यस्य शोभाहेतुत्वमपीत्यभिप्रेत्याह&mdash;अरुणेति ॥४६॥</p>
<hr>
<p><strong>जीव-गोस्वामी (क्रम-सन्दर्भः) :</strong> ओष्ठम् उपरि अधरस् त्व् अधस्तात् । नृम्णम् इति छान्दसम् ॥४६॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> उपर्य्-अधः-स्थितौ दन्त-च्छदाव् अधरोष्ठाधराव् उच्येते । प्रणतानाम् आश्रयणं नृम्णं तेषां धन-रूपम् ॥४६॥</p>
<hr>
<p><strong>॥ ४.८.४७ ॥</strong></p>
<p><strong>श्रीवत्साङ्कं घन-श्यामं पुरुषं वन-मालिनम् ।</strong><br>
शङ्ख-चक्र-गदा-पद्मैर् अभिव्यक्त-चतुर्भुजम् ॥**</p>
<p><strong>श्रीधर-स्वामी (भावार्थ-दीपिका) :</strong> पुरुषं पुरुष-लक्षण-युक्तम् ॥४७॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> श्रीवत्सार्थो हि श्री-कृष्णावतारवर्णने स्फुटीभविष्यतीति । पुरुषलक्षणं श्यामवर्णशङ्खचक्रादि तद्युक्तम् ॥४७॥</p>
<hr>
<p><strong>जीव-गोस्वामी (क्रम-सन्दर्भः) :</strong> पुरुषं पुरुषस्य भगवतो लक्षणेनान्वितम् इत्य् अर्थः । शङ्खादिभिः सर्वत्र विख्याताश् चत्वारो भुजा यस्य तम् ॥४७॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> <em>न व्याख्यातम्।</em></p>
<hr>
<p><strong>॥ ४.८.४८ ॥</strong></p>
<p><strong>किरीटिनं कुण्डलिनं केयूर-वलयान्वितम् ।</strong><br>
कौस्तुभाभरण-ग्रीवं पीत-कौशेय-वाससम् ॥**</p>
<p><strong>श्रीधर-स्वामी (भावार्थ-दीपिका), विश्वनाथ-चक्रवर्ती (सारार्थ-दर्शिणी) :</strong> कौस्तुभस्याभरणं ग्रीवा यस्य ॥४८॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> कौस्तुभस्याभरणं भूषण-रूपं ग्रीवा यस्य तम् । न तु कौस्तुभेन ग्रीवाशोभा ग्रीवयैव कौस्तुभशोभेत्य् अर्थः ॥४८॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>॥ ४.८.४९ ॥</strong></p>
<p><strong>काञ्ची-कलाप-पर्यस्तं लसत्-काञ्चन-नूपुरम् ।</strong><br>
दर्शनीयतमं शान्तं मनो-नयन-वर्धनम् ॥**</p>
<p><strong>श्रीधर-स्वामी (भावार्थ-दीपिका) :</strong> काञ्ची-कलापेन पर्यस्तं परिवेष्टितम् । मनो-नयनयोर् वर्धनं हर्ष-करम् ॥४९॥</p>
<hr>
<p><strong>जीव-गोस्वामी (क्रम-सन्दर्भः) :</strong> कलाप-विन्यस्तम् इति चित्सुखः ॥४९॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> काञ्ची-कलापेन क्षुद्र-घण्टिका-समूहेन । पर्यस्तं परिवेष्टितम् ॥४९॥</p>
<hr>
<p><strong>॥ ४.८.५० ॥</strong></p>
<p><strong>पद्भ्यां नख-मणि-श्रेण्या विलसद्भ्यां समर्चताम् ।</strong><br>
हृत्-पद्म-कर्णिका-धिष्ण्यम् आक्रम्यात्मन्य् अवस्थितम् ॥**</p>
<p><strong>श्रीधर-स्वामी (भावार्थ-दीपिका) :</strong> हृत्-पद्म-कर्णिकाया धिष्ण्यं मध्य-स्थानं तद् आक्रम्य समर्चताम् आत्मनि मनसि स्थितम् ॥५०॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> कांचीकलापेन तत्संज्ञभूषणेन कलापो भूषणे बर्हे समूहे चन्द्रमस्यपि इति निरुक्तिः ॥४९-५०॥</p>
<hr>
<p><strong>जीव-गोस्वामी (क्रम-सन्दर्भः) :</strong> आत्मन्य् अवस्थितं मनसि स्फुरन्तम् ॥५०॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> समर्चताम् भक्तानां धिष्ण्यं स्थानम् आत्मनि बुद्धौ जीवे च ॥५०॥</p>
<hr>
<p><strong>॥ ४.८.५१ ॥</strong></p>
<p><strong>स्मयमानम् अभिध्यायेत् सानुरागावलोकनम् ।</strong><br>
नियतेनैक-भूतेन मनसा वरदर्षभम् ॥**</p>
<p><strong>श्रीधर-स्वामी (भावार्थ-दीपिका) :</strong> ध्यानम् आह&mdash;स्मयमानम् इति । नियतेन प्राग्-उक्तया धारणया सुस्थिरेणात एवैक-भूतेनैकाग्रेण । धारणोक्तानि विशेषणानि ध्यानेऽपि द्रष्टव्यानि । यद् वा, यथोक्त-मात्रम् एव । तद् उक्तम् एकादश-स्कन्धे, नान्यानि चिन्तयेद् भूयः सुस्मितं भावयेन् मुखम् [भा।पु। ११.१४.४३] इति ॥५१॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> अतः संस्थितत्वात् । धारणोक्तानि प्रसन्नवदनेक्षणम् इत्यादीनि तथा च धारणाध्यानयोर्भेदो न सेत्स्यति तुल्यविशेषणत्वादुभयोर् इति चेत्तत्राह&mdash;यद्वेति ॥५१॥</p>
<hr>
<p><strong>जीव-गोस्वामी (क्रम-सन्दर्भः) :</strong> अभिध्यायेत् तत्-तद्-वैशिष्ट्येन चिन्तयेद् इत्य् अर्थः ॥५१॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> नियतेनासक्तेन एक-भूतेन एकाग्रेण ॥५१॥</p>
<hr>
<p><strong>॥ ४.८.५२ ॥</strong></p>
<p><strong>एवं भगवतो रूपं सुभद्रं ध्यायतो मनः ।</strong><br>
निर्वृत्या परया तूर्णं सम्पन्नं न निवर्तते ॥**</p>
<p><strong>श्रीधर-स्वामी (भावार्थ-दीपिका) :</strong> समाधिम् आह&mdash;एवम् इति । तूर्णं शीघ्रं सम्पन्नं सत् ॥५२॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> समाधिश्चित्तवृत्तिनिरोधः इति लक्षणसद्भावाद् आह&mdash;समाधिम् आह एवम् इति । परया निवृत्त्योद्रिक्तानन्देन सम्पन्नं पूर्णं ध्येयादितरत्र न गच्छतीत्य् अर्थः ॥५२॥</p>
<hr>
<p><strong>जीव-गोस्वामी (क्रम-सन्दर्भः) :</strong> न निवर्तते ध्येयं न त्यजति ॥५२॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> न निवर्तते योगिनो मन इव ध्येयं न त्यजति ॥५२॥</p>
<hr>
<p><strong>॥ ४.८.५३ ॥</strong></p>
<p><strong>जपश्</strong><sup id="fnref:2"><a href="#fn:2" class="footnote-ref" role="doc-noteref">2</a></sup> <strong>च परमो गुह्यः श्रूयतां मे नृपात्मज ।</strong></p>
<p><strong>यं सप्त-रात्रं प्रपठन् पुमान् पश्यति खेचरान् ॥</strong></p>
<p><strong>श्रीधर-स्वामी (भावार्थ-दीपिका) :</strong> जप्यो मन्त्रः ॥५३॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> नृपात्मजेति । नरपालकपुत्रत्वात्त्वम् अपि न रान्पालयिष्यसीत्यतस् त्वां गो\ऽप्य् अम् अपि वदामीत्यभिप्रायः । खेचरान् देवान् प्रकृष्टं तदाकारचेतस्त्वेन पठन् ॥५३॥</p>
<hr>
<p><strong>जीव-गोस्वामी (क्रम-सन्दर्भः) :</strong> प्रपठन् वाचिकम् अपि जपन् किम् उतोपंशु मानसं वा खेचरान् पार्षदान् अथ दक्षिण-कर्णे रह उपदिशति । ॐ इति । अनेनानुपनीताय ध्रुवाय स-प्रणव-महामन्त्रोपदेशेन वैष्णव-मन्त्राणां द्विजत्वाद्य्-अवस्थापेक्षा परिहृता ॥५३॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> जप्यो मन्त्रः । श्रूयतां दक्षिणः कर्ण आधीयताम् उपदिशामीत्य् अर्थः । प्रपठन् वाचिकम् अपि जपन् किम् उतोपंशु मानसं वा । खेचरान् पार्षदान् ॥५३॥</p>
<hr>
<p><strong>॥ ४.८.५४ ॥</strong></p>
<p><strong>ॐ नमो भगवते वासुदेवाय ।</strong><br>
मन्त्रेणानेन देवस्य कुर्याद् द्रव्यमयीं बुधः ॥**</p>
<p><strong>सपर्यां विविधैर् द्रव्यैर् देश-काल-विभागवित्</strong></p>
<p><strong>श्रीधर-स्वामी (भावार्थ-दीपिका), जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>वंशीधरः (भावार्थ-दीपिका-प्रकाशः) :</strong> ध्रुवस्य पञ्चवर्षत्वेन एकादशे राजन्यमुपनयीत इति श्रुतेरुपनयनाभावे\ऽपि सर्वज्ञनारदकर्तृक-सप्रणवमन्त्रोपदेशाद्वैष्णवमन्त्राणां नायं नियमो यदुपनीतस्यैव ब्राह्मणादेरुपदेष्टव्यास् तथा सति श्रीनारदस्तं कथमुपदिशेद् इति ज्ञेयमत्र विज्ञैः । अस्य मन्त्रस्य विनियोगाङ्गन्यासादि तु षष्ठ-स्कन्धे नारायणवर्मव्याख्याने वर्णयिष्यामः । जपितुं योग्यो जप्यः । द्रव्यमयीं द्रव्यप्रधानाम् । सपर्यां पूजाम् । अर्चा पूजा सपर्या स्यात् इति कोषात् ॥५४॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> ॐ इति अनेनानुपनीताय स-प्रणव-महा-मन्त्रोपदेशेन वैष्णव-मन्त्राणां द्विजत्वाद्य्-अवस्थापेक्षा परिहृता ॥५४॥</p>
<hr>
<p><strong>॥ ४.८.५५ ॥</strong></p>
<p><strong>सलिलैः शुचिभिर् माल्यैर् वन्यैर् मूल-फलादिभिः ।</strong><br>
शस्ताङ्कुरांशुकैश् चार्चेत् तुलस्या प्रियया प्रभुम् ॥**</p>
<p><strong>श्रीधर-स्वामी (भावार्थ-दीपिका) :</strong> द्रव्याण्य् एवाह&mdash;सलिलैर् इति । शस्तैर् दूर्वाङ्कुरैर् वन्यैर् एवांशुकैर् भूर्ज-त्वग्-आदिभिः ॥५५॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> शुचिभिः शूद्रादिभिरनानीतैः ।</p>
<blockquote>
<p>शूद्रानीतैः स्त्रियानीतैर्यः स्नापयति केशवम् । &gt;
स याति नरकं घोरं वस्त्रापूतैस् तथा जलैः ॥ इत्य्-आदिपुराणात् &gt; ।</p></blockquote>
<p>आदिना त्वगादिग्रहः । अंशुकैः सूक्ष्मैर्वस्त्रैः पत्रैर्वा । अंशुकं सूक्ष्मवस्त्रे स्याद् वस्तुमात्रोत्तरीययोः । इति मेदिनी । तद् उक्तं हरिभक्तिचन्द्रोदये&mdash;</p>
<blockquote>
<p>दूर्वाङ्कुरं तु हरये पूजाकाले प्रयच्छति । &gt;
पूजाफलं शतगुणं सम्यगाप्नोति मानवः ॥ &gt;
शमीपत्रैश् च देवेशं पूजयन्त्यसुरद्विषम् । &gt;
यममार्गं महाघोरं न ते पश्यन्ति नारद । &gt; धात्रीपत्रैर्बिल्वपत्रैस्तथैवाश्वत्थपत्रकैः । &gt;
नवीनैर्मृदुभिर्ये च पूजयन्ति जनार्दनम् । &gt;
न तेषां पुनर् आवृत्तिर्वैकुण्ठाज्जायते द्विज ॥ &gt;
धात्री धुनोति पापानि शमी शमयते\ऽशुभान् । &gt;
दूर्वा हरति दुःखानि तुलसी सर्वकामदा । &gt;
श्रियं ददति बैल्वान्याश्वत्थान्यारोग्यसंपदः ॥ इति ।</p></blockquote>
<p>प्रिययेति तुलस्या भगवतो हृदयजत्वात्प्रियत्वमन्यपुष्पपत्राद्यपेक्षया । तद् उक्तं तुलस्युपनिषदि तथा हि&mdash;नमः श्री-कृष्णाय निःश्रेयसारण्यविविधविचित्रानन्तपारिजातादिपुष्पामोदानन्द हीश्वरहृदयानन्द-रूपाहृद्यामनोरमासुन्दर्येवाभूत् ता । सपत्नी । ब्रह्ममहिषी अमृष्यमाणा शशाप त्वं जडा भवेति सा वृक्ष-रूपा भगवत्करस्थिता दिव्यपरिमला तर्पयन्ती । ह्रियमाणां शिरसा धारयामीत्युद्यनि स्थापितवान् परब्रह्मपत्नी स्वशक्तिभिः परिबृंहिता । सपरिकरदिव्याभरणाभूषितां विचिक्रीडिषयोद्यानमागता । हितच्चरणनूपुरध्वन्युद्भवाप्रमदोत्तमा तत्-स्वरूप । हि ध्यात्वोपचारैर्दिव्यपरिमलकरजातुलसीमहाहारैः सपर्यां प्राप्ता । सा ननाम सा होवाच वरं वृणीष्वेति युगलतच्चरणपरिचर्यारतान्तिके तिष्ठामीत्यब्रुवाणा । होवाच त्वच्छेमुषीसमुत्थिता । हि दिव्यगुणज्वालाङ्गां स्त्रियं समातरं वैकुण्ठमहिषीप्रियां निवेशयिष्यामीत्यन्तर्हितैकदा ध्यायन्ती स्ववाक्योद्भवा गायन्ती वीणा क्वणिताब्जहस्ता तदन्तिके भगवन्तं दृष्ट्वा प्रणम्य स्थितवतीति सर्वज्ञः सपुत्रिकां प्रेक्ष्योवाच त्वं का किमर्थमागतासीति लीलया पृच्छन्तं । हिदेव्युवाच त्वच्छक्त्युद्भवा । हं त्वत्कैकर्यमिच्छती । हीत्यभिनन्द्य तत्पुत्रिकां भक्तिं हरिवल्लभां कारयामास । इदमन्न । ह वै तुलस्यसंस्कृतं । पुरुषाराधनानर्हं भवति न तेन विष्णुः प्रीणाति तस्मात्तुलसीमिश्रित । समर्पणं कुर्यात् तुलसीरहितं निवेदितं यो भुंक्ते स किल्बिष । सर्वं भुंजानः पापीयान्भवति स सर्वलोकगर्हितो भवति कृष्णे अभक्तो भवति ॥ इति श्रुतेः ॥५५॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> वन्यैर् एवांशुकैर् भूर्ज-त्वग्-आदिभिः ॥५५॥</p>
<hr>
<p><strong>॥ ४.८.५६ ॥</strong></p>
<p><strong>लब्ध्वा द्रव्यमयीम् अर्चां क्षित्य्-अम्ब्व्-आदिषु वार्चयेत् ।</strong><br>
आभृतात्मा**<sup id="fnref:3"><a href="#fn:3" class="footnote-ref" role="doc-noteref">3</a></sup> <strong>मुनिः शान्तो यत-वाङ् मित-वन्य-भुक् ॥</strong></p>
<p><strong>श्रीधर-स्वामी (भावार्थ-दीपिका) :</strong> पूजाया अधिष्ठानम् आह । लब्ध्वा संपाद्य । द्रव्य-मयीं शिलादि-निर्मिताम् । अर्चां प्रतिमाम् । पूजासाद् गुण्य-हेतूनाह सार्धाभ्याम् । आवृतात्मा धृत-चित्तः । मितं वन्यं भुङ्क्त इति तथा ।<strong>।५६॥</strong></p>
<hr>
<p><strong>वंशीधरः (भावार्थ-दीपिका-प्रकाशः) :</strong> आदिना सुवर्णादिग्रहः । अर्चा स्यात्प्रतिमा पूजा इति कोशात् ॥५६॥</p>
<hr>
<p><strong>जीव-गोस्वामी (क्रम-सन्दर्भः) :</strong> लब्ध्वेत्य् अर्धकम् । अर्चां श्रीमत्-प्रतिमाम् ॥५६॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> द्रव्य-मयीं शिलादि-निर्मिताम् अर्चां प्रतिमां प्राप्य ताम् अर्चयेत् । पुनः क्षित्य्-अम्ब्व्-आदिष्व् अपि, आभृतात्मा सम्यग्-धृत-चित्तः ॥५६॥</p>
<hr>
<p><strong>॥ ४.८.५७ ॥</strong></p>
<p><strong>स्वेच्छावतार-चरितैर् अचिन्त्य-निज-मायया ।</strong><br>
करिष्यत्य् उत्तमश्लोकस् तद् ध्यायेद् धृदयङ्गमम् ॥**</p>
<p><strong>श्रीधर-स्वामी (भावार्थ-दीपिका) :</strong> यत् करिष्यतीति तदानीम् अवतार-प्राचुर्याभावात् ।</p>
<hr>
<p><strong>वंशीधरः (भावार्थ-दीपिका-प्रकाशः) :</strong> करिष्यतीति भविष्यन्निर्देशः तदानीं स्वायंभुवमन्वन्तरे । यत्कंसवधादिलक्षणं चरितम् ॥५७॥</p>
<hr>
<p><strong>जीव-गोस्वामी (क्रम-सन्दर्भः) :</strong> आभृतेति सार्धकम् । आहृतेति चित्सुःखः । शान्तो मित-वन्य-फलादि-भुग् इति चित्सुखः ॥५७॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> यत् करिष्यतीति तदानीम् अवतार-प्राचुर्याभावात् ॥५७॥</p>
<hr>
<p><strong>॥ ४.८.५८ ॥</strong></p>
<p><strong>परिचर्या भगवतो यावत्यः पूर्व-सेविताः ।</strong><br>
ता मन्त्र-हृदयेनैव प्रयुञ्ज्यान् मन्त्र-मूर्तये ॥**</p>
<p><strong>मध्वाचार्यः (भागवत-तात्पर्यम्) : मन्त्र-हृदयेन</strong> मन्त्रेण च नमः-शब्देन च ॥५८॥</p>
<hr>
<p><strong>श्रीधर-स्वामी (भावार्थ-दीपिका) : पूर्व-सेविताः</strong> सेवनं कारिताः कार्यत्वेन निहिता इत्य् अर्थः । <strong>मन्त्र-हृदयेन</strong> द्वादशाक्षरेण ॥५८॥</p>
<hr>
<p><strong>जीव-गोस्वामी (क्रम-सन्दर्भः) : पूर्व-सेविता</strong> इति सेवन-मात्रानुशीलनं तच् चात्र श्रवणं ततो णिच्-प्रयोगात् पूर्वं सलिलैर् इत्य्-आदिना श्राविता इत्य् अर्थः । पूर्वैः सेविताः सद्-आचार-लब्धा इति वा ॥५८॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) : पूर्व-सेविताः</strong> पूर्व-पूर्व-भक्तैर् अनुष्ठितास् ता <strong>परिचर्याः</strong> गन्ध-चन्दन-ताम्बूल-छत्र-चामरादि-विविध-द्रव्यवतीर् <strong>मन्त्र-हृदयेन</strong> एव मूल-मन्त्रोच्चारणेनैव मनसा प्रकल्प्यानीतैर् एवोपचारैर् इत्य् अर्थः । विरक्तस्य प्रस्तुत-तत्-तद्-वस्त्व्-अभावाद् इति भावः । <strong>मन्त्र-मूर्तये</strong> मन्त्रेणैव ध्याता मूर्तिर् यस्य तस्मै तं प्रसादयितुम् <strong>प्रयुञ्ज्याद्</strong> विदधीत ॥५८॥</p>
<hr>
<p><strong>॥ ४.८.५९-६० ॥</strong></p>
<p><strong>एवं कायेन मनसा वचसा च मनो-गतम् ।</strong><br>
परिचर्यमाणो भगवान् भक्तिमत्-परिचर्यया ॥**</p>
<p><strong>पुंसाम् अमायिनां सम्यग् भजतां भाव-वर्धनः ।</strong><br>
श्रेयो दिशत्य् अभिमतं यद् धर्मादिषु देहिनाम् ॥**</p>
<p><strong>श्रीधर-स्वामी (भावार्थ-दीपिका) :</strong> एवम् उक्त-रीत्या मनो-गतं यथा भवति तथा कायादिभिर् भक्ति-मत्या परिचर्यया परिचर्यमाणो धर्मार्थ-कामेषु यद् अभिमतं तच् छ्रेयो दिशतीति द्वयोर् अन्वयः ॥५९-६०॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> पूर्वैराचार्यः सेविताः या विहिताः परिचर्या धूपगन्धादिसमर्पणलक्षणाः पूजास्ताः सर्वा अपि मन्त्राणां हृदयेन मुख्येन हृदयं मानसे मुख्य वक्षसीश्वरबुक्कयोः इति निरुक्तेः । मन्त्रमूर्तये मन्त्राक्षरप्रतिपाद्याय वासुदेवाय मन्त्रेषूपवर्णिता मूर्तिर् यस्य । यद् वा, मन्त्रो वेदः स एव मूर्तिर् यस्य तस्मै ॥५८-६०॥</p>
<hr>
<p><strong>जीव-गोस्वामी (क्रम-सन्दर्भः) :</strong> एवम् इति युग्मकम् ॥५९॥ त्रिवर्ग-मात्रस्यापि दाने कारणम् आह&mdash;भाव-वर्धन इति । तत्-तद्-उपकारेण स्वस्मिन् भक्तिं वर्धयतीति ॥६०॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> एवम् उक्त-रीत्या मनो-गतं यथा स्यात् तथा कायादिर् भक्ति-मत्या चरणारविन्द-कीर्तनादि-भक्ति-युक्तया परिचर्यया । धर्मादिषु मध्ये यद् अभिमतं तत् दिशति ददाति ॥५९-६०॥</p>
<hr>
<p><strong>॥ ४.८.६१ ॥</strong></p>
<p><strong>विरक्तश् चेन्द्रिय-रतौ भक्ति-योगेन भूयसा ।</strong><br>
तं निरन्तर-भावेन भजेताद्धा विमुक्तये ॥**</p>
<p><strong>श्रीधर-स्वामी (भावार्थ-दीपिका) :</strong> विरक्तः सन् भजेत् । किम् अर्थम् ? मुक्तये ॥६१॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> इन्द्रियरतौ विषयभोगे योभिमतं ददाति तम् ॥६१॥</p>
<hr>
<p><strong>जीव-गोस्वामी (क्रम-सन्दर्भः) :</strong> अतस् तेभ्यो विरक्तो भजेत् । किम्-अर्थम् ? विशिष्टा मुक्तिर् भक्तिस् तद्-अर्थम् ॥६१॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> यस् तु इन्द्रिय-रमणे त्रिवर्गे विरक्तः चकारान् मोक्षेऽपि स च निरन्तरो ज्ञान-कर्मादि-व्यवधान-शून्यो भावो दास्यादिर् यत्र तेन । विशिष्ट-मुक्तये प्रेमवत्-पार्षदत्वाय ॥६१॥</p>
<hr>
<p><strong>॥ ४.८.६२ ॥</strong></p>
<p><strong>इत्य् उक्तस् तं परिक्रम्य प्रणम्य च नृपार्भकः ।</strong><br>
ययौ मधुवनं पुण्यं हरेश् चरण-चर्चितम् ॥**</p>
<p><strong>श्रीधर-स्वामी (भावार्थ-दीपिका) :</strong> हरेश् चरणाभ्यां चर्चितं मण्डितम् ॥६२॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> तं नारदम् । चरणचर्चितम् इति भूतभविष्यत्त्वापेक्षया । यद् वा, मथुरा भगवान्यत्र नित्यं सन्निहितो हरिः इति श्रीदशमे वक्ष्यमाणत्वात्तत्र सदैव हरेः स्थितत्वाद् ध्रुवकाले\ऽपि तच्चरणचर्चितत्वं नासङ्गतम् ॥६२॥</p>
<hr>
<p><strong>जीव-गोस्वामी (क्रम-सन्दर्भः) :</strong> तस्य हरेः श्री-कृष्णत्वम् एव व्यनक्ति&mdash;इत्य् उक्त इति । पाद्म-कल्पारम्भ-कथने प्रथम-स्वायम्भुव-मन्वन्तरे तस्मिन् हरेश् चरण-चर्चितत्वं श्री-मथुरायास् तन्-नित्यत्वाच् छ्री-कृष्णावतारस्य । तथा हरि-शब्देनाप्य् अत्र श्री-कृष्ण एव विवक्षितः, श्रुत्य्-आदौ तद्-अवस्थिति-प्रसिद्धेः । प्रतिकल्पम् आविर्भावात् तस्यैव चरणाभ्यां चर्चितम् इति श्री-कृष्णस्यैव नित्य-सान्निध्यं गम्यते । अत एव द्वादशाक्षर-विद्या-दैवतस्य श्री-ध्रुवाराध्यस्य त्व् अन्यत एव तत्रानागमनम् अभिहितम् अग्रे, मधोर् वनं भृत्य-दिदृक्षयागतः [भा।पु। ४.९.१] इत्य् अनेनेति ॥६२॥<sup id="fnref:4"><a href="#fn:4" class="footnote-ref" role="doc-noteref">4</a></sup> [कृष्ण-सन्दर्भ ११३]</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> हरेः प्रतिकल्पम् आविर्भावात् श्री-कृष्णस्य चरणाभ्याम् चर्चितम् ॥६२॥</p>
<hr>
<p><strong>॥ ४.८.६३ ॥</strong></p>
<p><strong>तपो-वनं गते तस्मिन् प्रविष्टोऽन्तः-पुरं मुनिः ।</strong><br>
अर्हितार्हणको राज्ञा सुखासीन उवाच तम् ॥**</p>
<p><strong>श्रीधर-स्वामी (भावार्थ-दीपिका) :</strong> अर्हितं सत्-कृतं सत्-कृत्य समर्पितम् अर्हणम् अर्घादिकं यस्मै ॥६३॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> तपसे हितं तपोहितं तच् च तद्वनं तपोवनं मध्यमपदलोपी समासः । तस्मिन् ध्रुवे मुनिर्नारदः । अर्हितोर्हणया इति पाठे अर्हणया पूजासाधनेनार्हितोर्चित इत्य् अर्थः । क्वचित् । अर्हिताभ्यर्हणः इति पाठो\ऽप्य् अस्ति ॥६३॥</p>
<hr>
<p><strong>जीव-गोस्वामी (क्रम-सन्दर्भः) :</strong> अर्हतः अर्हणायेति चित्सुखः ॥६३॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> अर्हितं सत्-कृत्य समर्पितम् अर्हणम् अर्घ्यादि यस्मै ॥६३॥</p>
<hr>
<p><strong>॥ ४.८.६४ ॥</strong></p>
<p><strong>नारद उवाच&mdash;</strong></p>
<p><strong>राजन् किं ध्यायसे दीर्घं मुखेन परिशुष्यता ।</strong><br>
किं वा न रिष्यते कामो धर्मो वार्थेन संयुतः ॥**</p>
<p><strong>श्रीधर-स्वामी (भावार्थ-दीपिका) :</strong> किं वा, न रिष्यते न नश्यतीति स-वितर्कः प्रश्नः ॥६३॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> रिष्यत इति । रिष-हिंसायाम् आत्मनेपदमार्षम् ॥६४॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> न रिष्यते न नश्यति किं वेति स-वितर्कः प्रश्नः ॥६३॥</p>
<hr>
<p><strong>॥ ४.८.६५ ॥</strong></p>
<p><strong>राजोवाच&mdash;</strong></p>
<p><strong>सुतो मे बालको ब्रह्मन् स्त्रैणेनाकरुणात्मना ।</strong><br>
निर्वासितः पञ्च-वर्षः सह मात्रा महान् कविः ॥**</p>
<p><strong>श्रीधर-स्वामी (भावार्थ-दीपिका) :</strong> मात्रा सह निर्वासित इति तस्या अप्य् अनादृतत्वात् ॥६५॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> स्त्रैणेन स्त्रीवशवर्तिना । न करुणा दयात्मनि चित्ते यस्य तादृशेन । निर्वासितो निष्कासितः । कविर् इति ज्ञानित्वं द्योतयति । यतो\ऽसौ राजसिंहासनतोत्युत्तमं पदं साधयामीति निरूप्य मात्रादींस्त्यक्त्वा पुरान्निरगाद् इति । महानिति मानयोग्यताम् आह ॥६५॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> सह मात्रेति तस्या अप्य् अनादृतत्वात् ॥६५॥</p>
<hr>
<p><strong>॥ ४.८.६६ ॥</strong></p>
<p><strong>अप्य् अनाथं वने ब्रह्मन् मा स्मादन्त्य् अर्भकं वृकाः ।</strong><br>
श्रान्तं शयानं क्षुधितं परिम्लान-मुखाम्बुजम् ॥**</p>
<p><strong>श्रीधर-स्वामी (भावार्थ-दीपिका) :</strong> मा स्मादन्ति, किं स्विन् न खादन्तीत्य् अर्थः ॥६६॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> अनाथमरक्षितं वृका व्याघ्राः । इत्य् अर्थ इति । वितर्केण वदति नारदं प्रति क्षुधा परिम्लानास्यं चलनेन श्रान्तमत एव शयानं रक्षकान्तरहीनमर्भकत्वात्स्वयमकल्पं वनगं कथं न वृकादयो भक्षयिष्यन्तीति भावः । ब्रह्मन्न् इति । सर्वज्ञो भवान्मे संशयमपनुदत्व् इति भावः ॥६६॥</p>
<hr>
<p><strong>जीव-गोस्वामी (क्रम-सन्दर्भः) :</strong> मा खादन्ति अर्भकं किं खादेयुर् एवेत्य् अर्थः । न खादन्तीति चित्सुखः ॥६६॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> <em>न व्याख्यातम्।</em></p>
<hr>
<p><strong>॥ ४.८.६७ ॥</strong></p>
<p><strong>अहो मे बत दौरात्म्यं स्त्री-जितस्योपधारय ।</strong><br>
योऽङ्कं प्रेम्णारुरुक्षन्तं नाभ्यनन्दम् असत्तमः ॥**</p>
<p><strong>वंशीधरः (भावार्थ-दीपिका-प्रकाशः) :</strong> बत खेदे ॥६७॥</p>
<hr>
<p><em>न कतमेनापि व्याख्यातम्।</em></p>
<hr>
<p><strong>॥ ४.८.६८ ॥</strong></p>
<p><strong>नारद उवाच&mdash;</strong></p>
<p><strong>मा मा शुचः स्व-तनयं देव-गुप्तं विशाम्पते ।</strong><br>
तत्-प्रभावम् अविज्ञाय प्रावृङ्क्ते यद्-यशो जगत् ॥**</p>
<p><strong>श्रीधर-स्वामी (भावार्थ-दीपिका) :</strong> देवेन श्री-हरिणा गुप्तम् आत्म-सात् कृत्वा रक्षितम् । यस्य यशो जगत्प्रावृङ्क्ते व्याप्नोति ॥६८॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> विशां पत इति । देवस्य हरेः सामर्थ्यं त्वत्तोधिकं त्वं तु प्रजापतिरे व स तु त्वादृगनन्तपतिरतस्तद्गुप्तं को वराको वृकादिरित्य् अभिप्रायः । प्रावृक्त इति । वर्तमाननिर्देशस्तु तदुपरि भगवत्प्रसादस्य निश्चितत्वाद् एव । उक्तमर्थं विशदयति यत्त्वयोक्तं स्त्रैणेनाकरुणात्मनेति तेन तवाकरुणत्वे\ऽपि स तु भगवान्कारुण्यसागरोस्ति, अत एवानाथनाथः यद्यमात्मसात्कृत्वात्मीयं मत्वा तस्मिन्प्रहर्तुममी प्रसिद्धा वृकादयः के किं कर्तुं शक्ताः? न किम् अपीति भावः । श्लोकोयं प्रक्षिप्तो\ऽपि प्रकृतोपयुक्तत्वाद्व्याख्यातः ॥६८॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> मा मा सर्वथैव शोकं मा कुरु । तत्-प्रभावम् अविज्ञाय वर्तमान इत्य् अर्थः । प्रावृङ्क्ते व्याप्स्यति वर्तमान-सामीप्ये वर्तमानत्वम् ॥६८॥</p>
<hr>
<p><strong>॥ ४.८.६९ ॥</strong></p>
<p><strong>सुदुष्करं कर्म कृत्वा लोक-पालैर् अपि प्रभुः ।</strong><br>
ऐष्यत्य् अचिरतो राजन् यशो विपुलयंस् तव ॥**</p>
<p><strong>मध्वाचार्यः (भागवत-तात्पर्यम्) :</strong></p>
<blockquote>
<p>तस्यैव योग्यत्वाल् लोक-पालानां दुष्करम् । &gt;
नाशक्यं देवतानां तु यद् अन्यैः शङ्कितुं क्वचित् । &gt;
शक्ता अपि न कुर्वन्ति यद् अन्य-विहितं बुधाः ॥ इति ब्राह्मे &gt; ॥६९॥</p></blockquote>
<hr>
<p><strong>श्रीधर-स्वामी (भावार्थ-दीपिका) :</strong> विपुलयन् विस्तारयन् ॥६९॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> प्रभुः प्राप्तभगवत्प्रसादत्वात्समर्थः । राजन्न् इति । त्वम् अपि राजभोगासक्तत्वात्कर्म कर्तुमशक्त इत्य् आह । किं च, तत्कर्मणैव तव यशो\ऽधिकं भविष्यतीत्य् आह&mdash;यश इति ॥६९॥</p>
<hr>
<p><strong>जीव-गोस्वामी (क्रम-सन्दर्भः), विश्वनाथ-चक्रवर्ती (सारार्थ-दर्शिणी) :</strong> <em>न व्याख्यातम्।</em></p>
<hr>
<p><strong>॥ ४.८.७० ॥</strong></p>
<p><strong>मैत्रेय उवाच&mdash;</strong></p>
<p><strong>इति देवर्षिणा प्रोक्तं विश्रुत्य जगती-पतिः ।</strong><br>
राज-लक्ष्मीम् अनादृत्य पुत्रम् एवान्वचिन्तयत् ॥**</p>
<p><strong>श्रीधर-स्वामी (भावार्थ-दीपिका) :</strong> <em>न व्याख्यातम्।</em></p>
<hr>
<p><strong>वंशीधरः (भावार्थ-दीपिका-प्रकाशः) :</strong> एवं विस्रब्धस्यापि राज्ञो\ऽनुतापपरंपराम् आह&mdash;इतीति । अनेन संसारस्य दुस्तरत्वमसूचीति ॥७०॥</p>
<hr>
<p><strong>जीव-गोस्वामी (क्रम-सन्दर्भः) :</strong> विश्रुत्येत्य् अत्र विश्रभ्येति चित्सुखः ॥७०॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> विश्रुत्य विश्रभ्येति च पाठः ॥७०॥</p>
<hr>
<p><strong>॥ ४.८.७१ ॥</strong></p>
<p><strong>तत्राभिषिक्तः प्रयतस् ताम् उपोष्य विभावरीम् ।</strong><br>
समाहितः पर्यचरद् ऋष्य्-आदेशेन पूरुषम् ॥**</p>
<p><strong>मध्वाचार्यः (भागवत-तात्पर्यम्) :</strong> दृष्ट्या निरूपणया । आदेशेन उपदेशेन ॥७१॥</p>
<hr>
<p><strong>श्रीधर-स्वामी (भावार्थ-दीपिका) :</strong> ध्रुवो मधु-वने किम् अकरोत् ? इत्य् अपेक्षायाम् आह&mdash;तत्रेत्य्-आदिना । अभिषिक्तः स्नातः । यस्यां प्राप्तस् ताम् ॥७१॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> तत्र मधुवने । प्रयतः पूतः यस्यां विभावर्यां तत्र गतस्तां रात्रिमुपोष्योपवासं कृत्वा ऋष्यादेशेन नारदाज्ञया । पूरुषं हरिम् । अनेन तीर्थव्रतम् अपि तेन कृतम् इत्य् उक्तम् ॥७१॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> मधुवने ध्रुवः किम् अकरोत् ? इत्य् अपेक्षायाम् आह&mdash;तत्रेति । अभिषिक्तः स्नातः । प्रयतः पूतः ॥७१॥</p>
<hr>
<p><strong>॥ ४.८.७२ ॥</strong></p>
<p><strong>त्रि-रात्रान्ते त्रि-रात्रान्ते कपित्थ-बदराशनः ।</strong><br>
आत्म-वृत्त्य्-अनुसारेण मासं निन्येऽर्चयन् हरिम् ॥**</p>
<p><strong>श्रीधर-स्वामी (भावार्थ-दीपिका) :</strong> कपित्थानि बदराणि चाशनं यस्य । आत्म-वृत्तिर् देह-स्थितिस् तद्-अनुसारेण ॥७२॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> तस्य तपस्यतो\ऽशनम् आह&mdash;त्रिरात्रान्त इति । कपित्थो बिल्वफलसमफलो वृक्षः । यावता देहस्थितिर्भवेत् तावन्मात्रम् एवाशानेत्य् अर्थः ॥७२॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> कपित्थ-बदर-मात्र-भोजी आत्मनो वृत्तेर् जीविकाया अनुसारः स्वीकारस् तेन ॥७२॥</p>
<hr>
<p><strong>॥ ४.८.७३ ॥</strong></p>
<p><strong>द्वितीयं च तथा मासं षष्ठे षष्ठेऽर्भको दिने ।</strong><br>
तृण-पर्णादिभिः शीर्णैः कृतान्नोऽभ्यर्चयन् विभुम् ॥**</p>
<p><strong>वंशीधरः (भावार्थ-दीपिका-प्रकाशः) :</strong> शीर्णैः स्वतः पतितैः । आदिना शुष्कफलग्रहः कृतमन्नमशनं येन स तथा ॥७३॥</p>
<hr>
<p><em>न कतमेन व्याख्यातम्।</em></p>
<hr>
<p><strong>॥ ४.८.७४ ॥</strong></p>
<p><strong>तृतीयं चानयन् मासं नवमे नवमेऽहनि ।</strong><br>
अब्-भक्ष उत्तमश्लोकम् उपाधावत् समाधिना ॥**</p>
<p><strong>श्रीधर-स्वामी (भावार्थ-दीपिका) :</strong> तृतीयं च आनयन् ईषद् इव नयन्न् उपाधावद् इत्य् अन्वयः । प्रति-मासमाहार-सङ्कोचं तपोऽतिर् एकं च कृतवान् इत्य् अर्थः ॥७४॥</p>
<hr>
<p><strong>जीव-गोस्वामी (क्रम-सन्दर्भः), विश्वनाथ-चक्रवर्ती (सारार्थ-दर्शिणी) :</strong> <em>न व्याख्यातम्।</em></p>
<hr>
<p><strong>॥ ४.८.७५ ॥</strong></p>
<p><strong>चतुर्थम् अपि वै मासं द्वादशे द्वादशेऽहनि ।</strong><br>
वायु-भक्षो जित-श्वासो ध्यायन् देवम् अधारयत् ॥**</p>
<p><strong>वंशीधरः (भावार्थ-दीपिका-प्रकाशः) :</strong> इत्य् अर्थ इति । धैर्यसंपन्नत्वादतीव दुष्करं तपो विहितवानिति भावः ॥७४-७५॥</p>
<hr>
<p><em>न कतमेन व्याख्यातम्।</em></p>
<hr>
<p><strong>॥ ४.८.७६ ॥</strong></p>
<p><strong>पञ्चमे मास्य् अनुप्राप्ते जित-श्वासो नृपात्मजः ।</strong><br>
ध्यायन् ब्रह्म पदैकेन तस्थौ स्थाणुर् इवाचलः ॥**</p>
<p><strong>मध्वाचार्यः (भागवत-तात्पर्यम्) :</strong></p>
<blockquote>
<p>यत्र देवैः कृते विघ्ने खण्डितो न पुमान् भवेत् । &gt;
तत्र तद्-यशसे विघ्नं कुर्युर् न तु विघातने ॥ &gt;
यत्र खण्डितता तत्र खण्डनायैव केवलम् । &gt;
सत्यकामा यतो देवास् ते चित्ताद्य्-अभिमानिनः ॥ &gt;
अतो विमोहनायैव प्राप्नुयुस् ते पराजयम् । &gt;
तेषाम् अशक्त्तोक्तिश् च विमोहाय सुर-द्विषाम् ॥ इति ब्रह्माण्डे &gt; ॥७६॥</p></blockquote>
<hr>
<p><strong>वंशीधरः (भावार्थ-दीपिका-प्रकाशः) :</strong> स्थाणुः कीलः स्थाणुः कीले हरे पुमान् । अस्त्री ध्रुवे इति मेदिनी ॥७६॥</p>
<hr>
<p><em>नान्यैर् व्याख्यातम्।</em></p>
<hr>
<p><strong>॥ ४.८.७७ ॥</strong></p>
<p><strong>सर्वतो मन आकृष्य हृदि भूतेन्द्रियाशयम् ।</strong><br>
ध्यायन् भगवतो रूपं नाद्राक्षीत् किञ्चनापरम् ॥**</p>
<p><strong>मध्वाचार्यः (भागवत-तात्पर्यम्) :</strong> भूतेन्द्रियाश्र् अयं भगवद्-रूपम् ॥७७॥</p>
<hr>
<p><strong>श्रीधर-स्वामी (भावार्थ-दीपिका) :</strong> भूतानि शब्दादीनि इन्द्रियाणि च आशेरते यस्मिंस् तन्-मन आकृष्य ब्रह्म ध्यायन् ॥७७॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> भूतानां प्राणिनामिन्द्रियेषु न शेते न विषयीभवतीति तथाभूतं भगवद्-रूपं यतो वाचो निवर्तन्ते इत्य्-आदिश्रुतेः । यद् वा, आ ईषच्छेते न तु जागर्ति तदगम्यम् इत्य् अर्थः ॥७७॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> भूतानां प्राणिनाम् इन्द्रियेषु न शेरते न विषयीभवतीति तयाभावं भगवद्-रूपम् । यद् वा, आ सम्यक् शेते, न तु जागर्तीति तेषाम् अगम्यम् इत्य् अर्थः ॥७७॥</p>
<hr>
<p><strong>॥ ४.८.७८ ॥</strong></p>
<p><strong>आधारं महद्-आदीनां प्रधान-पुरुषेश्वरम् ।</strong><br>
ब्रह्म धारयमाणस्य त्रयो लोकाश् चकम्पिरे ॥**</p>
<p><strong>श्रीधर-स्वामी (भावार्थ-दीपिका) :</strong> धारयमाणस्य सतस् तस्य तेजः सोढुम् अशक्नुवन्तः कम्पिताः ॥७८॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> सर्वात्मकत्वेन बृहत्तमत्वाद्भगवतो रूपम् एव ब्रह्म अत एवाधारम् अपि ततस्ताद्दृशत्वेन धारणात्तदात्मकताप्राप्त्या यदा भारविशेषेण कंपते स्म तदा विश्वमति कंपते स्मेति भावः ॥७८॥</p>
<hr>
<p><strong>जीव-गोस्वामी (क्रम-सन्दर्भः) :</strong> सर्वात्मकत्वेन बृहत्त्व-सत्त्वाद् भगवतो रूपम् एव ब्रह्म । अत एव आधारम् अपि । ततस् तादृशत्वेन धारणात् तदात्मकता-प्राप्त्या यदा भाव-विशेषेण कम्पते स्म तदा विश्वम् अपि कम्पते स्म ॥७८॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> धारयतः ध्यायतः ध्यायति सतीत्य् अर्थः ॥७८॥</p>
<hr>
<p><strong>॥ ४.८.७९ ॥</strong></p>
<p><strong>यदैक-पादेन स पार्थिवार्भकस्</strong></p>
<p><strong>तस्थौ तद्-अङ्गुष्ठ-निपीडिता मही ।</strong></p>
<p><strong>ननाम तत्रार्धम् इभेन्द्र-धिष्ठिता</strong></p>
<p><strong>तरीव सव्येतरतः पदे पदे ॥</strong></p>
<p><strong>श्रीधर-स्वामी (भावार्थ-दीपिका) :</strong> तस्याङ्गुष्ठेन निपीडिता आक्रान्ता सती मही तत्र तदा अर्धं ननाम । समेऽंशके अर्ध-शब्दस्य नपुंसकत्वाद् अंशांशिनोर् अभेदाच् चैवं सामानाधिकरण्यम् । <strong>इभेन्द्रे</strong>णाधिष्ठिता तरी नौर् यथा पदे पदे सव्यतो दक्षिणतश् च नमति, तद्वत् ॥७९॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> पुंस्यर्द्धोर्द्धं समेंशके इत्य् अमरः । अंशी मही अंशस्तस्या अर्द्धं भागः तस्याङ्गुष्ठेन निपीडिता मही अर्द्धमर्द्धं प्रदेशं व्याप्य ननाम । यत्र स्वाङ्गांशेन भारं विन्यस्यति स्म तत्रांशेन पृथिव्या नमनम् अपि युक्तम् एव । स्त्रियां नौस्तरणिस्तरिः इत्य् अमरः । नमति नतोन्नता भवति ॥७९॥</p>
<hr>
<p><strong>जीव-गोस्वामी (भक्ति-सन्दर्भः):</strong> अत एवाधुनिकेषु महानुभाव-लक्षणवत्सु तद्-अदर्शनेऽपि नाविश्वासः कर्तव्यः । कुत्रचिद् भगवद्-उपासना-विशेषेणैव तादृशम् आनुषङ्गिकं फलम् उदयते । यथा&mdash;यदैकेति । अत्र सर्वात्मकतयैव विष्णु-समाधिना तादृक् फलम् उदितम् । एतादृश्य् उपासना चास्य भावि-ज्योतिर्-मण्डलात्मक-विश्व-चालन-पदोपयोगितयोदितेति ज्ञेयम् ॥७९॥ [भक्ति-सन्दर्भ १५६]</p>
<hr>
<p><strong>जीव-गोस्वामी (क्रम-सन्दर्भः) :</strong> ततो यत्र स्वाङ्गांशेन भारं विन्यस्यति स्म तत्रांशे पृथिव्या नमनम् अपि युक्तम् ॥७९॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> तदा तस्याङ्गुष्ठेन निपीडिता मही । अर्धम् अर्ध-प्रदेशं व्याप्य ननाम । काल-भावेत्य्-आदिना कर्मत्वम् इभेन्द्रेणाधिष्ठिता तरी नौर् यथा पदे पदे सव्यतो दक्षिणतश् च नमति, तद्वत् ॥७९॥</p>
<hr>
<p><strong>॥ ४.८.८० ॥</strong></p>
<p><strong>तस्मिन्न् अभिध्यायति विश्वम् आत्मनो</strong></p>
<p><strong>द्वारं निरुध्यासुम् अनन्यया धिया ।</strong></p>
<p><strong>लोका निरुच्छ्वास-निपीडिता भृशं</strong></p>
<p><strong>स-लोक-पालाः शरणं ययुर् हरिम् ॥</strong></p>
<p><strong>मध्वाचार्यः (भागवत-तात्पर्यम्) :</strong> विश्वं भगवन्तम् । आत्मनो द्वारं सर्वं जीवोत्पत्त्य्-आदि-द्वारम् । लोकानाम् एव निरुच्छ्वासो लोक-पालास् तद्-अर्थम् एव शरणं ययुः ॥८०॥</p>
<blockquote>
<p>ध्यातुर् ध्रुवस्य कीर्त्य्-अर्थं हरिणा सह देवताः । &gt;
लोकोच्छ्वासं निरुध्याथ स्व-स्वार्थं च हरिं ययुः । &gt;
अन्य-प्रवृत्तयस् तेभ्यो न तेषां स्युः स्व-प्रवृत्तयः ॥ इति &gt; तत्त्व-निर्णये ॥८०॥</p></blockquote>
<hr>
<p><strong>श्रीधर-स्वामी (भावार्थ-दीपिका) :</strong> अन्यद् अप्य् आश्चर्यम् आह । तस्मिन् ध्रुवे विश्वं विश्वात्मकं विष्णुम् आत्मनः सकाशाद् अन्यया धियात्माभेद-दृष्ट्याऽभिध्यायति सति । किं कृत्वा ? असुं प्राणं तद्-द्वारं च निरुध्य । विश्वम् आत्मन्य् एकीकृत्य स्व-प्राण-निरोधे कृते विश्वस्य प्राण-निरोधो जात इति भावः ॥८०॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> इति भाव इति । तत्र ध्रुवसंज्ञकशरीरस्य प्राणेषु निरोधनीयेषु बालत्वात्समष्टेरे व प्राणान्न्यरुन्ध अत एवानन्यधियोक्तं व्यष्टिसमष्ट्योरैक्यबुद्धिरे व तत्र कारणमित्याशयः ॥८०॥</p>
<hr>
<p><strong>जीव-गोस्वामी (क्रम-सन्दर्भः) :</strong> तस्माद् एव लोक-निरुच्छ्वासतापि ॥८०॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> तस्मिन् ध्रुवे आत्मनो देहस्य विश्वं सर्वम् एव द्वारम् असुं प्राणं च निरुध्य हरिं ध्यायति सति, लोका निरुच्छ्वास-निपीडिता इति व्यष्टेर् ध्रुव-संज्ञक-शरीरस्य प्राणेषु निरोधनीयेषु बालत्वात् समष्टेर् एव प्राणान् न्यरुन्ध । अत एव अनन्यया धियेति व्यष्टि-समष्ट्येर् ऐक्य-बुद्धिर् एव तत्र कारणम् इत्य् अर्थः ॥८०॥</p>
<hr>
<p><strong>॥ ४.८.८१ ॥</strong></p>
<p><strong>देवा ऊचुः&mdash;</strong></p>
<p><strong>नैवं विदामो भगवन् प्राण-रोधं</strong></p>
<p><strong>चराचरस्याखिल-सत्त्व-धाम्नः ।</strong></p>
<p><strong>विधेहि तन् नो वृजिनाद् विमोक्षं</strong></p>
<p><strong>प्राप्ता वयं त्वां शरणं शरण्यम् ॥</strong></p>
<p><strong>मध्वाचार्यः (भागवत-तात्पर्यम्) :</strong> अखिल-सत्त्व-समूहस्य तेजः शक्तिः समूहश् च गृहं धामेति कथ्यते इति तत्त्व-निर्णये ॥८१॥</p>
<hr>
<p><strong>श्रीधर-स्वामी (भावार्थ-दीपिका) :</strong> एवं प्राण-निरोधं कदाचिद् अपि न विद्मः । अखिल-सत्त्व-धाम्नः सर्व-प्राणि-शरीरस्य । तस्माद् वृजिनात् क्लेशात् ॥८१॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> हे भगवन्न् इति । त्वम् एवात्र साक्षीत्यभिप्रायः । सत्त्वं तु प्राणिद्रव्ययोः गुणभेदे\ऽपि इति हलायुधः ॥८१॥</p>
<hr>
<p><strong>जीव-गोस्वामी (क्रम-सन्दर्भः) :</strong> तस्माद् एव लोक-निरुच्छ्वासतापि ॥८१॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> एवं प्राण-निरोधं कदापि न विद्मः । अखिल-सत्त्व-धाम्नः सर्व-प्राणि-शरीरस्य ॥८१॥</p>
<hr>
<p><strong>॥ ४.८.८२ ॥</strong></p>
<p><strong>श्री-भगवान् उवाच&mdash;</strong></p>
<p><strong>मा भैष्ट बालं तपसो दुरत्ययान्</strong></p>
<p><strong>निवर्तयिष्ये प्रतियात स्व-धाम ।</strong></p>
<p><strong>यतो हि वः प्राण-निरोध आसीद्</strong></p>
<p><strong>औत्तानपादिर् मयि सङ्गतात्मा ॥</strong></p>
<p><strong>श्रीधर-स्वामी (भावार्थ-दीपिका) :</strong> यतो बालात् । कोऽसौ बालः ? कथं च तस्मात् प्राण-निरोधः ? इत्य् अत आह । उत्तानपादस्य पुत्रो मयि विश्व-रूपे सङ्गतात्मा ऐक्यं प्राप्तो वर्तत इति ॥८२॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> बालत्वाद् एव स्वप्राणेषु निरुध्यमानेषु प्राणान्न्यरुंद्ध । अतो\ऽस्मान्हनिष्यतीति बुद्द्या तस्मान्न भेतव्यम् इत्य् आह&mdash;मयि सङ्गतचित्तः कम् अपि नैव जिघांसतीत्य् अर्थः ॥८२॥</p>
<p>इति श्रीमद्-भागवत-भावार्थ-दीपिका-प्रकाशे चतुर्थस्कन्धे\ऽष्टमो\ऽध्यायः ॥८॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> बालम् इति बालत्वाद् एव स्व-प्राणेषु निरुध्यमाणेषु युष्माकम् अपि प्राणान् न्यरुन्ध । अतोऽस्मान् हनिष्यतीति बुद्ध्या तस्मान् न भेतव्यम् इत्य् आह&mdash;यतो ध्रुवात् स मयि सङ्गत-चित्तः कम् अपि नैव जिघांसतीत्य् अर्थः ॥८२॥</p>
<p>इति सारार्थ-दर्शिन्यां हर्षिण्यां भक्त-चेतसाम् ।</p>
<p>चतुर्थे अष्टमोऽध्यायः सङ्गतः सङ्गतः सताम् ॥*॥</p>
<hr>
<p>इति श्रीमद्-भागवते महा-पुराणे ब्रह्म-सूत्र-भाष्ये</p>
<p>पारमहंस्यं संहितायां वैयासिक्यां</p>
<p>चतुर्थ-स्कन्धे ध्रुव-चरिते</p>
<p>अष्टमोऽध्यायः ।</p>
<p>॥ ४.८ ॥</p>
<hr>
<p><strong>(४.९)</strong></p>
<div class="footnotes" role="doc-endnotes">
<hr>
<ol>
<li id="fn:1">
<p>सम्बन्धोक्ति- ; स्वामि-सम्मत-&#160;<a href="#fnref:1" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:2">
<p>जप्यश्&#160;<a href="#fnref:2" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:3">
<p>आवृतात्मा इति श्रीधरः?&#160;<a href="#fnref:3" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:4">
<p>थिस् एन्तिरे चोम्मेन्तर्य् इस् मिः सिन्ग् फ़्रोम् सोमे क्रम-सन्दर्भ
एदितिओन्स्।&#160;<a href="#fnref:4" class="footnote-backref" role="doc-backlink">&#x21a9;&#xfe0e;</a></p>
</li>
</ol>
</div>

  </div>
</article>


        

        



    <aside class="card border noPrint" id="section-tree-item-bhAgavatam_gauDIya-prastutiH_04_08_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/purANam_vaiShNavam/bhAgavatam/gauDIya-prastutiH/04/08/">०८ </a>
            <a data-toggle="collapse" href="#section-tree-item-body-bhAgavatam_gauDIya-prastutiH_04_08_md" role="button" aria-expanded="false" aria-controls="section-tree-item-body-bhAgavatam_gauDIya-prastutiH_04_08_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-bhAgavatam_gauDIya-prastutiH_04_08_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: ०८</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/purANam_vaiShNavam/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/purANam_vaiShNavam/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/purANam_vaiShNavam/actions/workflows/build.yml"><img src="https://github.com/vishvAsa/purANam_vaiShNavam/actions/workflows/build.yml/badge.svg"> Built </a> on 2025 Aug 25 05:46:07 UTC. (<a href="http://google.com/search?q=05%3a46%3a07%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
