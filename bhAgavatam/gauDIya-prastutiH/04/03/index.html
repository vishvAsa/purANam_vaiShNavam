<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>पुराणे विश्वासटिप्पन्यः  | ०३</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/purANam_vaiShNavam/bhAgavatam/gauDIya-prastutiH/04/03/" rel="alternate" type="application/rss+xml" title="पुराणे विश्वासटिप्पन्यः" />
    <link href="/purANam_vaiShNavam/bhAgavatam/gauDIya-prastutiH/04/03/" rel="feed" type="application/rss+xml" title="पुराणे विश्वासटिप्पन्यः" />

    <meta property="og:url" content="https://vishvAsa.github.io/purANam_vaiShNavam/bhAgavatam/gauDIya-prastutiH/04/03/">
  <meta property="og:site_name" content="पुराणे विश्वासटिप्पन्यः">
  <meta property="og:title" content="०३">
  <meta property="og:description" content="(४.३)
तृतीयोऽध्यायः
विषयः पितुर् यज्ञोत्सवं द्रष्टुं जिगमिषन्त्याः सत्याः शिवात् स्वीकृति-प्रार्थनं शिव-द्वारा तत्र गमन-निषेधश् च ।
॥ ४.३.१ ॥
मैत्रेय उवाच—
सदा विद्विषतोर् एवं कालो वै ध्रियमाणयोः ।
जामातुः श्वशुरस्यापि सुमहान् अतिचक्रमे ॥**
श्रीधर-स्वामी (भावार्थ-दीपिका) :
तृतीये तु सती तात-यज्ञोत्सव-दिदृक्षया ।
गमिष्यन्ती महेशेन वारिता नीति-हेतुभिः ॥*॥
ध्रियमाणयोर् अवतिष्ठमानयोः । धृङ् अवस्थाने इत्य् अस्मात् ॥१॥
वंशीधरः (भावार्थ-दीपिका-प्रकाशः) : तातो दक्षः । नीति-युक्तैर् हेतुभिर् वाक्य-लक्षणैः ॥*।। शिवस्य तु द्वेषस् तद्-अज्ञान एव न तु तस्मिन् बाले पितुर् इवेति ।">
  <meta property="og:locale" content="en_us">
  <meta property="og:type" content="article">
    <meta property="article:section" content="bhagavatam">

  <meta itemprop="name" content="०३">
  <meta itemprop="description" content="(४.३)
तृतीयोऽध्यायः
विषयः पितुर् यज्ञोत्सवं द्रष्टुं जिगमिषन्त्याः सत्याः शिवात् स्वीकृति-प्रार्थनं शिव-द्वारा तत्र गमन-निषेधश् च ।
॥ ४.३.१ ॥
मैत्रेय उवाच—
सदा विद्विषतोर् एवं कालो वै ध्रियमाणयोः ।
जामातुः श्वशुरस्यापि सुमहान् अतिचक्रमे ॥**
श्रीधर-स्वामी (भावार्थ-दीपिका) :
तृतीये तु सती तात-यज्ञोत्सव-दिदृक्षया ।
गमिष्यन्ती महेशेन वारिता नीति-हेतुभिः ॥*॥
ध्रियमाणयोर् अवतिष्ठमानयोः । धृङ् अवस्थाने इत्य् अस्मात् ॥१॥
वंशीधरः (भावार्थ-दीपिका-प्रकाशः) : तातो दक्षः । नीति-युक्तैर् हेतुभिर् वाक्य-लक्षणैः ॥*।। शिवस्य तु द्वेषस् तद्-अज्ञान एव न तु तस्मिन् बाले पितुर् इवेति ।">
  <meta itemprop="wordCount" content="4224">
  <meta name="twitter:card" content="summary">
  <meta name="twitter:title" content="०३">
  <meta name="twitter:description" content="(४.३)
तृतीयोऽध्यायः
विषयः पितुर् यज्ञोत्सवं द्रष्टुं जिगमिषन्त्याः सत्याः शिवात् स्वीकृति-प्रार्थनं शिव-द्वारा तत्र गमन-निषेधश् च ।
॥ ४.३.१ ॥
मैत्रेय उवाच—
सदा विद्विषतोर् एवं कालो वै ध्रियमाणयोः ।
जामातुः श्वशुरस्यापि सुमहान् अतिचक्रमे ॥**
श्रीधर-स्वामी (भावार्थ-दीपिका) :
तृतीये तु सती तात-यज्ञोत्सव-दिदृक्षया ।
गमिष्यन्ती महेशेन वारिता नीति-हेतुभिः ॥*॥
ध्रियमाणयोर् अवतिष्ठमानयोः । धृङ् अवस्थाने इत्य् अस्मात् ॥१॥
वंशीधरः (भावार्थ-दीपिका-प्रकाशः) : तातो दक्षः । नीति-युक्तैर् हेतुभिर् वाक्य-लक्षणैः ॥*।। शिवस्य तु द्वेषस् तद्-अज्ञान एव न तु तस्मिन् बाले पितुर् इवेति ।">
<script type="text/javascript">
    
    let baseURL = "https:\/\/vishvAsa.github.io\/purANam_vaiShNavam\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/purANam_vaiShNavam\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/purANam_vaiShNavam\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/purANam_vaiShNavam\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/purANam_vaiShNavam\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvya\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/purANam_vaiShNavam\/bhAgavatam\/gauDIya-prastutiH\/04\/03\/".replace(basePath, "/");
  pageVars.pageParams = {};
  pageVars.pageSource = "bhAgavatam\/gauDIya-prastutiH\/04\/03.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/purANam_vaiShNavam/webpack_dist/uiLib-bundle.js"></script>







    <link rel="stylesheet" href="/purANam_vaiShNavam/webpack_dist/uiLib.css">
<link rel="stylesheet" href="/purANam_vaiShNavam/css/uiLibPrint.css" media="print" >
<link rel="stylesheet" href="/purANam_vaiShNavam/css/fonts.css" >
<link rel="stylesheet" href="/purANam_vaiShNavam/css/@fortawesome/fontawesome-free/css/solid.min.css">

<link rel="stylesheet" href="/purANam_vaiShNavam/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/03/" />
<link rel="alternate" hreflang="sa-Deva" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/03/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/03/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/03/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/03/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/03/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/03/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/03/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/03/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/03/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/03/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/03/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/03/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/03/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/03/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/03/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/03/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/03/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/03/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/03/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/03/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/03/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/03/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/03/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/03/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/03/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/03/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/03/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/03/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/03/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/03/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/03/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/03/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/03/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/03/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/03/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/03/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/03/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/03/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/03/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/03/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/03/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/03/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/03/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/03/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">पुराणे विश्वासटिप्पन्यः <br/> ०३</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/purANam_vaiShNavam/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="०३">०३</h1>
    
    <a id="editLink" class="btn btn-primary noPrint"  href="https://github.com/vishvAsa/purANam_vaiShNavam/edit/content/bhAgavatam/gauDIya-prastutiH/04/03.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <p><strong>(४.३)</strong></p>
<p><strong>तृतीयोऽध्यायः</strong></p>
<details><summary>विषयः</summary>
<p>पितुर् यज्ञोत्सवं द्रष्टुं जिगमिषन्त्याः सत्याः शिवात् स्वीकृति-प्रार्थनं शिव-द्वारा तत्र गमन-निषेधश् च ।</p>
</details>
<p><strong>॥ ४.३.१ ॥</strong></p>
<p><strong>मैत्रेय उवाच&mdash;</strong></p>
<p><strong>सदा विद्विषतोर् एवं कालो वै ध्रियमाणयोः ।</strong><br>
जामातुः श्वशुरस्यापि सुमहान् अतिचक्रमे ॥**</p>
<p><strong>श्रीधर-स्वामी (भावार्थ-दीपिका) :</strong></p>
<p>तृतीये तु सती तात-यज्ञोत्सव-दिदृक्षया ।</p>
<p>गमिष्यन्ती महेशेन वारिता नीति-हेतुभिः ॥*॥</p>
<p><strong>ध्रियमाणयोर्</strong> अवतिष्ठमानयोः । धृङ् अवस्थाने इत्य् अस्मात् ॥१॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> <em>तातो</em> दक्षः <strong>।</strong> <em>नीति-युक्तैर्</em> हेतुभिर् वाक्य-लक्षणैः ॥*।<strong>।</strong> शिवस्य तु द्वेषस् तद्-अज्ञान एव न तु तस्मिन् बाले पितुर् इवेति <strong>।</strong></p>
<blockquote>
<p>द्वयोर् द्वित्वं समादाय त्रयाणां त्रित्वम् एव च <strong>।</strong> &gt;
विशेषणे स्याद् द्वित्वादि विशेष्य-प्रत्ययस्य च <strong>॥</strong></p></blockquote>
<p>इत्य् उक्तेर् <strong>विद्विषतोर्</strong> इति षष्ठी-द्वि-वचनम् <strong>॥<strong>१</strong>॥</strong></p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <em>अस्मिन्न् अध्याये न कापि व्याख्या।</em></p>
<hr>
<p><strong>जीव-गोस्वामी (क्रम-सन्दर्भः) : सदा</strong> इति । शिवस्य तु द्वेषस् तद्-अज्ञान एव, न तु तस्मिन् बाले पितुर् इव ॥१॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong></p>
<p>तृतीये स्व-पितुर् यज्ञं दिदृक्षुर् यास्यती सती ।</p>
<p>निवारिता नीति-वाक्यैर् अदत्ताज्ञा हरेण सा ॥ओ॥</p>
<p><strong>ध्रियमाणयोः</strong> अवतिष्ठमानयोः । क्षमां क्षमापणं चाप्राप्तवतोर् इत्य् अर्थः । धृङ् अवस्थान इत्य् अस्मात् ॥१॥</p>
<hr>
<p><strong>॥ ४.३.२ ॥</strong></p>
<p><strong>यदाभिषिक्तो दक्षस् तु ब्रह्मणा परमेष्ठिना ।</strong><br>
प्रजापतीनां सर्वेषाम् आधिपत्ये स्मयोऽभवत् ॥**</p>
<p><strong>श्रीधर-स्वामी (भावार्थ-दीपिका) :</strong> यद्य् अपि रुद्र-विहीनो यज्ञो नास्त्य् एव, तथापि दक्षस्य रुद्र-परित्यागो द्वेषाद् गर्वाच् च । तत्र द्वेषे हेतुर् उक्तः । गर्वे हेतुम् आह । यदा तु <strong>प्रजापतीनाम् आधिपत्येऽभिषिक्तः,</strong> तदा तस्य <strong>स्मयो</strong> गर्वोऽ<strong>भवत्</strong> ॥२॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> तत्र द्वयोर् मध्ये <em>द्वेषे हेतुर्</em> [नत्य]{।मर्क्}भावादिर् उक्तः <strong>॥<strong>२</strong>॥</strong></p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) : यदाभिषिक्त</strong> इति शिव-द्वेषिणो दक्षस्य सम्पत्तिर् इयं राज्यस्यापराध-फलम् एव पुनर् अप्य् अपराध-वृद्ध्य्-अर्थम् एव । अत एवाह&mdash;<strong>स्मयो</strong> गर्वम् ॥२॥</p>
<hr>
<p><strong>॥ ४.३.३ ॥</strong></p>
<p><strong>इष्ट्वा स वाजपेयेन ब्रह्मिष्ठान् अभिभूय च ।</strong><br>
बृहस्पति-सवं नाम समारेभे क्रतूत्तमम् ॥**</p>
<p><strong>श्रीधर-स्वामी (भावार्थ-दीपिका) :</strong> गर्वाद् एव <strong>ब्रह्मिष्ठान्</strong> सेश्वरान् <strong>अभिभूय</strong> तिरस्कृत्य । वाजपेयेनेष्ट्वा बृहस्पति-सवेन यजेत इति श्रुतेर् वाजपेयेनेष्ट्वा समारेभे ॥३॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> पाठान्तरे &quot;वाजि-पेयं&quot; यत्र स वाजिपेयो याग-भेदः <strong>।</strong> आमिक्षावशिष्टं जलं वाजीत्य् उच्यते इति <strong>।</strong> आमिक्षा सा शितोष्णे या क्षीरे स्याद् दधि-योगतः इत्य् अमरः <strong>।</strong> श्रुत्य्-अन्तरे च वैश्वदेव्यामिक्षा वाजिभ्यो वाजिनम् इति <strong>।</strong> वाजि-संज्ञका देवा अपि सन्ति तेभ्यो वाजिनं दद्याद् इति <strong>।</strong> आमिक्षातो\ऽवशिष्टं यद्वारि तद्वाजि संस्मृतम् इति कोशान्तराच् च <strong>।</strong> सेश्वरान् <strong>।</strong> भवं तत्-पक्षीयांश् च भाग-दानामन्त्रणाद्य्-अकरणेन तिरस्कृत्य <strong>॥<strong>३</strong>॥</strong></p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> गर्वाद् एव <strong>ब्रह्मिष्ठान् अभिभूय</strong> बृहस्पति-सवम् इति । वाजपेयेनेष्ट्वा बृहस्पति-सवेन यजेत इति श्रुतेः ॥३॥</p>
<hr>
<p><strong>॥ ४.३.४ ॥</strong></p>
<p><strong>तस्मिन् ब्रह्मर्षयः सर्वे देवर्षि-पितृ-देवताः ।</strong><br>
आसन् कृत-स्वस्त्ययनास् तत्-पत्न्यश् च स-भर्तृकाः ॥**</p>
<p><strong>श्रीधर-स्वामी (भावार्थ-दीपिका) : कृत-स्वस्त्ययनाः</strong> कृत-मङ्गलाः । <strong>स-भर्टृका</strong> इति दक्षिणादिभिः प्रथमम् अर्हितानाम् अपि पत्न्य्-अर्हणे पुनर् अर्हणम् उक्तम् ॥४॥</p>
<hr>
<p><strong>वंशीधरः (भावार्थ-दीपिका-प्रकाशः) : तस्मिन्</strong> यज्ञे <strong>।</strong> <em>कृत-मङ्गलाः</em> कृतार्हणाः <strong>॥<strong>४</strong>॥</strong></p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) : कृत-स्वस्त्ययनाः</strong> कृतार्हणाः । <strong>स-भर्तृका</strong> इति तेषां पत्न्य्-अर्हणैः पुनर् अप्य् अर्हणम् उक्तम् ॥४॥</p>
<hr>
<p><strong>॥ ४.३.५-७ ॥</strong></p>
<p><strong>तद् उपश्रुत्य नभसि खेचराणां प्रजल्पताम् ।</strong><br>
सती दाक्षायणी देवी पितृ-यज्ञ-महोत्सवम् ॥**</p>
<p><strong>व्रजन्तीः सर्वतो दिग्भ्य उपदेव-वर-स्त्रियः ।</strong><br>
विमान-यानाः स-प्रेष्ठा निष्क-कण्ठीः सुवाससः ॥**</p>
<p><strong>दृष्ट्वा स्व-निलयाभ्याशे लोलाक्षीर् मृष्ट-कुण्डलाः ।</strong><br>
पतिं भूत-पतिं देवम् औत्सुक्याद् अभ्यभाषत ॥**</p>
<p><strong>श्रीधर-स्वामी (भावार्थ-दीपिका) : तत्</strong> तदा <strong>खेचराणां प्रजल्पतां</strong> सतां <strong>पितृ-यज्ञ-महोत्सवं</strong> श्रुत्वा तत्र <strong>व्रजन्तीर्</strong> <strong>उपदेवानां</strong> गन्धर्वादीनां <strong>वर-स्त्रियश्</strong> च <strong>स्वस्य निलयस्य अभ्याशे</strong> समीपे <strong>दृष्ट्वा औत्सुक्यात् पतिम्</strong> <strong>अभ्यभाषत</strong> इति त्रयाणाम् अन्वयः ॥५॥ कथं-भूताः ? <strong>स्त्रियो दृष्ट्वा</strong> । <strong>विमानानि यानानि</strong> यासां ताः । <strong>प्रेष्ठैः सहिताः</strong> । <strong>निष्काणि</strong> पदकानि <strong>कण्ठेषु</strong> यासाम् । <strong>शोभमानानि</strong> <strong>वासांसि</strong> यासाम् ॥६॥ <strong>लोलानि</strong> चञ्चलान्य् <strong>अक्षीणि</strong> यासाम् । <strong>मृष्टान्य्</strong> उज्ज्वलानि <strong>कुण्डलानि</strong> यासां ताः ॥७॥</p>
<hr>
<p><strong>वंशीधरः (भावार्थ-दीपिका-प्रकाशः) : खेचराणां</strong> विद्याधरादीनाम् <strong>॥</strong> <strong>भूतानां</strong> सर्व-देहिनां <strong>पतिम्</strong> ईश्वरम् <strong>।</strong> औत्सुक्याद् उत्कण्ठातः <strong>॥<strong>५</strong>-<strong>७</strong>॥</strong></p>
<hr>
<p><strong>जीव-गोस्वामी (क्रम-सन्दर्भः) : तद् उपश्रुत्य</strong> इति त्रिकम् ॥५॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) : तत्</strong> तदा <strong>खेचराणां</strong> <strong>प्रजल्पतां</strong> मुखात् <strong>पितृ-यज्ञ-महोत्सवम् उपश्रुत्य व्रजन्तीर् उपदेव-वर-स्त्रियो दृष्ट्वा पतिम् अभ्यभाषत</strong> ॥५-७॥</p>
<hr>
<p><strong>॥ ४.३.८ ॥</strong></p>
<p><strong>सत्य् उवाच</strong>&mdash;</p>
<p><strong>प्रजापतेस् ते श्वशुरस्य साम्प्रतं</strong></p>
<p><strong>निर्यापितो यज्ञ-महोत्सवः किल ।</strong></p>
<p><strong>वयं च तत्राभिसराम वाम ते</strong></p>
<p><strong>यद्य् अर्थितामी विबुधा व्रजन्ति हि ॥</strong></p>
<p><strong>श्रीधर-स्वामी (भावार्थ-दीपिका) : निर्यापितः</strong> प्रवर्तितः । हे <strong>वाम</strong> शिव ! <strong>ते यद्य् अर्थिता</strong> इच्छा तर्हि <strong>वयं</strong> च <strong>तत्राभिसराम</strong> गच्छामः । न चाद्यापि यागो निवृत्तः । यतोऽ<strong>मी विबुधा व्रजन्ति</strong> ॥८॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> प्रजापतयो\ऽनेके सन्तीति चेत्, तत्राह <strong>।</strong> <strong>ते श्वशुरस्य</strong> इति <strong>।</strong> यज्ञ-पदोपादानात् तत्र तव मुख्य-भागित्वम् इतो\ऽवश्यं तत्र गन्तव्यम् इति ध्वनितम् <strong>।</strong> <strong>वाम</strong> इत्य् आमन्त्रणेनात्र वक्रता न विधेया <strong>।</strong> सरलो\ऽसि सुन्दरो\ऽसि वा तेन गन्तव्यम् एव । वामो वक्रे\ऽतिसुन्दरे इति धरणिः <strong>॥<strong>८</strong>॥</strong></p>
<hr>
<p><strong>जीव-गोस्वामी (क्रम-सन्दर्भः), विश्वनाथ-चक्रवर्ती (सारार्थ-दर्शिणी) :</strong> <em>न व्याख्यातम्।</em></p>
<hr>
<p><strong>॥ ४.३.९ ॥</strong></p>
<p><strong>तस्मिन् भगिन्यो मम भर्तृभिः स्वकैर्</strong></p>
<p><strong>ध्रुवं गमिष्यन्ति सुहृद्-दिदृक्षवः ।</strong></p>
<p><strong>अहं च तस्मिन् भवताभिकामये</strong></p>
<p><strong>सहोपनीतं परिबर्हम् अर्हितुम्</strong><sup id="fnref:1"><a href="#fn:1" class="footnote-ref" role="doc-noteref">1</a></sup> <strong>॥</strong></p>
<p><strong>श्रीधर-स्वामी (भावार्थ-दीपिका) :</strong> औत्सुक्यं प्रकटयन्त्य् आह&mdash;<strong>तस्मिन्न्</strong> इति षड्भिः । पितृभ्याम् <strong>उपनीतं</strong> दत्तं <strong>परिबर्हम्</strong> अलङ्कारादि-द्रव्यं <strong>भवता</strong> <strong>सह</strong> <strong>अर्हितुं</strong> स्वीकर्तुम् <strong>अभिकामये</strong> । &quot;अर्हितम्&quot; इति पाठे तत्-कृतं परिबर्हम् इच्छामीति ॥९॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> तत्र तव मम वा किं कार्यम् ? अत आह&mdash;<strong>अस्मिन्न्</strong> इति <strong>।</strong> तासां स-भर्तृकाणाम् <strong>अर्हणम्</strong> इव ममापि स-भर्तृकाया अर्हणं भवत्व् इति कामय इत्य् आह&mdash;<strong>अहं च</strong> इति । <strong>परिबर्हो</strong> राज-योग्य-द्रव्य-परिच्छद इति मेदिनी <strong>॥<strong>९</strong>॥</strong></p>
<hr>
<p><strong>जीव-गोस्वामी (क्रम-सन्दर्भः) : तस्मिन्न्</strong> इति सार्धकम् ॥९॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> तत्र तव मम वा किं प्रयोजनम् ? अत आह&mdash;<strong>तस्मिन् भगिन्य</strong> इति । तासां स-भर्तृकाणाम् अर्हणम् इव ममापि स-भर्तृकाया अर्हणं भवत्व् इति कामये इत्य् आह&mdash;<strong>अहं च</strong> इत्य्-आदि । पितृभ्याम् <strong>उपनीतं</strong> दत्तं <strong>परिबर्हं</strong> वस्त्रालङ्कारादि-द्रव्यं <strong>भवता सह</strong> <strong>अर्हितुम्</strong> अर्हयितुं स्वीकर्तुम् इति यावत् । <strong>कामये</strong> इच्छामि ॥९॥</p>
<hr>
<p><strong>॥ ४.३.१० ॥</strong></p>
<p><strong>तत्र स्वसॄर् मे ननु भर्तृ-सम्मिता</strong></p>
<p><strong>मातृ-ष्वसॄः क्लिन्न-धियं च मातरम् ।</strong></p>
<p><strong>द्रक्ष्ये चिरोत्कण्ठ-मना महर्षिभिर्</strong></p>
<p><strong>उन्नीयमानं च मृडाध्वर-ध्वजम् ॥</strong></p>
<p><strong>श्रीधर-स्वामी (भावार्थ-दीपिका) : स्वसॄर्</strong> भगिनीः । <strong>भर्तृभिः संमिताः</strong> सदृशीः । <strong>क्लिन्न-धियं</strong> स्नेहार्द्र-चित्ताम् । <strong>चिरम् उत्कण्ठम्</strong> उत्सुकं <strong>मनो</strong> यस्याः, साहं <strong>द्रक्ष्यामि</strong> । हे <strong>मृड</strong>
! <strong>उन्नीयमानं</strong> प्रवर्त्यमानम् <strong>अध्वरेषु ध्वजम्</strong> इव दृश्यं
श्रेष्ठम् अध्वरम् । यद् वा, उत्क्षिप्यमाणं यज्ञे केतुं यूपं वा ॥१०॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> किं परिबर्हार्थिनी यियाससि ? इति तत्राह&mdash;<strong>तत्र</strong> इति <strong>।</strong> <strong>तत्र</strong> यागोत्सवे <strong>।</strong> यज्ञानां जप-यज्ञो\ऽस्मि इति श्री-मुखोक्तेर् भगवत्-स्वरूप-यागस्य सर्व-याग-श्रेष्ठत्वम् अस्तीति चेत् तत्राह&mdash;<em>यद् वा</em> इति <strong>।</strong> <em>यूपस्य</em> दूरतो दृश्यत्वात् <em>केतुत्वम्</em> एवेत्य् आह&mdash;<em>यूपं वा</em> इति <strong>।</strong> <strong>मृड</strong> इति सर्व-सुखदत्त्वात् तव मद्-अभिलषित-पूरणेन मह्यम् अपि तद् देयम् इत्य् आह <strong>॥<strong>१०</strong>॥</strong></p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> किं परिबर्हार्थिनी यियाससि ? इति तत्राह&mdash;<strong>तत्र</strong> इति । <strong>क्लिन्न-धियं</strong> स्नेहार्द्र-चित्तानाम् । <strong>उन्नीयमानं</strong> प्रवर्तमानम् <strong>अध्वरेषु</strong> मध्ये <strong>ध्वजम्</strong> इव श्रेष्ठम् । यद् वा, उत्क्षिप्यमाणं यज्ञ-केतुम् ॥१०॥</p>
<hr>
<p><strong>॥ ४.३.११ ॥</strong></p>
<p><strong>त्वय्य् एतद् आश्चर्यम् अजात्म-मायया</strong></p>
<p><strong>विनिर्मितं भाति गुण-त्रयात्मकम् ।</strong></p>
<p><strong>तथाप्य् अहं योषिद् अतत्त्व-विच् च ते</strong></p>
<p><strong>दीना दिदृक्षे भव मे भव-क्षितिम् ॥</strong></p>
<p><strong>श्रीधर-स्वामी (भावार्थ-दीपिका) :</strong> अहो किं तत्राश्चर्यं येन तवैतद् औत्सुक्यम् ? इति चेद्, अत आह&mdash;<strong>त्वयि</strong> इति । हे <strong>अज</strong> ! <strong>एतद्</strong> विश्वम् <strong>आश्चर्य</strong>-रूपं <strong>त्वय्य्</strong> एव त्वन्-<strong>मायया</strong> रचितं <strong>विभाति</strong> । अतो यद्य् अपि तव नाश्चर्य-बुद्धिः, <strong>तथाप्य्</strong> <strong>अहं योषिद्</strong> उत्सुक-स्वभावा <strong>तव तत्त्वं न जानामि</strong> । अतो <strong>दीना</strong> कृष्णा सती । हे <strong>भव</strong> ! <strong>मे भव-क्षितिं</strong> जन्म-भूमिं <strong>दिदृक्षे</strong> द्रष्टुम् इच्छामि ॥११॥</p>
<hr>
<p><strong>वंशीधरः (भावार्थ-दीपिका-प्रकाशः) : अजत्वात्</strong> तव जन्म-भूर् एव नास्ति यतस् तवापि मत्-तुल्यौत्सुक्यं स्याद् इत्य् अभिप्रायः <strong>।</strong> अतस् त्वन्-माया-रचितत्वात् <strong>।</strong> अतस् त्वत्-तत्त्वानभिज्ञत्वात् <strong>।</strong> हे <strong>भव</strong> ! इति मङ्गल-रूपत्वात् तव मङ्गल-कर्म-दर्शनाज्ञां देहीति भावः <strong>॥<strong>११</strong>॥</strong></p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> अत्याश्चर्यम् इदं यत् तवापि प्राकृत-लोकस्येव बन्धुष्व् एव तावान् मोहस् तत्राह&mdash;<strong>त्वयि</strong> इति । हे <strong>अज</strong> ! <strong>एतन्</strong> मोहादिकं तवात्मारामत्वात् <strong>त्वय्य्</strong> एव <strong>आश्चर्यं</strong> <strong>भाति</strong> । अस्माकं तु स्वाभाविक एवायं धर्म इति भावः । यतो <strong>गुण-त्रयात्मकम्</strong> इदं विश्वम् <strong>आत्म-मायया</strong> <strong>विनिर्मितम्</strong> अतो मुह्यत्य् एवेति भावः । तथाप्य् एतद् विश्व-मध्येऽपि <strong>अहं योषित्,</strong> तत्रापि <strong>दीना । भव-क्षितिं</strong> जन्म-भूमिं <strong>दिदृक्षे</strong> । हे <strong>भव</strong> ! ॥११॥</p>
<hr>
<p><strong>॥ ४.३.१२ ॥</strong></p>
<p><strong>पश्य प्रयान्तीर् अभवान्य-योषितो\ऽप्य्</strong></p>
<p><strong>अलङ्कृताः कान्त-सखा वरूथशः ।</strong></p>
<p><strong>यासां व्रजद्भिः शिति-कण्ठ मण्डितं</strong></p>
<p><strong>नभो विमानैः कल-हंस-पाण्डुभिः ॥</strong></p>
<p><strong>श्रीधर-स्वामी (भावार्थ-दीपिका) :</strong> दिदृक्षाम् एव कैमुत्य-न्यायेन व्यनक्ति&mdash;<strong>पश्य</strong> इति द्वाभ्याम् । हे <strong>अभव</strong> ! इति । सुहृद्-वियोग-दुःखं त्वया नास्वादितम् इति भावः । <strong>अन्या योषितः</strong> संबन्ध-रहिता अपि <strong>प्रयान्तीः पश्य</strong> । <strong>कान्त-सखा</strong> भर्तृ-सहिताः । <strong>वरूथशः</strong> सङ्घशः । कथं-भूताः ? <strong>यासां विमानैर् नभो मण्डितं,</strong> ताः । हे <strong>शिति-कण्ठ</strong> ! नील-कण्ठ ! इति परानुग्रहाय त्वया विषम् अपि भक्षितम् इति सूचयति ॥१२॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> न केवलम् अहम् एकैवैतादृशी इत्य् आह&mdash;<strong>पश्य</strong> इति <strong>।</strong> <strong>अभव</strong> ! इति <strong>।</strong> <em>इति भाव</em> इति**&mdash;**जन्मादिमताम् एव सुहृद्-वियोगादि-दुःखं भवतीत्य् आशयः <strong>॥<strong>१२</strong>॥</strong></p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> न केवलम् अहम् अकैतवैतादृशीत्य् आह&mdash;<strong>पश्य</strong> इति । हे <strong>अभव</strong> ! इति सुहृद्-वियोग-दुःखं त्वया नानुभूतम् इति भावः । <strong>अन्या योषितः</strong> सम्बन्ध-रहिता अपि <strong>कान्त-सखा</strong> भर्तृ-सहिताः <strong>वरूथशः</strong> सङ्घशः । <strong>यासां विमानैर्</strong> <strong>व्रजद्भिर् नभो मण्डितम्</strong> । हे <strong>शितिकण्ठ</strong>! इति परानुग्रहाय त्वया विषम् अपि भक्षितम् अत आज्ञां देहीति भावः ॥१२॥</p>
<hr>
<p><strong>॥ ४.३.१३ ॥</strong></p>
<p><strong>कथं सुतायाः पितृ-गेह-कौतुकं</strong></p>
<p><strong>निशम्य देहः सुर-वर्य नेङ्गते ।</strong></p>
<p><strong>अनाहुता अप्य् अभियन्ति सौहृदं</strong></p>
<p><strong>भर्तुर् गुरोर् देह-कृतश् च केतनम् ॥</strong></p>
<p><strong>श्रीधर-स्वामी (भावार्थ-दीपिका) :</strong> तदा हे <strong>सुर-श्रेष्ठ</strong> ! <strong>पितृ-गेहोत्सवं निशम्य सुताया देहः कथं नेङ्गते</strong> द्रष्टुं न प्रचलति ? तथाप्य् <strong>अनाहुताः</strong> सन्ताह् कथं गच्छामः ? तत्राह&mdash;<strong>सौहृदं</strong> सुहृत्-संबन्धि <strong>केतनं</strong> गृहं तथा <strong>भर्त्र्</strong>-आदीनं च गृहम् <strong>अनाहूता</strong> अप्य् <strong>अभियन्ति</strong> सन्तः । ह्रस्वत्वम् आर्षम् ॥१३॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> तद् औत्सुक्यम् <strong>।</strong> अहं तु तस्य कन्या भूत्वा कथं धैर्यं धास्यामि ? इत्य् आह&mdash;<strong>कथम्</strong> इति <strong>।</strong> इह <strong>गुरु</strong>-पदेन श्वशुरो\ऽपि गृह्यते, <strong>देह-कृतः</strong> पितुः <strong>।</strong> गृहे स्थाने च <strong>केतनम्</strong> इति धरणिः <strong>॥<strong>१३</strong>॥</strong></p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> अहं तु तस्य कन्या भूत्वा कथं धैर्यं धास्यामि ? इत्य् आह&mdash;<strong>कथम्</strong> इति । <strong>नेङ्गते</strong> न द्रष्टुं प्रचलति । ननु तद् अप्य् अनाहूताः कथं गच्छामः ? तत्राह&mdash;<strong>अनाहूता</strong> अपि। <strong>सौहृदं</strong> सुहृदः <strong>केतनं</strong> गृहम् । <strong>गुरोः</strong> श्वशुरस्य <strong>देह-कृतः</strong> पितुश् च ॥१३॥</p>
<hr>
<p><strong>॥ ४.३.१४ ॥</strong></p>
<p><strong>तन् मे प्रसीदेदम् अमर्त्य वाञ्छितं</strong></p>
<p><strong>कर्तुं भवान् कारुणिको बतार्हति</strong><sup id="fnref:2"><a href="#fn:2" class="footnote-ref" role="doc-noteref">2</a></sup> <strong>।</strong></p>
<p><strong>त्वयात्मनोऽर्धेऽहम् अदभ्र-चक्षुषा</strong></p>
<p><strong>निरूपिता मानुगृहाण याचितः ॥</strong></p>
<p><strong>श्रीधर-स्वामी (भावार्थ-दीपिका) :</strong> हे <strong>अमर्त्य</strong>, <strong>तत्</strong> तस्मात् <strong>प्रसीद</strong> । <strong>इदं मे</strong> <strong>वाञ्छितं कर्तुं भवान् अर्हति</strong> । <strong>कारुणिकत्वम्</strong> एवाह&mdash;<strong>अदभ्र-चक्षुषा</strong> अनल्प-ज्ञानेनापि <strong>त्वया आत्मनो</strong> <strong>देहस्य अर्धेऽहं निरूपिता</strong> धृता । यतोऽर्ध-नारीश्वर इति ख्यातोऽसि, अतो <strong>माम् अनुग्रहाण</strong> । <strong>याचितः</strong> सन् ॥१४॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> यतस् त्वम् <strong>अमर्त्यो</strong> देवो\ऽसि <strong>।</strong> <strong>तत्</strong> तस्मात् देवा हि प्रार्थिता <strong>वाञ्छितं</strong> कुर्वन्ति इति भावः <strong>।</strong> अमर्त्या अमृतान्धसः इत्य् अमरः <strong>।</strong> पूर्वं त्वयाकर्तव्यम् अपि कृतम् इत्य् आह&mdash;<strong>आत्मनो\ऽर्धे</strong> इति <strong>।</strong> <em>अनल्प-ज्ञानेन</em> आत्मारामेण <strong>॥<strong>१४</strong>॥</strong></p>
<hr>
<p>**जीव-गोस्वामी (क्रम-सन्दर्भः) : &quot;**अर्हसि&quot; इति चित्सुखः ॥१४॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> यदि ते नास्ति जिगमिषा, तद् अपि मद्-अनुरोधेन कृपया गच्छेत्य् आह&mdash;<strong>तन् मे</strong> इति । हे <strong>अमर्त्य</strong> ! देव ! त्वया अकर्तव्यम् अपि कृतम् इत्य् आह&mdash;<strong>अदभ्र-चक्षुषा</strong> अनल्प-ज्ञानेन आत्मार्तामेणापि <strong>आत्मनो</strong> देहस्य <strong>अर्धे</strong> <strong>अहं निरूपिता</strong> धृता । यतोऽर्ध-नारीश्वर इति ख्यातोऽसि अतो <strong>मा</strong> माम् ॥१४॥</p>
<hr>
<p><strong>॥ ४.३.१५ ॥</strong></p>
<p><strong>ऋषिर् उवाच</strong>&mdash;</p>
<p><strong>एवं गिरित्रः प्रिययाभिभाषितः</strong></p>
<p><strong>प्रत्यभ्यधत्त प्रहसन् सुहृत्-प्रियः ।</strong></p>
<p><strong>संस्मारितो मर्म-भिदः कुवाग्-इषून्</strong></p>
<p><strong>यान् आह को विश्व-सृजां समक्षतः ॥</strong></p>
<p><strong>श्रीधर-स्वामी (भावार्थ-दीपिका) : अभिभाषितो</strong> याचितः । <strong>को</strong> दक्षो <strong>यान् आह</strong> । <strong>मर्म भिन्दन्ति</strong> ये, तान् <strong>कुवाग्-इषून्</strong> दुरुक्ति-बाणान् <strong>संस्मारितः</strong> ॥१५॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> ननु दक्ष-प्रयुक्ताः <strong>कटु-वाग्-इषवः</strong> श्री-शिवस्य आत्मारामस्य <strong>मर्म</strong> कथं <strong>भिन्दन्ति</strong> ? उच्यते**&mdash;**शिवस्य परमेश्वरत्वाद् आत्मारामत्वे सत्य् एव तमो-गुणोपहितत्वात् कदाचित् परमैश्वर्याननुसन्धाने सति शोक-मोह-राग-द्वेषादयो\ऽपि भवन्ति <strong>।</strong> तथैव कृष्णस्य सदैवात्मारामत्वे\ऽपि श्री-यशोदादि-श्री-बलदेवादि-श्री-गोपिकादि-विशिष्टत्वे प्रेमवत्त्वाद् एव स्वीय-पारमैश्वर्याननुसन्धानाच् छोक-मोह-राग-द्वेषादयः <strong>।</strong> किन्तु शिवस्य तमो-गुणोद्भूतास् ते दुःखाभासानुभव-मयाः <strong>।</strong> कृष्णस्य प्रेमोद्भुतास् ते आनन्द-परम-काष्ठानुभव-मयाः <strong>।</strong> प्रेम्णश् चिच्-छक्ति-सार-वृत्तित्वाद् आत्मारामत्वस्याप्य् असङ्कोचकाः असुरादि-हिंसादयश् च सत्त्व-गुण-कार्या एव गुणानां परस्परोपमर्दित्वात् <strong>।</strong> यथा प्रकाशो\ऽन्धकारं हन्ति, तथैव सत्त्व-गुणस् तमो-रजसी हन्ति, तथैव कृष्णो\ऽसुरादीन् निहन्तीति शुद्ध-सत्त्व-रूपे तस्मिन् प्राकृत-सत्त्व-कार्यास् ते वर्तमाना अपि नापकारका इति व्याख्यातं प्रथमे, सप्तमारम्भे च वक्ष्यते <strong>॥<strong>१५</strong>॥</strong> [अत्र विश्वनाथानुसृतम्]</p>
<hr>
<p><strong>जीव-गोस्वामी (क्रम-सन्दर्भः) : अभिभाषित</strong> इत्य् &quot;अत्र नाथित&quot; इति क्वचित् । <strong>मर्म-भिदस्</strong> तद्-भक्तानाम् ॥१५॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) : को</strong> दक्षो <strong>यान् आह,</strong> तान् <strong>मर्म-भिदः</strong> <strong>कटु-वाक्-शरान्</strong> <strong>प्रियया</strong> स्मारितः । ननु दक्ष-प्रयुक्ताः कटु-वाग्-इषवः श्री-शिवस्य आत्मारामस्य मर्म कथं भिदन्ति ? उच्यते&mdash;शिवस्य परमेश्वरत्वाद् आत्मारामत्वम् अस्त्य् एव । तमो-गुण-युक्तत्वाच् च कदाचित् पारमैश्वर्याननुसन्धाने सति शोक-मोह-राग-द्वेषादयोऽपि भवन्ति । तथैव कृष्णस्य सदैवात्मारामत्वेऽपि श्री-यशोदादि-श्री-बलदेवादि-श्री-गोपिकादि-विशिष्टत्वे प्रेमवत्त्वाद् एव स्वीय-पारमैश्वर्याननुसन्धानात् शोक-मोह-राग-द्वेषादयः । किन्तु शिवस्य तमो-गुणोद्भूतास् ते दुःखाभासानुभव-मयाः । कृष्णस्य प्रेमोद्भूतास् ते आनन्द-परम-काष्ठानुभव-मयाः । प्रेम्णश् चिच्-छक्ति-सार-वृत्तित्वाद् आत्मारामत्वस्याप्य् असङ्कोचकाः । असुरादि-हिंसादयस् तु सत्त्व-गुण-कार्या एव गुणानां परस्परोपमर्दित्वात् । यथा प्रकाशोऽन्धकारं हन्ति तथैव सत्त्व-गुणस् तमो-रजसी हन्ति । तथैव कृष्णोऽसुरादीन् निहन्तीति शुद्ध-सत्त्व-रूपे तस्मिन् प्राकृत-सत्त्व-कार्यास् ते वर्तमाना अपि नापकारका इति प्रथम एव व्याख्यातम् । सप्तमारम्भे च वक्ष्यते ॥१५॥</p>
<hr>
<p><strong>॥ ४.३.१६ ॥</strong></p>
<p><strong>श्री-भगवान् उवाच</strong>&mdash;</p>
<p><strong>त्वयोदितं शोभनम् एव शोभने</strong></p>
<p><strong>अनाहुता अप्य् अभियन्ति बन्धुषु ।</strong></p>
<p><strong>ते यद्य् अनुत्पादित-दोष-दृष्टयो</strong></p>
<p><strong>बलीयसानात्म्य-मदेन मन्युना ॥</strong></p>
<p><strong>श्रीधर-स्वामी (भावार्थ-दीपिका) : अनाहुता अपि</strong> इति <strong>त्वया</strong> यद् <strong>उदितम्</strong> उक्तं तच् <strong>छोभनम् एव,</strong> किं त्व् <strong>अनात्म्यं</strong> देहादाव् अहङ्कारः, तत्-कृतेन <strong>मदेन</strong> <strong>मन्युना</strong> च <strong>ते</strong> बन्धवो <strong>यद्य्</strong> <strong>अनुत्पादित-दोष-दृष्टयो</strong> भवन्ति, तर्हि । न उत्पादिते आरोपिते दोषे दृष्टिर् येषां ते ॥१६॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> [???]{।मर्क्}</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) : अनात्म्यं</strong> देहादाव् अहङ्कारः, तत्-कृतेन <strong>मदेन मन्युना</strong> च <strong>ते</strong> बन्धवो <strong>यद्य्</strong> <strong>अनुत्पादित-दोष-दृष्टयो</strong> भवन्ति ॥१६॥</p>
<hr>
<p><strong>॥ ४.३.१७ ॥</strong></p>
<p><strong>विद्या-तपो-वित्त-वपुर्-वयः-कुलैः</strong></p>
<p><strong>सतां गुणैः षड्भिर् असत्तमेतरैः ।</strong></p>
<p><strong>स्मृतौ हतायां भृत-मान-दुर्दृशः</strong></p>
<p><strong>स्तब्धा न पश्यन्ति हि धाम भूयसाम् ॥</strong></p>
<p><strong>श्रीधर-स्वामी (भावार्थ-दीपिका) :</strong> ननु <strong>विद्यादि</strong>-गुण-युक्तो दक्षस् त्व् आदृशेषु महत्सु कथं दोष-दृष्टिर् भवेत् ? तत्राह&mdash;<strong>विद्यादिभिर्</strong> एव <strong>स्मृतौ हतायां</strong> विवेक-ज्ञाने नष्टे सति <strong>भूयसां</strong> महत्तमानां <strong>धाम</strong> तेजो <strong>न पश्यन्ति हि</strong> । ननु गुणैः कथं विवेक-नाशः ? तत्राह&mdash;<strong>सतां गुणैर्</strong> विवेक-हेतुभिर् अप्य् <strong>असत्तमानाम्</strong> इतरैर् दोष-भूतैः । अत एव तैर् <strong>भृतो</strong> धृतः पुष्टो वाहं विद्वांस् तापस इत्य्-आदिर् <strong>मानो</strong> गर्वस् तेन <strong>दुष्टा दृष्टिर्</strong> येषां ते ॥१७॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> अत्राशङ्कते&mdash;<em>नन्व्</em> इति <strong>।</strong> <em>तत्र</em> आक्षेपे <strong>।</strong> पुनर् आक्षिपति&mdash;<em>नन्व्</em> इति <strong>।</strong> अत एवासत्तम-गुणानां दोष-भूतत्वाद् एव <strong>।</strong> भृञ्-धातोर् उभयार्थकत्वाद् विकल्प इति <strong>।</strong> एतेन दुग्धम् अमृतम् अपि सर्पास्य-प्रविष्टं विषम् एव भवेत्, तथाब्धि-जलं क्षारम् अपि मेघ-प्रविष्टं मिष्टं स्याद् इति स्थान एव गुणा गुणायन्ते, अन्यथा दोषा एवेत्य् उक्तं तथा दोषा अपि स्थान-भेदेन गुणा भवन्तीत्य् अन्यत् <strong>॥<strong>१७</strong>॥</strong></p>
<hr>
<p><strong>जीव-गोस्वामी (क्रम-सन्दर्भः) :</strong> भृत-मान- इत्य् अत्र ह्य् &quot;अभिमान&quot; इति क्वचित् । &quot;स्तब्धा&quot; इति चित्सुखस्यापि सम्मतः पाठः ।१७॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> ननु विदुषो मत्-पितुर् मूढानाम् इव दोष-दृष्टिः कथं सम्भवेत् ? तत्रासतां <strong>विद्यादय</strong> एवानर्थ-हेतवः । इत्य् आह&mdash;<strong>विद्यादिभिर्</strong> एव <strong>षड्भिर् गुणैः</strong> <strong>स्मृतौ</strong> विवेचनायां <strong>हतायां</strong> सत्यां <strong>भृतास्</strong> तैर् एव पुष्टाः अहं विद्वांस् तापस इत्य्-आदि <strong>मानो</strong> गर्वस् तेन <strong>दुर्दृशो</strong>ऽन्धा <strong>भूयसां</strong> महत्तमानां <strong>धाम</strong> तेजो <strong>न पश्यन्ति</strong> । ननु, तैर् गुणाइः कथं स्मृति-भ्रंशः ? तत्राह&mdash;<strong>सतां गुणैर् असत्तमानां</strong> तु <strong>इतरैर्</strong> दोषैर् दुग्धम् अमृतम् अपि सर्प-मुखे प्रविष्टं विषम् एव भवेत्, अतः स्थान एव गुणा गुणायन्त इति भावः ॥१७॥</p>
<hr>
<p><strong>॥ ४.३.१८ ॥</strong></p>
<p><strong>नैतादृशानां स्व-जन-व्यपेक्षया</strong></p>
<p><strong>गृहान् प्रतीयाद् अनवस्थितात्मनाम् ।</strong></p>
<p><strong>येऽभ्यागतान् वक्र-धियाभिचक्षते</strong></p>
<p><strong>आरोपित-भ्रूभिर् अमर्षणाक्षिभिः ॥</strong></p>
<p><strong>श्रीधर-स्वामी (भावार्थ-दीपिका) : स्व-जन-व्यपेक्षया</strong> बन्धु-दृष्ट्या । <strong>गृहान् न प्रतीयान्</strong> नावलोकयेत् । **अनवस्थित-**चित्तत्वम् एवाह । ये <strong>वक्र-धिया</strong> बुद्ध्या पश्यन्ति । <strong>आरोपिता</strong> उत्तम्भिता <strong>भ्रूर्</strong> येषु, तान्य् आरोपित-भ्रूणि, तैः । आरोपिताभिर् भ्रूभिर् इति वा । <strong>अमर्षणैः</strong> स-क्रोधैर् <strong>अक्षिभिः</strong> ॥१८॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> अत एतादृशाः पित्रादयो\ऽप्य् उपेक्ष्या एवेत्य् आह&mdash;<strong>नैतादृश-</strong> इति <strong>।</strong> यदि गच्छेत् तदा शत्रु-दृष्ट्यैव गच्छेद् इति भावः <strong>।</strong> ननु दुरात्मानो\ऽपि स्वापत्य-जामात्र्-आदिषु स्निह्यन्त्य् एव ? इति तत्राह&mdash;<strong>अनवस्थितात्मनां</strong> नायम् अपि तेषां निश्चय इति भावः <strong>।</strong> <strong>अमर्षण</strong>-पदेनैव चरितार्थत्वाद् विशेषणानर्थक्यम् आशङ्क्याह**&mdash;**<em>आरोपिताभिः भ्रूभिर्</em> इति वेति <strong>॥<strong>१८</strong>॥</strong></p>
<hr>
<p><strong>जीव-गोस्वामी (क्रम-सन्दर्भः) : वक्र-धिया</strong> हेतुना <strong>आरोपित-भ्रूभिर्</strong> उपलक्षितैर् <strong>अमर्षणाक्षिभिः</strong> <strong>येऽभिचक्षते</strong> ॥१८॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> अत ईदृशाः पित्रादयोऽप्य् उपेक्ष्या एवेत्य् आह&mdash;<strong>नैता</strong> इति । <strong>स्वजना</strong> इति या <strong>विशिष्टा अपेक्षा,</strong> तया न गच्छेद् इति । यदि गच्छेत्, तदा वरं शत्रु-बुद्ध्यैव गच्छेद् इति भावः । ननु, दुरात्मनोऽपि स्वापत्य-जामात्रादिषु स्निह्यन्त्य् एव ? इति तत्राह&mdash;<strong>अनवस्थितात्मनां</strong> नायम् अपि तेषां निश्चय इति भावः । ये <strong>आरोपिताभिर् भ्रूभिस्</strong> तथा <strong>अमर्षणाक्षिभिः</strong> क्रोध-नेत्रैर् <strong>अभिचक्षते</strong> पश्यन्ति ॥१८॥</p>
<hr>
<p><strong>॥ ४.३.१९ ॥</strong></p>
<p><strong>तथारिभिर् न व्यथते शिलीमुखैः</strong></p>
<p><strong>शेतेऽर्दिताङ्गो हृदयेन दूयता ।</strong></p>
<p><strong>स्वानां यथा वक्र-धियां दुरुक्तिभिर्</strong></p>
<p><strong>दिवा-निशं तप्यति मर्म-ताडितः ॥</strong></p>
<p><strong>श्रीधर-स्वामी (भावार्थ-दीपिका) :</strong> ननु स्व-जनानां गृहं सुहृद्भिर् गन्तव्यं तेषां दुश्चेष्टितं च सोढव्यम्, न, तस्य दुःसहत्वाद् इत्य् आह&mdash;<strong>तथा</strong> इति । <strong>अरिभिः</strong> <strong>शिलीमुखैर्</strong> बाणैर् <strong>अर्दिताङ्गः</strong> खण्डित-गात्रोऽपि तथा <strong>न व्यथते</strong> । यतः <strong>शेते</strong> स्वपिति । <strong>स्वानां</strong> दुरुक्तिभिर् <strong>मर्मसु ताडितो</strong> यथा <strong>दूयता</strong> व्यथमानेन <strong>हृदा</strong> <strong>दिवा-निशं तप्यति</strong> ॥१९॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> पुनर् आक्षिपति&mdash;<em>नन्व्</em> इति <strong>।</strong> एतादृशा बन्धवो\ऽरिभ्यो\ऽप्य् अधिका इति भावः <strong>॥<strong>१९</strong>॥</strong></p>
<hr>
<p><strong>जीव-गोस्वामी (क्रम-सन्दर्भः) : शेते</strong> कदाचिन् निद्रात्य् अपीत्य् अर्थः ॥१९॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> तादृशा बन्धवः शत्रुभ्योऽप्य् अधिका इत्य् आह&mdash;<strong>अरिभिः</strong> प्रयुक्तैः <strong>शिलीमुखैर्</strong> बाणैः <strong>तथा न व्यथते</strong>, यतः <strong>शेते</strong> कदाचित् स्वपिति । <strong>दूयता</strong> दूयमानेनेत्य् उत्तरेणान्वयः ॥१९॥</p>
<hr>
<p><strong>॥ ४.३.२० ॥</strong></p>
<p><strong>व्यक्तं त्वम् उत्कृष्ट-गतेः प्रजापतेः</strong></p>
<p><strong>प्रियात्मजानाम् असि सुभ्रु मे मता ।</strong></p>
<p><strong>तथापि मानं न पितुः प्रपत्स्यसे \ऽ</strong></p>
<p><strong>मद्-आश्रयात् कः परितप्यते यतः ॥</strong></p>
<p><strong>श्रीधर-स्वामी (भावार्थ-दीपिका) :</strong> मयि तत्र गतायां नेयं शङ्केति चेत्, तत्राह&mdash;<strong>व्यक्तं</strong> निश्चितम् <strong>उत्कृष्टा गतिः</strong> स्थितिर् यस्य, तस्य <strong>आत्मजानां</strong> कन्यानां मध्ये <strong>त्वं प्रिया</strong> इति <strong>मे</strong> <strong>संमतासि</strong>, अथापि <strong>पितुः</strong> सकाशान् <strong>मानं न [प्रपत्स्यसे]</strong> लप्स्यसे । <strong>मद्-आश्रयान्</strong> मत्-संबन्धात् ॥२०॥</p>
<hr>
<p><strong>वंशीधरः (भावार्थ-दीपिका-प्रकाशः) : उत्कृष्ट-गतेर्</strong> इति विपरीत-लक्षणया <strong>॥<strong>२०</strong>॥</strong></p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> मयि तत्र गतायां नेयं शङ्केति चेत्, तत्राह&mdash;<strong>व्यक्तं</strong> निश्चितम् एव <strong>उत्कृष्ट-गतेर्</strong> इति विपरीत-लक्षणया <strong>प्रजापतेर्</strong> दक्षस्य <strong>आत्मजानां</strong> मध्ये <strong>त्वं प्रिया</strong> अतिस्नेह-पात्री भवसि । <strong>तथापि</strong> तद् अपि <strong>पितुः</strong> सकाशात् <strong>मानं न प्रतिपस्यस्ये</strong> न प्राप्स्यसि । यतो <strong>मद्-आश्रयात्</strong> मत्-सम्बन्धात् ॥२०॥</p>
<hr>
<p><strong>॥ ४.३.२१ ॥</strong></p>
<p><strong>पापच्यमानेन हृदातुरेन्द्रियः</strong></p>
<p><strong>समृद्धिभिः पूरुष-बुद्धि-साक्षिणाम् ।</strong></p>
<p><strong>अकल्प एषाम् अधिरोढुम् अञ्जसा</strong></p>
<p><strong>परं पदं द्वेष्टि यथासुरा हरिम् ॥</strong></p>
<p><strong>श्रीधर-स्वामी (भावार्थ-दीपिका) :</strong> ननु भगवंस् त्वया किम् ? इति दक्षस् तिरस्कृतो यतोऽसौ त्वां द्वेष्टि । अत आह&mdash;<strong>पापच्यमानेन</strong> अलं दह्यमानेन <strong>हृदा</strong> मनसा <strong>दुःखितेन्द्रियः</strong> । काभिः ? <strong>पूरुषो</strong> जीवस् तस्य <strong>बुद्धिश्</strong> चित्तं तत्-<strong>साक्षिणां</strong> निरहङ्काराणाम् इत्य् अर्थः । <strong>समृद्धिभिः</strong> पुण्य-कीर्त्य्-आदिभिः । <strong>एषां पदं</strong> स्थानम् ऐश्वर्यं प्राप्तुम् <strong>अकल्पो</strong>ऽशक्तः सन् <strong>परं</strong> <strong>द्वेष्टि</strong> । <strong>असुरा यथा हरिं</strong> केवलं द्विषन्ति ॥२१॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> इहाक्षिपति&mdash;<em>नन्व्</em> इति <strong>।</strong> <strong>परं</strong> केवलं, तद् उक्तं&mdash;</p>
<blockquote>
<p>दह्यमानाः सुतीव्रेण नीचाः पर-यशो\ऽग्निना <strong>।</strong> &gt;
अशक्तास् तत्-पदं गन्तुं ततो निन्दां प्रकुर्वते <strong>॥</strong> इति <strong>।</strong></p></blockquote>
<p>अयम् अर्थः&mdash;अस्माकं तु त्वत्-पितरि दक्षे द्वेष-लेशो\ऽपि नास्तीति स-शपथं वदन् विशिनष्टि । <strong>पूरुषः</strong> परमेश्वर एव <strong>बुद्धेर्</strong> भद्राया अभद्राया वा <strong>साक्षी</strong> येषां, तेषाम् इति । हे दाक्षायणि! यदि त्वं न प्रत्येषि, तदा क्षणं समाधिना परमेश्वरं साक्षात् कृत्वा मद्-दोष-गुणौ स एव प्रष्टव्य इति भाव इति विश्वनाथः <strong>॥<strong>२१</strong>॥</strong></p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> ननु, भगवंस् तदा त्वया वा दक्षं प्रति मनसा किञ्चित् द्विष्टम्, तत्र नहि नहीति शपथं कुर्वन् । दक्षो मत्सरी सदैवास्मद्-आदीन् द्वेष्टि । सम्प्रति मद्-अपराधं कल्पयित्वा द्वेषं प्रकटयामासेत्य् आह&mdash;<strong>पापच्य-</strong> इति । एषाम् अस्मद्-आदीनां <strong>समृद्धिभिर्</strong> योगैश्वर्यादिभिर् हेतुभिः <strong>पापाच्यमानेन</strong> जाज्वल्यमानेन <strong>हृदा</strong> <strong>आतुरेन्द्रियो द्वेष्टि</strong> <strong>यथा</strong> <strong>असुरा हरिम्</strong> । कीदृशः ? एषां <strong>परं</strong> सर्वोत्कृष्टं <strong>पदम्</strong> <strong>अधिरोढुम् अकल्पः</strong> असमर्थः । अस्माकं तु दक्षे त्वत्-पितरि द्वेष-लेशोऽपि नासीति स-शपथं वदन् विशिनष्टि&mdash;<strong>पुरुषः</strong> परमेश्वर एव <strong>बुद्धेर्</strong> भद्राया अभद्राया वा <strong>साक्षी</strong> येषां, तेषाम् इति । हे दाक्षायणि, यदि त्वं न प्रत्येषि, तदा क्षणं समाधिना परमेश्वरं साक्षात्कृत्य मद्-दोष-गुणौ स एव प्रष्टव्य इति भावः ॥२१॥</p>
<hr>
<p><strong>॥ ४.३.२२ ॥</strong></p>
<p><strong>प्रत्युद्गम-प्रश्रयणाभिवादनं</strong></p>
<p><strong>विधीयते साधु मिथः सुमध्यमे ।</strong></p>
<p><strong>प्राज्ञैः परस्मै पुरुषाय चेतसा</strong></p>
<p><strong>गुहा-शयायैव न देह-मानिने ॥</strong></p>
<p><strong>श्रीधर-स्वामी (भावार्थ-दीपिका) :</strong> ननु त्वया प्रत्युत्थान-विनयाद्य्-अकरणाद् अवज्ञात एवासौ तत्राह&mdash;हे <strong>सु-मध्यमे</strong> ! <strong>प्रत्युद्गमादिकं मिथो</strong> जनैर् यद् <strong>विधीयते,</strong> तत् <strong>प्राज्ञैः</strong> <strong>साधु</strong> विधीयते । साधुत्वम् एवाह&mdash;<strong>परस्मै</strong> श्री-वासुदेवाय । <strong>गुहा-शयाय</strong> अन्तर्यामिण <strong>एव</strong> । तच् च <strong>चेतसा</strong> एव। परिपूर्णे तस्मिन् कायिक-व्यापारायोगात् । अतोऽन्तर्यामि-दृष्ट्या मनसा सर्वं कृतम् इति भावः ॥२२॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> सत्यं त्वद्-द्वेष्टैवेति प्रत्येमि, तद् अपि श्वशुरे तस्मिन् प्रत्युत्थान-विनयादिकम् उचितम् एवेति शङ्कते&mdash;<em>नन्व्</em> इति <strong>।</strong> तच् च नमनादि <strong>।</strong> अतः कायिक-व्यापारानर्हत्वात् <strong>।</strong> <em>इति भाव</em> इति <strong>।</strong> प्राज्ञेतरैः परमेश्वर-स्मरणाभावाद् <strong>देह-मानिन</strong> एव <strong>विधीयते</strong> <strong>।</strong> तन् न <strong>साधु</strong>, मम दक्षागमनावसरे भगवच्-चरण-समाहित-चेतस्त्वात् <strong>।</strong> यद्यपि दक्षो मया न दृष्टस् तद् अपि भगवत्-संमानेन दक्ष-संमानो\ऽप्य् अभूद् एव <strong>।</strong> दक्षस् तु मूर्खो वृथा कुप्यतीत्य् आशयः <strong>॥<strong>२२</strong>॥</strong></p>
<hr>
<p><strong>जीव-गोस्वामी (क्रम-सन्दर्भः) : प्रत्युद्गम-</strong> इति । अवैष्णव-विषयम् एवेदं वाक्यम् । अथ भागवता यूयं प्रियाः स्थ, भगवान् यथा [भा।पु। ४.२४.३०] इति पुरतस् तद्-उक्तेः, मद्-भक्त-पूजाभ्यधिका [भा।पु। ११.१९.२१] इति भगवद्-उक्तेश् च । अत एव <strong>न देह-मानिने</strong> बहिर्मुखाय इत्य् उक्तम् ॥२२॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> ननु, सत्यं त्वद्-द्वेष्टैवेति प्रत्येषि, तद् अपि श्वशुरे तस्मिन् प्रत्युत्थान-विनयादिकम् उचितम् एवेत्य् अत आह&mdash;<strong>प्रत्युद्गमनाभिवादन</strong>-प्रत्यभिवादनादिकं मिथो जनैर् यद् विधीयते, तत् <strong>प्राज्ञैः परस्मै पुरुषाय</strong> <strong>गुहाशयायैव</strong> । <strong>चेतसा</strong> अत्र मत्-श्वशुरे मज्-जामातरि च परमेश्वरो वर्तते, तस्मै नम इति भावनयैव विधीयते, <strong>न तु देह-मानिने</strong> । अप्राज्ञैस् तु परमेश्वर-स्मरणाभावाद् देह-मानिने एव विधीयते । न तत् सम्यग् अतो दक्षागमन-समये श्री-भगवच्-चरण-समाहित-चेतस्त्वात् । यद्यपि दक्षो मया न दृष्टः, तद् अपि भगवत्-सम्मानेन दक्ष-सम्मानोऽभूद् एव । दक्षस् त्व् अज्ञानी वृथा कुप्यतीति भावः ॥२२॥</p>
<hr>
<p><strong>॥ ४.३.२३ ॥</strong></p>
<p><strong>सत्त्वं विशुद्धं वसुदेव-शब्दितं</strong></p>
<p><strong>यद् ईयते तत्र पुमान् अपावृतः ।</strong></p>
<p><strong>सत्त्वे च तस्मिन् भगवान् वासुदेवो</strong></p>
<p><strong>ह्य् अधोक्षजो मे नमसा विधीयते ॥</strong></p>
<p><strong>मध्वाचार्यः (भागवत-तात्पर्यम्) : वि</strong>शेषेण <strong>धीयते</strong> चिन्त्यते । रुद्रेण धीयते विष्णुर् विष्णु-ध्येयो न कश्चन इति ब्रह्म-वैवर्ते ॥२३॥</p>
<hr>
<p><strong>श्रीधर-स्वामी (भावार्थ-दीपिका) :</strong> किं च, न केवलम् अभ्यागतेष्व् एव वासुदेव-दृष्ट्या नमनं क्रियते, किं तु नित्यम् एव मनसि वासुदेवश् चिन्त्यत इत्य् आह । <strong>विशुद्धं सत्त्वम्</strong> अन्तः-करणं सत्त्व-गुणो वा <strong>वसुदेव-शब्दितं</strong> वसुदेव-शब्देनोक्तम् । कुतः ? <strong>यद्</strong> यस्मात् <strong>तत्र</strong> सत्त्वे <strong>पुमान्</strong> वासुदेव <strong>ईयते</strong> प्रकाशते, <strong>अप</strong>गतम् <strong>आवृतम्</strong> आवरणं यस्मात् सः ।</p>
<p>अयम् अर्थः&mdash;वसुदेवे भवति प्रतीयत इति <strong>हि</strong> <strong>वासुदेवः</strong> परमेश्वरः प्रसिद्धः । स च विशुद्धे सत्त्वे प्रतीयते । अतः प्रत्ययार्थेन प्रसिद्धेन प्रकृत्य्-अर्थो निर्धार्यते । ततश् च &quot;वासयति देवम्&quot; इति व्युत्पत्त्या &quot;वसत्य् अस्मिन्न्&quot; इति वा वसुः । देवो दीव्यति द्योतत इति वा । वसुभिः पुण्यैर् दीव्यति प्रकाशत इति वा वसुदेव-शब्द-वाच्यं शुद्धं सत्त्वम् । ततः किम् ? अत आह&mdash;<strong>सत्त्वे च तस्मिन् मे</strong> मया <strong>नमसा</strong> नमस्कारेण <strong>अनुविधीयते</strong> सेव्यत इत्य् अर्थः । &quot;मनसा&quot; इति पाठ मनसा विशेषेण धीयते धार्यते चिन्त्यत इत्य् अर्थः । यतोऽ<strong>धो</strong> भूतेषु प्रत्याहृतेष्व् <strong>अक्षेषु</strong> <strong>जायते</strong> प्रकाशते । इन्द्रियागोचर इत्य् अर्थः ॥२३॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> अन्यद् आह&mdash;<em>किं च</em> इति <strong>।</strong> वसुदेव-शब्दोक्तत्वे हेतुं पृच्छति अत्राशयम् आह&mdash;<strong>वासुदेव</strong> इत्य् अत्र [शैषिकोण्]{।मर्क्} स च परमेश्वरः <strong>।</strong> अतो व्युत्पत्तेः प्रत्ययार्थेन अण्-प्रत्ययार्थेन**।** प्रतीति-रूपेण प्रकृत्य्-अर्थो वसुदेव-पदार्थः <strong>।</strong> यद् वा, प्रत्ययार्थेन प्रयोजक-लक्षणेन अधिकरण-लक्षणेन च <strong>।</strong> प्रकृते वंस्-धातोर् अर्थो निवासः, तथा अप्रत्ययेन प्रकृतेर् दिवु-धातोर् अर्थो द्युति-लक्षणश् च निर्धार्यते निश्चीयते <strong>।</strong> ततश् च निर्धारणात् इति ज्ञातं । तथा हि वासयतीत्य्-आदि निवासयतीति <strong>।</strong> निवासो निवसत्य् अत्रेति वसि-प्रकृत्य्-अर्थ एवात्र निर्धारितः <strong>।</strong> ततः वसुदेव-शब्दार्थ-निर्धारणात् किं जातम् इत्य् आक्षेपे <strong>।</strong> <em>इत्य् अर्थ</em> इति&mdash;उपसर्ग-वशात् सेवार्थो\ऽपीत्य् अर्थः <strong>।</strong> <em>इत्य् अर्थ</em> इति&mdash;चिन्तनस्यैव धारण-पदार्थत्वाद् अत्रेति भावः <strong>।</strong> तत्र हेतुः&mdash;<em>यत</em> इति <strong>।</strong> <em>इत्य् अर्थ</em> इति&mdash;मनसैवानवाप्तव्यम् इत्य्-आदि-श्रुतेर् इति भावः <strong>।</strong> मनः-षष्ठानीन्द्रियाणि [गीता १५.७] इति वाक्येन मनसो\ऽनिन्द्रियत्वोक्तेर् मनसो विषयत्वे\ऽपि नाधोक्षजत्व-हानिः <strong>।</strong> यत् तु यतो वाचो निवर्तते अप्राप्य मनसा सह [तै।उ। २.७] इत्य् उक्तं तद् बहिर्मुख-मनो\ऽपेक्ष्येत्य् अवधेयम् । इह तु भगवद्-उपास्ति-शुद्ध-मनो-विषयत्वोक्तेर् न दोष इत्य् अनवद्यं सर्वम् <strong>॥<strong>२३</strong>॥</strong></p>
<hr>
<p><strong>कैवल्य-दीपिका :</strong> एवम् इयता प्रबन्धेन विष्ण्व्-आदि-प्रकरण-चतुष्टयीं साङ्गां सकलां च निरूप्याथ ग्रन्थ-कृत् प्रकरण-प्रतिपाद्याम् इष्ट-देवतां प्रणमति&mdash;<strong>सत्त्वम्</strong> इत्य्-आदि । <strong>मे</strong> मया <strong>भगवान् अधोक्षजो वासुदेवो</strong> <strong>हि नमसा विधीयते</strong> नमस्क्रियते । अधः कृतम् अक्षजम् इन्द्रियजं ज्ञानं येन, स तथा । निराकार इत्य् अर्थः । कथं तर्हि वासुदेवः ? तत्राह&mdash;<strong>सत्त्वे</strong> <strong>च</strong> इति । तस्मिन् वासुदेवाख्ये उपाधौ यस्य सत्त्वे सद्-भावे अधिष्ठाने स इति ।</p>
<p>अथ वासुदेव-शब्दस्य कोऽर्थः ? तत्राह&mdash;<strong>सत्त्वम्</strong> इति । <strong>यद्</strong> यस्मात् तत्र <strong>विशुद्ध-सत्त्वे पुमान्</strong> विष्णुर् <strong>अपावृत ईयते</strong> प्रत्यक्षः प्रतीयते । अनेन वसत्य् अस्मिन् रमणीयत्वाद् इति <strong>वसु</strong>, दीव्यति द्योततेऽस्मिन् प्रकाशकत्वाद् इति <strong>देव</strong> इति शुद्ध-सत्त्वे वसुदेव-शब्दस्य प्रवृत्तौ हेतुर् उक्तः । तद् एवं साकार-निराकारे भगवतो द्वे रूपे नमस्कृते भवतः ॥२३॥ [मु।फ। १९.४७]</p>
<hr>
<p><strong>जीव-गोस्वामी (क्रम-सन्दर्भः) :</strong> सत्त्वम् इति । अयम् अर्थः&mdash;<strong>विशुद्धं</strong> स्वरूप-शक्ति-वृत्तित्वाज् जाड्यांशेनापि रहितम् इति विशेषेण शुद्धं तद् एव <strong>वसुदेव-शब्देनोक्तम्</strong> । कुतस् तस्य सत्त्वता वसुदेवता वा ? तत्राह&mdash;<strong>यद्</strong> यस्मात् <strong>तत्र</strong> तस्मिन् <strong>पुमान् वासुदेव ईयते</strong> प्रकाशते, किन्त्व् अत्र परस्थ-वासुदेव-शब्दस्य पूर्वत्राप्य् अन्वयः । आद्ये तावद् अगोचर-गोचरता-हेतुत्वेन लोक-प्रसिद्ध-सत्त्व-साम्यात् सत्त्वता व्यक्ता । द्वितीये त्व् अयम् अर्थः&mdash;वसुदेवे भवति प्रतीयत इति <strong>वासुदेवः</strong> परमेश्वरः प्रसिद्धः । स च विशुद्ध-सत्त्वं प्रतीयते । अतः प्रत्ययार्थेन प्रसिद्धेन प्रकृत्य्-अर्थो निर्धार्यते । ततश् च वासयति देवम् इति व्युत्पत्त्या व वसत्य् अस्मिन्न् इति वा वसुः । तथा दीव्यति द्योतत इति देवः । स चासौ स चेति वासुदेवः । धर्म इष्टं धनं नॄणां [भा।पु। ११.२५.२४] इति स्वयं भगवद्-उक्ते वसुभिर् भगवद्-धर्म-लक्षणैः पुण्यैर् यावत् प्रकाशत इति वा वसुदेवः । तस्माद् वसुदेव-शब्दितं विशुद्ध-सत्त्वम् ।</p>
<p>इत्थं स्वयं-प्रकाश-ज्योतिर्-एक-विग्रह-भगवज्-ज्ञान-हेतुत्वेन&mdash;कैवल्यं सात्त्विकम् इत्य् अत्र मन्-निष्ठं निर्गुणं स्मृतं [भा।पु। ११.२५.२४] इत्य् आदौ बहुत्र गुणातीतावस्थायाम् एव भगवज्-ज्ञान-श्रवणेन च सिद्धम् । अत्र विशुद्ध-पदावगतं स्वरूप-शक्ति-वृत्ति-भूत-स्वप्रकाशता-लक्षणत्वं तस्य व्यक्तम् । ततश् च सत्त्वे प्रतीयत इत्य् अत्र करण एवाधिकरण-विवक्षया । स्वरूप-शक्ति-वृत्तित्वम् एव विशदयति । अपावृत आवरण-शून्यः सन् प्रकाशते । प्राकृतं सत्त्वं चेत्, तर्हि तत्र प्रतिफलनम् एवावसीयते । ततश् च दर्पणे मुखस्येव तद्-अन्तर्गततया तस्य तत्रावृतत्वेनैव प्रकाशः स्याद् इति भावः ।</p>
<p>फलितार्थम् आह&mdash;एवम्-भूते <strong>सत्त्वे तस्मिन्</strong> नित्यम् एव प्रकाशमानो <strong>भगवान्</strong> <strong>मे</strong> मया <strong>मनसा</strong> <strong>वि</strong>शेषेण <strong>धीयते</strong> धार्यते, चिन्त्यत इत्य् अर्थः । तत् सत्त्वं तादात्म्यापन्नेनैव मनसा चिन्तयितुं शक्यते इति पर्यवसितम् ।</p>
<p>ननु केवलेन मनसैव चिन्त्यतां, किं तेन सत्त्वेन ? तत्राह&mdash;<strong>हि</strong> यस्माद् । <strong>अधोक्षजः</strong> अधः-कृतम् अतिक्रान्तम् अक्षजम् इन्द्रियजं ज्ञानं येन सः । &quot;नमसा&quot; इति पाठे हि-शब्द-स्थानेऽप्य् अनु-शब्दः पठ्यते । ततश् च विशुद्ध-सत्त्वाख्यया स्व-प्रकाशता-शक्त्यैव प्रकाशमानोऽसौ नमस्कारादिना केवलम् अनुविधीयते सेव्यते, न तु केनापि प्रकाश्यत इत्य् अर्थः । तद् एवम् अदृश्यत्वेनैव स्फुरन्न् असौ अदृश्येनैव नमस्कारादिनास्माभिः सेव्यत इति भावस् तत्-तत्-प्रकरण-सङ्गतिश् च गम्यते ।</p>
<p>तथा यतो भगवद्-विग्रह-प्रकाशक-विशुद्ध-सत्त्वस्य मूर्तित्वं वसुदेवत्वं च तत एव तत्-प्रादुर्भाव-विशेषे धर्म-पत्न्या मूर्तित्वं प्रसिद्धम् । श्रीमद्-आनकदुन्दुभौ च वसुदेवत्वम् इति विवेचनीयम् ।</p>
<p>सत्त्वं विशुद्धम् इत्य्-आदिकं द्वितीय-सन्दर्भे पञ्चदशाधिक-शततम-वाक्य-व्याख्याने, विशुद्ध-विज्ञान [भा।पु। १०.३७.२२] इत्य्-आदिना व्याख्यातम् अस्ति ॥</p>
<p>[<em>केषुचित् संस्करणेषु</em> विवेचनीयम् इ<em>ति पश्चात्भगवत्-सन्दर्भस्य अधिकः पाठः एवं दृश्यते, यथा&mdash;</em>]</p>
<p>अत्र श्रद्धा-पुष्ट्य्-आदि-लक्षण-प्रादुर्भूतं भगवच्-छक्त्यंश-रूपस्य भगिनीतया पाठ-साहचर्येण मूर्तेस् तस्यास् तच्-छक्त्य्-अंश-प्रादुर्भावत्वम् उपलभ्यते । तुर्ये धर्म-कला-सर्गे नर-नारायणाव् ऋषी [भा।पु। १.३.९] इत्य् अत्र कला-शब्देन च शक्तिर् एवाभिधीयते । ततः शक्ति-लक्षणायां तस्यां च नर-नारायणाख्य-भगवत्-प्रकाश-फल-दर्शनात् वसुदेवाख्य-शुद्ध-सत्त्व-रूपत्वम् एवावसीयते ।</p>
<p>तद् एवम् एव तस्या मूर्तिर् इत्य् आख्याऽप्य् उक्ता । तथा च श्रद्धाद्या विशदार्थतया विमुच्य सैव निरुक्ता चतुर्थे&mdash;मूर्तिः सर्व-गुणोत्पत्तिर् नर-नारायणाव् ऋषी [भा।पु। ४.१.५२] इति । सर्व-गुणस्य भगवत उत्पत्तिः प्रकाशो यस्याः, सा ताव् असूतेति पूर्वेणान्वयः । भगवद्-आख्यायाः सच्-चिद्-आनन्द-मूर्तेः प्रकाश-हेतुत्वात् मूर्तिर् इत्य् अर्थः । तथैव तत्-प्रकाश-फलत्व-दर्शनेन च नामैक्येन च श्रीमद्-आनकदुन्दुभेर् अपि शुद्ध-सत्त्वाविर्भावत्वं ज्ञेयम् । तच् चोक्तं नवमे&mdash;</p>
<blockquote>
<p>वसुदेवं हरेः स्थानं &gt;
वदन्त्य् आनकदुन्दुभिम् । [भा।पु। ९.२४.३०] इति ।</p></blockquote>
<p>अन्यथा हरेः स्थानम् इति विशेषणस्याकिञ्चित्करत्वं स्याद् इति । तद् एवं ह्लादिन्य्-आद्य्-एकतमांश-विशेष-प्रधानेन विशुद्ध-सत्त्वेन यथायथं श्री-प्रभृतीनाम् अपि प्रादुर्भावो विवेक्तव्यः । तत्र च तासां भगवति सम्पद्-रूपत्वं तद्-अनुग्राह्ये सम्पत्-सम्पादक-रूपत्वं सम्पद्-अंश-रूपत्वं चेत्य्-आदि-त्रिरूपत्वं ज्ञेयम् । तत्र तासां केवल-शक्ति-मात्रत्वेनामूर्तानां भगवद्-विग्रहाद्यैकात्म्येन स्थितिस् तद्-अधिष्ठात्री-रूपत्वेन मूर्तीनां तु तत्-तद्-आवरणतयेति द्विरूपत्वम् अपि ज्ञेयम् इति दिक् ॥२३॥ [भगवत्-सन्दर्भ ११७]</p>
<hr>
<p><strong>विश्वनाथः-</strong> त्वया तदानीं कथं समाधिः कृत इति तु नोपालम्भनीयम् एव यतो भगवत्-समाधिर् न मद्-अधीनः । किन्तु तद्-अधीन एवाहम् अतो भगवत्-स्फूर्तेर् मम नैव समय-नियम इत्य् आह&mdash;<strong>सत्त्वम्</strong> इति । <strong>विशुद्धं सत्त्वम्</strong> अप्राकृतम् अन्तः-करणं <strong>वसुदेव-शब्दितं</strong> वसुदेव-शब्देनोक्तं भवति । यद् वा, विशुद्धं चिच्-छक्ति-वृत्ति-मयम् अप्राकृतं सत्त्वम् एव वसुदेवो भगवज्-जनक उच्यते । कुतः ? <strong>यद्</strong> यस्माद् <strong>तत्र अपावृतो</strong> विगतावरणः <strong>पुमान् ईयते</strong> प्रकाशते, स च वासुदेव एव । वसुदेवे भवति आविर्भवतीति तच्-छब्दस्यार्थः । विशुद्धेऽन्तः-करणे च तस्याव्रिभावो दृश्यते । अतो विशुद्धस्यान्तःकरणस्य मदीयस्य वसुदेवेति नामेत्य् अवगतम् । ततश् च वसत्य् अस्मिन् परमेश्वर इति वसुश् चाप्राकृतत्वाद् देवश् चेति वसुदेव इति तद्-व्युत्पत्तिश् च गम्यते । अतस् <strong>तस्मिन्</strong> सत्त्वेऽन्तःकरणे <strong>भगवान् अधोक्षजः</strong> प्राकृतेन्द्रियागोचरः स्फुरन् <strong>नमसा</strong> नमस्कारोपलक्षितया बहुविध-सपर्यया <strong>अनुविधीयते</strong> परिचर्यते, विशेषेण धीयते धार्यते इति वा । &quot;मनसा&quot; इति पाठे मनसैव सेव्यते । अतस् तदानीं मया सेव्यमाना भगवान् आसीद् इति । अतस् तत्-परिचर्यायाम् अवकाशाभावाद् एव न मे बहिर्-अनुसन्धानम् अभूद् अतः कथय को मे दोषः ? इति भावः ॥२३॥</p>
<hr>
<p><strong>॥ ४.३.२४ ॥</strong></p>
<p><strong>तत् ते निरीक्ष्यो न पितापि देह-कृद्</strong></p>
<p><strong>दक्षो मम द्विट् तद्-अनुव्रताश् च ये ।</strong></p>
<p><strong>यो विश्वसृग्-यज्ञ-गतं वरोरु माम्</strong></p>
<p><strong>अनागसं दुर्वचसाकरोत् तिरः ॥</strong></p>
<p><strong>श्रीधर-स्वामी (भावार्थ-दीपिका) : तत्</strong> तस्मात् त्वया <strong>न निर्क्ष्यः</strong> । <strong>देह-कृद्</strong> अपीति पोषकत्वादिभिर् औपचारिक-पितृत्व-व्यावृत्त्य्-अर्थम् । <strong>द्विट्</strong> शत्रुः । तद् एवाह&mdash;हे <strong>वरोरु</strong>, यो दक्षो विश्व-सृजां यज्ञ-गतं मां निरपराधं <strong>तिरोऽकरोत्</strong> तिरस्कृतवान् ॥२४॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> यतो मम द्विट् स तस्माद् इत्य् अर्थः <strong>।</strong> आदिनाध्यापकादि-ग्रहः <strong>।</strong> औपचारिक-पितृत्वं गौण-पितृत्वम् <strong>।</strong></p>
<blockquote>
<p>अन्न-दाता भय-त्राता यश् च विद्यां प्रयच्छति <strong>।</strong> &gt;
जनको ह्य् उपनेता च पञ्चैते पितरः स्मृताः ॥ इति स्मृतेः <strong>।</strong></p></blockquote>
<p>उपकर्ता पितृ-समः इति न्यायेन जनकेतराणाम् अपि पितृत्वम् अस्ति मुख्यं तज्-जनकस्यैवेति तत्त्वम् <strong>।</strong> <strong>वरोरु</strong> इति <strong>।</strong> गुप्ताङ्ग-निरीक्षको हि पितृतो\ऽपि प्रियो\ऽस्ति स्त्रीणाम् अतो मां विहाय मा गच्छ मद्-आज्ञा-पालनम् एव त्वद्-धर्म इति सम्बुद्ध्य्-अभिप्रायः <strong>।</strong> श्लेषेण देहं कृन्ततीति देह-कृत् कृती छेदने <strong>।</strong> देह-पातो भावी सूचितः <strong>॥<strong>२४</strong>॥</strong></p>
<hr>
<p><strong>जीव-गोस्वामी (क्रम-सन्दर्भः) :</strong> तत् त इत्य् अत्र त्वयेति चित्सुखः ॥२४॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) : तत्</strong> तस्माद् इति यदि त्वं पतिव्रता भवसीति भावः । <strong>देह-कृद्</strong> अपि पितेति पोषकादि-रूपस् तु पिता किम् उतेति भावह् । श्लेषेण देहं कृन्ततीति भावी देह-पातश् च सूचितः । <strong>मां तिरोऽकरोत्</strong> तिरश्चकार ॥२४॥</p>
<hr>
<p><strong>॥ ४.३.२५ ॥</strong></p>
<p><strong>यदि व्रजिष्यस्य् अतिहाय मद्-वचो</strong></p>
<p><strong>भद्रं भवत्या न ततो भविष्यति ।</strong></p>
<p><strong>सम्भावितस्य स्व-जनात् पराभवो</strong></p>
<p><strong>यदा स सद्यो मरणाय कल्पते ॥</strong></p>
<p><strong>श्रीधर-स्वामी (भावार्थ-दीपिका) :</strong> विपक्षे दोषम् आह&mdash; <strong>यदि</strong> इति । <strong>मद्-वचोऽतिहाय</strong> अतिक्रम्य । यतः <strong>संभावितस्य</strong> सु-प्रतिष्ठितस्य यदा <strong>पराभवो</strong> भवति, तदा स पराभवस् तस्य <strong>मरणाय कल्पते</strong> ॥२५॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> <em>विपक्षे</em> मद्-आज्ञा-त्याग-रूपे <strong>।</strong> <strong>ततस्</strong> तत्र गमनात् <strong>।</strong> <strong>भवत्यास्</strong> तव <strong>कल्पते</strong> समर्थो भवति <strong>स्वजन-पराभूतो</strong> मरणम् एव श्रेष्ठं मनुते स्वस्य पराभवितुश् च <strong>।</strong> श्री-गीतोपनिषद्-आचार्येण स्वान्ते वासिने\ऽर्जुनाय तु मरणतो\ऽप्य् अधिकः संभावितस्य चाकीर्तिर् मरणाद् अतिरिच्यते [गीता २.३२] इति प्रतिपादितः <strong>।</strong> अकीर्तेः पराभव-जन्यत्वेन कार्य-कारणयोर् अभेद एवेति <strong>॥<strong>२५</strong>॥</strong></p>
<p>इति श्रीमद्-भागवत-भावार्थ-दीपिका-प्रकाशे चतुर्थ-स्कन्धे तृतीयो\ऽध्यायः <strong>॥<strong>३</strong>॥</strong></p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> विपक्षे दोषम् आह&mdash;<strong>यदि</strong> इति । <strong>अपहाय</strong> अतिक्रम्य । <strong>सम्भावितस्य</strong> सुप्रतिष्ठितस्य <strong>यदा पराभवो</strong> भवति, तदा स पराभवः तस्य <strong>मरणाय कल्पते</strong> ॥२५॥</p>
<p>इति सारार्थ-दर्शिन्यां हर्षिण्यां भक्त-चेतसाम् ।</p>
<p>चतुर्थस्य तृतीयोऽयं सङ्गतः सङ्गतः सताम् ॥*॥</p>
<hr>
<p>इति श्रीमद्-भागवते महा-पुराणे ब्रह्म-सूत्र-भाष्ये पारमहंस्यं संहितायां वैयासिक्यां चतुर्थ-स्कन्धे श्री-विदुर-मैत्रेय-संवादे</p>
<p>उमा-रुद्र-संवादो नाम</p>
<p>तृतीयोऽध्यायः ।</p>
<p>॥ ४.३ ॥</p>
<hr>
<div class="footnotes" role="doc-endnotes">
<hr>
<ol>
<li id="fn:1">
<p>अर्हितम्&#160;<a href="#fnref:1" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:2">
<p>बतार्हसि&#160;<a href="#fnref:2" class="footnote-backref" role="doc-backlink">&#x21a9;&#xfe0e;</a></p>
</li>
</ol>
</div>

  </div>
</article>


        

        



    <aside class="card border noPrint" id="section-tree-item-bhAgavatam_gauDIya-prastutiH_04_03_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/purANam_vaiShNavam/bhAgavatam/gauDIya-prastutiH/04/03/">०३ </a>
            <a data-toggle="collapse" href="#section-tree-item-body-bhAgavatam_gauDIya-prastutiH_04_03_md" role="button" aria-expanded="false" aria-controls="section-tree-item-body-bhAgavatam_gauDIya-prastutiH_04_03_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-bhAgavatam_gauDIya-prastutiH_04_03_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: ०३</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/purANam_vaiShNavam/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/purANam_vaiShNavam/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/purANam_vaiShNavam/actions/workflows/build.yml"><img src="https://github.com/vishvAsa/purANam_vaiShNavam/actions/workflows/build.yml/badge.svg"> Built </a> on 2025 Aug 25 05:46:07 UTC. (<a href="http://google.com/search?q=05%3a46%3a07%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
