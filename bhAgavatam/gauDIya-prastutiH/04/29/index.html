<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>पुराणे विश्वासटिप्पन्यः  | २९</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/purANam_vaiShNavam/bhAgavatam/gauDIya-prastutiH/04/29/" rel="alternate" type="application/rss+xml" title="पुराणे विश्वासटिप्पन्यः" />
    <link href="/purANam_vaiShNavam/bhAgavatam/gauDIya-prastutiH/04/29/" rel="feed" type="application/rss+xml" title="पुराणे विश्वासटिप्पन्यः" />

    <meta property="og:url" content="https://vishvAsa.github.io/purANam_vaiShNavam/bhAgavatam/gauDIya-prastutiH/04/29/">
  <meta property="og:site_name" content="पुराणे विश्वासटिप्पन्यः">
  <meta property="og:title" content="२९">
  <meta property="og:description" content="अथैकोनत्रिंशोऽध्यायः
विषयः पुरञ्जनोपाख्यानस्य तात्पर्ये नारदोपदेशः, प्राचीनबर्हिषो मुक्तिश् च ।
॥ ४.२९.१ ॥
प्राचीनबर्हिर् उवाच—
भगवंस् ते वचोऽस्माभिर् न सम्यग् अवगम्यते ।
कवयस् तद् विजानन्ति न वयं कर्म-मोहिताः ॥**
श्रीधर-स्वामी (भावार्थ-दीपिका) :
ऊनत्रिंशे परोक्षार्थ-व्याख्यानेनोपसंहृतम् ।
स्त्री-सङ्गतो भवस् त्व् ईश-सङ्गान् मुक्तिर् इति स्फुटम् ॥*॥
कवयोऽध्यात्म-विदः ॥१॥
वंशीधरः (भावार्थ-दीपिका-प्रकाशः) : स्त्री-सङ्गात् संसारः । यद् वा, सङ्गतः स्त्र्य् अभवत् । भगवन्न् इति भगवद्-अभिप्रायस्य दुर्ज्ञेयत्वं कृपालुत्वं च द्योतयतीति । अज्ञाने हेतुः—कर्म-मोहिता इति ॥१॥
जीव-गोस्वामी (क्रम-सन्दर्भः) : न सम्यग् इति कथा-रीतेर् बुद्धत्वात्, न त्व् अध्यात्म-रीतेः ॥१॥">
  <meta property="og:locale" content="en_us">
  <meta property="og:type" content="article">
    <meta property="article:section" content="bhagavatam">

  <meta itemprop="name" content="२९">
  <meta itemprop="description" content="अथैकोनत्रिंशोऽध्यायः
विषयः पुरञ्जनोपाख्यानस्य तात्पर्ये नारदोपदेशः, प्राचीनबर्हिषो मुक्तिश् च ।
॥ ४.२९.१ ॥
प्राचीनबर्हिर् उवाच—
भगवंस् ते वचोऽस्माभिर् न सम्यग् अवगम्यते ।
कवयस् तद् विजानन्ति न वयं कर्म-मोहिताः ॥**
श्रीधर-स्वामी (भावार्थ-दीपिका) :
ऊनत्रिंशे परोक्षार्थ-व्याख्यानेनोपसंहृतम् ।
स्त्री-सङ्गतो भवस् त्व् ईश-सङ्गान् मुक्तिर् इति स्फुटम् ॥*॥
कवयोऽध्यात्म-विदः ॥१॥
वंशीधरः (भावार्थ-दीपिका-प्रकाशः) : स्त्री-सङ्गात् संसारः । यद् वा, सङ्गतः स्त्र्य् अभवत् । भगवन्न् इति भगवद्-अभिप्रायस्य दुर्ज्ञेयत्वं कृपालुत्वं च द्योतयतीति । अज्ञाने हेतुः—कर्म-मोहिता इति ॥१॥
जीव-गोस्वामी (क्रम-सन्दर्भः) : न सम्यग् इति कथा-रीतेर् बुद्धत्वात्, न त्व् अध्यात्म-रीतेः ॥१॥">
  <meta itemprop="wordCount" content="10683">
  <meta name="twitter:card" content="summary">
  <meta name="twitter:title" content="२९">
  <meta name="twitter:description" content="अथैकोनत्रिंशोऽध्यायः
विषयः पुरञ्जनोपाख्यानस्य तात्पर्ये नारदोपदेशः, प्राचीनबर्हिषो मुक्तिश् च ।
॥ ४.२९.१ ॥
प्राचीनबर्हिर् उवाच—
भगवंस् ते वचोऽस्माभिर् न सम्यग् अवगम्यते ।
कवयस् तद् विजानन्ति न वयं कर्म-मोहिताः ॥**
श्रीधर-स्वामी (भावार्थ-दीपिका) :
ऊनत्रिंशे परोक्षार्थ-व्याख्यानेनोपसंहृतम् ।
स्त्री-सङ्गतो भवस् त्व् ईश-सङ्गान् मुक्तिर् इति स्फुटम् ॥*॥
कवयोऽध्यात्म-विदः ॥१॥
वंशीधरः (भावार्थ-दीपिका-प्रकाशः) : स्त्री-सङ्गात् संसारः । यद् वा, सङ्गतः स्त्र्य् अभवत् । भगवन्न् इति भगवद्-अभिप्रायस्य दुर्ज्ञेयत्वं कृपालुत्वं च द्योतयतीति । अज्ञाने हेतुः—कर्म-मोहिता इति ॥१॥
जीव-गोस्वामी (क्रम-सन्दर्भः) : न सम्यग् इति कथा-रीतेर् बुद्धत्वात्, न त्व् अध्यात्म-रीतेः ॥१॥">
<script type="text/javascript">
    
    let baseURL = "https:\/\/vishvAsa.github.io\/purANam_vaiShNavam\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/purANam_vaiShNavam\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/purANam_vaiShNavam\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/purANam_vaiShNavam\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/purANam_vaiShNavam\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvya\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/purANam_vaiShNavam\/bhAgavatam\/gauDIya-prastutiH\/04\/29\/".replace(basePath, "/");
  pageVars.pageParams = {};
  pageVars.pageSource = "bhAgavatam\/gauDIya-prastutiH\/04\/29.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/purANam_vaiShNavam/webpack_dist/uiLib-bundle.js"></script>







    <link rel="stylesheet" href="/purANam_vaiShNavam/webpack_dist/uiLib.css">
<link rel="stylesheet" href="/purANam_vaiShNavam/css/uiLibPrint.css" media="print" >
<link rel="stylesheet" href="/purANam_vaiShNavam/css/fonts.css" >
<link rel="stylesheet" href="/purANam_vaiShNavam/css/@fortawesome/fontawesome-free/css/solid.min.css">

<link rel="stylesheet" href="/purANam_vaiShNavam/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/29/" />
<link rel="alternate" hreflang="sa-Deva" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/29/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/29/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/29/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/29/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/29/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/29/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/29/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/29/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/29/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/29/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/29/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/29/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/29/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/29/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/29/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/29/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/29/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/29/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/29/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/29/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/29/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/29/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/29/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/29/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/29/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/29/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/29/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/29/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/29/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/29/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/29/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/29/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/29/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/29/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/29/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/29/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/29/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/29/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/29/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/29/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/29/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/29/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/29/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/29/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">पुराणे विश्वासटिप्पन्यः <br/> २९</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/purANam_vaiShNavam/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="२९">२९</h1>
    
    <a id="editLink" class="btn btn-primary noPrint"  href="https://github.com/vishvAsa/purANam_vaiShNavam/edit/content/bhAgavatam/gauDIya-prastutiH/04/29.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <p><strong>अथैकोनत्रिंशोऽध्यायः</strong></p>
<details><summary>विषयः</summary>
<p>पुरञ्जनोपाख्यानस्य तात्पर्ये नारदोपदेशः, प्राचीनबर्हिषो मुक्तिश् च ।</p>
</details>
<p><strong>॥ ४.२९.१ ॥</strong></p>
<p><strong>प्राचीनबर्हिर् उवाच&mdash;</strong></p>
<p><strong>भगवंस् ते वचोऽस्माभिर् न सम्यग् अवगम्यते ।</strong><br>
कवयस् तद् विजानन्ति न वयं कर्म-मोहिताः ॥**</p>
<p><strong>श्रीधर-स्वामी (भावार्थ-दीपिका) :</strong></p>
<p>ऊनत्रिंशे परोक्षार्थ-व्याख्यानेनोपसंहृतम् ।</p>
<p>स्त्री-सङ्गतो भवस् त्व् ईश-सङ्गान् मुक्तिर् इति स्फुटम् ॥*॥</p>
<p>कवयोऽध्यात्म-विदः ॥१॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> स्त्री-सङ्गात् संसारः । यद् वा, सङ्गतः स्त्र्य् अभवत् । <strong>भगवन्न्</strong> इति भगवद्-अभिप्रायस्य दुर्ज्ञेयत्वं कृपालुत्वं च द्योतयतीति । अज्ञाने हेतुः&mdash;<strong>कर्म-मोहिता</strong> इति ॥१॥</p>
<hr>
<p><strong>जीव-गोस्वामी (क्रम-सन्दर्भः) : न सम्यग्</strong> इति कथा-रीतेर् बुद्धत्वात्, न त्व् अध्यात्म-रीतेः ॥१॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong></p>
<p>एकोनत्रिंशकेऽध्यात्म-पक्ष-व्याख्यानम् उच्यते ।</p>
<p>कर्म-प्रश्नोत्तरं राज्ञो वैराग्यार्थं कथा परा ॥*॥</p>
<p><strong>सम्यग्</strong> इति किञ्चिद् अवगतं चेत्य् अर्थः ॥१॥</p>
<hr>
<p><strong>॥ ४.२९.२ ॥</strong></p>
<p><strong>नारद उवाच&mdash;</strong></p>
<p><strong>पुरुषं पुरञ्जनं विद्याद् यद् व्यनक्त्य् आत्मनः पुरम् ।</strong><br>
एक-द्वि-त्रि-चतुष्-पादं बहु-पादम् अपादकम् ॥**</p>
<p><strong>श्रीधर-स्वामी (भावार्थ-दीपिका) : व्यनक्ति</strong> लिम्पति, चेतनीकरोतीत्य् अर्थः । यद् वा, व्यनक्ति प्रकटयति । ततश् च स्व-कर्मणा पुरं जनयतीति <strong>पुरञ्जन</strong>-पदं व्याख्यातं भवति । <strong>एक-द्व्य्</strong>-आदयः <strong>पादा</strong> यस्य ॥२॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> <em>इत्य् अर्थ</em> इति । <em>चेतनीकरणम्</em> एवात्र म्रक्षण-पदार्थत्वेनोक्तं लेपनम् इति भावः । येन चेतयते विश्वम् [भा।पु। ८.१.९] इत्य्-आद्य्-उक्तेश् चेतनीकरणम् ईश्वर एव पर्यवस्यति, न तु जीव इति चेद् आह&mdash;<em>यद् वा</em> इति । <strong>एकः पादः</strong> पिशाचादेः । <strong>द्वौ</strong> मनुष्यादेः । <strong>त्रयो</strong> ज्वरादेः । <strong>चत्वारः</strong> पश्व्-आदेः । <strong>बहवः</strong> खार्जूर्य्-आदेः । <strong>अपादः</strong> सर्पादिर् इति ॥२॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) : पुरुषं</strong> जीवम् ॥२॥</p>
<hr>
<p><strong>॥ ४.२९.३ ॥</strong></p>
<p><strong>योऽविज्ञाताहृतस् तस्य पुरुषस्य सखेश्वरः ।</strong><br>
यन् न विज्ञायते पुम्भिर् नामभिर् वा क्रिया-गुणैः ॥**</p>
<p><strong>श्रीधर-स्वामी (भावार्थ-दीपिका) : अविज्ञात</strong>-शब्देन <strong>आहृतो</strong> व्याहृत उक्तो यः, स <strong>ईश्वरः</strong> । अविज्ञात-नाम-निरुक्तिः यद् यस्मात् <strong>पुम्भिर्</strong> <strong>नामादि</strong>-योगेन <strong>न विज्ञायते</strong> ॥३॥</p>
<hr>
<p><strong>वंशीधरः (भावार्थ-दीपिका-प्रकाशः) : नामभिर्</strong> ईश्वरादिभिः । <strong>क्रियाभिर्</strong> जीव-प्रेरणादिभिः । <strong>गुणैः</strong> सर्वज्ञत्वादिभिः ॥३॥</p>
<hr>
<p><strong>जीव-गोस्वामी (क्रम-सन्दर्भः) : आहृत</strong> इत्य् अत्र ह्वय इति चित्सुखः । पुम्भिर् अशास्त्र-ज्ञैः नामादीनां शास्त्रैक-वेद्यत्वात् ॥३॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> अविज्ञात-शब्देन आहृतो व्याहृतो यः स ईश्वरः ॥३॥</p>
<hr>
<p><strong>॥ ४.२९.४ ॥</strong></p>
<p><strong>यदा जिघृक्षन् पुरुषः कार्त्स्न्येन प्रकृतेर् गुणान् ।</strong><br>
नव-द्वारं द्वि-हस्ताङ्घ्रि तत्रामनुत साध्व् इति ॥**</p>
<p><strong>श्रीधर-स्वामी (भावार्थ-दीपिका) :</strong> तत्र तेषू पुरेषु मध्ये ॥४॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> कार्त्स्न्येन सामस्त्येन । प्रकृतेर्गुणान्स्रक्चन्दनादिविषयान् । तत्र तदा । अङ्घ्रिमित्यार्षं पुंस्त्वम् ॥४॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> तत्र तेषू पुरेषु तिर्यग्-आदिषु मध्ये ॥४॥</p>
<hr>
<p><strong>॥ ४.२९.५ ॥</strong></p>
<p><strong>बुद्धिं तु प्रमदां विद्यान् ममाहम् इति यत्-कृतम् ।</strong><br>
याम् अधिष्ठाय देहेऽस्मिन् पुमान् भुङ्क्तेऽक्षभिर् गुणान् ॥**</p>
<p><strong>श्रीधर-स्वामी (भावार्थ-दीपिका) :</strong> अक्षभिर् इन्द्रियैः ॥५॥</p>
<hr>
<p><strong>जीव-गोस्वामी (क्रम-सन्दर्भः) :</strong> बुद्धिर् ममाहम् इति जाग्रद्-गतम् एव ज्ञेयं स्वप्न-गतानां तद्-अनुगतत्वात् ॥५॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> बुद्धिम् अविद्याम् । अक्षभिर् इन्द्रियैः ॥५॥</p>
<hr>
<p><strong>॥ ४.२९.६ ॥</strong></p>
<p><strong>सखाय इन्द्रिय-गणा ज्ञानं कर्म च यत्-कृतम् ।</strong><br>
सख्यस् तद्-वृत्तयः प्राणः पञ्च-वृत्तिर् यथोरगः ॥**</p>
<p><strong>श्रीधर-स्वामी (भावार्थ-दीपिका) :</strong> पञ्च-वृत्तित्वात् पञ्च-शिराः सर्प इव प्राणः ॥६॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> गुणान् विषयान् ॥५-६॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> पञ्च-वृत्तित्वात् पञ्च-शिराः सर्प इव ॥६॥</p>
<hr>
<p><strong>॥ ४.२९.७ ॥</strong></p>
<p><strong>बृहद्-बलं मनो विद्याद् उभयेन्द्रिय-नायकम् ।</strong><br>
पञ्चालाः पञ्च विषया यन्-मध्ये नव-खं पुरम् ॥**</p>
<p><strong>श्रीधर-स्वामी (भावार्थ-दीपिका) :</strong> एकादश-महा-भट इत्य् अनेन एकादशो महा-भटो नायक इत्य् उक्तस् तं दर्शयति बृहद्-बलं यस्य तन्-मनः ॥७॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> बृहद्बलं मनसा वा अग्रे सङ्कल्पयत्यथ वाचा वदति इति श्रुतेः । ज्ञान-कर्मेन्द्रियाणां विषयं प्रति नेतृत्वादुभयेन्द्रियनायकम् इत्य् उक्तम् आत्मा मनसा संयुज्यते मन इन्द्रियेणेन्द्रियं विषयेण ततः प्रत्यक्षम् इति तान्त्रिकोक्तेः । येषां विषयाणां मध्ये । खं शून्याकाशच्छिद्रेषु इत्य् अभिधानात् । विषयैरावृतत्वाद्यन्मध्य इत्य् उक्तम् ॥७॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> एकादश महा-भट इत्य् अनेनैकादशो महा-भटो नायक इत्य् उक्तम् । तत् व्याचष्टे&mdash;बृहद्-बलं यस्य तन्-मनः । नव खानि द्वाराणि यस्य ॥७॥</p>
<hr>
<p><strong>॥ ४.२९.८ ॥</strong></p>
<p><strong>अक्षिणी नासिके कर्णौ मुखं शिश्न-गुदाव् इति ।</strong><br>
द्वे द्वे द्वारौ बहिर् याति यस् तद्-इन्द्रिय-संयुतः ॥**</p>
<p><strong>श्रीधर-स्वामी (भावार्थ-दीपिका) :</strong> द्युमत्-सख इत्य्-आदेर् अर्थं सङ्क्षेपेणाह । यस् तद् इन्द्रिय-संयुतः स आत्मा ताभिर् द्वार्भिर् बहिर् यातीति ॥८॥</p>
<hr>
<p><strong>जीव-गोस्वामी (क्रम-सन्दर्भः) :</strong> द्वे द्वे इति मुखस्यापि वाग्रसना-भेदेन द्वित्वात् ॥८॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> द्वे द्वे द्वारौ मुखादिकम् एकैका च द्वास् ताभिर् द्वाभिर् बहिर् याति कः यस् तत्-तद्-इन्द्रिय-युक्तो जीव इत्य् अर्थः ॥८॥</p>
<hr>
<p><strong>॥ ४.२९.९ ॥</strong></p>
<p><strong>अक्षिणी नासिके आस्यम् इति पञ्च पुरः कृताः ।</strong></p>
<p><strong>दक्षिणा दक्षिणः कर्ण उत्तरा चोत्तरः स्मृतः ।</strong><br>
पश्चिमे इत्य् अधो द्वारौ गुदं शिश्नम् इहोच्यते ॥**</p>
<p><strong>श्रीधर-स्वामी (भावार्थ-दीपिका) :</strong> पुरः पूर्व-भागे कृताः ॥९॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> द्वे द्वे इति । मुखातिरिक्तश्रोत्राद्यूर्द्ध्वद्वारापेक्षयोक्तं द्वाभ्यां द्वाभ्यां द्वार्भ्याम् इत्य् अर्थः । तृतीयार्थे द्वितीया । बहिर्याति कः यस्तदिंद्रियसंयुतो जीव इत्य् अर्थः ॥८-९॥</p>
<hr>
<p><strong>जीव-गोस्वामी (क्रम-सन्दर्भः) :</strong> अक्षिणी नासिके इति सार्धकम् ॥९॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> पुरः प्राङ्-मुखस्य पुरञ्जन-पुरस्य पूर्व-भागे कृताः ॥९॥</p>
<hr>
<p><strong>॥ ४.२९.१० ॥</strong></p>
<p><strong>खद्योताविर्मुखी चात्र नेत्रे एकत्र निर्मिते ।</strong><br>
रूपं विभ्राजितं ताभ्यां विचष्टे चक्षुषेश्वरः ॥**</p>
<p><strong>श्रीधर-स्वामी (भावार्थ-दीपिका) :</strong> नेत्रे इति रूपम् इति चक्षुषेति खद्योतादीनां व्याख्यानम् । शेषोऽनुवादः । ईश्वरः पुरञ्जनः ॥१०॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> अत्र प्रकृते चक्षुषेति द्युमत्सख इत्यस्य व्याख्यानम् ॥१०॥</p>
<hr>
<p><strong>जीव-गोस्वामी (क्रम-सन्दर्भः) :</strong> चक्षुषेति द्युमत्-शब्दस्य व्याख्यानम् ॥१०॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> खद्योतादीनां व्याख्या । नेत्रे इति रूपम् इति चक्षुषेति द्युमद् इत्य् अस्य व्याख्या ॥१०॥</p>
<hr>
<p><strong>॥ ४.२९.११ ॥</strong></p>
<p><strong>नलिनी नालिनी नासे गन्धः सौरभ उच्यते ।</strong><br>
घ्राणोऽवधूतो मुख्यास्यं विपणो वाग् रस-विद् रसः ॥**</p>
<p><strong>श्रीधर-स्वामी (भावार्थ-दीपिका) :</strong> नासे इति व्याख्या । अवधुनोतीत्य् अवधूतो वायुस् तद्-आत्मकेनोच्छ्वासेन सहैक-स्थानत्वाद् घ्राणोऽवधूतः । आस्यम् इति व्याख्या । रसज्ञा-विपणान्वित इत्य् अत्र रस-ज्ञ-शब्द-निर्दिष्टस्य रस-विद् इत्य् अनुवादः रस इति व्याख्या । रसनेन्द्रियम् इत्य् अर्थः । विपणो वाग् रसविद् रस इत्य् एव पाठः । आर्षत्वान् न दोषः ॥११॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> आर्षत्वान्नवाक्षरपादो\ऽपि न दोषाय, व्याख्या तु रसनेन्द्रियम् इति । यद् वा, रसो\ऽस्ति विषयत्वेनास्येति रस इति पुंस्त्वमिन्द्रियवाचकत्वे\ऽप्यार्षत्वान्न दुष्टम् इत्य् अर्थः ॥११॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> अवधुनोतीत्य् अवधूतो वायुस् तद्-आत्मकेनोच्छ्वासेन सहैक-स्थानत्वाद् घ्राणोऽवधूत उच्यते । मुख्या इत्य् अस्य व्याख्या आसाम् इति । रसन-विपणान्वित इत्य् अस्य व्याख्या वाग् इति । रसज्ञ इत्य् अस्य व्याख्या रस-विद् इत्य् अनुवादः रस इति व्याख्या तु रसो रसनेन्द्रियम् । नवाक्षरैर् उपादोऽयम् अनुष्टुब्-भेदः ॥११॥</p>
<hr>
<p><strong>॥ ४.२९.१२ ॥</strong></p>
<p><strong>आपणो व्यवहारोऽत्र चित्रम् अन्धो बहूदनम् ।</strong><br>
पितृहूर् दक्षिणः कर्ण उत्तरो देवहूः स्मृतः ॥**</p>
<p><strong>श्रीधर-स्वामी (भावार्थ-दीपिका) :</strong> अन्धोऽन्नम् ॥१२॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> व्यवहारो वाक्यप्रयोगलक्षणः । चित्रं चतुर्विधं भक्ष्यादि ॥१२॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> चित्रम् अन्धश् चतुर्विधम् अन्नम् ॥१२॥</p>
<hr>
<p><strong>॥ ४.२९.१३ ॥</strong></p>
<p><strong>प्रवृत्तं च निवृत्तं च शास्त्रं पञ्चाल-संज्ञितम् ।</strong><br>
पितृ-यानं देव-यानं श्रोत्राच् छ्रुत-धराद् व्रजेत् ॥**</p>
<p><strong>श्रीधर-स्वामी (भावार्थ-दीपिका), जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> याति श्रुतधरान्वितः श्रुतधर-पद-व्याख्या श्रोत्राद् इति ॥१३॥</p>
<hr>
<p><strong>॥ ४.२९.१४ ॥</strong></p>
<p><strong>आसुरी मेढ्रम् अर्वाग्-द्वार् व्यवायो ग्रामिणां रतिः ।</strong><br>
उपस्थो दुर्मदः प्रोक्तो निरृतिर् गुद उच्यते ॥**</p>
<p><strong>श्रीधर-स्वामी (भावार्थ-दीपिका) :</strong> ग्रामकम् इत्य् अस्यानुवादो ग्रामिणां रतिर् इति । तस्य व्याख्या, व्यवाय इति ॥१४॥</p>
<hr>
<p><strong>जीव-गोस्वामी (क्रम-सन्दर्भः) :</strong> दुर्मद इति चित्सुखः ॥१४॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> ग्रामकं नाम विषयम् इत्य् अत्र ग्रामकम् इत्य् अस्य ग्रामिणां रतिर् इत्य् अनुवादः । व्याख्या तु व्यवाय इति ॥१४॥</p>
<hr>
<p><strong>॥ ४.२९.१५ ॥</strong></p>
<p><strong>वैशसं नरकं पायुर् लुब्धकोऽन्धौ तु मे शृणु ।</strong><br>
हस्त-पादौ पुमांस् ताभ्यां युक्तो याति करोति च ॥**</p>
<p><strong>श्रीधर-स्वामी (भावार्थ-दीपिका), विश्वनाथ-चक्रवर्ती (सारार्थ-दर्शिणी) :</strong> <em>न व्याख्यातम्।</em></p>
<hr>
<p><strong>वंशीधरः (भावार्थ-दीपिका-प्रकाशः) :</strong> श्रोत्राद् इति ल्यब्लोपे पञ्चमी । श्रोत्रमालम्ब्येत्यर्थः&mdash;</p>
<blockquote>
<p>इह वामुत्र वा काम्यं प्रवृत्तमभिधीयते । &gt;
वैराग्यज्ञानपूर्वं तु निवृत्तमभिधीयते ॥ इति स्मृतेः ।</p></blockquote>
<p>काम्यकर्मबोधकं प्रवृत्तं शास्त्रं, वैराग्यज्ञानपूर्वकमोक्षबोधकं निवृत्तम् इत्य् अर्थः ॥१३-१५॥</p>
<hr>
<p><strong>जीव-गोस्वामी (क्रम-सन्दर्भः) :</strong> यथा विक्रियते गुणाक्त इत्य् एव पाठः ॥१५॥</p>
<hr>
<p><strong>॥ ४.२९.१६ ॥</strong></p>
<p><strong>अन्तः-पुरं च हृदयं विषूचिर् मन उच्यते ।</strong><br>
तत्र मोहं प्रसादं वा हर्षं प्राप्नोति तद्-गुणैः ॥**</p>
<p><strong>श्रीधर-स्वामी (भावार्थ-दीपिका) :</strong> विषूचीन-पदार्थानुवादो <strong>विषूचिर्</strong><sup id="fnref:1"><a href="#fn:1" class="footnote-ref" role="doc-noteref">1</a></sup> इति । <strong>तद्-गुणैर्</strong> मनो-गुणैस् तमः-सत्त्व-रजोभिः ॥१६॥</p>
<hr>
<p><strong>वंशीधरः (भावार्थ-दीपिका-प्रकाशः) : तत्र</strong> हृदये ॥१६॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> विषूचीन इत्य् अनुवादो <strong>विषूचिर्</strong> इति व्याख्या तु मन इति । <strong>तद्-गुणैर्</strong> मनो-गुणैस् तमः-सत्त्व-रजोभिः ॥१६॥</p>
<hr>
<p><strong>॥ ४.२९.१७ ॥</strong></p>
<p><strong>यथा यथा विक्रियते गुणाक्तो विकरोति वा ।</strong><br>
तथा तथोपद्रष्टात्मा तद्-वृत्तीर् अनुकार्यते ॥**</p>
<p><strong>श्रीधर-स्वामी (भावार्थ-दीपिका) :</strong> महिषी यद् यद् ईहेत [भा। ४.२५.५६] इत्य्-आदेर् अर्थं सङ्गृह्याह । <strong>यथा यथा</strong> बुद्धिः स्वप्ने <strong>विक्रियते</strong> जाग्रति <strong>विकरोति</strong> वा इन्द्रियणि परिणमयति । तस्या <strong>गुणैर् अक्तो</strong> लिप्त <strong>आत्मा तथा</strong> <strong>तस्या वृत्तीर्</strong> दर्शन-स्पर्शनाद्याः । केवलम् <strong>उपद्रष्टैव</strong> सन् बलाद् <strong>अनुकार्यते</strong> ॥१७॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> स्वप्ने यथा करि-तुरगादि-दृष्ट-श्रुत-वस्तु-वासना-वासिता बुद्धिर् <strong>विक्रियते,</strong> दैवेनेति शेषः । <em>तस्या</em> बुद्ध्याः । <strong>अनुकार्यते</strong> बुद्धि-सङ्गाद् अकर्तर्य् अप्य् आत्मनि कर्तृत्वं प्रतीयत इति भावः ॥१७॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> महिषी यद् यद् ईहेत [भा। ४.२५.५६] इत्य्-आदेर् व्याख्यानम् आह&mdash;<strong>यथा</strong> बुद्धिः स्वप्ने <strong>विक्रियते</strong> जागरे <strong>विकरोति</strong> इन्द्रियणि विपरिणमयति, <strong>तथा तथा तस्या गुणाक्तस्</strong> तस्या गुणैर् लिप्त <strong>आत्मा</strong> तस्या <strong>वृत्तीर्</strong> दर्शन-स्पर्शनाद्याः केवलम् <strong>उपद्रष्टैवापि</strong> सन् बलाद् <strong>अनुकार्यते</strong> बुद्ध्यैव हेतु-कर्त्रयेत्य् अर्थः ॥१७॥</p>
<hr>
<p><strong>॥ ४.२९.१८ ॥</strong></p>
<p><strong>देहो रथस् त्व् इन्द्रियाश्वः संवत्सर-रयोऽगतिः</strong><sup id="fnref:2"><a href="#fn:2" class="footnote-ref" role="doc-noteref">2</a></sup> <strong>।</strong></p>
<p><strong>द्वि-कर्म-चक्रस् त्रि-गुण-ध्वजः पञ्चासु-बन्धुरः ॥</strong></p>
<p><strong>श्रीधर-स्वामी (भावार्थ-दीपिका) :</strong> आशु-गम् इत्य् एतद् व्याचष्टे । संवत्सरस्येवाप्रतिहतो रयो वेगः प्रतीतितो यस्य स संवत्सर-रयः । वस्तुतस् त्व् अगतिः । स्वप्न-शरीरादेर् बुद्धाव् एव विवृतत्वेन देशान्तर-गत्य्-अभावात् । पाठान्तरे, संवत्सरश् च तत् कृतं वयश् च ताभ्यां गतिर् यस्येति । द्वीपम् इत्य् अस्य व्याख्या नारदेन न कृता । द्वि-चक्रम् इत्य् अस्य व्याख्या द्वि-कर्म-चक्र इति । त्रि-गुण-ध्वज इति त्रि-वेणु-पद-व्याख्या ॥१८॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> विवृतत्वेनातात्त्विकप्रतीतत्वे । पाठान्तरे संवत्सर-वयो-गतिः इति पाठे । द्वे कर्मणी सुखदुःख-रूपे चक्रे यस्य स तथा । त्रयो गुणाः सत्त्वादयो ध्वजा यस्य स तथा । पञ्चासवः प्राणाद्या बन्धुरा यस्य साम्ये बन्धे च बन्धुरः इत्य् अभिधानात् ॥१८॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> संवत्सरस्य रयो वेग एव गतिर् इत्य् आशुग-पद-व्याख्या । पाठान्तरे, संवत्सरश् च तत् कृतं वयश् च त एव गतिर् यस्य त्रि-गुण-ध्वज इति त्रि-वेणु-पद-व्याख्या । त्रयो गुणाः सत्त्वादयः ध्वजो यस्य, पञ्च-प्रहरण इत्य् अस्य व्याख्या ॥१८॥</p>
<hr>
<p><strong>॥ ४.२९.१९ ॥</strong></p>
<p><strong>मनो-रश्मिर् बुद्धि-सूतो हृन्-नीडो द्वन्द्व-कूबरः ।</strong><br>
पञ्चेन्द्रियार्थ-प्रक्षेपः सप्त-धातु-वरूथकः ॥**</p>
<p><strong>श्रीधर-स्वामी (भावार्थ-दीपिका) :</strong> पञ्च-प्रहरणम् इत्य् एतद् व्याचष्टे पञ्चेन्द्रियार्थ-प्रक्षेप इति ॥१९॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> रश्मिः प्रग्रहः । नीडमुपवेशस्थानम् । पञ्चानामिन्द्रियाणामर्थेषु शब्दादिषु स्वस्वव्यापाराणां प्रक्षेपः । शब्दादीनि पञ्चप्रहरणानीत्य् अर्थः । सप्त धातवस्त्वगाद्या वरूथा यस्य स तथा । रथगुप्तिर्वरूथो ना इत्य् अमरः ॥१९॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> पञ्चानाम् इन्द्रियाणाम् अर्थेषु शब्दादिषु स्व-स्व-व्यापाराणां प्रक्षेपः । चरणारविन्दादीनि पञ्च प्रहरणानीत्य् अर्थः ॥</p>
<hr>
<p><strong>॥ ४.२९.२० ॥</strong></p>
<p><strong>आकूतिर् विक्रमो बाह्यो मृग-तृष्णां प्रधावति ।</strong></p>
<p><strong>एकादशेन्द्रिय-चमूः पञ्च-सूना-विनोद-कृत् ।</strong><br>
संवत्सरश् चण्डवेगः कालो येनोपलक्षितः ॥**</p>
<p><strong>मध्वाचार्यः (भागवत-तात्पर्यम्) :</strong></p>
<p>सुखवद् दूरतो दृश्यं तत् काले दुःखम् एव यत् ।</p>
<blockquote>
<p>मृग-तृष्णेत्य् अतः प्राहुर् भोगं वैषयिकं बुधाः ॥ इति &gt; शब्द-निर्णये ॥२०॥</p></blockquote>
<hr>
<p><strong>श्रीधर-स्वामी (भावार्थ-दीपिका) :</strong> पञ्चेन्द्रियैः सूना-विनोदम् इवान्यायेन विषय-सेवां करोतीति पञ्च-सूना-विनोद-कृत् । अनेन चचार मृगयां तत्रेत्य्-आदि व्याख्यातम् ॥२०॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> मृगतृणा प्रातीतिकसुखम् । तद् उक्तं&mdash;</p>
<blockquote>
<p>सुखवद्दूरतो दृश्यं तत्काले दुःखम् एव यत् । &gt;
मृगतृष्णेत्यतः प्राहुर्भोगं वैषयिकं बुधाः ॥ इति ॥२०॥</p></blockquote>
<hr>
<p><strong>जीव-गोस्वामी (क्रम-सन्दर्भः) :</strong> आकूतिः कर्मेन्द्रिय-पञ्चकं संवत्सर इत्य् अर्धकम् ॥२०॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> आकूतिः कर्मेन्द्रिय-पञ्चकं विर्कमम् इति पञ्च-विक्रमम् इत्य् अस्य व्याख्या पञ्चेन्द्रियैः सूनाविनोदम् इवान्यायेन विषय-सेवां करोति इति पञ्च-सूनाविनोद-कृत् । अनेन चचार मृगयां तत्र व्याख्यातम् ॥२०॥</p>
<hr>
<p><strong>॥ ४.२९.२१ ॥</strong></p>
<p><strong>तस्याहानीह गन्धर्वा गन्धर्व्यो रात्रयः स्मृताः ।</strong><br>
हरन्त्य् आयुः परिक्रान्त्या**<sup id="fnref:3"><a href="#fn:3" class="footnote-ref" role="doc-noteref">3</a></sup> <strong>षष्ट्य्-उत्तर-शत-त्रयम् ॥</strong></p>
<p><strong>श्रीधर-स्वामी (भावार्थ-दीपिका), विश्वनाथ-चक्रवर्ती (सारार्थ-दर्शिणी) :</strong> परिक्रान्त्या परिभ्रमणेन ॥२१॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> तस्य चण्डवेगस्य ॥२१॥</p>
<hr>
<p><strong>जीव-गोस्वामी (क्रम-सन्दर्भः) :</strong> संवत्सर इत्य् अर्धकम् । परिसृत्येत्य्<sup id="fnref:4"><a href="#fn:4" class="footnote-ref" role="doc-noteref">4</a></sup> अत्र परिक्रान्त्येति क्वचित् ॥२१॥</p>
<hr>
<p><strong>॥ ४.२९.२२ ॥</strong></p>
<p><strong>काल-कन्या जरा साक्षाल् लोकस् तां नाभिनन्दति ।</strong><br>
स्वसारं जगृहे मृत्युः क्षयाय यवनेश्वरः ॥**</p>
<p><strong>श्रीधर-स्वामी (भावार्थ-दीपिका) :</strong> भगिनीत्वेन जगृहे । लोकानां क्षयाय ॥२२॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> पक्षे स्वस्य क्षयाय स्वसारम् अपि तां जगृहे अधर्मवंशोद्भवत्त्वात्स्वसुर् अपि तस्याः स्वयम् एव पतिरभूद् इति । कालकन्या वैष्णवजनेष्वतिकृपालोर्नारदस्याज्ञया मृत्यम् एव जरयतीति ॥२२॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> लोकानां क्षयाय स्वसारं ससृत्वेन जगृहे । पक्षे, स्वस्य क्षयाय, स्वसारम् अपि तां जगृहे अधर्म-वंशोद्भवत्वात् । स्वसुर् अपि तस्याः स्वयम् एव पतिर् अभूद् इति । काल-कन्या वैष्णव-जनेष्व् अतिकृपालोर् नारदस्याज्ञया मृत्युम् एव तरयतीति ॥२२॥</p>
<hr>
<p><strong>॥ ४.२९.२३ ॥</strong></p>
<p><strong>आधयो व्याधयस् तस्य सैनिका यवनाश् चराः ।</strong><br>
भूतोपसर्गाशु-रयः प्रज्वारो द्वि-विधो ज्वरः ॥**</p>
<p><strong>श्रीधर-स्वामी (भावार्थ-दीपिका) :</strong> चराः सञ्चारिणः । भूतानाम् उपसर्गे पीडायाम् आशु शीघ्रो मृत्यु-हेतू रयो वेगो यस्य प्रज्वारस्येति प्र-शब्द-व्याख्या । पाठान्तरे भूत-कृता अरयः । अनेन चारिभिर् उपरुद्ध इत्य् अरि-पदं व्यख्यातम् । द्वि-विधः शीतोष्ण-रूपेण प्रवेश-निर्गम-भेदात् ॥२३॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> पाठान्तरे भूतोपसर्गा ह्यरयः इति पाठे भूतै राजचौरकृमिजलादिकृता उपसर्गा अरय इत्य् अर्थः । यद् वा, भूतसम्बन्ध्युपसर्गाः पवनजलहिमाग्निसूर्यातपकुपथ्यादिकृताः श्वासतन्द्राप्रलापादयः आशुरयाः शीघ्रवेगा यस्य स तथा ॥२३॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> चराः सञ्चारिणः । भूत-सम्बन्ध्य्-उपसर्गाः पवन-जल-हिमाग्नि-सूर्यातप-कुपथ्यादि-कृताः श्वास-तन्द्रा-प्रलापादयः आशु रयाः शीघ्र-वेगा यस्य सः । द्विविधो ज्वरः शीतोष्ण-भेदात् । भूतोपसर्गास् त्वरयः इति पाठे भूत-कृता राज-चौर-कृमि-जलादि-कृता उपसर्गाः पीडास् तु अरयः । अनेन अरिभिर् उपरुद्ध इत्य् अरि-पद-व्यख्या ॥२३॥</p>
<hr>
<p><strong>॥ ४.२९.२४ ॥</strong></p>
<p><strong>एवं बहु-विधैर् दुःखैर् दैव-भूतात्म-सम्भवैः ।</strong><br>
क्लिश्यमानः शतं वर्षं देहे देही तमो-वृतः ॥**</p>
<p><strong>श्रीधर-स्वामी (भावार्थ-दीपिका) :</strong> एवं परोक्षत्वेनोक्तम् अर्थं व्याख्याय सर्व-कथा-तात्पर्यम् आह&mdash;एवम् इत्य्-आदि-विरम-क्रमेणेत्य् अन्तेन । आधिदैविकादिभिर् दुःखैः क्लिश्यमानो ममाहम् इति देहे शतं वर्षाणि शेते वर्तत इति द्वयोर् अन्वयः ॥२४॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> दैवेति । आधिदैवाधिभूताध्यात्मिकैः । तमोवृतो\ऽज्ञानावृतस्तत्परिहारोपायमजानन्न् इत्य् अर्थः । शतम् इत्य् उक्तिस्तु न्यूनातिरेकसंभवे\ऽपि शतायुर्वै पुरुषः इति श्रुत्यनुरोधतो ज्ञेया ॥२४॥</p>
<hr>
<p><strong>जीव-गोस्वामी (क्रम-सन्दर्भः) :</strong> एवम् इति युग्मकम् ॥२४॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> कथेयं वैराग्यथार्थएत्य् आह&mdash;एवम् इति । देवेत्य् आधिदैविकादिभौतिकाध्यात्मिकैः ॥२४॥</p>
<hr>
<p><strong>॥ ४.२९.२५ ॥</strong></p>
<p><strong>प्राणेन्द्रिय-मनो-धर्मान् आत्मन्य् अध्यस्य निर्गुणः ।</strong><br>
शेते काम-लवान् ध्यायन् ममाहम् इति कर्म-कृत् ॥**</p>
<p><strong>श्रीधर-स्वामी (भावार्थ-दीपिका) :</strong> अशनापिपासादीन् प्राण-धर्मान् अन्धत्वादीन् इन्द्रिय-धर्मान् कामादीन् मनो-धर्मांश् च निर्गुणो\ऽप्य् आत्मन्य् अध्यस्य काम-लवान् विषय-सुख-लेशान् ध्यायन् कर्म-कृत् ।</p>
<hr>
<p><strong>वंशीधरः (भावार्थ-दीपिका-प्रकाशः) :</strong> अध्यस्य बुभुक्षितोहमन्धो\ऽहं मुग्धोहमित्यात्मन्यारो\ऽप्य् अ ॥२५॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> प्राण-धर्मान् क्षुत्-पिपासादीन् इन्द्रिय-धर्मान् अन्धत्वादीन् मनो-धर्मान् कामादीन् । निर्गुणेऽप्य् आत्मन्य् अध्यस्य ॥२५॥</p>
<hr>
<p><strong>॥ ४.२९.२६ ॥</strong></p>
<p><strong>यदात्मानम् अविज्ञाय भगवन्तं परं गुरुम् ।</strong><br>
पुरुषस् तु विषज्जेत गुणेषु प्रकृतेः स्व-दृक् ॥**</p>
<p><strong>श्रीधर-स्वामी (भावार्थ-दीपिका) :</strong> ततः किम् ? अत आह&mdash;यदेति द्वाभ्याम् । स्व-दृक् स्व-प्रकाश-स्वभावोऽपि ॥२६॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> सज्जेत आसक्तो भवेत् ॥२६॥</p>
<hr>
<p><strong>जीव-गोस्वामी (क्रम-सन्दर्भः) :</strong> यदेति युग्मकम् ॥२६॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> आत्मानं परमात्मानम् ॥२६॥</p>
<hr>
<p><strong>॥ ४.२९.२७ ॥</strong></p>
<p><strong>गुणाभिमानी स तदा कर्माणि कुरुतेऽवशः ।</strong><br>
शुक्लं कृष्णं लोहितं वा यथा-कर्माभिजायते ॥**</p>
<p><strong>श्रीधर-स्वामी (भावार्थ-दीपिका) : शुक्लं</strong> सात्त्विकम्, <strong>कृष्णं</strong> तामसम्, <strong>लोहितं</strong> राजसम् । <strong>यथा कर्म</strong> तथा <strong>जायते</strong> ॥२७॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> अवशः पूर्वसंस्काराधीनः वासुदेवाधीनो वा ॥२७॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) : शुक्लं</strong> सात्त्विकम्, <strong>कृष्णं</strong> तामसम्, <strong>लोहितं</strong> राजसम् ॥२७॥</p>
<hr>
<p><strong>॥ ४.२९.२८ ॥</strong></p>
<p><strong>शुक्लात् प्रकाश-भूयिष्ठान् लोकान् आप्नोति कर्हिचित् ।</strong><br>
दुःखोदर्कान् क्रियायासांस् तमः-शोकोत्कटान् क्वचित् ॥**</p>
<p><strong>श्रीधर-स्वामी (भावार्थ-दीपिका) :</strong> तद् एवाह&mdash;शुक्लाद् इति द्वाभ्याम् । <strong>प्रकाशो भूयिष्ठो</strong> येषु । <strong>दुःखम् उदर्क</strong> उत्तर-फलं येषु । <strong>क्रियया आयासो</strong> येषु तान् लोहितान् । <strong>तमः-शोकाव् उत्कटौ</strong> येषु तान् कृष्णाद् इति ज्ञेयम् ॥२८॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> तद् एव कर्मानुगुणजन्मैव । शुक्लात्सात्त्विकाकर्मणः । प्रकाशभूयिष्ठांस्तेजोमयान्देवादिलोकान् । लोहिताद्राजसात् । क्रियया सर्वदा व्यापारासक्त्या मनुष्यादीन् । कृष्णात्तामसात् । तमःशोकोत्कटान् तिर्यगादीन् ॥२८॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) : दुःखम् उदर्क</strong> उत्तर-फलं येषु । सुख-पदार्थेषु तान् <strong>क्रियया आयासश्</strong> च येषु <strong>तान्</strong> लोहितान् <strong>आप्नोति</strong> । <strong>तमः-शोकाव्</strong> एव <strong>उत्कटौ</strong> येषु तान् कृष्णान् इति ज्ञेयम् ॥२८॥</p>
<hr>
<p><strong>॥ ४.२९.२९ ॥</strong></p>
<p><strong>क्वचित् पुमान् क्वचिच् च स्त्री क्वचिन् नोभयम् अन्ध-धीः ।</strong><br>
देवो मनुष्यस् तिर्यग् वा यथा-कर्म-गुणं भवः ॥**</p>
<p><strong>श्रीधर-स्वामी (भावार्थ-दीपिका) : नोभयं</strong> नपुंसकम् । <strong>यथा-कर्म-गुणं</strong> कर्म-गुणाव् अनतिक्रम्य ॥२९॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> पुरंजनः परस्मिञ्जन्मनि स्त्री कथं बभूवेत्यत आह&mdash;कचिद् इति । कर्माणि च गुणाश् च कर्मगुणास्ताननतिक्रम्य वर्तत इति यथाकर्मगुणम् । पदार्थानतिवृत्तिरूपयथार्थे\ऽव्ययीभावः । भव उत्पत्तिर्देवादिरूपास्तीत्य् अर्थः ॥२९॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> पुरञ्जनः परस्मिन् जन्मनि स्त्री कथं बभूव ? इत्य् अत आह&mdash;क्वचिद् इति । <strong>नोभयं</strong> नपुंसकं, कर्म-गुणाव् अनतिक्रम्य <strong>यथा-कर्म-गुणम्</strong> ॥२९॥</p>
<hr>
<p><strong>॥ ४.२९.३० ॥</strong></p>
<p><strong>क्षुत्-परीतो यथा दीनः सारमेयो गृहं गृहम् ।</strong></p>
<p>**चरन् विन्दति यद् दिष्टं दण्डम् ओदनम् एव वा ॥\</p>
<hr>
<p><strong>श्रीधर-स्वामी (भावार्थ-दीपिका) :</strong> तेषु दैव-वशेन सुख-दुःखे प्राप्नोतीति स-दृष्टान्तम् आह द्वाभ्याम् । <strong>क्षुधा परीतो</strong> व्याप्तः <strong>सारमेयः</strong> श्वा । <strong>दण्डं</strong> दण्डेन ताडनम् ॥३०॥</p>
<hr>
<p><strong>जीव-गोस्वामी (क्रम-सन्दर्भः) :</strong> क्षुद् इति युग्मकम् ॥३०॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> तेषु जन्मसु दैव-वशाद् एव सुख-दुःखे प्राप्नोतीति सदृष्टान्तम् आह द्वाभ्याम्। <strong>दीन</strong> इति राजकीय-सारमेय-व्यावृत्त्य्-अर्थं, <strong>सारमेयः</strong> श्वा ॥३०॥</p>
<hr>
<p><strong>॥ ४.२९.३१ ॥</strong></p>
<p><strong>तथा कामाशयो जीव उच्चावच-पथा भ्रमन् ।</strong><br>
उपर्य् अधो वा मध्ये वा याति दिष्टं प्रियाप्रियम् ॥**</p>
<p><strong>श्रीधर-स्वामी (भावार्थ-दीपिका) : काम</strong>-व्याप्त <strong>आशयो</strong> यस्य ॥३१॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> दीन इति । राजकीयसारमेयव्यावृत्त्यर्थम् । श्वा सारमेयः इति कोशात् ॥३०-३१॥</p>
<hr>
<p><strong>जीव-गोस्वामी (क्रम-सन्दर्भः), विश्वनाथ-चक्रवर्ती (सारार्थ-दर्शिणी) :</strong> <em>न व्याख्यातम्।</em></p>
<hr>
<p><strong>॥ ४.२९.३२ ॥</strong></p>
<p><strong>दुःखेष्व् एकतरेणापि दैव-भूतात्म-हेतुषु ।</strong><br>
जीवस्य न व्यवच्छेदः स्याच् चेत् तत्-तत्-प्रतिक्रिया ॥**</p>
<p><strong>मध्वाचार्यः (भागवत-तात्पर्यम्) : तत्-प्रतिक्रियापि</strong> दुःखम् ॥३२॥</p>
<hr>
<p><strong>श्रीधर-स्वामी (भावार्थ-दीपिका) :</strong> ननु तर्हि सुखस्य संभवाद् दुःखस्य च प्रतीकार-सम्भवान् एकान् ततो हेयत्वं ? तत्राह&mdash;दुःखेष्व् इति । दुःखस्य प्रतीकारस् तावन् नास्ति । <strong>स्याच् चेत्</strong> <strong>तस्य प्रतिक्रिया</strong> तथापि त्रि-विधेषु दुःखेषु मध्ये <strong>एकतरेणापि दुःखेन व्यवच्छेदो</strong> वियोगो <strong>नास्ति</strong> ॥३२॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> अत्र निर्बुद्धिः श्वा दण्डप्रहारं प्राप्नोति बुद्धिमांस्तु दुःखस्य कारणम् एव न करोति दैवात्प्राप्तरोगादिदुःखस्य प्रतीकारं च करोतीत्याशङ्कते&mdash;नन्व् इति । एकान्ततो नियमेन कर्मणो हेयत्वं न । तथापि प्रतिक्रियासत्त्वे\ऽपि । वियोगो नास्तीति दुःखस्य चादृष्टाधीनत्वात् तस्य च दुःखप्राप्तेः प्रागशक्यज्ञानत्वात्तत्प्रतीकारकरणासंभवात्प्राप्तदुःखप्रतीकारकरणस्यापि भिषक्सेवामन्त्रानुष्ठानादिरूपत्वेन दुःखात्मकत्वाद् दुःखवियोगस्यासंभव एवेति भावः ॥३२॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> ननु निर्बुद्धिः श्वा दण्ड-प्रहारं प्राप्नोति, बुद्धिमांस् तु दुःखस्य कारणम् एव न करोति । दैवात् प्राप्तो रोगादि-दुःखस्य प्रतीकारं च करोति ? इति तत्राह&mdash;<strong>दुःखेषु</strong> त्रि-विधेषु दुःखेषु मध्ये <strong>एकतरेणापि न व्यवच्छेदो</strong> न विरहः । तद्-दुःखस्य <strong>प्रतिक्रियापि स्याच् चेत्,</strong> तद् अपि न प्रतिक्रियाणाम् अपि दुःख-रूपत्वाद् इति भावः ॥३२॥</p>
<hr>
<p><strong>॥ ४.२९.३३ ॥</strong></p>
<p><strong>यथा हि पुरुषो भारं शिरसा गुरुम् उद्वहन् ।</strong><br>
तं स्कन्धेन स आधत्ते तथा सर्वाः प्रतिक्रियाः ॥**</p>
<p><strong>श्रीधर-स्वामी (भावार्थ-दीपिका) :</strong> प्रतिक्रियाणाम् अपि दुःख-रूपत्वाद् इति स-दृष्टान्तम् आह&mdash;यथा हीति ॥३३॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> गुरुं दुर्भरम् गुरुस्तु गीष्पतौ श्रेष्ठे गुरुः पितरि दुर्भरे इत्युज्ज्वलः ॥३३॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> तत्र दृष्टान्तः&mdash;यथा हीति ॥३३॥</p>
<hr>
<p><strong>॥ ४.२९.३४ ॥</strong></p>
<p><strong>नैकान्ततः प्रतीकारः कर्मणां कर्म केवलम् ।</strong><br>
द्वयं ह्य् अविद्योपसृतं स्वप्ने स्वप्न इवानघ ॥**</p>
<p><strong>श्रीधर-स्वामी (भावार्थ-दीपिका) :</strong> दुःखस्य मूल-भूतानि कर्माणि प्रतिक्रियादि-कर्मभिर् नैव निवर्तन्त इत्य् आह । <strong>नैकान्ततो</strong>ऽत्यन्तं स-वासनम् । <strong>केवलं</strong> ज्ञान-रहितम् । <strong>अविद्ययोपसृतं</strong> प्राप्तम् । अतोऽविरोधान् न निवर्तकत्वम् इति भावः । अत्र दृष्टान्तः&mdash;<strong>स्वप्ने दृष्टः स्वप्नः</strong> प्रबोधं विना यथा तं स्वप्नम् अत्यन्तं न प्रतिकरोतीत्य् अर्थः ॥३४॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> यतो द्वयम् एवाविद्योपसृतमतो हेतोरविरोधात् । इति भाव इति । निवर्त्यनिवर्तकत्वं हि तेजस्तिमिरयोरिव विरोधिनोरे व भवतीति तात्पर्यम् । अत्र अविद्याया अविद्यानिवर्त्तकत्वाभावे । इत्य् अर्थ इति । स्वप्नगतजागरस्य स्वप्न-रूपत्वान्न तस्य मुख्यं स्वप्ननिवर्तकत्वम् इति भावः । अत्र विश्वनाथः&mdash;ननु यस्माद् दुःखस्य कारणं दुष्कृतम् एव तस्मात्सर्वदुष्कृतक्षयकामनया कस्मिंश्चिद् बृहति यागकर्मणि कृते सर्वदुःखनाशः स्याद् एवेति तत्राह&mdash;नेति । द्वयं दुष्कृतं कर्म दुष्कृतनिवर्तकं च कर्मेति द्वितयमविद्यामुपाश्रितमाश्रितं तद्द्वयस्य तमोरजोगुणजनकत्वाद् इति भावः । तद्यथा रजसि सत्त्वांशेन तमसो निवर्तके\ऽपि तमोंशस्तिष्ठति तथा सर्वदुष्कृतनिवर्तके\ऽपि यागकर्मणि पशुहिंसालक्षणं दुष्कृतं तिष्ठत्येवेत्यत्र दृष्टान्तः&mdash;स्वप्ने पुत्रो मृत इति दुःखप्राप्तिस्तत्स्वप्नमध्य एव पुनः स्वप्ने पुत्रो जीवतीति तद्दुःखोपशमः । किञ्च&mdash;तदैव तं पुत्रं सर्पो दशतीति पुनर् दुःखप्राप्तिर् इति प्रबोधं विना यथा स्वाप्निकं दुःखं न निवर्तते तथा सांसारिकदुःखं न निवर्त्तत इत्य् उक्तम् ॥३४॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> ननु यस्माद् दुःखस्य कारणं दुष्कृत-कर्मैव, तस्मात् सर्व-दुष्कृत-क्षय-कामनया कस्मिंश्चिद् बृहति याग-कर्मणि कृते सर्व-दुःख-नाशः स्याद् एव ? इति तत्राह&mdash;नैकान्तत इति । <strong>द्वयं</strong> दुष्कृतं कर्म दुष्कृत-निवर्तकं च कर्मेति द्वितयम् <strong>अविद्याम् उपसृतम्</strong> आश्रितम्, तद्-द्वयस्य तमो-रजो-गुण-जनकत्वाद् इति भावः । तद् यथा रजसि सत्त्वांशेन तमसो निवर्तकेऽपि तमोऽंशस् तिष्ठति, तथा सर्व-दुष्कृत-निवर्तकेऽपि याग-कर्मणि पशु-हिंसा-लक्षणं दुष्कृतं तिष्ठत्य् एवेत्य् अत्र दृष्टान्तः । <strong>स्वप्ने</strong> पुत्रो जीवतीति तद्-दुःखोपशमः । किं च, तदैव तं पुत्रं सर्पो दशतीति पुनर् दुःख-प्राप्तिर् इति प्रबोधं विना यथा तं स्वाप्निकम् दुःखं न निवर्तते इत्य् उक्तम् ॥३४॥</p>
<hr>
<p><strong>॥ ४.२९.३५ ॥</strong></p>
<p><strong>अर्थे ह्य् अविद्यमानेऽपि संसृतिर् न निवर्तते ।</strong><br>
मनसा लिङ्ग-रूपेण स्वप्ने विचरतो यथा ॥**</p>
<p><strong>मध्वाचार्यः (भागवत-तात्पर्यम्) :</strong> संसृतेः स्वप्न-साम्यस् तु यथार्थ-ज्ञान-वर्जनम् इति च ।</p>
<blockquote>
<p>जाग्रत्य् अविद्यमानस् तु देहात्मत्वं तु केवलम् । &gt;
अविद्यमानं स्वप्ने तु जाग्रत्व-ज्ञानम् एव च ॥ इति षाड्गुण्ये &gt; ॥३५॥</p></blockquote>
<hr>
<p><strong>श्रीधर-स्वामी (भावार्थ-दीपिका) :</strong> ननु तर्ह्य् अज्ञान-विलसितत्वेन संसृति-हेतोर् देहादेर् अप्य् असत्त्वात् किं तन् निवर्तन-प्रयासेन ? तत्राह&mdash;अर्थे हीति । लिङ्ग-रूपेणोपाधि-भूतेन ॥३५॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> किं च, सुखदुःखादेर्देहधर्मत्वाद्वस्तुतस् त्वसङ्गस्य जीवात्मनो दुःखादिकं नैव विद्यते\ऽतो\ऽविद्यमानस्य दुःखस्य किं निवर्त्तनोद्यमैरित्याशङ्कते&mdash;नन्व् इति । अर्थे दुःखादौ जीवात्मनो\ऽवस्तुभूते\ऽपि तन्निवर्तनं विना संसृतिर्न निवर्तते । यथा स्वप्ने लिङ्ग-रूपेणोपाधिभूतेन मनसा सह विचरतो जीवस्यासत्यम् अपि सर्पात्मकं वस्तु दुःखदम् एव प्रबोधं विनेति ॥३५॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> ननु सुख-दुःखादेर् देह-धर्मत्वाद् वस्तुतस् त्व् असङ्गस्य जीवात्मनो दुःखादिकं नैव विद्यत इत्य् अविदमानस्य दुःखस्य किं निवर्तन-प्रयासेनेत्य् आह&mdash;अर्थे दुःखादौ जीवात्मनोऽवस्तु-भेदेऽपि तन्-निवर्तनं विना संसृतिर् न निवर्तते । यथा स्वप्ने लिङ्ग-रूपेणोपाधि-भूतेन मनसा सह विचरतो जीवस्यासत्यम् अपि सर्पादिकं वस्तु दुःखदम् एव प्रबोधं विना ॥३५॥</p>
<hr>
<p><strong>॥ ४.२९.३६ ॥</strong></p>
<p><strong>अथात्मनोऽर्थ-भूतस्य यतोऽनर्थ-परम्परा ।</strong><br>
संसृतिस् तद्-व्यवच्छेदो भक्त्या परमया गुरौ ॥**</p>
<p><strong>श्रीधर-स्वामी (भावार्थ-दीपिका) :</strong> तद् एवं संसृति-प्रकारम् उक्त्वा तन् निवृत्ति-प्रकारम् आह । अथ तस्मात् पुरुषार्थ-भूतस्यैवात्मनो यतोऽज्ञानान् मनसो वाऽनर्थ-परम्परा-रूपा संसृतिर् भवति तस्य व्यवच्छेदो गुरु-रूपे वासुदेवे भक्त्यैव ॥३६॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> यत आत्मा सत्यः संसृतिरसत्या । अथ तस्माद्धेतोः । अथाव्ययं हेतावत्र । चक्रवर्ती तु&mdash;गुरौ भक्त्येति गुरुर्न स स्यात् इत्य्-आदिना हरिभक्त्युपदेष्टुरे व गुरुत्वविधानाद् गुरौ हरौ च भक्त्येत्यायातं, ततश् च पुरंजनस्यापरस्मिन् जन्मनि गुरौ हरौ च भक्त्यैव निस्तारो व्याख्यात इत्य् आह ॥३६॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> एवं पुरञ्जनोपाख्याने विषयेषु वैराग्यं जनयन् श्री-वासुदेव-भजनं विरक्तेर् ज्ञानस्य च सम्पादकम् अत्यान्तिक-निःश्रेयस-करम् इति दर्शयति&mdash;अथात्मन इति बहुभिः । गुरौ श्री-वासुदेवे, स एव गुरुः । उक्तं च तेनैव, ददामि बुद्धि-योगं तं येन माम् उपयान्ति ते [गीता १०.१०] इत्य्-आदि ॥३६॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> तर्हि संसार-निवृत्तिर् एव कथं भवेत् तत्राह&mdash;अथेति । भक्ति-प्रकरणारम्भे आत्मनो जीवस्य परमार्थ-भूतस्य यत एवाविद्यातोऽनर्थ-परम्परा संसृतिस् तस्या विच्छेदो गुरौ भक्त्येति, गुरुर् न स स्यात् [भा।पु। ५.५.६] इत्य्-आदिना हरि-भक्त्य्-उपदेशकस्यैव गुरुत्व-विधानाद् गुरौ हरौ च भक्त्येत्य् आयातम् ॥३६॥</p>
<hr>
<p><strong>॥ ४.२९.३७ ॥</strong></p>
<p><strong>वासुदेवे भगवति भक्ति-योगः समाहितः ।</strong><br>
सध्रीचीनेन वैराग्यं ज्ञानं च जनयिष्यति ॥**</p>
<p><strong>श्रीधर-स्वामी (भावार्थ-दीपिका) :</strong> ननु संसृति-निवृत्तिर् वैराग्य-पूर्वकाज् ज्ञानाद् एव न तु भक्त्या, तरति शोकम् आत्म-वित् इत्य्-आदि-श्रुतेः ? तत्राह&mdash;वासुदेव इति । सध्रीचीनेन समीचीनेन प्रकारेण ॥३७॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> अत्राक्षिपति&mdash;नन्व् इति । चक्रवर्ती&mdash;साधनभक्त्या प्रेमपर्यन्ता भक्तिर्भवतीत्य् आह&mdash;भक्तियोगः प्रेमा भगवत्येव सम्यगाहित इति भजनस्य तत्सुत्रे तात्पर्यं न तु स्वसुखे । सध्रीचीनेनेत्युक्त्या सायुज्यप्रयोजकयोर्ज्ञानवैराग्ययोर्व्यावृत्तिः । तद् उक्तं&mdash;</p>
<blockquote>
<p>वासुदेवे भगवति भक्तियोगः प्रयोजितः । &gt;
जनयत्याशु वैराग्यं ज्ञानं च यदहैतुकम् ॥ इति ।</p></blockquote>
<p>इहाहैतुकपदोपन्यासेन अत एव ज्ञानवैराग्ययोर्भक्त्युत्थत्वात्तदर्थं भक्तः पृथग्न प्रयतितव्यम् इति द्योतितम् ॥३७॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> तद् एव प्रपञ्चयति&mdash;वासुदेवे भगवतीत्य्-आदि । सध्रीचीनेन समीचीनेन प्रकारेणाहैतुकेनेति यावत् ॥३७॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> ततश् च पुरञ्जनस्यापरस्मिन् जन्मनि गुरौ हरौ च भक्त्या निस्तारो विख्यातः । साधन-भक्त्या प्रेम-पर्यन्ता भक्तिर् भवतीत्य् आह&mdash;वासुदेव इति द्वाभ्याम् ।</p>
<blockquote>
<p>वासुदेवे भगवति भक्ति-योगः प्रयोजितः । &gt;
जनयत्य् आशु वैराग्यं ज्ञानं च यद् अहैतुकम् ॥ [भा।पु। १.२.७] &gt; इति ।</p></blockquote>
<p>तत्राप्य् अहैतुक-पदोपन्यासेन, अत एव ज्ञान-वैराग्ययोर् भक्त्य्-उत्थत्वात् तद्-अर्थं भक्तैर् न पृथक् प्रयतनीयत्वम् इति द्योतितम् ॥३७॥</p>
<hr>
<p><strong>॥ ४.२९.३८ ॥</strong></p>
<p><strong>सोऽचिराद् एव राजर्षे स्याद् अच्युत-कथाश्रयः ।</strong><br>
शृण्वतः श्रद्दधानस्य नित्यदा स्याद् अधीयतः ॥**</p>
<p><strong>श्रीधर-स्वामी (भावार्थ-दीपिका) :</strong> नन्व् असौ महा-फलो भक्ति-योगः कथं स्याद् अत आह । स त्व् अच्युतस्य कथाम् आश्रित्य वर्तमानोऽचिरात् स्यात् । कस्य स्यात् ? तद् आह&mdash;शृण्वतोऽधीयान् अस्य च ॥३८॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> अत्र पृच्छति&mdash;नन्व् इति । श्रवणादित्र् अयं कुर्वता भक्तियोगः प्राप्य इत्य् उक्तम् ॥३८॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> स दुर्लभो भक्ति-योगः कथं झटिति श्रूयते, यदि तदैव भवतीत्य् आह&mdash;शृण्वतः इत्य्-आदि । श्रद्धया चेन् नित्यं शृणोति, तदैव भवतीति भावः । वक्ता चेन् न मिलति, तदा कथं चरणारविन्दम् ? तत्राह&mdash;अधीयतोऽधीयमानस्य श्री-भागवतादेः सकाशात् स्वयम् एव कथा श्रोतव्या । अथवा यत्र भागवताः सन्ति, तत्रैव गत्वा श्रोतव्याध्येतव्या चेत्य् आह&mdash;यत्र भगवाना इत्य्-आदि ॥३८-३९॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> अस्य भक्ति-योगस्य साधनम् अपि भक्ति-योग एवेत्य् आह&mdash;सोऽचिराद् इति । अच्युत-कृतष्टम् आश्रयत इति तज्-जन्य इत्य् अर्थः । कस्य स्यात् तद् आह&mdash;शृण्वत इति । अधीयतः भावत्व्-धर्मान् अधीयानस्य चरणारविन्दादि-भक्ति-त्रयात्मक-मात्रं ज्ञेयम् ॥३८॥</p>
<hr>
<p><strong>॥ ४.२९.३९ ॥</strong></p>
<p><strong>यत्र भागवता राजन् साधवो विशदाशयाः ।</strong><br>
भगवद्-गुणानुकथन-श्रवण-व्यग्र-चेतसः ॥**</p>
<p><strong>श्रीधर-स्वामी (भावार्थ-दीपिका) :</strong> कुत्र स्यात् तद् आह&mdash;यत्रेति । भगवतो गुणानुकथने श्रवणे च व्यग्रं सत्वरं चेतो येषां ते ॥३९॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> तथैव गृहासक्ता गृहकर्मव्यग्रास्तथैव हन्तायमनुकथनस्य समयः हा हा श्रवणस्य समयो व्यतीतः, संप्रति कीर्तनस्य समयोभ्येति हा हन्त मन्दभाग्यो\ऽहं निद्रालस्यदुर्दैहिककृत्यगमितसमयः शीघ्रगतिरे व भक्तसमाजं केन प्रकारेण गच्छामीत्येवं व्यग्रं विवशं लग्नं वा चेतो येषां ते । तथा व्यग्रं वैवश्यसंलग्नाग्रहीनसत्वरेषु च इति धरणिः ॥३९॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) : [+++]{।मर्क्}</strong></p>
<hr>
<p><strong>जीव-गोस्वामी (क्रम-सन्दर्भः) :</strong> भगवद्-गुणानाम् अनुकथने अनुश्रवणे च व्यग्रं विवशं चेतो येषां ते ॥३९॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> कुत्र स्यात् ? तद् आह&mdash;यत्रेति । यथैव गृहासक्ता गृह-कर्म-व्यग्रास् तथैव हन्तायम् अनुकथनस्य समयः हा हा श्रवणस्य समयो व्यतीतः, सम्प्रति कीर्तनस्य समयो\ऽभ्येति । हा हन्त मन्द-भाग्यो\ऽहं निद्रालस्य-दुर्दैहिक-कृत्य-गमित-समयः शीघ्र-गतिर् एव भक्त-समाजं केन प्रकारेण गच्छामीत्य् एवं व्यग्रं चेतो येषां ते ॥३९॥</p>
<hr>
<p><strong>॥ ४.२९.४० ॥</strong></p>
<p><strong>तस्मिन् महन्-मुखरिता मधुभिच्-</strong></p>
<p><strong>चरित्र-पीयूष-शेष-सरितः परितः स्रवन्ति ।</strong></p>
<p><strong>ता ये पिबन्त्य् अवितृषो नृप गाढ-कर्णैस्</strong></p>
<p><strong>तान् न स्पृशन्त्य् अशन-तृड्-भय-शोक-मोहाः ॥</strong></p>
<p><strong>श्रीधर-स्वामी (भावार्थ-दीपिका) :</strong> ननु साधु-सङ्गं विना स्वयम् एव हरि-कथा-चिन्तनादिना भक्तिर् भवेद् एवेत्य् आशङ्क्याह द्वाभ्याम् । तस्मिन् स्थाने महद्भिर् मुखरिताः कीर्तिताः । मधुभिदश् चरित्रम् एव पीयूषं तद् एव शिष्यत इति शेषो यासु । आसाराशरहित-शुद्धामृत-वाहिन्य इत्य् अर्थः । अवितृषो\ऽऌअं-बुद्धि-शून्याः सन्तो गाढैः सावधानैः कर्णैर् ये ताः सरितः पिबन्ति सेवन्ते । अशन-शब्देन क्षुल् लक्ष्यते । अशनादयस् तान् न स्पृशन्ति । भक्ति-रसिकान् न बाधन्त इत्य् अर्थः ॥४०॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> यत्र भागवतास् तत्रैव हरि-कथेति को\ऽयं नियम इत्याशङ्कते&mdash;नन्व् इति । इत्य् अर्थ इति&mdash;पिबत भागवतं रसमालयम् इत्य् अत्र व्याख्यातरीत्या सारांशो विषयवैचित्र्यवर्णनादिस्तद्धीनाः केवलशुद्धभगवद्-भक्तिविषया इति भावः । इत्य् अर्थ इति । भक्त्यावेशाच्छरीराधननुसन्धानाद् इति भावः । अत्र विश्वनाथः&mdash;तस्मिन्महत्सदसि । मुखं रान्ति गृह्णन्तीति मुखराः महद्भिर्मुखराः कृताः मुखरिताः स्वयम् एव मुखप्राप्तीकृता या महतां मुखे सदा तिष्ठन्तीत्य् अर्थः । ता एव कास् तत्राह&mdash;मध्व् इति । मधुभिच्चरित्रपीयूषाणां ये शेषा महद्भिरास्वाद्या स्वाद्य महाप्रसादीकृतास्त एव सरितो महानद्यः परितश्चतुर्दिक्षु प्रतिभक्ताग्र एव स्रवन्ति, ता ये पिबन्तीति तासां स्वादाधिक्यात्तेषां च तृष्णाधिक्यं सूचितम् । ता इति तासामेकम् अपि कणं परित्यक्तुं न शक्नुवन्तीत्यनुरागो व्यञ्जितः । ते न स्मरन्त्यतितराम् इत्याद्युक्त्या विस्मृतममतास्पदत्वेनैव शोकमोहाद्य्-अभावात् ॥४०॥</p>
<hr>
<p><strong>कैवल्य-दीपिका : तस्मिन्न्</strong> इति । <strong>तस्मिन्</strong> भागवत-सदसि <strong>महद्भिर् मुखरिता</strong> वाचालीकृता स्वयम् एवात्मानं यथा प्रकाशयन्ति तथोच्चारिता महन्-मनो-ह्लादापूरणस्य तद्-अवस्थत्वाच् चेशत्वम् । <strong>परितः</strong> सर्वान् श्रोतॄन् प्रति <strong>अवितृषः</strong> विविध-तृष्णा-रहिताः, तद्-एकाभिलाषा इत्य् अर्थः । <strong>अशनं</strong> क्षुद् <strong>भयम्</strong> जरा-मरणं चेति षड् ऊर्मयः ।</p>
<p>मनसः शोक-मोहौ च प्राणस्य च तृषा क्षुधा ।</p>
<p>जरा-मृत्यू शरीरस्य षड्-ऊर्मि-रहितः शिवः ॥ इति वचनात्<sup id="fnref:5"><a href="#fn:5" class="footnote-ref" role="doc-noteref">5</a></sup> ॥४०॥ [मु।फ। ८.११]</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> यत्र अत्वाः सन्ति, तत्र किं भवतीत्य् आह&mdash;तस्मिन्न् इत्य्-आदि । महद्भिर् भागवतैर् मुखरिताः कीर्तिताः सत्यो मधुभिच्-चरित्र-पीयूष-शेष-सार-भागा यासां ताः सरितः स्रवन्ति, तासां पानेऽशनादीनां क्वावसरः ? अतः भागवत-मुखाद् एव श्रोतव्या भागवत-कथा, स्वतः-पाथे चरणारविन्दे बालस्यादिकम् अशनादिकं च कदाचित् प्रभवति ॥४०॥</p>
<hr>
<p><strong>जीव-गोस्वामी (क्रम-सन्दर्भः) :</strong> न च तत्-कथा तत्र स्व-यत्न-सापेक्षा, न च साधनानन्तरस्य व्यपेक्षा, न च परिच्छिन्नेत्य् आह&mdash;तस्मिन्न् इति । महान्तो मुखरिता याभिर् इति आहिताग्न्य्-आदित्वान्न् इष्टायाः पर-निपातः ॥४०॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> यत्र भागवतास् तत्रैव भगवत्-कथा इति को\ऽयं नियमः ? इति चेत् तत्राह&mdash;तस्मिन् महत्-सदसि मुखं रान्ति गृह्णन्तीति मुखरा महद्भिर् मुखराः कृता इति मुखरिताः स्वयम् एव मुख-प्राप्तीकृता या महतां मुखे सदा तिष्ठन्तीत्य् अर्थः । ता एव काः ? तत्राह&mdash;मधुभिच्-चरित्र-पीयूषाणां ये शेषाः महद्भिर् आस्वाद्यास्वाद्य महा-प्रसादी-कृतास् त एव सरिओत् महा-नद्यः परितश् चतुर्दिक्षु प्रतिभक्ताग्रे एव स्रवन्ति ता ये पिबन्तीति तासां स्वादाधिक्यात् तेषां च तृष्टाधिक्यं सूचितम् । ता इति तासाम् एकम् अपि कणं परित्यक्तुं न शक्नुवन्तीत्य् अनुरागो व्यञ्जितः । अवितृषः अलं-बुद्धि-शून्या गाढैर् इति दृढत्वेन सर्व-सम्भावना-शून्यैः । अशन-तृट् कुत्राद्य भुञ्जे इति भोजनाकाङ्क्षा भयादयश् च न स्पृशन्तीति भक्तैर् एव कृपया परस्परं भोजितत्वात्, आकिञ्चन्येनैव भयाभावात्, ते न स्मरन्त्य् अतितरां प्रियम् [भा।पु। ४.९.१२] इत्य्-आद्य्-उक्त्या विस्मृत-ममतास्पदत्वेनैव शोक-मोहाद्य्-अभावाद् इति ॥४०॥</p>
<hr>
<p><strong>॥ ४.२९.४१ ॥</strong></p>
<p><strong>एतैर् उपद्रुतो नित्यं जीव-लोकः स्वभावजैः ।</strong></p>
<p>न करोति हरेर् नूनं कथामृत-निधौ रतिम् ॥</p>
<p><strong>श्रीधर-स्वामी (भावार्थ-दीपिका) :</strong> सत्-सङ्गम् अन्तरेण स्वयम् एव कथा-चिन्तनादाव् आलस्यादिन रसावेशाभावाच् च क्षुत्-पिपासाद्य्-अभिभूतस्य भक्तिर् न संभवतीत्य् आह&mdash;एतैर् इति ॥४१॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> एतैरशनादिभिः स्वभावजैः ॥४१॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> अन्यथा तैर् अशनादिभिर् उपद्रुतोऽपि भवतीत्य् आह&mdash;एतैर् इत्य्-आदि । एतैर् अशनादिभिर् यतः स्वभावजैः ॥४१॥</p>
<hr>
<p><strong>जीव-गोस्वामी (क्रम-सन्दर्भः) :</strong> एतैर् इति । महत्-सङ्ग-प्रभावेनैव सा कथा तद्-विघ्न-नाशिकां रतिं जनयतीति भावः ॥४१॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> सत्-सङ्गम् अन्तरेण स्वयम् एव हरि-कथा-चिन्तनाद् आलस्यादिन रसावेशाभावाच् च क्षुत्-पिपासाद्य्-अभिभूतस्य भक्तिर् न प्रायो विकसतीति व्यञ्जितम् एवार्थम् अभिधयाप्य् आह&mdash;एतैर् इति ॥४१॥</p>
<hr>
<p><strong>॥ ४.२९.४२ ॥</strong></p>
<p><strong>प्रजापति-पतिः साक्षाद् भगवान् गिरिशो मनुः ।</strong><br>
दक्षादयः प्रजाध्यक्षा नैष्ठिकाः सनकादयः ॥**</p>
<p>**मध्वाचार्यः (भागवत-तात्पर्यम्) :**प्रजापति-पतिर् ब्रह्मा विरिञ्चश् चेति कथ्यते इति शब्द-निर्णये ॥४२॥</p>
<hr>
<p><strong>श्रीधर-स्वामी (भावार्थ-दीपिका) :</strong> भगवद्-अनुग्रहम् अन्तरेण तु न कस्यापि ज्ञान-संभव इति कैमुत्य-न्यायेनाह चतुर्भिः । प्रजापति-पतिर् ब्रह्मा ।</p>
<hr>
<p><strong>वंशीधरः (भावार्थ-दीपिका-प्रकाशः) :</strong> ननु तरति शोकमात्मवित् इति श्रुतेर्ज्ञानिना किं भक्त्येति तत्र कैमुत्यन्यायेन ज्ञानिनो नैव जानन्तीत्य् आह&mdash;प्रजेति चतुर्भिः । भगवान्सर्वज्ञः ॥४२॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> भगवान-सङ्गेन भगवद्-अनुग्रहो जायते, भगवद्-अनुग्रहं विना न कोऽपि तं द्रष्टुम् अर्हतीत्य् आह&mdash;प्रजापति-पतिर् इत्य्-आदि । तपो विद्या-सर्व्हिभिः पश्यन्तोऽपि दिदृक्षुमाणा अपि न पश्यन्ति, स्वरूपेण न पश्यन्तीत्य् अर्थः । स तु सर्वम् एव पश्यन्तीत्य् आह&mdash;पश्यन्तं, यतः परमेश्वरम् ॥४२-४४॥</p>
<hr>
<p><strong>जीव-गोस्वामी (क्रम-सन्दर्भः) :</strong> तां विना साधनान्तरैस् त्व् अस्मद्-विधानाम् अपि भगवज्-ज्ञानं न स्यात् किम् उतान्येषाम् इत्य् आह&mdash;चतुर्भिः । तत्र प्रजापतीति त्रिकं तपः कृच्छ्रादि विद्या उपासना समाधिश् चित्तैकाग्र्यं पश्यन्तोऽपीति यथार्थ-ज्ञानात् ॥४२॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> ननु तरति शोकम् आत्मवित् इति श्रुतेर् ज्ञानिनां किं भक्त्येति तत्र कैमुत्य-न्यायेन ज्ञानिनो नैव जानन्तीत्य् आह&mdash;प्रजेति चतुर्भिः ॥४२॥</p>
<hr>
<p><strong>॥ ४.२९.४३-४४ ॥</strong></p>
<p><strong>मरीचिर् अत्र्य्-अङ्गिरसौ पुलस्त्यः पुलहः क्रतुः ।</strong><br>
भृगुर् वसिष्ठ इत्य् एते मद्-अन्ता ब्रह्म-वादिनः ॥**</p>
<p><strong>अद्यापि वाचस्-पतयस् तपो-विद्या-समाधिभिः ।</strong><br>
पश्यन्तोऽपि न पश्यन्ति पश्यन्तं परमेश्वरम् ॥**</p>
<p><strong>श्रीधर-स्वामी (भावार्थ-दीपिका) :</strong> मद्-अन्ताः अहं नारदोऽन्ते येषाम् ॥४३॥ वाचां पतयोऽपि तपो-विद्या-समाधिभिर् उपायैः पश्यन्तो विचिन्वन्तोऽपि पश्यन्तं सर्व-साक्षिणं न पश्यन्ति ॥४४॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> मदन्ता इति । न केवलं तानेव निन्दाम्यपि त्वात्मानम् अपि ॥ एते तपोविद्यासमाधिभिर्न पश्यन्ति भक्त्या तु पश्यन्ति । भक्त्या मामभिजानाति यावान्यश्चास्मि तत्त्वतः इति श्रीमुखोक्तेः । एतेषां भक्तिमत्त्वस्य प्रसिद्धः । एते वयं भक्त्या विना के वराका इति भावः । वाचस्पतयो\ऽन्यान्प्रत्युपदेष्टुं सरस्वतीपतयो भवन्ति स्वयं तु शास्त्रार्थं नैव जानन्ति भक्तिं विना व्याख्यानाद् इति भावः । अद्यापीति । तपआदीनां परिपाकश् च ज्ञापितः अज्ञानस्य लक्षणं पश्यन्तो\ऽपि उरुप्रयासेन विचिन्वन्तो\ऽपि यथार्थाज्ञानान्न पश्यन्तीत्य् अर्थः ॥४३-४४॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> भगवान् सर्वज्ञः मद्-अन्ता इति न केवलं तान् एव निन्दामि, अपि त्व् आत्मानम् अपि एते तपो-विद्या-समाधिभिर् न पश्यन्तीति भक्त्या तु पश्यन्तीत्य् अर्थः । एतेषां भक्तिमत्त्वस्यापि प्रसिद्धेः । एते वयं भक्त्या विना के वराका इति भावः । वाचस्पतय इति अन्यान् प्रति शास्त्रार्थम् उपदेष्टुं सरस्वती-पतयो भवन्ति, स्वयं तु शास्त्रार्थं नैव जानन्ति, भक्तिं विना व्याख्यानाद् इति भावः । अद्यापीति तप-आदीनां परिपाकश् च ज्ञापितः । अज्ञानस्य लीलं पश्यन्तोऽपि विचिन्वन्तोऽपि न पश्यन्तीति ।</p>
<hr>
<p><strong>॥ ४.२९.४५ ॥</strong></p>
<p><strong>शब्द-ब्रह्मणि दुष्पारे चरन्त उरु-विस्तरे ।</strong><br>
मन्त्र-लिङ्गैर् व्यवच्छिन्नं भजन्तो न विदुः परम् ॥**</p>
<p><strong>मध्वाचार्यः (भागवत-तात्पर्यम्) :</strong></p>
<blockquote>
<p>मन्त्र-लिङ्गैर् व्यवच्छिन्नं वेद-शब्दोक्त-मात्रकम् । &gt;
वेदो वदन्न् अपि हरिं न सम्यग् वक्ति कुत्रचित् ॥ &gt;
नारोऽयत्य् अनुभवम् अप्रसिद्ध-स्वरूपतः । &gt;
तथाप्य् अनुभवारोहः प्रसन्ने केशवे भवेत् । &gt;
किञ्चिद् एव सुसम्यक् च स्वय्ं त्व् अनुभवत्य् अमुम् ॥ इति वाराहे &gt; ॥४५॥</p></blockquote>
<hr>
<p><strong>श्रीधर-स्वामी (भावार्थ-दीपिका) :</strong> कुतः ? इत्य् अत आह&mdash;शब्द-ब्रह्मणि वेदे उरुर् विस्तरो यस्य । अर्थतोऽपि पार-शून्ये तस्मिन् वर्तमानाः । मन्त्राणां लिङ्गैर् वज्र-हस्तत्वादि-गुण-युक्त-विविध-देवताभिधान-सामर्थ्यैः परिच्छिन्नम् एवेन्द्रादि-रूपं तत् तत् कर्माग्रहेण भजन्तः परं परमेश्वरं न विदुः ॥४५॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> अदर्शने हेतुं पृच्छति&mdash;कुत इति । उरुविस्तरे शब्दतो\ऽपि दुर्विज्ञेये वज्रहस्तः पुरन्दरः इत्य्-आदिमन्त्रोक्तलिङ्गैः ॥४५॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> कथं न पश्यन्ति ? तत्राह&mdash;शब्द-ब्रह्मणीत्य्-आदि । दुष्पारे शब्द-ब्रह्मणि वेदे चरन्त इतस् ततो भ्रममाणा अस्थिराः परं पुरुषोत्तमं न विदुः । मन्त्रोक्तैर् लिङ्गैः परिच्छिन्नं नाना-देवता-रूपं भजन्तः श्री-कृष्ण-रूपं तु शब्द-विषयत्वाभावान् नान्य-देवता-रूपवन् मन्त्र-कृत्-परिच्छिन्नम् । अतो लोक-वेद-नैरपेक्ष्येण केवलं भगवान् एव भजनीय इत्य् आयातम् ॥४५॥</p>
<hr>
<p><strong>जीव-गोस्वामी (क्रम-सन्दर्भः) :</strong> ततः कर्म-निष्ठास् तु सुतराम् एव न जानन्तीत्य् आह&mdash;शब्देति ॥४५॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> कर्मिणस् तु सुतराम् एव न जानन्तीत्य् आह&mdash;शब्द-ब्रह्मणि वेदे दुष्पारे अर्थत ऊरु विस्तर इति शब्दतोऽपि दुष्पारे मन्त्र-लिङ्गैर् वज्र-हस्तत्वादि-चिह्नैर् विशिष्टम् इन्द्रादिकं भजन्तः परं परमेश्वरं न विदुः ॥४५॥</p>
<hr>
<p><strong>॥ ४.२९.४६ ॥</strong><sup id="fnref:6"><a href="#fn:6" class="footnote-ref" role="doc-noteref">6</a></sup></p>
<p><strong>यदा यस्यानुगृह्णाति भगवान् आत्म-भावितः ।</strong></p>
<p><strong>स जहाति मतिं लोके वेदे च परिनिष्ठिताम् ॥</strong></p>
<p><strong>मध्वाचार्यः (भागवत-तात्पर्यम्) :</strong></p>
<p>यदा त्व् अनुभवीभूयाच् छब्द-मात्रानुरोधनम् ।</p>
<blockquote>
<p>त्यक्त्वाथ तं विदुः प्राज्ञास् त्यक्त-वेद इति स्म ह । &gt;
यदैव त्यक्त-वेदः स्याद् अथास्मान् मुच्यते भयात् ॥ &gt;
प्रायस् तु वैदिका एव रुद्राद्या अपि वै पुरा । &gt;
वैदिकस् त्यक्त-वेदश् च ब्रह्मैवैकः प्रजापतिः ॥ &gt;
ततस् तु केशवं भक्त्या सम्पूज्य बहु-जन्मसु । &gt;
त्यक्त-वेदत्वम् आपन्नाः प्रसादात् परमेष्ठिनः ॥ इति &gt; महा-संहितायाम् । &gt;
केवलं वेद-शब्देन जानन् वैदिक उच्यते । &gt;
वेदं विनाप्य् अनुभवाज् जानंस् तु त्यक्त-वैदिकः ॥ इति अध्यात्मे । &gt;
तत्त्वं वेदानुसारेण चिन्तयन् वैदिको भवेत् । &gt;
वेद उहामनुसरेद् यस्य स त्यक्त-वैदिकः ॥ इति षाड्गुण्ये &gt; ॥४६॥</p></blockquote>
<hr>
<p><strong>श्रीधर-स्वामी (भावार्थ-दीपिका) :</strong> तर्ह्य् अन्यः को नाम कर्माद्य्-आग्रहं हित्वा परमेश्वरम् एव भजेद् इत्य् अत आह&mdash;यदा यम् अनुगृह्णाति । अनुग्रहे हेतुः&mdash;आत्मनि भावितः सन् । स तदा लोके लोक-व्यवहारे वेदे च कर्म-मार्गे परिनिष्ठितां मतिं त्यजति ॥४६॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> अत्राशङ्कते&mdash;तर्हीति । नामेति प्रसिद्धौ । को\ऽन्यः पुरुषो यः सर्वं हित्वा परं भजेदित्यत आह&mdash;यदेति । विश्वनाथः&mdash;ननु यदि ज्ञानिनः सकर्माणश् च न जानन्ति तदा कस्तं जानाति भक्त एवेति चेत्स भक्त एव कथं स्यात्केन वा चिह्नेन ज्ञेय इत्यत आह&mdash;यदेति । आत्मनि मनसि भावितो\ऽर्थाद्भक्तैरे व भगवन्निमं जनं संसारादुद्धरन्नङ्गीकुर्व् इति स्वभक्तैर्मनसि निवेदितो भगवान्यदा यस्य यमनुगृह्णाति तदैव स भक्तो लोके लौकिके व्यवहारे वेदे च कर्मकाण्डे परिनिष्ठितां कृतस्थितिम् अपि मतिं त्यजति ॥४६॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> तत् तु यदा भगवद्-अनुग्रहो भवति, तदैव स्यात्&mdash;यदा यस्येत्य्-आदि ॥४६॥</p>
<hr>
<p><strong>सनातन-गोस्वामी :</strong> [ह।भ।वि। १०.६४] धर्म-त्यागस् तु कर्म-पर-लोक-वेदापेक्षा-त्यागेनैव स्यात्, स च भगवतोऽनुग्रहेण स्वतः सम्पद्यत इत्य् आशयेन लिखति&mdash;यदेति । यस्य समनुग्रहे हेतुः&mdash;आत्मनि मनसि भावितो ध्यातः सन् । यद् वा, स तदा आत्म-भावितः शुद्ध-चित्तः सन् भगवद्-भक्ति-युक्तः सन् वा । लोक-व्यवहारे वेदे च कर्म-मार्गे परिनिष्ठितां पूर्व-जन्माभ्यासेन परम-निष्ठां प्राप्ताम् अपि मतिं जहाति । अत एव श्री-भगवद्-गीतासु&mdash;त्रैगुण्या विषया वेदा निस्त्रैगुण्यो भवार्जुन [गीता २.४५] इति ॥४६॥</p>
<hr>
<p><strong>जीव-गोस्वामी (क्रम-सन्दर्भः) :</strong> महत्सु श्रद्धा-तारतम्यात् तु भगवद्-अनुग्रहः समय-भेदम् अपेक्ष्य प्रवर्तमानः सर्व-निरपेक्षां भक्तिं ददातीत्य् आह&mdash;यदा यस्येति । आत्मनि महद्-द्वारा कथा-श्रवणेन शुद्धे चित्ते भावितः सन् यदा यस्यानुगृःणाति, तदा स लोके लौकिक-व्यवहारे वेदे च कर्म-काण्डे परिनिष्ठिताम् अपि मतिं जहाति ॥४६॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> ननु यदि ज्ञानिनः कर्मिणश् च न जानन्ति तदा कस् तं जानाति ? भक्त एवेति चेत्, स भक्त एव कथं स्यात् ? केन वा चिह्नेन स ज्ञेय इत्य् अत आह&mdash;यदेति । आत्मनि मनसि भावितः अर्थाद् भक्तैर् एव हे भगवन्न् इमं जनं संसाराद् उद्दरन्न् अङ्गीकुर्व् इति स्व-भक्तैर् मनसि निवेदितो भगवान् यदा यस्य यम् अनुगृह्णाति तदैव स भक्तः लोके लौकिक-व्यवहारे वेदे च कर्म-काण्डे परिनिष्ठिताम् अपि मतिं त्यजति ॥४६॥</p>
<hr>
<p>॥ ४.२९.४७ ॥</p>
<p><strong>तस्मात् कर्मसु बर्हिष्मन्न् अज्ञानाद् अर्थ-काशिषु ।</strong><br>
मार्थ-दृष्टिं कृथाः श्रोत्र- स्पर्शिष्व् अस्पृष्ट-वस्तुषु ॥**</p>
<p><strong>श्रीधर-स्वामी (भावार्थ-दीपिका) :</strong> अर्थकाशिषु परमार्थत्वेन प्रकाशमानेषु पुरुषार्थ-बुद्धिं मा कृथाः । प्ररोचनाय केवलं श्रोत्र-प्रियेषु । न स्पृष्टं वस्तु यैः ॥४७॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> उपसंहरति यस्माज्ज्ञानेनैव मोक्षस्तस्माद्धेतोः । अज्ञानाद्भगवत्तत्वापरिज्ञानात् कर्मस्वग्निष्टोमादिषु । तत्प्रवृत्तौ हेतुः&mdash;श्रोत्रेति । अपाम सोमम् इत्य्-आदिश्रवणे श्रोत्रं तत्सुखं स्पृशन्ति ददतीति श्रोत्रस्पर्शानि तेषु । हेयत्वे हेतुम् आह&mdash;अस्पृष्टेति । परमात्माख्यवस्तुसम्बन्धगन्धरहितेषु ॥४७॥</p>
<hr>
<p><strong>जीव-गोस्वामी (क्रम-सन्दर्भः) :</strong> अर्थकाशिषु अर्थत्वेन प्रतीयमानेषु ॥४७॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> अर्था इव परमेश्वरन्त इत्य् अर्थ-काशिनस् तेषु अर्थ-दृष्टिं पुरुषार्थ-बुद्धिं प्ररोचनाय केवलं श्रोत्र-प्रियेषु न स्पृष्टं वस्तु यैस् तेषु ॥४७॥</p>
<hr>
<p><strong>॥ ४.२९.४८ ॥</strong></p>
<p><strong>स्वं लोकं न विदुस् ते वै यत्र देवो जनार्दनः ।</strong><br>
आहुर् धूम्र-धियो वेदं सकर्मकम् अतद्-विदः ॥**</p>
<p><strong>श्रीधर-स्वामी (भावार्थ-दीपिका) :</strong> ननु वेदेन स्वर्गादि-साधनत्वेनोक्तानि कर्माणीति वेद-वादिनो वदन्ति कथम् अस्पृष्ट-वस्तुषु ? इत्य् उच्यते । तत्राह&mdash;ये धूम्र-धियो मलिन-बुद्धयः स-कर्मकं कर्म-परं वेदम् आहुः, ते अतद्-विदोऽवेद-ज्ञाः । यतस् ते स्वं स्वरूप-भूतं लोकम् आत्म-तत्त्वं वेद-तात्पर्य-गोचरं न विदुः । यत्र देवोऽस्ति ॥४८॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> अत्राक्षिपति&mdash;नन्व् इति । एते मत्पुरोधसः कथं विद्वांसो\ऽपि मां यागादिकमैव कारयन्ति । स्वम् इति । यत्र लोके जनार्दनस्तं लोकं वैकुण्ठं स्वं स्वप्राप्यं स्वीयं न विदुः किं तु स्वर्गम् एव स्वं विदुः । इष्ट्वेह देवता यज्ञैः स्वर्गं प्राप्स्यामहे ध्रुवम् इत्य् उक्तेः । स्वामिव्याख्याने यत्रात्मतत्त्वज्ञाने देवो द्योतनात्मको जनस्याविद्यादेरर्दनः परमात्मैवास्ति स एव भवतीत्य् अर्थः ॥४८॥</p>
<hr>
<p><strong>जीव-गोस्वामी (क्रम-सन्दर्भः) :</strong> आहुः अत्र, क इत्था वेद यत्र सः [क।उ। १.२.१५]<sup id="fnref:7"><a href="#fn:7" class="footnote-ref" role="doc-noteref">7</a></sup> इत्य् अस्याः श्रुतेर् अर्थम् आह&mdash;स्वम् इति । ये धूम्र-धियो वेदं स-कर्मकं कर्म-मात्र-प्रतिपादकम् आहुः, ते स्वं जनार्दनस्य स्वं स्वरूपं लोकं वैकुण्ठाख्यं न विदुः, किन्तु स्वर्गादिकम् एव विदुः । यत्र लोके यत्-परं कर्म भगवद्-धर्म-लक्षणं तन् न विदुः ॥४८॥ [।भवतः ६०]</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> ननु तर्हि कथम् एते मत्-पुरोधस्य मुनयो विद्वांसो मां यागादि-कर्मैव कारयन्ति ? इति तत्राह&mdash;स्वम् इति । यत्र जनार्दनो देवो वर्तते, तं लोकं वैकुण्ठं स्वं स्वीयं स्व-प्राप्यं न विदुः, किन्तु स्वर्गम् एव स्वं विदुर् इत्य् अर्थः । यतो धूम्र-धियो मलिन-बुद्धयो वेदं स-कर्मकं कर्म-परम् एवाहुः । अतद्-विदः वेदार्थानभिज्ञाः । यद् उक्तं भगवता&mdash;</p>
<blockquote>
<p>कालेन नष्टा प्रलये वाणीयं वेद-संज्ञिता । &gt;
मयादौ ब्रह्मणे प्रोक्ता धर्मो यस्यां मद्-आत्मकः ॥ [११.१४.३] इति &gt; ॥४८॥</p></blockquote>
<hr>
<p><strong>॥ ४.२९.४९ ॥</strong></p>
<p><strong>आस्तीर्य दर्भैः प्राग्-अग्रैः कार्त्स्न्येन क्षिति-मण्डलम् ।</strong></p>
<p><strong>स्तब्धो बृहद्-वधान् मानी कर्म नावैषि यत् परम् ।</strong><br>
तत् कर्म हरि-तोषं यत् सा विद्या तन्-मतिर् यया ॥**</p>
<p><strong>श्रीधर-स्वामी (भावार्थ-दीपिका) :</strong> त्वं तु महा-मूर्ख इत्य् आह&mdash;आस्तीर्येति । बृहद्-वधात् बहु-पशु-वधात् । मानी यज्वाहम् इत्य् अहङ्कारी । अतः स्तब्धोऽविनीतः सन् कर्म नावैषि । परं विद्या-स्वरूपं तच् च न वेत्सि । नारदः स्वयं कृपया तद् द्वयं निरूपयति । हरिं तोषयतीति हरि-तोषं यत् तद् एव कर्म । यया तस्मिन् हरौ मतिर् भवति सैव विद्या । महा-फलत्वात् ॥४९॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> त्वन्तु तैरनभिज्ञैरध्यापितो महामूर्खोसि, अतो\ऽहङ्कारित्वात् प्राचीनाग्रदर्भास्तरणं कृत्वा पशुसंज्ञपनम् एव जानासि न तु कर्म-स्वरूपम् इत्य् अर्थः । कुरु कर्मैव तस्मात्त्वम् इत्य्-आदिना विहितं यत्परं कर्म तन्न जानासीत्युच्यते न तु कर्ममात्रं न वेत्सीति । ननु कल्पोक्तद्रव्यसामग्र्या क्रियमाणस्य कर्मणः कथं परत्वाभावस् तत्राह&mdash;तद् इति । ब्रह्मार्पणबुद्ध्या क्रियमाणस्यैव कर्मणः तत्तोषकत्वेन परत्वं न द्रव्यसामग्र्या क्रियमाणस्येति भावः । ननु ममापि क्षत्रियत्वाद्वेदविद्याधिकारित्वेन कर्मानुष्ठानं तत्पूर्वकम् एवास्तीति तत्राह&mdash;सेति । महाफलत्वान्मोक्षहेतुत्वात् ॥४९॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> आत्मनि भावितः सन् यस्य यं भगवत्-कर्म विनानान्यत् कार्यम् इत्य् आह&mdash;तत् कर्मेत्य्-आदि । हरेस् तोषो यत्र येन वा तद् एव कर्म, सैव विद्या यया तन्-मतिः ॥४९॥</p>
<hr>
<p><strong>जीव-गोस्वामी (क्रम-सन्दर्भः) :</strong> तस्य कर्मत्वं परत्वं च दर्शयति&mdash;तद् इति । यद् धरि-तोषं तद्-धेतुकं तद् एव कर्म तस्यैव कर्तव्यत्वाद् इति भावः । तथा सैव च विद्या शास्त्रोत्थं ज्ञानं यया तन्-मतिस् तद्-अनुभवोऽपि भवतीति ॥४९॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> त्वं तु तैर् अनभिज्ञैर् अध्यापितो महा-मूर्ख एवेत्य् आह&mdash;आस्तीर्येति । बृहद्-वधात् बृहत्-पशु-वधात् । मानी महा-जज्वाहम् इत्य् अहङ्कारी स्तब्धोऽविनीतः । ननु तर्हि परम् एव कर्म किं? तद् इति कृपया त्वम् एव ब्रूहीत्य् अत आह&mdash;तद् इति । अन्यत् पुनः कर्मैव नोच्यत इति भावः । सेति अन्या पुनर् विद्यव नोच्यत इति भावः ॥४९॥</p>
<hr>
<p><strong>॥ ४.२९.५० ॥</strong></p>
<p><strong>हरिर् देह-भृताम् आत्मा स्वयं प्रकृतिर् ईश्वरः ।</strong><br>
तत्-पाद-मूलं शरणं यतः क्षेमो नृणाम् इह ॥**</p>
<p><strong>श्रीधर-स्वामी (भावार्थ-दीपिका) :</strong> कुत इत्य् अपेक्षायां हरेः परम-फलत्वं दर्शयन्न् आह द्वाभ्याम् । हरिर् देह-भृताम् आत्मा ईश्वरश् च । तत्र हेतुः&mdash;स्वयं स्वातन्त्र्येण प्रकृतिः कारणम्, अतस् तेषां तत्-पाद-मूलम् एव शरणम् आश्रयः । यतो यस्मिन् ॥५०॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> महाफलत्वे हेतुं पृच्छति&mdash;कुत इति । हरिर् इति अज्ञानतत्कार्यदुरितादिहरणशीलत्वात् । ईश्वरः स्वामी । तत्र आत्मत्वे स्वामित्वे च । अतः स्वामित्वादात्मत्वाच् च । तेषां देहभृताम् । शरणं रक्षिता शरणं गृहरक्षित्रोः इत्य् अमरः । देहभृतामात्मेति । तत्तोषं विना कथं स्वस्य तोषो भवेद् इति भावः । प्रकृतिरीश्वर इति । सर्वजगन्मातापितरावपि हरिरेवेत्य् अर्थ इति चक्रवर्ती ॥५०॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> देह-भृताम् आत्मेति । तत् तोषं विना स्वस्य कथं सन्तोषो भवत्व् इति भावः । प्रकृतिर् ईश्वर इति प्रकृति-पुरुषौ सर्व-जगन्-माता-पितराव् अपि हरिर् एवेत्य् अर्थः ॥५०॥</p>
<hr>
<p><strong>॥ ४.२९.५१ ॥</strong></p>
<p><strong>स वै प्रियतमश् चात्मा यतो न भयम् अण्व् अपि ।</strong><br>
इति वेद स वै विद्वान् यो विद्वान् स गुरुर् हरिः ॥**</p>
<p><strong>श्रीधर-स्वामी (भावार्थ-दीपिका) :</strong> न च तद् भजनेऽन्य-भजन इव दुःखं भयं चेत्य् आह&mdash;स वा इति । इति यो वेद स एव हरिश् च ॥५१॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> अन्यभजने देवान्तरभजने पुत्रादिभजने वा यथा दुःखं भयं च दुःखं दैहिकादि भयं मरणादेर् इति । सन्दर्भस्तु&mdash;तस्मादेवंभूतो गुरुरेवाश्रयणीय इत्युपदिशन् पुरंजनोपाख्यानादिविवक्षितम् आह&mdash;स वा इति सार्द्धेन । वै प्रसिद्धम् । रूपगुणलीलाभिर्मनोरमत्वेन स हरिनामा सर्वेषां प्रियतमः परमप्रीतानां योग्यः । यत एव चात्मा स्वात्मेति पाठे स्वेषां जीवानां रश्मिस्थानीयानां देहभृतां मण्डलस्थानीयः यस्माद् एव च यतः सकाशादण्वपि भयं न जायते इति । य एवं विद्वान् स एव गुरुः य एवंभूतो गुरुः स तु हरिरेवेत्य् अर्थः । विश्वनाथः&mdash;स हरिरे व प्रियतम आत्मासौ जीवस्तु प्रिय इत्य् अर्थः । तत्र हेतुः&mdash;यतो यद्भजनादस्य जीवात्मनोण्वपि भयं न स्यात् इति यो भेदेनात्मद्वयं वेद य एव त्वया विद्वान् ज्ञेयः स एव विद्वान् स एव त्वया गुरुराश्रयणीयः य एव गुरुः स एव हरिस्त्वयोपासनीय इत्य् अर्थः । अत्र स वै प्रियतमो ह्यस्य इति पाठस्तीर्थसम्मतः ॥५१॥</p>
<hr>
<p><strong>जीव-गोस्वामी (क्रम-सन्दर्भः) :</strong> तस्माद् एवं-भूतो गुरुर् एवाश्रयणीय इत्य् उपदिशन् पुरञ्जनोपाख्यानादि-विवक्षितम् आह&mdash;स वै इति सार्धेन । वै प्रसिद्धे, रूप-गुण-लीलादिभिर् मनोहरत्वेन स हरि-नाम सर्वेषां प्रियतमः परम-प्रीतानां योग्यः, यत एव चात्मा, स्वात्मेति पाठे स्वेषां जीवानां रश्मि-स्थानीयानां देह-भृतां मण्डल-स्थानीयः । यस्माद् एव च यतः सकाशाद् अण्व् अपि भयं न जायते इति यो वेद स एव विद्वान् स एव गुरुः । य एवम्-भूतो गुरुः, स तु हरिर् एवेत्य् अर्थः ॥५१॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> स हरिर् एव प्रियतम आत्मा । असौ जीवस् तु प्रिय एवेत्य् अर्थः । तत्र हेतुः&mdash;यतो यद्-भजनात् अस्य जीवात्मनस् तु स्वर्गादि-भोग-प्रदान-रूप-भजनाद् दुःखम् एव भवतीत्य् अर्थः । इति विभेदेनैवात्म-द्वयं यो वेद, स एव विद्वांस् त्वया ज्ञेयः । <strong>य</strong> एवं विद्वान् स एव त्वया गुरुर् आश्रयणीयः । य एवं गुरुः, स एव हरिस् त्वयोपासनीय इत्य् अर्थः ॥५१॥</p>
<hr>
<p><strong>॥ ४.२९.५२ ॥</strong></p>
<p><strong>नारद उवाच&mdash;</strong></p>
<p><strong>प्रश्न एवं हि सञ्छिन्नो भवतः पुरुषर्षभ ।</strong><br>
अत्र मे वदतो गुह्यं निशामय सुनिश्चितम् ॥**</p>
<p><strong>श्रीधर-स्वामी (भावार्थ-दीपिका) :</strong> उक्तम् उपसंहरति, प्रश्न इति । एवं भवतः प्रश्नः सञ्छिन्नः परिहृतः । तद् एवम् आत्मनो बन्ध-मोक्ष-प्रकारे कथा-रूपेण कथितेऽपि नातिनिर्विण्ण-चित्तं पुत्रागमनं प्रतीक्षमाणं सन्तं तत् क्षणम् एव महा-भय-कम्पित-सकल-गात्रं गृहान् निर्वासयितुं हरिण-रूपकम् आह&mdash;अत्रेति । वदतो मे वचः शृणु ॥५२॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> पुरुषर्षभेति । पुरुषेणापि स्वहिताय झटिति प्रयत्यते त्वं तु पुरुषर्षभो भूत्वा कथं तत्र विलम्बस इति भावः । अत्र अवसरे । सुनिश्चितं शास्त्रज्ञैर् इति शेषः ॥५२॥</p>
<hr>
<p><strong>जीव-गोस्वामी (क्रम-सन्दर्भः) :</strong> प्रश्नेत्य् अर्धकम् । अत्रेत्य् अर्धकम् ॥५२॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> उक्तम् अर्थम् उपसंहरति&mdash;प्रश्नः संछिन्नः परिहृतः । तद् एवं पुरञ्जनोपाख्यानेन वैराग्य-भक्तिभ्याम् आत्मन उद्धार-प्रकारम् अवगम्यापि प्रस्थाप्यमानैर् दूतैः पुत्रान् आनीय राज्येऽभिषिच्य प्रव्रजिष्यामीति मनसि विचारयन्तं राजानम् अभिमृश्य तं सद्य एव गृहान् निःसारयितुम् पुनर् हरिण-रूपक-कथाम् आह&mdash;अत्र वदतो मे गुह्यं वचः शृणु ॥५२॥</p>
<hr>
<p><strong>॥ ४.२९.५३ ॥</strong></p>
<p><strong>क्षुद्रं चरं सुमनसां शरणे मिथित्वा</strong></p>
<p><strong>रक्तं षडङ्घ्रि-गण-सामसु लुब्ध-कर्णम् ।</strong></p>
<p><strong>अग्रे वृकान् असु-तृपोऽविगणय्य यान्तं</strong></p>
<p><strong>पृष्ठे मृगं मृगय लुब्धक-बाण-भिन्नम् ॥</strong></p>
<p><strong>श्रीधर-स्वामी (भावार्थ-दीपिका) :</strong> क्षुद्रम् अल्पं चरतीति तथा तम् । अलुक् । सुमनसां पुष्पाणां शरणे आश्रमे वाटिकायां मिथित्वा मिथः परस्परं स्त्रिया सह मिलित्वा तत्रैव रक्तम् आसक्तम् । षड् अङ्घ्रयो भ्रमरास् तेषां गणास् तेषां सामसु गीतेषु लुब्धः कर्णो यस्य तम् । परेषाम् असुभिर् हृतैः स्वीयान् असूंस् तर्पयन्तीत्य् असु-तृपः तान् अविगणय्यागणयित्वा । लुब्धकस्य बाणेन भिन्नं मृगं मृगय अन्वेषय ॥५३॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> तत्रैव पुष्पवाटिकायाम् एव । अलुक्समास आर्षो वा मुम्&mdash;क्षुद्रंचरम् इति ॥५३॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> क्षुद्रम् इति । मृगं हरिणं मृगयस्व विपत्तिम् अजानन्तं सद्य एव मरिष्यन्तम् अन्वेषय । कीदृशं क्षुद्रं दूर्वादि यवसं चरतीति तथा तम् । मुम्-आगम आर्षः । सुमनसां पुष्पाणां शरणे उद्याने मिथित्वा स्त्रिया सह मिथुनीभूय रक्तम् आसक्तम् । सामसु सङ्गीतेषु, अग्रे तं भक्षयितुम् एव निलीनान् वृकान् अज्ञानाद् एव अविगणय्य यान्तं पृष्ठे तु निलीय वर्तमानस्य लुब्धकस्य बाणैर् भिन्नं भिन्न-प्रायम् अन्वेषय । तेन शीघ्रम् इमं पुष्पोद्यानाद् अन्यत्र नय, अन्यथा वृका लुब्धकाश् चैनं हनिष्यन्त्य् एवेति भावः ॥५३॥</p>
<hr>
<p><strong>॥ ४.२९.५४ ॥</strong></p>
<p><strong>[अस्यार्थः] सुमनः-सम-धर्मणां स्त्रीणां शरण आश्रमे पुष्प-मधु-गन्धवत् क्षुद्रतमं काम्य-कर्म-विपाकजं काम-सुख-लवं जैह्व्यौपस्थ्यादि विचिन्वन्तं मिथुनी-भूय तद्-अभिनिवेशित-मनसं षडङ्घ्रि-गण-साम-गीतवद् अतिमनोहर-वनितादि-जनालापेष्व् अतितराम् अतिप्रलोभित-कर्णम् अग्रे वृक-यूथवद् आत्मन आयुर् हरतोऽहो-रात्रान् तान् काल-लव-विशेषान् अविगणय्य गृहेषु विहरन्तं पृष्ठत एव परोक्षम् अनुप्रवृत्तो लुब्धकः कृतान्तोऽन्तः शरेण यम् इह पराविध्यति तम् इमम् आत्मानम् अहो राजन् भिन्न-हृदयं द्रष्टुम् अर्हसीति ॥</strong></p>
<p><strong>श्रीधर-स्वामी (भावार्थ-दीपिका) :</strong> श्लोकं प्रस्तुते योजयन् व्याचष्टे । सुमनोभिः समानो धर्मः परिणाम-विरसत्वं यासां स्त्रीणाम् । मिथित्वेत्य् अस्य व्याख्या, मिथुनी-भूय । स्त्रीभिः सहेति शेषः । रक्तम् इत्य् अस्य व्याख्या, तास्व् अभिनिवेशितं मनो येन । असुतृप् इत्य् अस्य व्याख्या, आयुर् हरत इति । यान्तम् इत्य् अस्य व्याख्या, विहरन्तम् इति । अन्तर् नलिकायां गूढेन शरेण पराविध्यति दूराद् एव ताडयति ॥५४॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> अन्तर्नलिकायां गूढेन नलिकामध्यस्थापितेन दर्शनायोग्येन मरणहेतुभूतेन व्यापारेण राजन्न् इति । राज्य एवासक्तिं मा कुर्व् इति भावः ॥५४॥</p>
<hr>
<p><strong>जीव-गोस्वामी (क्रम-सन्दर्भः) :</strong> प्रश्नेत्य् अर्धकम् । सुमन इत्य्-आदि-गद्यान्ते द्रष्टुम् अर्हसीत्य् अनन्तरं यथा मृगयु-हतं मृगम् इति क्वचिद् अधिकं वर्तते ॥५४॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> श्लोकम् इमं प्रस्तुतं योजयन् व्याचष्टे । अत्र सुमनसां शरणे इत्य् अस्य व्याख्या सुमनः-सम-धर्मणाम् इति । परिणाम-विरसत्वात् नव-मालिका-पुष्प-मध्व् इत्य्-आदि । मिथित्वेत्य् अस्य व्याख्या&mdash;मिथुनी-भूय स्त्रीभिः सहेति शेषः । रक्तम् इत्य् अस्य व्याख्या तासु स्त्रीष्व् एव अभिन्विवेशितश् चित्तम् । असुतृप् इत्य् अस्य व्याख्या&mdash;आयुर् हरत इति । यान्तम् इत्य् अस्य व्याख्या&mdash;विहरन्तम् इति । अतितराम् इत्य् अस्यैव विशेषणम् अन्तः-शरेण अन्तर्-नालिकायां गूढेन शरेण अलक्षितेन मर्ण-व्यापारेणेत्य् अर्थः । द्रष्टुम् अर्हसीति दृष्ट्वा च शीघ्रम् इदम् अङ्गनाश्रमाद् बहिष्कुरु । तदैवान्तक-हस्ताद् असौ विच्युतो भविष्यतीति भावः ॥५४॥</p>
<hr>
<p><strong>॥ ४.२९.५५ ॥</strong></p>
<p><strong>स त्वं विचक्ष्य मृग-चेष्टितम् आत्मनोऽन्तश्</strong></p>
<p><strong>चित्तं नियच्छ हृदि कर्ण-धुनीं च चित्ते ।</strong></p>
<p><strong>जह्य् अङ्गनाश्रमम् असत्तम-यूथ-गाथं</strong></p>
<p><strong>प्रीणीहि हंस-शरणं विरम क्रमेण ॥</strong></p>
<p><strong>श्रीधर-स्वामी (भावार्थ-दीपिका) :</strong> उपदेश-सारम् आह&mdash;स इति । विचक्ष्य विचार्य । अन्तर् हृदि चित्तं कर्णयोर् धुनीं नदीम् इव बहिर् वृत्तिं चित्ते नियच्छ । एतच् च सर्वेन्द्रियोपलक्षणार्थम् । अङ्गनाश्रमं गृहाश्रमं च जहि । कीदृशम् ? असत्तमानाम् अतिकामुकानां यानि यूथानि तेषां गाथा वार्ता यस्मिन् । हम्सानां जीवानां शरणम् ईश्वरम् । एवं क्रमेण सर्वतो विरम ॥५५॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> मद्वाक्ये श्रद्धा चेत् तर्हि हितमुपदिशामीत्य् आह&mdash;यत्त्वं पूर्वं कर्मठः स एव त्वं मृगस्येव विषयानन्विच्छतो जीवस्य चेष्टितम् । शरणं रक्षितारम् । क्रमेण साधनसामग्र्यनुरोधेन विरम संसाराद्विरतो भूया इत्य् अर्थः ॥५५॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> व्यञ्जितम् अर्थम् अभिधयापि स्पष्टम् आह&mdash;स त्वम् इति । विचक्ष्येत्य् आर्यं विचार्य । अन्तर् हृदि चित्तं मनो नियच्छ कर्णयोर् धुनीं नदीम् इव, अपाम सोमम् अमृता अभूम इत्य्-आदि-फल-श्रुतिं चित्ते नियच्छ लीनीकुर्व् इति फल-श्रुतेर् विचारासहत्वेन वैयर्थ्याद् इति भावः । हंसानां शरणं पर्णशालां भगवन्तं प्रति प्रीणीहि प्रीणयेति वा क्रमेण विषयानन्दाद् विरम ॥५५॥</p>
<hr>
<p><strong>॥ ४.२९.५६ ॥</strong></p>
<p><strong>राजोवाच</strong>&mdash;</p>
<p><strong>श्रुतम् अन्वीक्षितं ब्रह्मन् भगवान् यद् अभाषत ।</strong><br>
नैतज् जानन्त्य् उपाध्यायाः किं न ब्रूयुर् विदुर् यदि ॥**</p>
<p><strong>श्रीधर-स्वामी (भावार्थ-दीपिका) :</strong> अर्थान्तरं प्रष्टुं पूर्वोक्तम् अर्थम् अनुवदति । श्रुतम् अन्वीक्षितं विचारितं च । ब्रह्मन् हे नारद, एतत् त्वद् उक्तम् आत्म-तत्त्वम् उपाध्याया ये मम कर्मोपदेष्टार आचार्यास् ते न जानन्ति ॥५६॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> न जानन्तीत्यत्र हेतुः किन्नेत्यादि ॥५६॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> यद् भवान् अभाषत तच्-छ्रुतम् अनु पश्चाद् ईक्षितं विचार्य साक्षात्-कृतं च । ये मुनयोऽत्रत्या मां कर्माध्यापयन्ति ते एतन् न जानन्ति । यदि च जानन्ति तर्हि किं न ब्रूयुर् अतोऽद्यारभ्य त्वम् एव मे गुरुर् अभूर् इति भावः ॥५६॥</p>
<hr>
<p><strong>॥ ४.२९.५७ ॥</strong></p>
<p><strong>संशयो\ऽत्र तु मे विप्र सञ्छिन्नस् तत्-कृतो महान् ।</strong><br>
ऋषयोऽपि हि मुह्यन्ति यत्र नेन्द्रिय-वृत्तयः ॥**</p>
<p><strong>श्रीधर-स्वामी (भावार्थ-दीपिका) :</strong> अतस् तत्-कृत उपाध्याय-कृतस् तद् वक्य-विरोधेनात्म-तत्त्वेऽसंभावनारूपो महान् संशयः सञ्छिन्नस् त्वया । अत्र तु कश्चित् संशयो वर्तते, यत्रेन्द्रिय-वृत्तीनाम् अप्रवृत्तेर् मुह्यन्ति ॥५७॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> यतस्ते\ऽज्ञा अतो हेतोः । अत्र ब्रह्मणि । महानिति । सूक्ष्मत्वेनाज्ञातविषयत्वान्महत्त्वं न तु स्थूलपरिमाणत्वेनेत्यभिप्रायेणाह&mdash;ऋषयो\ऽपि । त्रिकालज्ञा अपि किं पुनर् मादृशा इत्य् अर्थः । अत्र तु कर्ममार्गे तु यत्र कर्मवर्त्मनि । इन्द्रियाणां त्वैहिकम् अपि सर्वं न गोचरीभवति किं पुनः पारलौकिकमत उक्तमिन्द्रियवृत्तीनामप्रवृत्तेर् इति । यद्वा&mdash;यत्र येषु इन्द्रियवृत्तयो\ऽपि न प्रभवन्ति । ये जितेन्द्रिया इत्य् अर्थः । ते ऋषयः । हि निश्चितम् । ये मुह्यन्ति मोहाद् एव कर्म कुर्वन्ति मद्विधान्कर्म कारयन्ति च तर्हि मद्विधानां का वार्तेति भावः ॥५७॥</p>
<hr>
<p><strong>जीव-गोस्वामी (क्रम-सन्दर्भः) :</strong> अत्र श्री-भगवद्-वर्त्मनि तु संशयः छिन्न एव, किन्तु कर्म-मार्गे त्व् एकः संशयो वर्तते । तच्-छेदनं च संप्रत्य् अनुपादेयम् अपि केवलं मुहुस् तत्-स्मृत्यापात-शान्त्य्-अर्थम् एव मृग्यत इत्य् आशयेनाह द्वाभ्याम् । तत्र कर्माणीति सार्धकं कर्मेत्य् अर्धकं येन देहेनारभते, तेनैव जुष्टानि सेवितानि निर्व्यूढानि कर्माण्य् अमुत्रान्येन देहेन समश्नुते इति हि वेद-विदां वादस् तत्त्व-निर्णयः । कर्म च तत्-क्षणाद् अप्रकटम् एव स्यात्, ततश् च स्नान-भोजनादिवत् संस्कार-रूपत्वेनाग्नि-तन्मात्रादिवत् सूक्ष्म-रूपत्वेन चान्यत्र सञ्चारणासम्भवात् कथम् अन्येन देहेन तत्-तद्-भोगः संभवतीत्य् अर्थः ॥५७॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> अतस् तत्-कृत उपाध्याय-कृतस् तद् वक्य-विरोधेन भक्ति-ज्ञान-वैराग्येष्व् असम्भावना-रूपो यः संशय आसीत् स त्वया विशेषेण प्रकर्षेण सम्यक्-प्रकारेण छिन्नः, यत्र येषु इन्द्रिय-वृत्तयोऽपि न प्रभवन्ति, ये जितेन्द्रिया इत्य् अर्थः । ते ऋषयोऽपि हि निश्चितं मुह्यन्ति मोहाद् एव कर्म कुर्वन्ति मद्-विधान् कर्म कारयन्ति च तर्हि मद्-विधानां का वार्तेति भावः ॥५७॥</p>
<hr>
<p><strong>॥ ४.२९.५८ ॥</strong></p>
<p><strong>कर्माण्य् आरभते येन पुमान् इह विहाय तम् ।</strong><br>
अमुत्रान्येन देहेन जुष्टानि स यद् अश्नुते ॥**</p>
<p><strong>श्रीधर-स्वामी (भावार्थ-दीपिका) :</strong> संशयम् आह द्वाभ्याम् । कर्माणि येन देहेन करोति तम् अत्रैव विहायामुत्र लोकान्तरे कर्मोपस्थापितेनान्येन देहेन जुष्टान्य् उपभुक्तानि जीवोऽश्नुते प्राप्नोति ॥५८॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> किं च, कर्मवर्त्मन्येकः संशयास्ति तम् अपि छिन्धीत्य् आह&mdash;कर्माणीति । उपभुक्तानि स्वर्गनरकादीनि ॥५८॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> किं च, कर्म-वर्तमन्य् एकः संशयो वर्तते तम् अपि संछिन्धीत्य् आह&mdash;कर्माणि येन देहेन कुरुते पुमान् जीवस् तं देहम् इहैव विहाय अमुत्र लोकान्तरे अन्येन देहेन जुष्टानि उपभुक्तानि स्वर्ग-नरकादीनि अश्नुते प्राप्नोति इति वादः श्रूयते, स कथं सङ्गच्छते? न ह्य् अन्येन क्रियतेऽन्येन भुज्यते इत्य् उचितम् इति भावः ॥५८॥</p>
<hr>
<p><strong>॥ ४.२९.५९ ॥</strong></p>
<p><strong>इति वेद-विदां वादः श्रूयते तत्र तत्र ह ।</strong><br>
कर्म यत् क्रियते प्रोक्तं परोक्षं न प्रकाशते ॥**</p>
<p><strong>श्रीधर-स्वामी (भावार्थ-दीपिका) :</strong> इति वादः श्रूयते &ldquo;प्राप्य पुण्य-कृताल् लोकान्&rdquo; इति । &ldquo;शरीर-जैः कर्म-दोषैर् याति स्थावरतां नरः&rdquo; इति । त्वया चोक्तं &ldquo;शाश्वतीर् अनुभूयार्तिम्&rdquo; इति । एतच् च कर्तृ-भोक्तृ-देह-भेदेन कृत-नाशाकृताभ्यागम-प्रसङ्गान् न सङ्गच्छत इति भवः । संशयान्तरम् आह । प्रोक्तं वेदोक्तं कर्म यत् क्रियते जनैस् तच् चानन्तर-क्षण एव परोक्षम् अदृश्यं सन् न प्रकाशते, अतः कर्मणो नष्टत्वात् तद् भागोऽपि दुर्घट इति भावः ॥५९॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> वादः श्रूयते स कथं सङ्गच्छेत न ह्यन्येन कृतमन्येन भोक्तुं युज्यते इति भावः । एतच्च अन्यकृतान्यभोगलक्षणम् । इति भाव इति । येन देहेन कृतानि स त्वभुक्त्वैव मृतो\ऽतस्तत्कृतकर्मणां नाश एव जातो\ऽन्येन देहान्तरेण तत्फलभोगाङ्गीकारे च तस्य विनैव कर्मकरणं तत्फलावाप्तिरित्यकृताभ्यागम एव जात इत्याशयः । इति भाव इति । यत्तु स्वयम् एव नष्टं तत्फलं कथं दातुं समर्थं भवेत्कर्त्रे इति, न हि मृतः पिता पुत्राय कदलीफलमानीय ददातीति युज्यत इत्याशयः । तज्जन्यादृष्टे प्रमाणाभावात्तदपि न प्रकाशते लोकान्तरे कथं तत्फलभोग इति ॥५९॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> संशयान्तरम् आह&mdash;कर्म प्रोक्तं वेदोक्तं क्रियते जनैः । तच् च समनन्त-रक्षण एव परोक्षं स्यात् तज्-जन्यम् अदृष्टं यत् तस्यापि सत्त्वे प्रमाणादर्शनात् तद् अपि न प्रकाशते, अतो लोकान्तरे कथं तत्-फलस्य भोग इति ॥५९॥</p>
<hr>
<p><strong>॥ ४.२९.६० ॥</strong></p>
<p><strong>नारद उवाच</strong>&mdash;</p>
<p><strong>येनैवारभते कर्म तेनैवामुत्र तत् पुमान् ।</strong><br>
भुङ्क्ते ह्य् अव्यवधानेन लिङ्गेन मनसा स्वयम् ॥**</p>
<p><strong>श्रीधर-स्वामी (भावार्थ-दीपिका) :</strong> प्रथमस्योत्तरम्&mdash;येनैवेति । अव्यवधानेन कर्तृ-भोक्तृ-देह-विच्छेदं विना । स्थूल-देह-नाशेऽपि मनः-प्रधणस्य लिङ्ग-देहस्यानाशान् नोक्त-दोष-प्रसङ्ग इत्य् अर्थः ॥६०॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> इत्य् अर्थ इति । पापपुण्ययोर्मनःप्रधानैरिन्द्रियैरे व करणात्तत्फलयोः स्वर्गनरकयोरपीन्द्रियैरे व भोगात् व्यवधानं न विद्यते यस्य तेनाव्यवधानेन लिङ्गेन स्थूलदेहस्य तत्र व्यवधायकत्वाशक्तः ॥६०॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> प्रथमस्योत्तरम् आह&mdash;येनैवेति लिङ्गेन लिङ्ग-देहेन मनसा मनः-प्रधानेन पाप-पुण्ययोर् मनः-प्रधानैर् इन्द्रियैर् एव करणात् तत्-फलयोः स्वर्ग-नरकयोर् अपीन्द्रियैर् एव भोगात् न विद्यते व्यवधानं यस्य तेनाव्यवधानेन लिङ्गेनेति स्थूल-देहस्य तत्र व्यवधायकत्वाशक्तेः ॥६०॥</p>
<hr>
<p><strong>॥ ४.२९.६१ ॥</strong></p>
<p><strong>शयानम् इमम् उत्सृज्य श्वसन्तं पुरुषो यथा ।</strong><br>
कर्मात्मन्य् आहितं भुङ्क्ते तादृशेनेतरेण वा ॥**</p>
<p><strong>श्रीधर-स्वामी (भावार्थ-दीपिका) :</strong> लिङ्ग-देह-विशिष्टस्य भोक्तृत्वं स्वप्न-दृष्टान्तेन स्पष्टयति । शयानम् इमं जाग्रद्-देहं श्वसन्तं जीवन्तम् उत्सृज्य तद् अभिमानं त्यक्त्वात्मनि मनसि संस्कार-रूपेणादितं कर्म यथा भुङ्क्ते तादृशेन शयान-देह-सदृशेन कर्मोपस्थापितेन देहेनान्येन वा पश्व्-आदि-देहेन तथा लोकान्तरेऽपीति भावः ॥६१॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> इति भाव इति । स्थूलदेहस्य शयने स्थितत्वात्स्वप्नभोगनिमित्तकर्मोपार्जितेन देहेन लिङ्गिन एव यथा भोक्तृत्वं तथात्रापीति तात्पर्यम् ॥६१॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> लिङ्ग-देहेनैव यद्यपि कर्तृत्व-भोक्तृत्वे भवतस् तद् अपि स्थूल-देहं विना न सिद्ध्यत इति चेत्, सत्यं, स तु स्थूल-देहो यः कश्चन कर्मणैवोपस्थाप्यते इति स-दृष्टान्तम् आह&mdash;शयानम् इमं जाग्रद्-देहं श्वसन्तं जीवन्तम् उत्सृज्य तद् अभिमानं त्यक्त्वात्मनि मनसि संस्कार-रूपेणोहितं कर्म यथा भुङ्क्ते तादृशेन शयान-देह-सदृशेन कर्मोपस्थापितेन स्थूल-देहेन अन्येन वा पश्व्-आदि-देहेन तथा लोकान्तरेऽपीति भावः ॥६१॥</p>
<hr>
<p><strong>॥ ४.२९.६२ ॥</strong></p>
<p><strong>ममैते मनसा यद् यद् असाव् अहम् इति ब्रुवन् ।</strong><br>
गृह्णीयात् तत् पुमान् राद्धं कर्म येन पुनर् भवः ॥**</p>
<p><strong>श्रीधर-स्वामी (भावार्थ-दीपिका) :</strong> ननु भवतु नाम लिङ्ग-विशिष्ट-स्थानेन दृष्टान्तेन भोक्तृत्वम्, कर्तृत्वं तु दान-प्रतिग्रहादिषु स्थूल-देह-विशिष्टस्यैव दृश्यते तत्राह । ममैते पुत्रादयोऽसाव् अहं ब्राह्मण इति ब्रुवन् मनसा यद् यद् देहं गृह्णीयात् तत् ततो देहाद् राद्धं सिद्धं कर्म पुमान् गृह्णीयात् । येन कर्मणाहङ्कार-गृहीतेन पुनर्-भवो भवति । अन्यथा जन्मानुपपत्तेः । अतोऽभिमन्तुर् मनो-विशिष्टस्यैव कर्तृत्वम् अभिमण-विषयस्य तु देहस्य पुत्रादि-देहवद् द्वार-मात्रत्वम् इति भावः ॥६२॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> अनाक्षिपति&mdash;नन्व् इति । ममैते यागाः स्वर्गफला इति अयमहं कर्म करोमीति ब्रुवन्मनसा यद्यत्स्थूलं देहं गृह्णीयादभिमानविषयीकुर्यात्ततो देहाद्राद्धं सिद्धं कर्मैव सलिङ्गो जीवो गृह्णीयान्न तु तत्स्थूलदेहं प्रयोजनाभावाद् इति भावः । ततश् च तेन कर्मणैवाहङ्कारगृहीतेन पुनर् जन्म भवति । अन्यथा कर्मग्रहणाभावे जन्मैव न स्यात् कर्मणा जायते जन्तुः इत्याद्युक्तेः । अतो जन्मानुपपत्तेहेतोः । इति भाव इति । यथा पुत्रादिकृतं कर्म पुत्रादिषु निजाभिमानेन स्वकृतमित्युच्यते तथा स्थूलदेहे\ऽपि निजाभिमानत्वात्तत्कृतं कर्म स्वकृतं मन्यत इत्याशयः । तस्मात्साक्षात्कर्ता भोक्ता च पुरुष एव तत्र मनसोन्तरङ्गत्वाद् इति भावः ॥६२॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> स्थूल-देहे केवलम् अभिमान-मात्रं तेन च यत् सहायकं जीवस्य तद् दर्शयति ममैते यागाः स्वर्ग-फला इति । अयम् अहं कर्म करोमीति ब्रुवन् मनसा यद् यद्
-विशिष्टस्यैव दृश्यते तत्राह । ममैते पुत्रादयोऽसाव् अहं ब्राह्मण
इति ब्रुवन् मनसा यद् यद् देहं स्थूलं गृह्णीयाद् अभिमान-विषयी कुर्यात् । ततो देहाद् राद्धं सिद्धं कर्मैव स-लिङ्गो जीवो गृह्णीयात्, न तु तं स्थूल-देहं प्रयोजनाभावाद् एवेति भावः । ततश् च तेन कर्मणैवम् अहङ्कार-गृहीतेन पुनर् भवो भवति अन्यथा जन्मानुपपत्तेः ॥६२॥</p>
<hr>
<p><strong>॥ ४.२९.६३ ॥</strong></p>
<p><strong>यथानुमीयते चित्तम् उभयैर् इन्द्रियेहितैः ।</strong><br>
एवं प्राग्-देहजं कर्म लक्ष्यते चित्त-वृत्तिभिः ॥**</p>
<p><strong>श्रीधर-स्वामी (भावार्थ-दीपिका) :</strong> यद् उक्तं कर्मणो नष्टत्वान् नामुत्र भोगः इति तत्राह&mdash;यथेति । उभयैर् ज्ञान-कर्म-रूपैर् इन्द्रियाणाम् ईहितैः कदाचित् कर्म-प्रवृत्तिभिश् चित्तम् अनुमीयते । सत्य् अपि सर्वेन्द्रिय-विषय-संबन्धे युग-पज् ज्ञानानुत्पत्तेः । तद् उक्तम् अक्षपादेन&mdash;युगपज् ज्ञानानुत्पत्तिर् मनसो लिङ्गम् इति । एवं चित्त-वृत्तिभिर् अपि पूर्व-देह-जं कर्म लक्ष्यते । तासाम् अपि युगपद् अनुत्पत्तेः ॥६३॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> अक्षपादेन गौतमेन । युगपदेककालावच्छेदेन । मनसो लिंगं ज्ञापकम् । तस्माद्यदा येनेन्द्रियेण मनसो योगस्तदा तस्येन्द्रियस्यैव विषयज्ञानम् इति । एवम् एव चित् तस्य सर्वाभिर्वृत्तिभिर्युगपदनुद्भृताभिः पूर्वदेहस्थं कर्म लक्ष्यते । येन येन कर्मणा यदा यदा या या चित्तवृत्तिर्युज्यते सा सैव भद्राभद्रा वाप्युद्भवतीत्य् अर्थः । तेन कर्मणः समनन्तरक्षण एवोपरतत्वे\ऽपि तत्संस्कारस्तद्रूपस्तिष्ठेदेवेति सिद्धान्तो दर्शितः ॥६३॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> यत् पृष्टं कर्मणस् तत्-काल एव नष्टत्वान् नामुत्र भोग इति तत्राह&mdash;यथेति । उभयैर् ज्ञान-कर्म-रूपैर् इन्द्रियाणाम् ईहितैर् युगपद् अनुत्थितैश् चित्तम् अनुमीयते । सत्य् अपि सर्वेन्द्रिय-विषय-सम्बन्धे युग-पज् ज्ञानानुत्पत्तेः । तद् उक्तम् अक्षपादेन&mdash;युग-पज् ज्ञानानुत्पत्तिर् मनसो लिङ्गम् इति ।</p>
<p>तस्माद् यदा येनेन्द्रियेण मनसा योगस् तदा तस्येन्द्रियस्यैव विषय-ज्ञानम् इति । एवम् एव चित् तस्य सर्वाभिर् वृत्तिभिर् युगपद् अनुद्भूताभिः पूर्व-देहजं कर्म लक्ष्यते । येन येन कर्मणा यदा यदा या या चित्त-वृत्तिर् युज्यते, सा सैव भद्रा अभद्रा व्याप्य् उद्भवतीत्य् अर्थः। तेनकर्मणः समनन्तर-क्षण एवोपरतत्वेऽपि तत्-संस्कारस् तद्-रूपस् तिष्ठेद् एवेति सिद्धान्तो दर्शितः ॥६३॥</p>
<hr>
<p><strong>॥ ४.२९.६४ ॥</strong></p>
<p><strong>नानुभूतं क्व चानेन देहेनादृष्टम् अश्रुतम् ।</strong><br>
कदाचिद् उपलभ्येत यद् रूपं यादृग् आत्मनि ॥**</p>
<p><strong>श्रीधर-स्वामी (भावार्थ-दीपिका) :</strong> इतोऽपि कर्म लक्ष्यत इत्य् आह&mdash;नानुभूतम् इति द्वाभ्याम् । अनेन वर्तमानेन देहेन क्व च कुत्रचिद् अपि यन् नानुभूतम् अननुभूतम् अनुपभुक्तम् अदृष्टं चाश्रुतं च यद् रूपं यद्-आत्मकं यादृक् यत्-प्रकारं च, तत् कदाचित् स्वप्न-मनोरथादिष्व् आत्मनि मनस्य् उपलभ्येत ॥६४॥</p>
<hr>
<p><strong>जीव-गोस्वामी (क्रम-सन्दर्भः) :</strong> नानुभूतम् इति युग्मकम् ॥६४॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> ननु स्थूल-देह-नाशेऽपि लिङ्ग-देहो यन् न नश्यतीत्य् एतत् कथं प्रतीमः ? तत्राह&mdash;नानुभूतम् इति द्वाभ्याम् । अनेन वर्तमानेन देहेन क्वचित् च कदापि अननुभूतम् अनुपभुक्तम् अदृष्टं चाश्रुतं च पूर्व-देह-गतं वस्तु स्वप्न-मनोरथादौ उपलभ्येते, तच् च यद्-रूपं यादृक् यत् प्रकारकं च आत्मनि मनसि उपलभ्येते ॥६४॥</p>
<hr>
<p><strong>॥ ४.२९.६५ ॥</strong></p>
<p><strong>तेनास्य तादृशं राजन् लिङ्गिनो देह-सम्भवम् ।</strong><br>
श्रद्धत्स्वाननुभूतोऽर्थो न मनः स्प्रष्टुम् अर्हति ॥**</p>
<p><strong>श्रीधर-स्वामी (भावार्थ-दीपिका) :</strong> तेन हेतुनास्य लिङ्गिनो वासनाश्रयस्य जीवस्य तादृशं तद्-अनुभवादि-युक्तं पूर्व-देह-संभवं श्रद्धत्स्व, निश्चयेन मन्यस्व । न ह्य् अननुभूतोऽर्थो मनः स्प्रष्टुं मनसि स्फुरितुम् अर्हति ॥६५॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> इतो\ऽपि वक्ष्यमाणहेतुनापि । अत्र विश्वनाथः&mdash;ननु स्थूलदेहनाशे\ऽपि लिङ्गदेहो यन्न नश्यतीत्येतत्कथं प्रतीमस् तत्राह&mdash;नानुभूतम् इति द्वाभ्याम् । बाल्ये दृष्टं श्रुतं यथा वार्द्धके स्फुरति तथैव पूर्वपूर्वस्थूलदेहगतमेतद्देहे मनसि स्फुरति चेत्तद् एवेदं मनो नान्यद् इति जानीयाद् इति भावः ॥६४-६५॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> तद्-रूपं तादृग् एव पूर्व-देह-सम्भवं लिङ्गिनोऽस्य जीवस्य श्रद्धत्स्व निश्चयेन मन्यस्व । हे राजन् ! न ह्य् अननुभूतोऽर्थो मनः स्प्रष्टुं मनसि स्फुरितुम् अर्हति, तस्माद् बाल्ये दृष्ट-श्रुतं वस्तु यथा वार्धक्ये स्फुरति, तथैव पूर्व-पूर्व-स्थूल-देह-गतम् एतद् देह-स्थे मनसि स्फुरति चेत् तद् एवेदं मनो नान्यद् इति जानीयाद् इति भावः ॥६५॥</p>
<hr>
<p><strong>॥ ४.२९.६६ ॥</strong></p>
<p><strong>मन एव मनुष्यस्य पूर्व-रूपाणि शंसति ।</strong><br>
भविष्यतश् च भद्रं ते तथैव न भविष्यतः ॥**</p>
<p><strong>श्रीधर-स्वामी (भावार्थ-दीपिका) :</strong> किं च, मनो-वृत्त्यैव पराणि शुभाशुभ-निमित्तानि शरीराणि ज्ञायन्त इत्य् आह&mdash;मन एवेति । भद्रं त इति सम्यग् अवधानार्थम् आशिषाभिनन्दति । भविष्यत उद्भवं प्राप्स्यतो न भविष्यतो नीचत्वं प्राप्स्यतोऽपि भावीनि रूपाणि शंसति । मन एवौदार्य-कार्पण्यादि-वृत्तिभिः पूर्वम् अप्य् एवम् एवासीत्, पश्चाद् अप्य् एवम् एव भविष्यतीति ज्ञापयतीत्य् अर्थः ॥६६॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> अन्यदाह&mdash;किं चेति । उद्भवमुत्कर्षम् । उत्कृष्टस्यैव भवनमभवनमधमस्य च यथेन्दोस्तमसश्चैव गण्यते क्रमत उभ इति न्यायमाश्रित्योक्तमुद्भवमित्य्-आदि । मनः कर्तृ उग्रत्वशान्तत्वविमूढत्वज्ञानवैराग्यादीनामादिपदेन ग्रह इत्य् अर्थ इति । अन्यथा सर्वेषां साम्यतैव भवेद् इति भावः । विश्वनाथस्तु&mdash;न भविष्यतः पुनर् न जनिष्यमाणस्यास्य मुक्तिर्भविष्यतीति मन एव शुद्धज्ञाननिष्ठं ज्ञापयति । अत एकम् एव मनोमयं लिङ्गशरीरं न पुनः पुनर् जातम् इति । मनसोनेकत्वे तु पूर्वानुभूतहिताहितादिज्ञापनमनुपपन्नं स्याद् इति भावः । रूपं शब्दे पशौ श्लोके ग्रन्थावृत्तौ हितादिषु इति यादवः ॥६६॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> किं च, मनो-वृत्त्यैव पूर्वापराण्य् अशुभानि शुभानि च शरीराणि जायन्त इत्य् आह&mdash;मन एव । कर्तृ उग्रत्व-शान्तत्वादिभिः कार्पण्यौदार्यादिभिश् च मनुष्यस्य पूर्व-रूपाणि पूर्व-पूर्व-शरीराणि पूर्वम् अप्य् अयम् एवासीद् इति शंसति कथयति । भविष्यतश् च तस्य भावीनि शरीराणि एवम् एवायं भविष्यतीति तथा ज्ञान-वैराग्यादि-दृष्ट्या पूर्वम् अप्य् अस्य शम-दमाद्य् आसीत् न भविष्यत इति पुनर् न जनिष्यमाणस्यास्य मुक्तिर् भविष्यतीति मन एव ज्ञाप्यत्य् अत एकम् एव मनो-मयं लिङ्ग-शरीरं न पुनः पुनर् जातम् इत्य् अर्थः । भद्रं तु इत्य् एतत् त्वं बुद्ध्यस्वेति कृपया आशीर्वादः ॥६६॥</p>
<hr>
<p><strong>॥ ४.२९.६७ ॥</strong></p>
<p><strong>अदृष्टम् अश्रुतं चात्र क्वचिन् मनसि दृश्यते ।</strong><br>
यथा तथानुमन्तव्यं देश-काल-क्रियाश्रयम् ॥**</p>
<p><strong>श्रीधर-स्वामी (भावार्थ-दीपिका) :</strong> ननु कदाचिद् दर्शनानर्हम् अपि स्वप्ने प्रतीयते यथा पर्वताग्रे समुद्रो दिवा नक्षत्राणि स्व-शिरश्-छेद इत्य्-आदि तत्राह&mdash;अदृष्टम् इति । अन्य-देशाश्र् अयं समुद्रादिकं पर्वताग्रे निशाश्र् अयं नक्षत्रादिकं दिवा अभ्यङ्गादि-क्रियाश्र् अयं स्व-शिरश् छेदनाश्रयम् । निद्रादि-दोषेण हि तथा प्रतीयत इत्य् अनुमन्तव्यम् । परस्यापि तद् अनुपपत्तेस् तुल्यत्वाद् इति भावः ॥६७॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> यदवादि पूर्वानुभूतम् एव मनः स्प्रष्टुमर्हति नाननुभूतम् इति तदयुक्तमित्याक्षिपति&mdash;नन्व् इति । दर्शनार्हमत्यन्तादृष्टचरम् अपि दृश्यते तत्राह&mdash;अदृष्टम् इति । इह जन्मन्यदृष्टमश्रुतम् अपि क्वचिन्मनसि दृश्यते चेत् तर्हि तद्यथा घटते तथानुमन्तव्यं घटनीयं कथमत्राह&mdash;देशेत्यादि । अन्यदेशाश्र् अयं किञ्चिद्देशाश्र् अयं मैनाकादिदेशाश्रयमित्यर्थः, मैनाकस्य समुद्रान्तःस्थत्वात्तदुपरिदेशे समुद्रोस्त्येवेत्युक्तं वाल्मीकीये । दिवेति राहुणा रवेः सर्वग्रासे तदपि नासंभवि । तैलमर्दनोत्तरं शयने स्वशिरश्छेद-रूपदुःस्वप्नो\ऽपि नासंभव इत्य् उक्तं चिकित्साशास्त्रे । यद्वा&mdash;धातुवैषम्यदोषेण शिरच्छेदो\ऽपि दृश्यते स्वप्न इत्यपि तत्रैव । निद्रादिनेहादिपदार्थो धातुवैषम्यम् एव । इत्थं कुतो मन्तव्यम् इति चेत्तत्राह&mdash;परस्य पूर्वपक्षिणो\ऽपि । इति भाव इति । एतदनङ्गीकारे कस्यचिदपि मते पर्वताग्रादौ समुद्रादिस्थित्य्-आदि न सेत्स्यतीत्याशयः ॥६७॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> ननु कथं कदाचिद् दर्शनानर्हम् अपि स्वप्ने प्रतीयते यथा, पर्वताग्रे समुद्रः, दिवा नक्षत्राणि, स्व-शिरश्-छेद इत्य्-आदीन्य् अत आह&mdash;अदृष्टं दर्शनानर्हम्, अश्रुतं चरणारविन्दानर्हं, यथा येन प्रकारेण दृश्यते, तथा तेनैव प्रकारेण देश-काल-क्रियाश्र् अयं तत्-तद्-अनुमन्तवान् । तत्र अन्य-देशाश्रयः समुद्रः पर्वताग्रे । निशाश्र् अयं नक्षत्रादिकं दिवा । अभ्यङ्गादि-क्रियाश्र् अयं शिरः खलु छेदन-क्रियायां धातु-वैषम्य-प्रयुक्तया स्वप्न-गतया भ्रान्त्या प्रतीतम् ॥६७॥</p>
<hr>
<p><strong>॥ ४.२९.६८ ॥</strong></p>
<p><strong>सर्वे क्रमानुरोधेन मनसीन्द्रिय-गोचराः ।</strong><br>
आयान्ति बहुशो यान्ति सर्वे समनसो जनाः ॥**</p>
<p><strong>श्रीधर-स्वामी (भावार्थ-दीपिका) :</strong> ननु दरिद्रः क्वचिद् आत्मानं महा-राजं पश्यति, राजा च रङ्कम् आत्मानं पश्यति तत् कथम् असंभावितं सङ्गच्छेत तत्राह&mdash;सर्व इति । आयान्ति भोग्यत्वेन प्राप्नुवन्ति । यान्ति च भागान् अन्तरम् । यदि च कश्चिद् अमना भवेत् तर्ह्य् एवं न स्यान् न त्व् एतद् अस्तीत्य् आह&mdash;सर्वे स-मनस इति । अतः सर्वेषां स-मनस्कत्वान् मनसि च सर्वार्थानां क्रमेण प्रवेशान् नात्यन्तादृष्ट-चरः कस्यापि कश्चिद् अर्थोऽस्तीत्य् अर्थः ॥६८॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> पुनर् आक्षिपति&mdash;नन्व् इति । रङ्कं दरिद्रम् । तत् उभयोरुभयत्वम् । इत्य् अर्थ इति । सर्वेषामर्थानां दृष्टानां श्रुतानां च वासनारूपेण स्थितत्वात्समनस्कस्य तन्नाद्भुतम् इति भावः । एकेनैव लिङ्गदेहेन परः सहस्रान्स्थूलदेहान्प्रविश्य कालभेदेनैक एवं यः को\ऽपि जीवः सर्वानेव विषयभोगान्भुङ्क्ते इत्य् आह&mdash;सर्व इति । समनसः सलिङ्गदेहा इति चक्रवर्ती ॥६८॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> एकेनैव लिङ्ग-देहेन परः सहस्रान् स्थूल-देहान् प्रविश्य काल-भेदेन एक एव यः कोऽपि जीवः सर्वान् एव विषय-भोगान् भुङ्क्ते इत्य् आह&mdash;सर्वे इति । समनसः स-लिङ्ग-देहाः ॥६८॥</p>
<hr>
<p><strong>॥ ४.२९.६९ ॥</strong></p>
<p><strong>सत्त्वैक-निष्ठे मनसि भगवत्-पार्श्व-वर्तिनि ।</strong><br>
तमश् चन्द्रमसीवेदम् उपरज्यावभासते ॥**</p>
<p><strong>श्रीधर-स्वामी (भावार्थ-दीपिका) :</strong> तद् एवं सर्वैर् अपि सर्वेऽर्थाः क्रमेण दृश्यन्त इत्य् उक्तम्, इदानीं युगपद् अपि सर्व-दर्शनं कदाचिद् भवतीत्य् आह । सत्त्वैक-निष्ठे भगवत्-पार्श्व-वर्तिनि भगवद्-ध्यान-परे मनसीदं विश्वम् उपरज्य संयोगम् इव प्राप्यावभासते । प्रतीत्य् अनर्हस्यापि कदाचित् प्रतीतौ दृष्टान्तः, चन्द्रमस्य् उपरज्य तमो राहुर् इव । तद् इदं शुद्धे मनसि सर्व-विषय-स्फुरणं योगि-प्रत्यक्षम् इति प्रसिद्धम् ॥६९॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> सत्त्वे शुद्धसत्त्वे । चिद्विभूतावेव निष्ठा स्थितिर् यस्य तथाभूते मनसि यथा भगवान्विश्वं पश्यति तथा तदिच्छावशात्तद्भक्तो\ऽपि पश्यति यथा व्रजेश्वरी मृद्भक्षणलीलायाम् इति ॥६९॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> तद् एवं सर्वैर् अपि सर्वेऽर्थाः क्रमेण दृश्यन्त इत्य् उक्तम्। इदानीं युगपद् अपि सर्व-दर्शनं कदाचिद् भवतीत्य् आह&mdash;सत्त्वे शुद्ध-सत्त्वे चिद्-विभूताव् एव एका निष्ठा नितरां स्थितिर् यस्य तयाभावे मनसि भगवत्-पार्षद्-वर्तिनि सति इदं विश्वम् उपरज्य संयोगम् इव प्राप्यावभासते भगवान् यथा विश्वं पश्यति तदा त्वद्-इच्छा-वशात् त्वद्-भक्तोऽपि पश्यति, यथा व्रजेश्वरी मृद्-भक्षण-लीलायाम् इत्य् अर्थः । प्रतीत्य्-अनर्हस्यापि कदाचित् प्रतीतौ दृष्टान्तः&mdash;चन्द्रमस्य् उपरज्य तमो राहुर् इव ॥६९॥</p>
<hr>
<p><strong>॥ ४.२९.७० ॥</strong></p>
<p><strong>नाहं ममेति भावोऽयं पुरुषे व्यवधीयते ।</strong><br>
यावद् बुद्धि-मनो-\ऽक्षार्थ- गुण-व्यूहो ह्य् अनादिमान् ॥**</p>
<p><strong>श्रीधर-स्वामी (भावार्थ-दीपिका) :</strong> तद् एवं स्थूल-देह-नाशेऽपि लिङ्ग-देहस्यानाशाद् अन्यः कर्ता भोक्तेति दोषो नास्तीत्य् उक्तम् । तत्रैव शङ्कते, ननु लिङ्ग-देहस्य स्थूल-देह-द्वारेणैव कर्तृत्व-भोक्तृत्वे न तु केवलस्य । तत्र कदाचित् स्थूल-देहाभावे जीवस्य कर्तृत्व-भोक्तृत्वाभावान् मुक्तिः प्रसज्येत तत्राह । अहं ममेति भावः स्थूल-देह-संबन्धः पुरुषे जीवे न व्यवधीयते न विच्छिन्नो भवति । किं-पर्यन्तम् ? बुद्ध्य्-आदीनां व्यूहः परिणामो लिङ्गं यावद् अस्ति । अनादिमान् अनादिः सन् ॥७०॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> नन्वयं कदारभ्य प्रवृत्तस् तत्राह अनादिमान् अविज्ञातादिकालः ॥७०॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> तद् एवं स्थूल-देह-नाशेऽपि लिङ्ग-देहस्यानाशात् कर्तान्यो भोक्तेति दोषो नास्तीत्य् उक्तम् । तथैवं शङ्कते, ननु लिङ्ग-देहस्य स्थूल-देह-द्वारेणैव कर्तृत्व-भोक्तृत्वे दृश्येते, न तु केवलस्य । तत्र कदाचित् स्थूल-देहाभावे जीवस्य कर्तृत्व-भोक्तृत्वाभावान् मुक्तिः प्रसज्येत ? तत्राह&mdash;नाहम् इति । अहं ममेति भावः स्थूल-देह-संबन्धः, पुरुषे जीवे न व्यवधीयते न विच्छिन्नो भवति । किं-पर्यन्तम् ? बुद्धि-मनोऽक्षार्थ-रूपो गुण-व्यूहो गुण-परिणामो लिङ्गं यावद् अस्ति । नन्व् अयं कदारभ्य प्रवृत्तः ? तत्राह&mdash;अनादिमान् अविज्ञातादि-कालः ॥७०॥</p>
<hr>
<p><strong>॥ ४.२९.७१ ॥</strong></p>
<p><strong>सुप्ति-मूर्च्छोपतापेषु प्राणायन-विघाततः ।</strong><br>
नेहतेऽहम् इति ज्ञानं मृत्यु-प्रज्वारयोर् अपि ॥**</p>
<p><strong>श्रीधर-स्वामी (भावार्थ-दीपिका) :</strong> स्वापादाव् अहङ्काराद्य्-अभावात् तद् विच्छेदम् आशङ्क्याह द्वाभ्याम् । सुप्त्य्-आदिषु उपताप इष्ट-वियोगादि-दुःखम् । तेष्व् अहम् इति ज्ञानम् अहङ्कारो नेहते न प्रकाशते । प्राणायनानाम् इन्द्रियाणां विघातात् । इन्द्रियैर् इदं कारास् पद-वस्तु-ग्रहने ह्य् अहङ्कारः स्फुरति नान्यथेत्य् अर्थः ॥७१॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> ननु लिङ्ग-देह-सद्-भावे एव परः-सहस्राणां स्थूल-देहानां नाश उद्भवश् च यथा भवति, तथा स्थूल-देह-सद्-भावेऽपि प्रति सुषुप्तिः सूक्ष्म-देहानां नाशं सुषुप्त्य्-अन्ते चोद्भवं च कथं न ब्रूमः ? तत्राह&mdash;सुप्तीति द्वाभ्याम् । उपताप इष्ट-वियोगादि-दुःखम् । सुप्तादिषु प्राणानाम् अयनम् इन्द्रियेषु सञ्चलनं तस्य विघातात् विघात-जन्याद् इन्द्रियाणां स्व-स्व-व्यापारसामर्थ्यात् अहम् इति ज्ञानम् अहङ्कारो नेहते न प्रकाशते । तत्र सुषुप्तौ मन-आदि-सर्वेन्द्रियेषु प्राण-सञ्चारणाभावः स्वप्ने बहिर्-ज्ञानेन्द्रियेष्व् एवेति ज्ञेयम् । मृत्यु-प्रज्वाराभ्याम् जनिते कष्टेऽपि सुषुप्त्य्-आदिषु यथा पूर्वं विघाताधिक्यं, न तु लिङ्गस्याभावः ॥७१॥</p>
<hr>
<p><strong>॥ ४.२९.७२ ॥</strong></p>
<p><strong>गर्भे बाल्येऽप्य् अपौष्कल्याद् एकादश-विधं तदा ।</strong><br>
लिङ्गं न दृश्यते यूनः कुह्वां चन्द्रमसो यथा ॥**</p>
<p><strong>श्रीधर-स्वामी (भावार्थ-दीपिका) :</strong> अपौष्कल्याद् असंपूर्णत्वात् प्राणायनानाम् इति शेषः । यूनस् तरुणस्य यद् एकादश-विधम् एकादशेन्द्रियैः स्फुटं लिङ्गम् अहङ्करणं तन् न दृश्यते गर्भादाव् इति । सतोऽप्य् अनभिव्यक्तौ दृष्टान्तः, कुह्वाम् अमावास्यायां चन्द्रमसो लिङ्गं रूपम् इव ॥७२॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> ननु लिङ्गदेहसद्भाव एव परः सहस्राणां स्थूलदेहानां नाश उद्भवश् च यथा भवति तथा स्थूलदेहसद्भावे\ऽपि प्रतिसुषुप्ति सूक्ष्मदेह नाशं सुषुप्यन्ते तदुद्भवं च कथं न ब्रूम इत्य् अभिप्रेत्याह&mdash;स्वापादाव् इति । इत्य् अर्थ इति । स्वापादाविन्द्रियाणां सन्नत्वान्न तथा स्फुरणं न तु लिङ्गाभावेनेति भावः । चक्रवर्ती&mdash;प्राणानामयनं देहेन्द्रियेषु संचलनं तस्य विघातात् विघातजन्यादिन्द्रियाणां स्वस्वव्यापारासामर्थ्यादहम् इति ज्ञानमहममुक इति ज्ञानं तत्र सुषुप्तौ मनआदिसर्वेंद्रियेषु प्राणसंचारणाभावः । स्वप्ने बहिर्ज्ञानेन्द्रियेष्वेवेति ज्ञेयम् । मृत्युप्रज्वाराभ्यां जनितकष्टे\ऽपि सुषुप्त्यादिषु यथापूर्वं विधाताधिक्यं न तु लिङ्गाभावः ॥७१-७२॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> अपौष्कल्याद् असम्पूर्णत्वात् इन्द्रियायतानानाम् इति शेषः । यूनस् तरुणस्य यद् एकादश-विधम् एकादशेन्द्रियैः स्फुटं लिङ्ग-देहम् अहङ्कार-कारणं, तन् न दृश्यते । सतोऽप्य् अनभिव्यक्तौ दृष्टान्तः, कुह्वाम् अमावास्यायां चन्द्रमसो लिङ्गं रूपम् इव ॥७२॥</p>
<hr>
<p><strong>॥ ४.२९.७३ ॥</strong></p>
<p><strong>अर्थे ह्य् अविद्यमानेऽपि संसृतिर् न निवर्तते ।</strong><br>
ध्यायतो विषयान् अस्य स्वप्नेऽनर्थागमो यथा ॥**</p>
<p><strong>श्रीधर-स्वामी (भावार्थ-दीपिका) :</strong> तस्माद् अहङ्कारास् पदस्य स्थूल-देहस्याविच्छेदाद् वस्तु-भूतार्थाभावेऽपि संसृति-निवृत्तिर् नास्तीत्य् आह&mdash;अर्थे हीति ॥७३॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> यतो लिङ्गदेहस्य नाशो नास्ति तस्माद्धेतोः । वस्तुभूतार्थाभावे\ऽपि सत्यत्वाभावे\ऽपि । विश्वनाथः&mdash;एवं सुषुप्त्यादिषु लिङ्गस्य विघात एव न त्वभावः । ये तु सुषुप्तिप्रलययोर्लिङ्गस्य प्रकृतौ लयादभावमाहुस्तन्मते\ऽपि जीवस्य न मुक्तिः, किन्तु संसार एवेति सदृष्टान्तम् आह&mdash;अर्थे लिङ्गशरीरे विषयध्यानादनिवृत् तस्य पुंसः स्वप्ने विषयाभावे\ऽपि विषयग्रहण-रूपस्यानर्थस्य यथागमनं तथैव सुषुप्तौ लिङ्गलये\ऽप्य् अविद्यातत्संस्काराणामनपगमात् मुक्तिर्न किन्तु संसार एवेत्य् अर्थः ॥७३॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> एवं सुषुप्त्य्-आदिषु लिङ्गस्य विघात एव, न त्व् अभावः । ये च सुषुप्ति-प्रलययोर् लिङ्गस्य प्रकृतौ लयाद् अभावम् आहुस् तन्-मतेऽपि जीवस्य तदा न मुक्तिः, किन्तु संसार एवेति स-दृष्टान्तम् आह&mdash;अर्थे लिङ्ग-शरीरे विषय-ध्यानाद् अनिवृत् तस्य पुंसः स्वप्ने विषयाभावेऽपि विषय-ग्रहण-रूपस्यानर्थस्य यथा आगमनं, तथैव सुषुप्तौ लिङ्ग-लयेऽपि अविद्या-तत्-संस्काराणाम् अनपगमात् न मुक्तिः, किन्तु संसार एवेत्य् अर्थः ॥७३॥</p>
<hr>
<p><strong>॥ ४.२९.७४ ॥</strong></p>
<p><strong>एवं पञ्च-विधं लिङ्गं त्रि-वृत् षोडश विस्तृतम् ।</strong><br>
एष चेतनया युक्तो जीव इत्य् अभिधीयते ॥**</p>
<p><strong>मध्वाचार्यः (भागवत-तात्पर्यम्) :</strong></p>
<blockquote>
<p>प्राणेन्द्रियान्तः-करण-भेदेन त्रिविधं मतम् । &gt;
पञ्च पञ्चैव ते सर्वे प्राणा बुद्धीन्द्रियाणि च ॥ &gt;
कर्मेन्द्रियाणि च तथा तस्मात् पञ्च-विधं स्मृतम् । &gt;
लिङ्गं षोडशकं प्राहुर् मनसा सह तत् पुनः ॥ इति ब्राह्मे &gt; ॥७४॥</p></blockquote>
<hr>
<p><strong>श्रीधर-स्वामी (भावार्थ-दीपिका) :</strong> यावल् लिङ्गं स्थूल-देहाविच्छेदात् संसारानिवृत्तिर् इत्य् एतत् प्रपञ्चयति&mdash;एवम् इति सार्धैस् त्रिभिः । पञ्च-विधं पञ्च-तन्-मात्रात्मकम् । त्रि-वृत् त्रि-गुणम् । षोडश-विकारात्मना विस्तृतम् ॥७४॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> लिङ्गशरीरम् एव किं तत्राह&mdash;एवम् इति । पञ्च प्राणा विधा विदधतश् चेष्टां कुर्वन्तो यत्र तद् इति वा । त्रिगुणं त्रिगुणकार्यं त्रिभिर्वर्त्तत इति त्रिवृत् एकादशेन्द्रिय-पञ्च-तन्मात्रैः षोडश-विकारात्मना चेतनया बुद्ध्या चिदाभासेन वा प्रतिपज् ज्ञप्ति-चेतनाः इत्य् अमरः । यद्वा&mdash;प्राणेन्द्रियान्तःकरण-भेदेन त्रिवृत् त्रिविधं&mdash;</p>
<blockquote>
<p>प्राणेन्द्रियान्तःकरण-भेदेन त्रिविधं मतम् । &gt;
पञ्च पञ्चैव ते सर्वे प्राणा बुद्धीन्द्रियाणि वा ॥ &gt;
कर्मेन्द्रियाणि च तथा तस्मात् पञ्च-विधं स्मृतम् । &gt;
लिङ्गं षोडशकं प्राहुर् बुद्ध्या च मनसा सह ॥</p></blockquote>
<p>इति टीकान्तरोक्तेः । जीवः जीवोपाधिः ॥७४॥</p>
<hr>
<p><strong>जीव-गोस्वामी (क्रम-सन्दर्भः) :</strong> चेतनया जीवाख्य-चिच्-छक्ति-विशेषेण जीवो व्यावहारिकः ॥७४॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> लिङ्ग-शरीरम् एव किम् ? तत्राह&mdash;एवम् इति । पञ्च-विधं पञ्च-प्राणा विधा विदधतश् चेष्टां कुर्वन्तो यत्र तत् । त्रिवृत् त्रि-गुणं षोडश-विकारात्मनो विस्तृतं जीवो लिङ्ग-देहः ॥७४॥</p>
<hr>
<p><strong>॥ ४.२९.७५ ॥</strong></p>
<p><strong>अनेन पुरुषो देहान् उपादत्ते विमुञ्चति ।</strong><br>
हर्षं शोकं भयं दुःखं सुखं चानेन विन्दति ॥**</p>
<p><strong>वंशीधरः (भावार्थ-दीपिका-प्रकाशः) :</strong> अनेन लिङ्ग-देहेन पुरुषो जीवः देहान् स्थूलान् ॥७५॥</p>
<hr>
<p><em>न कतमेनापि व्याख्यातम्।</em></p>
<hr>
<p><strong>॥ ४.२९.७६-७७ ॥</strong><sup id="fnref:8"><a href="#fn:8" class="footnote-ref" role="doc-noteref">8</a></sup></p>
<p><strong>यथा तृण-जलूकेयं नापयात्य् अपयाति च ।</strong></p>
<p><strong>न त्यजेन् म्रियमाणोऽपि प्राग्-देहाभिमतिं जनः ॥</strong></p>
<p><strong>यावद् अन्यं न विन्देत व्यवधानेन कर्मणाम् ।</strong><br>
मन एव मनुष्येन्द्र भूतानां भव-भावनम् ॥**</p>
<p><strong>श्रीधर-स्वामी (भावार्थ-दीपिका) :</strong> अन्यं देहम् । कर्मणां प्राग् देहारम्भकाणां व्यवधानेन विच्छेदेन समाप्त्या । प्रकरणार्थम् उपसंहरति&mdash;मन एवेति । भव-भावनं संसार-हेतुः ॥७६॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> अत्राशङ्कते नन्विति&mdash;अदेहता मुक्तिः । तृणजलौका कीटविशेषः । क्वचिज्जलूकेति पाठः । कर्मणामुत्तरदेहारंभकाणां विशेषतो धारणेन यद्वा&mdash;कर्मणां प्राचीनानां सत्त्वेन भगवत्प्रसादमन्तरेण विनाशानुपपत्तेः सर्वदेहवियोगासंभवे मुक्त्य्-अभाव इति भावः ॥ मनुष्येंद्रेति । मनुष्यस्यापि देहान्तरापेक्षयाधिकज्ञानवत्त्वेनैतद्विचारे सामर्थ्यं भवति तव तु मनुष्येन्द्रत्वात्कथं न भवेद् इति भावः ॥७६-७७॥</p>
<hr>
<p><strong>जीव-गोस्वामी (क्रम-सन्दर्भः) :</strong> यथेति सार्धकम् । नन्व् एकं देहं विसृज्य देहान्तर-प्रवेशात् पूर्वं विदेहता स्याद् एवेत्य् अत आह&mdash;यथेति । नापयाति पूर्व-तृणस्यात्यागात् । अपयाति च तृणान्तर-धारणात् । तथा प्राग् देहाभिमतिं न त्यजेन् म्रियमाणोऽपि ॥७६॥ मन इत्य् अर्धकम् ॥७७॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> देह-त्याग-देहान्तर-प्रवेशयोर् मध्य-क्षणेऽप्य् अभिमानाविच्छेदम् आह&mdash;यथेति । नापयाति पूर्व-तृणस्यात्यागात् अपयाति च तृणान्तर-धारणात्, कर्मणाम् उत्तर-देहारम्भकाणां, व्यवधानेन विशेषतो धारणेन । प्रकरणम् उपसंहरति&mdash;मन एवेति । भव-भावनं संसार-हेतुः ॥७६-७७॥</p>
<hr>
<p><strong>॥ ४.२९.७८ ॥</strong></p>
<p><strong>यदाक्षैश् चरितान् ध्यायन् कर्माण्य् आचिनुतेऽसकृत् ।</strong><br>
सति कर्मण्य् अविद्यायां बन्धः कर्मण्य् अनात्मनः ॥**</p>
<p><strong>श्रीधर-स्वामी (भावार्थ-दीपिका) :</strong> कथं सति ? तद् आह&mdash;यदेति । चरितान् उपभुक्तान् । यतः कर्मणि सति । नन्व् असङ्गस्य कुतः कर्म ? तत्राह । अविद्यायां सत्याम् अनात्मनो देहादेः कर्मणि बन्धो भवति ॥७८॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> कथं सति केन प्रकारेण मनसि सति कीदृशे मनसि सति संसारो भवतीत्य् अर्थः । तद्वन्धहेतुत्वम् अक्षैरिन्द्रियैः । असकृदभीक्ष्णम् । आचिनुते करोति । यतो हेतोः कर्मण्येकस्मिन्नपि बीज-रूपे स्थिते सति । अत्राक्षिपति&mdash;नन्व् इति । अविद्यायां विषयेच्छारूपायां कर्मणि बन्ध आसक्तिर्भवति यया संमोहितो जीवः इत्याद्युक्तेः ॥७८॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> केन प्रकारेणेत्य् अत आह&mdash;यदेति । चरितान् उपभुक्तान् पदार्थान् यतः कर्मणि एकस्मिन्न् अपि बीज-रूपे स्थिते सति अविद्यायां सत्याम् अनात्मनो देहादेः कर्मणि बन्धो भवति ॥७८॥</p>
<hr>
<p><strong>॥ ४.२९.७९ ॥</strong><sup id="fnref:9"><a href="#fn:9" class="footnote-ref" role="doc-noteref">9</a></sup></p>
<p><strong>अतस् तद् अपवादार्थं भज सर्वात्मना हरिम् ।</strong></p>
<p><strong>पश्यंस् तद्-आत्मकं विश्वं स्थित्य्-उत्पत्त्य्-अप्यया यतः ॥</strong></p>
<p><strong>श्रीधर-स्वामी (भावार्थ-दीपिका) :</strong> विश्व-स्थित्य्-आदयो यतो हरेर् भवन्ति ॥७९॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> यतो\ऽविद्यासंबन्ध एव बन्धहेतुस्ततो हेतोः । तदपवादार्थमविद्यानिवृत्तये । सर्वात्मना सर्वभावेन अनर्थोपशमं साक्षाद्यतो भक्तिरधोक्षजे इत्य् उक्तेः । तदात्मकं तद्रूपं भयं द्वितीयाभिनिवेशतः स्यात् इत्य् उक्तेः ॥७९॥</p>
<hr>
<p><strong>जीव-गोस्वामी (क्रम-सन्दर्भः) :</strong> अविद्यायां सत्याम् इति यया सम्मोहितो जीवः [भा।पु।१.७.१०] इति न्यायेन सङ्गमनीयम् । अतस् तद्-अपवादार्थम् इत्य् अत्र भयं द्वितीयाभिनिवेशतः स्याद् ईशाद् अपेतस्य [भा।पु। ११.२.५५] इत्य्-आदिकम् उपजीव्यम् ॥७९॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> <em>न व्याख्यातम्।</em></p>
<hr>
<p><strong>॥ ४.२९.८० ॥</strong></p>
<p><strong>मैत्रेय उवाच&mdash;</strong></p>
<p><strong>भागवत-मुख्यो भगवान् नारदो हंसयोर् गतिम् ।</strong><br>
प्रदर्श्य ह्य् अमुम् आमन्त्र्य सिद्ध-लोकं ततोऽगमत् ॥**</p>
<p><strong>श्रीधर-स्वामी (भावार्थ-दीपिका), विश्वनाथ-चक्रवर्ती (सारार्थ-दर्शिणी) :</strong> हंसयोर् जीवेश्वरयोः ॥८०॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> गतिं सच्चिदानन्दलक्षणाम् । अमुं प्राचीनबर्हिषम्, सिद्धलोकं ब्रह्मलोकम् । तत उपदेशानन्तरम् । वर्णाधिक्यमाद्यपादे छान्दसम् ॥८०॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>॥ ४.२९.८१ ॥</strong></p>
<p><strong>प्राचीनबर्ही राजर्षिः प्रजा-सर्गाभिरक्षणे ।</strong><br>
आदिश्य पुत्रान् अगमत् तपसे कपिलाश्रमम् ॥**</p>
<p><strong>श्रीधर-स्वामी (भावार्थ-दीपिका) :</strong> पुत्रान् आदिश्येति पुत्राणाम् आदेशं मन्त्रिणाम् अग्रे कथयित्वा । (कपिलाश्रमं गङ्गा-सागर-सङ्गमम्) ॥८१॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> प्रजासर्गश् च सन्तत्युत्पादनमभिरक्षणं प्रजापालनं चेति द्वन्द्वैक्यम् । यद्वा&mdash;प्रजाया ब्राह्मणादिरुपायाः सर्गस्य स्वभावस्य शमदमादेरभिरक्षणे स्थापने तत्परिपन्थिनिरासेनेति शेषः ॥८१॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> पुत्रान् आदिश्येति पुत्राणाम् आदेशं मन्त्रिणाम् अग्रे कथयित्वा पुत्राणां तदा तत्रानागमनात् ॥८१॥</p>
<hr>
<p><strong>॥ ४.२९.८२ ॥</strong></p>
<p><strong>तत्रैकाग्र-मना धीरो गोविन्द-चरणाम्बुजम् ।</strong><br>
विमुक्त-सङ्गोऽनुभजन् भक्त्या तत्-साम्यताम् अगात् ॥**</p>
<p><strong>श्रीधर-स्वामी (भावार्थ-दीपिका) :</strong> <em>न व्याख्यातम्।</em></p>
<hr>
<p><strong>वंशीधरः (भावार्थ-दीपिका-प्रकाशः) :</strong> तत्र कपिलाश्रमे । तत्साम्यतां तत्पार्षदत्वम् ॥८२॥</p>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> तत्-साम्यतां पार्षदत्वम् ॥८२॥</p>
<hr>
<p><strong>जीव-गोस्वामी (क्रम-सन्दर्भः) :</strong> तत्-साम्यतां तत्-सारूप्यम् ॥८२॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> साम्यतां साम्यं सारूप्यम् ॥८२॥</p>
<hr>
<p><strong>॥ ४.२९.८३ ॥</strong></p>
<p><strong>एतद् अध्यात्म-पारोक्ष्यं गीतं देवर्षिणानघ ।</strong><br>
यः श्रावयेद् यः शृणुयात् स लिङ्गेन विमुच्यते ॥**</p>
<p><strong>वंशीधरः (भावार्थ-दीपिका-प्रकाशः) :</strong> एतत् उपाख्यानम् । अध्यात्मस्य जीवस्य । पारोक्ष्यं परोक्षतया वर्णनं पुरंजनराज-रूपतया कथनम् । अनघेति तव त्वविद्यालक्षणो\ऽघो नास्त्यप्यन्येषां तन्निवर्तकस्त्वम् इत्य् आह&mdash;लिङ्गेन । लिङ्गयति प्रकाशयति संसारम् इति लिङ्गमज्ञानं तेन त्यज्यते जीवन्मुक्तो भवतीति भावः ॥८३॥</p>
<hr>
<p><em>न कतमेनापि व्याख्यातम्।</em></p>
<hr>
<p><strong>॥ ४.२९.८४ ॥</strong></p>
<p><strong>एतन् मुकुन्द-यशसा भुवनं पुनानं</strong></p>
<p><strong>देवर्षि-वर्य-मुख-निःसृतम् आत्म-शौचम् ।</strong></p>
<p><strong>यः कीर्त्यमानम् अधिगच्छति पारमेष्ठ्यं</strong></p>
<p><strong>नास्मिन् भवे भ्रमति मुक्त-समस्त-बन्धः ॥</strong></p>
<p><strong>श्रीधर-स्वामी (भावार्थ-दीपिका) :</strong> आत्म-शौचं मनः-शोधकम् । पारमेष्ठ्यं सर्वोत्कृष्ट-फल-दम् ॥८४॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> मुकुन्दयशसा कर्मादिभ्यो भक्त्युत्कर्षवर्णनेन तस्मिन्महन्मुखरिता मधुभिच्चरित्रम् इत्य्-आदिना व्यंजितेन वा । पारमेष्ठ्यं परमेष्ठिकर्म परमेष्ठिनाप्येतन्नित्यं कीर्त्यत इत्य् अर्थः । यद्वा&mdash;परमेष्ठिनः सर्वोत्कृष्टलोकवासिनो हरेर्ज्ञप्तौ साधनं पारमेष्ठ्यमधिगच्छति गुरोः सकाशाज्जानाति यस्मिञ्जन्मनि जानाति अस्मिन्न् इत्य् अर्थः । तथा च संसारभ्रम एवानेन निवार्यते न बन्ध इति मन्दाशङ्कां वारयति मुक्तेति । अस्मिन्प्रसिद्धे संसारे वा ॥८४॥</p>
<hr>
<p><strong>जीव-गोस्वामी (क्रम-सन्दर्भः) :</strong> मुकुन्द-यशसा । तस्मिन् महन्-मुखरिता इत्य् आदिना लक्षणेन तद्-यशो-महिम्ना ॥८४॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> एतद् उपाख्यानं मुकुन्द-यशसा कर्मादिभ्यो भक्त्य्-उत्कर्ष-रूपेण, तस्मिन् महन्-मुखरिता मधुभिच्-चरित्रेत्य्-आदिना व्यञ्जितेन वा । पारमेष्ठ्यं परमेष्ठिनः कर्म, परमेष्ठिनाप्य् एतन् नित्यं कीर्त्यत इत्य् अर्थः । तत्-कृतं वा ॥८४॥</p>
<hr>
<p><strong>॥ ४.२९.८५ ॥</strong></p>
<p><strong>अध्यात्म-पारोक्ष्यम् इदं मयाधिगतम् अद्भुतम् ।</strong><br>
एवं स्त्रियाश्रमः पुंसश् छिन्नोऽमुत्र च सम् ॥**</p>
<p><strong>श्रीधर-स्वामी (भावार्थ-दीपिका) :</strong> स्त्री बुद्धिस् तत् सहितस्याश्रमोऽहङ्कारश् छिन्नो भवति । अमुत्र कर्म-फल-भोगः कथम् इति संशयश् छिन्नः ॥८५॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> एतच्च शिष्टशिरोमणिना मैत्रेयेणाप्यधिगतत्वादन्यैरवश्यमधिगन्तव्यम् इति भावनाह मया मैत्रेयेण । गहनादद्भुतमिदं नारदेन प्राचीनबर्हिष उपदिष्टमध्यात्मपारोक्ष्यमधिकाद् गुरुमुखादधीतम् एव तुभ्यमुपदिष्टमतस्त्वयाप्यतिश्रद्वयाधीत्याभ्यसनीयम् इति शेषः । किं च अस्य फलमप्यद्भुतम् एवेत्याह&mdash;एवम् इति । एवमुक्तरीत्या पुंसः स्त्रिया बुद्ध्या सह वर्तमानस्य य आसमन्ताच्छमयति तापयति स्वसंबन्धिनमित्याश्रमोहङ्कारः ।</p>
<blockquote>
<p>अहङ्कारो भवेत्पुंसो निखिलानर्थकारणम् । &gt;
बुद्धिसङ्गादीशसङ्गिसङ्गात्स च निवर्तते ॥</p></blockquote>
<p>इत्य्-आदिपुराणोक्तेः । पक्षे गार्हस्थ्यलक्षणः । किञ्चाधिगन्तुः पुंसः पारलौकिकसंशयो\ऽप्य् अनेन निवर्तत इति भावः ॥८५॥</p>
<p>इति श्रीमद्-भागवत-भावार्थ-दीपिका-प्रकाशे चतुर्थ-स्कन्धे एकोनत्रिंशो\ऽध्यायः ॥२९॥</p>
<hr>
<p><strong>जीव-गोस्वामी (क्रम-सन्दर्भः) :</strong> स्त्रियाश्रय इति छान्दस इत्य् अङ्-आदेशः ॥८५॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> स्त्री-बुद्धिस् तत्-सहितस्याश्रयोऽहङ्कारः । पक्षे गार्हस्थ्य-लक्षणः, अमुत्र कर्म-फल-भोगः कथम् इति संशयश् च छिन्नः ॥८५॥</p>
<p>इति सारार्थ-दर्शिन्यां हर्षिण्यां भक्त-चेतसाम् ।</p>
<p>चतुर्थे एकोनत्रिंशोऽध्यायः सङ्गतः सङ्गतः सताम् ॥*॥</p>
<hr>
<p>इति श्रीमद्-भागवते महा-पुराणे ब्रह्म-सूत्र-भाष्ये पारमहंस्यं संहितायां वैयासिक्यां चतुर्थ-स्कन्धे</p>
<p>प्राचीनबर्हिर्-नारद-संवादो नाम</p>
<p>ऊनत्रिंशोऽध्यायः ।</p>
<p>॥ ४.२९ ॥</p>
<hr>
<p><strong>(४.३०)</strong></p>
<div class="footnotes" role="doc-endnotes">
<hr>
<ol>
<li id="fn:1">
<p>च्फ़्। ४.२५.५५।&#160;<a href="#fnref:1" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:2">
<p>संवत्सर-वयो-गतिः इति श्रीधर-धृत-पाठान्तरम्।
संवत्सर-रयो गतिः इति विश्वनाथः।&#160;<a href="#fnref:2" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:3">
<p>परिमृग्या परिसृत्या वेति क्वचित्।&#160;<a href="#fnref:3" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:4">
<p>परिमृग्येति पाठान्तरम् ।&#160;<a href="#fnref:4" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:5">
<p>शैव-दर्शन-कारिका स्पन्द-दीपिका-व्याख्या च ।&#160;<a href="#fnref:5" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:6">
<p>अत्र द्वौ श्लोकौ मध्व-संस्करणे दृष्टौ, यथा&mdash;</p>
<p>सर्वेषाम् एव जन्तूनां सततं देह-पोषणे ।</p>
<p>अस्ति प्रज्ञा समायत्ता को विशेषस् तदा नृणाम् ॥</p>
<p>लब्ध्वेहान्ते मनुष्यत्वं हित्वा देहाद्य्-असद्-ग्रहम् ।</p>
<p>आत्म-सृत्या विहायेदं जीवात्मा स विशिष्यते ॥&#160;<a href="#fnref:6" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:7">
<p>यस्य ब्रह्म च क्षत्रं च उभे भवत ओदनः ।</p>
<p>मृत्युर् यस्योपसेचनं क इत्था वेद यत्र सः ॥&#160;<a href="#fnref:7" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:8">
<p>मध्व-संस्करणे एतच्-छ्लोकस्य पूर्वे एतौ द्वौ श्लोकौ
दृश्येते&mdash;</p>
<p>भक्तिः कृष्णे दया जीवेष्व् अकुण्ठ-ज्ञानम् आत्मनि ।</p>
<p>यदि स्याद् आत्मनो भूयाद् अपवर्गस् तु संसृतेः ॥</p>
<p>अदृष्टं दृष्टवन् नङ्क्षेद् भूतं स्वप्नवद् अन्यथा ।</p>
<p>भूतं भवद् भविष्यच् च सुप्तं सर्व-रहो-रहः ॥</p>
<p>अत्र मध्व-भाष्यं, यथा&mdash;</p>
<p>देहादिव्यतिरेकेन चिद्-रूपोऽहम् इति स्फुटम् ।</p>
<p>सदैवानुभवो भक्तिर् विष्णौ तद्-दर्शनाद् अनु ।</p>
<p>यस्यासौ मुच्यते क्षिप्रं संसारान् नात्र संशयः ॥ इति
हरि-वंशेषु ॥</p>
<p>संसार-स्थम् इदं सर्वम् अनित्यत्वाद् वृथा यतः ।</p>
<p>अतः प्राहुः स्वप्न-समं प्राज्ञा जगद् इदं नृप ॥ इति
विष्णु-संहितायाम् ।</p>
<p>सुषुप्ति-स्वप्नयोश् चैव स्वर्ग-व्योम्नोस् तथैव च ।</p>
<p>अन्योऽन्य-नामतो ज्ञेया मनो-बुद्ध्योस् तथैव च ॥ इति
शब्द-निर्णये ॥</p>
<p>अतो भूतं भविष्यच् च स्वप्न इत्य् अर्थः । रहो ब्रह्म तथा
यज्ञः स्वः सत्यम् इति गीयते इति च ॥&#160;<a href="#fnref:8" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:9">
&#160;<a href="#fnref:9" class="footnote-backref" role="doc-backlink">&#x21a9;&#xfe0e;</a></li>
</ol>
</div>

  </div>
</article>


        

        



    <aside class="card border noPrint" id="section-tree-item-bhAgavatam_gauDIya-prastutiH_04_29_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/purANam_vaiShNavam/bhAgavatam/gauDIya-prastutiH/04/29/">२९ </a>
            <a data-toggle="collapse" href="#section-tree-item-body-bhAgavatam_gauDIya-prastutiH_04_29_md" role="button" aria-expanded="false" aria-controls="section-tree-item-body-bhAgavatam_gauDIya-prastutiH_04_29_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-bhAgavatam_gauDIya-prastutiH_04_29_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: २९</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/purANam_vaiShNavam/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/purANam_vaiShNavam/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/purANam_vaiShNavam/actions/workflows/build.yml"><img src="https://github.com/vishvAsa/purANam_vaiShNavam/actions/workflows/build.yml/badge.svg"> Built </a> on 2025 Aug 25 05:46:07 UTC. (<a href="http://google.com/search?q=05%3a46%3a07%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
