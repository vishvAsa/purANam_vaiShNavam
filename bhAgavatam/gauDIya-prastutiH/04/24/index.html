<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>पुराणे विश्वासटिप्पन्यः  | २४</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/purANam_vaiShNavam/bhAgavatam/gauDIya-prastutiH/04/24/" rel="alternate" type="application/rss+xml" title="पुराणे विश्वासटिप्पन्यः" />
    <link href="/purANam_vaiShNavam/bhAgavatam/gauDIya-prastutiH/04/24/" rel="feed" type="application/rss+xml" title="पुराणे विश्वासटिप्पन्यः" />

    <meta property="og:url" content="https://vishvAsa.github.io/purANam_vaiShNavam/bhAgavatam/gauDIya-prastutiH/04/24/">
  <meta property="og:site_name" content="पुराणे विश्वासटिप्पन्यः">
  <meta property="og:title" content="२४">
  <meta property="og:description" content="अथ चतुर्विंशोऽध्यायः
विषयः पृथु-वंशः, रुद्र-प्राचेतस-समागमः, रुद्र-गीतं च ।
॥ ४.२४.१ ॥
मैत्रेय उवाच—
विजिताश्वोऽधिराजासीत् पृथु-पुत्रः पृथु-श्रवाः ।
यवीयोभ्योऽददात् काष्ठा भ्रातृभ्यो भ्रातृ-वत्सलः ॥**
श्रीधर-स्वामी (भावार्थ-दीपिका) :
चतुर्-विंशे प्रपौत्रात् तु पृथोः प्राचीनबर्हिषः ।
प्रचेतसां जनिस्तेभ्यो रुद्र-गीतं च वर्ण्यते ॥
अधिराज आसीद् इत्य् अर्थः । यवीयोभ्यः कनिष्ठेभ्यः । काष्ठा दिशः ॥१॥
वंशीधरः (भावार्थ-दीपिका-प्रकाशः) : तन्मध्ये\ऽष्टसु मध्ये । पितुः प्राचीनबर्हिषः जनिरुत्पत्तिः । तेभ्यः प्रचेतोभ्यः । ज्ञानं महेश्वरादिच्छेन्मोक्षमिच्छेज्जनार्दनात् इत्यतो मोक्षसिद्धये रुद्राज्ज्ञानोपदेशप्रकारो ब्रह्मपदयोग्यानामृजूनां देवानामुत्तमाधिकारित्वं चात्राध्याये वर्ण्यते । तत्रादावेतस्योपोद्धातम् आह—अधिराजो महाराजः । इत्य् अर्थ इति । सन्धिरत्रार्ष इति भावः । दिशस्तु ककुभः काष्टाः इत्य् अमरः । कनिष्ठे\ऽनुजो यवीयांश् च इति च ॥१॥">
  <meta property="og:locale" content="en_us">
  <meta property="og:type" content="article">
    <meta property="article:section" content="bhagavatam">

  <meta itemprop="name" content="२४">
  <meta itemprop="description" content="अथ चतुर्विंशोऽध्यायः
विषयः पृथु-वंशः, रुद्र-प्राचेतस-समागमः, रुद्र-गीतं च ।
॥ ४.२४.१ ॥
मैत्रेय उवाच—
विजिताश्वोऽधिराजासीत् पृथु-पुत्रः पृथु-श्रवाः ।
यवीयोभ्योऽददात् काष्ठा भ्रातृभ्यो भ्रातृ-वत्सलः ॥**
श्रीधर-स्वामी (भावार्थ-दीपिका) :
चतुर्-विंशे प्रपौत्रात् तु पृथोः प्राचीनबर्हिषः ।
प्रचेतसां जनिस्तेभ्यो रुद्र-गीतं च वर्ण्यते ॥
अधिराज आसीद् इत्य् अर्थः । यवीयोभ्यः कनिष्ठेभ्यः । काष्ठा दिशः ॥१॥
वंशीधरः (भावार्थ-दीपिका-प्रकाशः) : तन्मध्ये\ऽष्टसु मध्ये । पितुः प्राचीनबर्हिषः जनिरुत्पत्तिः । तेभ्यः प्रचेतोभ्यः । ज्ञानं महेश्वरादिच्छेन्मोक्षमिच्छेज्जनार्दनात् इत्यतो मोक्षसिद्धये रुद्राज्ज्ञानोपदेशप्रकारो ब्रह्मपदयोग्यानामृजूनां देवानामुत्तमाधिकारित्वं चात्राध्याये वर्ण्यते । तत्रादावेतस्योपोद्धातम् आह—अधिराजो महाराजः । इत्य् अर्थ इति । सन्धिरत्रार्ष इति भावः । दिशस्तु ककुभः काष्टाः इत्य् अमरः । कनिष्ठे\ऽनुजो यवीयांश् च इति च ॥१॥">
  <meta itemprop="wordCount" content="10549">
  <meta name="twitter:card" content="summary">
  <meta name="twitter:title" content="२४">
  <meta name="twitter:description" content="अथ चतुर्विंशोऽध्यायः
विषयः पृथु-वंशः, रुद्र-प्राचेतस-समागमः, रुद्र-गीतं च ।
॥ ४.२४.१ ॥
मैत्रेय उवाच—
विजिताश्वोऽधिराजासीत् पृथु-पुत्रः पृथु-श्रवाः ।
यवीयोभ्योऽददात् काष्ठा भ्रातृभ्यो भ्रातृ-वत्सलः ॥**
श्रीधर-स्वामी (भावार्थ-दीपिका) :
चतुर्-विंशे प्रपौत्रात् तु पृथोः प्राचीनबर्हिषः ।
प्रचेतसां जनिस्तेभ्यो रुद्र-गीतं च वर्ण्यते ॥
अधिराज आसीद् इत्य् अर्थः । यवीयोभ्यः कनिष्ठेभ्यः । काष्ठा दिशः ॥१॥
वंशीधरः (भावार्थ-दीपिका-प्रकाशः) : तन्मध्ये\ऽष्टसु मध्ये । पितुः प्राचीनबर्हिषः जनिरुत्पत्तिः । तेभ्यः प्रचेतोभ्यः । ज्ञानं महेश्वरादिच्छेन्मोक्षमिच्छेज्जनार्दनात् इत्यतो मोक्षसिद्धये रुद्राज्ज्ञानोपदेशप्रकारो ब्रह्मपदयोग्यानामृजूनां देवानामुत्तमाधिकारित्वं चात्राध्याये वर्ण्यते । तत्रादावेतस्योपोद्धातम् आह—अधिराजो महाराजः । इत्य् अर्थ इति । सन्धिरत्रार्ष इति भावः । दिशस्तु ककुभः काष्टाः इत्य् अमरः । कनिष्ठे\ऽनुजो यवीयांश् च इति च ॥१॥">
<script type="text/javascript">
    
    let baseURL = "https:\/\/vishvAsa.github.io\/purANam_vaiShNavam\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/purANam_vaiShNavam\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/purANam_vaiShNavam\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/purANam_vaiShNavam\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/purANam_vaiShNavam\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvya\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/purANam_vaiShNavam\/bhAgavatam\/gauDIya-prastutiH\/04\/24\/".replace(basePath, "/");
  pageVars.pageParams = {};
  pageVars.pageSource = "bhAgavatam\/gauDIya-prastutiH\/04\/24.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/purANam_vaiShNavam/webpack_dist/uiLib-bundle.js"></script>







    <link rel="stylesheet" href="/purANam_vaiShNavam/webpack_dist/uiLib.css">
<link rel="stylesheet" href="/purANam_vaiShNavam/css/uiLibPrint.css" media="print" >
<link rel="stylesheet" href="/purANam_vaiShNavam/css/fonts.css" >
<link rel="stylesheet" href="/purANam_vaiShNavam/css/@fortawesome/fontawesome-free/css/solid.min.css">

<link rel="stylesheet" href="/purANam_vaiShNavam/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/24/" />
<link rel="alternate" hreflang="sa-Deva" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/24/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/24/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/24/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/24/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/24/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/24/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/24/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/24/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/24/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/24/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/24/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/24/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/24/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/24/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/24/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/24/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/24/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/24/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/24/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/24/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/24/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/24/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/24/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/24/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/24/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/24/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/24/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/24/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/24/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/24/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/24/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/24/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/24/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/24/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/24/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/24/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/24/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/24/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/24/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/24/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/24/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/24/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/24/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/purANam_vaiShNavam/bhAgavatam/gauDIya-prastutiH/04/24/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">पुराणे विश्वासटिप्पन्यः <br/> २४</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/purANam_vaiShNavam/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="२४">२४</h1>
    
    <a id="editLink" class="btn btn-primary noPrint"  href="https://github.com/vishvAsa/purANam_vaiShNavam/edit/content/bhAgavatam/gauDIya-prastutiH/04/24.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <p><strong>अथ चतुर्विंशोऽध्यायः</strong></p>
<details><summary>विषयः</summary>
<p>पृथु-वंशः, रुद्र-प्राचेतस-समागमः, रुद्र-गीतं च ।</p>
</details>
<p><strong>॥ ४.२४.१ ॥</strong></p>
<p><strong>मैत्रेय उवाच&mdash;</strong></p>
<p><strong>विजिताश्वोऽधिराजासीत् पृथु-पुत्रः पृथु-श्रवाः ।</strong><br>
यवीयोभ्योऽददात् काष्ठा भ्रातृभ्यो भ्रातृ-वत्सलः ॥**</p>
<p><strong>श्रीधर-स्वामी (भावार्थ-दीपिका) :</strong></p>
<p>चतुर्-विंशे प्रपौत्रात् तु पृथोः प्राचीनबर्हिषः ।</p>
<p>प्रचेतसां जनिस्तेभ्यो रुद्र-गीतं च वर्ण्यते ॥</p>
<p><strong>अधिराज आसीद्</strong> इत्य् अर्थः । <strong>यवीयोभ्यः</strong> कनिष्ठेभ्यः । <strong>काष्ठा</strong> दिशः ॥१॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> तन्मध्ये\ऽष्टसु मध्ये । पितुः प्राचीनबर्हिषः जनिरुत्पत्तिः । तेभ्यः प्रचेतोभ्यः । ज्ञानं महेश्वरादिच्छेन्मोक्षमिच्छेज्जनार्दनात् इत्यतो मोक्षसिद्धये रुद्राज्ज्ञानोपदेशप्रकारो ब्रह्मपदयोग्यानामृजूनां देवानामुत्तमाधिकारित्वं चात्राध्याये वर्ण्यते । तत्रादावेतस्योपोद्धातम् आह&mdash;अधिराजो महाराजः । इत्य् अर्थ इति । सन्धिरत्रार्ष इति भावः । दिशस्तु ककुभः काष्टाः इत्य् अमरः । कनिष्ठे\ऽनुजो यवीयांश् च इति च ॥१॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong></p>
<p>पृथोः प्रपौत्रात् प्राचीनबर्हिषो ये प्रचेतसः ।</p>
<p>चतुर्विंशे रुद्र-गीतं त आपुर् इति कीर्त्यते ॥ओ॥</p>
<p><strong>अधिराजा</strong> अधिराजः । <strong>यवीयोभ्यः</strong> स्वक-निष्ठेभ्यः ॥१ ॥</p>
<hr>
<p><strong>॥ ४.२४.२ ॥</strong></p>
<p><strong>हर्यक्षायादिशत् प्राचीं धूम्रकेशाय दक्षिणाम् ।</strong><br>
प्रतीचीं वृक-संज्ञाय तुर्यां द्रविणसे विभुः ॥**</p>
<p><strong>श्रीधर-स्वामी (भावार्थ-दीपिका) : तुर्यां</strong> चतुर्थीम् उत्तरां दिशम् ॥२॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> विभुः समर्थः ॥२॥</p>
<hr>
<p><strong>जीव-गोस्वामी (क्रम-सन्दर्भः), विश्वनाथ-चक्रवर्ती (सारार्थ-दर्शिणी) :</strong> <em>न व्याख्यातम्।</em></p>
<hr>
<p><strong>॥ ४.२४.३ ॥</strong></p>
<p><strong>अन्तर्धान-गतिं शक्राल् लब्ध्वान्तर्धान-संज्ञितः ।</strong><br>
अपत्य-त्रयम् आधत्त शिखण्डिन्यां सुसम्मतम् ॥**</p>
<p><strong>श्रीधर-स्वामी (भावार्थ-दीपिका) : शक्राल्</strong> लब्ध्वा पृथोर् अश्वमेधेऽश्व-विजयावसरे ॥३॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> विजिताश्व एवान्तर्द्धानसंज्ञितो जात इत्य् अर्थः ॥३॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) : लब्ध्वा</strong> पितुर् अश्वमेधीयाश्व-विजयावसरे इत्य् अर्थः । अन्तर्धान-नामा ॥३ ॥</p>
<hr>
<p><strong>॥ ४.२४.४ ॥</strong></p>
<p><strong>पावकः पवमानश् च शुचिर् इत्य् अग्नयः पुरा ।</strong><br>
वसिष्ठ-शापाद् उत्पन्नाः पुनर् योग-गतिं गताः ॥**</p>
<p><strong>श्रीधर-स्वामी (भावार्थ-दीपिका) :</strong> अपत्य-त्रयम् एवाह&mdash;पावक इति । <strong>पुरा</strong> यः <strong>शापः</strong>, तस्मान् मनुष्येष्<strong>ऊत्पन्नाः</strong> सन्तो <strong>योग-गतिम्</strong> अग्नित्वं <strong>प्राप्ताः</strong> ॥४॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> पुरा पूर्वजन्मनि । कस्मिंश्चित्कारणान्तरे यो वशिष्ठशापस्तस्मात् । योगयुक्ता गतिर्योगगतिर्देवत्वं देवानां नैसर्गिकयोगित्वात् । योगोन्येषां प्रयत्नेन स देवानां निसर्गतः इत्य् उक्तेः । पुराणान्तरगम्यं शापवृत्तम् । यद्वा&mdash;अग्निर्हि सप्तर्षिभार्यारूपमोहितस्ताश्चकमे रन्तुं, तदा स्वाहा तत्तद्रूपिणी भूत्वाग्निं सिषेवे । सा महाप्रयत्नेनापि वशिष्ठभार्यारुन्धतीरूपामात्मानं कर्तुन्न प्रबभूव । सो\ऽग्निस्तदा तां तादृशीमदृष्ट्वा पुनस्ताम् एव चकमे । वशिष्ठो योगबलेन तज्ज्ञात्वाग्निमाहूय त्वं यतो मत्पत्न्याः पातिव्रत्यभङ्गमिच्छस्यतस् त्रिविधेनैव रूपेण मनुष्यो भविष्यसीति प्रतीयते श्रीमहाभारतोक्तरीत्येति वा ज्ञेयम् ॥४॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :योग-गतिम्</strong> अग्नित्वम् ॥४</p>
<hr>
<hr>
<p><strong>॥ ४.२४.५ ॥</strong></p>
<p><strong>अन्तर्धानो नभस्वत्यां हविर्धानम् अविन्दत ।</strong><br>
य इन्द्रम् अश्व-हर्तारं विद्वान् अपि न जघ्निवान् ॥**</p>
<p><strong>श्रीधर-स्वामी (भावार्थ-दीपिका) : नभस्वत्याम्</strong> अन्यस्यां भार्यायाम् । अन्तर्धानस्य विशेषणं य इति । एतेन शक्राद् अन्तर्धान-गति-लाभे कारणम् उक्तम् ॥५॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> एतेन शक्राहननवचनेन । अहो मामयं यज्ञहनं ज्ञात्वापि यतो न जघानातोस्मै विद्यामन्तर्द्धानाख्यां दास्यामीति प्रसन्नः संस्तां तस्मै ददाव् इति ॥५॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :नभस्वत्याम्</strong> अन्यस्यां भार्यायां, योऽ<strong>न्तर्धानः</strong> । <strong>विद्वान् अपि न जघ्निवान्</strong> इति शक्राद् अन्तर्धान-गति-लाभे कारणम् ॥५॥</p>
<hr>
<p><strong>॥ ४.२४.६ ॥</strong></p>
<p><strong>राज्ञां वृत्तिं करादान-दण्ड-शुल्कादि-दारुणाम् ।</strong><br>
मन्यमानो दीर्घ-सत्त्र-व्याजेन विससर्ज ह ॥**</p>
<p><strong>श्रीधर-स्वामी (भावार्थ-दीपिका) :</strong> स चान्तर्धानो <strong>राज्ञां वृत्तिङ्करादानादिभिर् दारुणां</strong> पर-पीडात्मिकां <strong>मन्यमानो विससर्जह</strong> ॥६॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> शुल्को घट्टादि-देये स्याद् वरादर्थग्रहे\ऽस्त्रियाम् इति मेदिन्युक्तेः शुल्कं क्रेतृविक्रेतृनद्याद्यवतारकेभ्यो ग्राह्यं किञ्चिद् द्रव्यम् । आदिना युद्धादिग्रहः । साक्षात्त्यागे राजमर्यादालङ्घनं स्याद् इति भावः ॥६॥</p>
<hr>
<p><strong>जीव-गोस्वामी (क्रम-सन्दर्भः) :</strong> राज्ञाम् इति । साक्षात् त्यागे रज-मर्यादा-लङ्घनं स्याद् इति भावः ॥६॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) : योऽन्तर्धानो राज्ञां वृत्तिं विससर्ज</strong> । कुतः ? <strong>कर-दानादिभिर् दारुणां मन्यमानः</strong> ॥६॥</p>
<hr>
<p><strong>॥ ४.२४.७ ॥</strong></p>
<p><strong>तत्रापि हंसं पुरुषं परमात्मानम् आत्म-दृक् ।</strong><br>
यजंस् तल्-लोकताम् आप कुशलेन समाधिना ॥**</p>
<p><strong>श्रीधर-स्वामी (भावार्थ-दीपिका) :</strong> हन्ति स्वानां क्लेशम् इति <strong>हंसस्</strong> तं <strong>पुरुषं</strong> पूर्णम् । <strong>कुशलं</strong> पुण्यं तद्-रूपेण <strong>समाधिना</strong> ॥७॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> तत्रापि दीर्घसत्रे\ऽपि । कर्म कुर्वन्नपि । समाधिना चित्तैकाग्र्येण । तल्लोकतां तत्साक्षात्कारं प्राप हंसः शुचिषत् इत्य्-आदिश्रुतेः ॥७॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> तत्रापि दीर्घ-सत्रेऽपि कर्म कुर्वन्न् अपि <strong>हंसावतारंयजन्</strong> तस्य लोक एव लोको वास-स्थानं यस्य, मृगेक्षणेतिवत् समासः तस्य भावस् तत्ता ताम् ॥७॥</p>
<hr>
<p><strong>॥ ४.२४.८ ॥</strong></p>
<p><strong>हविर्धानाद् धविर्धानी विदुरासूत षट् सुतान् ।</strong><br>
बर्हिषदं गयं शुक्लं कृष्णं सत्यं जितव्रतम् ॥**</p>
<p><strong>वंशीधरः (भावार्थ-दीपिका-प्रकाशः) :</strong> विदुरेति । त्वद्वज्ज्ञानिनो\ऽप्य् अनासक्त्या सन्तत्युत्पादनं न दोषायेति भावः ॥८॥</p>
<hr>
<p><em>न कतमेनापि व्याख्यातम्।</em></p>
<hr>
<p><strong>॥ ४.२४.९-१० ॥</strong></p>
<p><strong>बर्हिषत् सुमहा-भागो हाविर्धानिः प्रजापतिः ।</strong><br>
क्रिया-काण्डेषु निष्णातो योगेषु च कुरूद्वह ॥**</p>
<p><strong>यस्येदं देव-यजनम् अनुयज्ञं वितन्वतः ।</strong><br>
प्राचीनाग्रैः कुशैर् आसीद् आस्तृतं वसुधा-तलम् ॥**</p>
<p><strong>श्रीधर-स्वामी (भावार्थ-दीपिका) : हाविर्धानिर्</strong> हविर्धानस्य पुत्रः । <strong>योगेषु</strong> च प्राणायामादिषु ॥ क्रिया-काण्ड-निष्णातत्वम् आह&mdash;यस्येति । <strong>इदं वसुधा-तलं देव-यजनं</strong> यज्ञ-वाटं <strong>वितन्वतः</strong> । यत्रैको यज्ञः कृतस् तत्-समीप एव यज्ञान्तरं कुर्वतः सतः । अत एव प्राचीनबर्हिर् इत्य् उच्यते ॥९-१०॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> कुरूद्वहेति । कुरुनृपो\ऽपि बहुयज्ञकृद्यथा तथायमपीति त्वं जानास्येवेति भावः ॥ अत एव सर्वत्र कुशैराच्छादनाद् एव । पृथिव्यां तादृशं स्थलं नासीद्यत्र तेन यज्ञो न कृत इति इति भावः । यद्वानुयज्ञं प्रतियज्ञं देवानां सर्वेषां यजनमर्चनं वितन्वतः विस्तार्य मुख्यकल्पेनैव कुर्वतः ॥९-१०॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> यस्येदं वसुधा-तलं कुशैर् आस्तृतम् आच्छादितम् आसीद् इति । पृथिव्यां तादृशं स्थलं नासीद् यत्र तेन यज्ञः कृतो नासीद् इति । अत एव स प्राचीनबर्हिर् इत्य् उच्यत इति भावः । तत्राप्य् अनुयज्ञं प्रतियज्ञम् एवं देवानां सर्वेषाम् एव यजनं वितन्वतः विस्तार्य मुख्य-कल्पेनैव कुर्वतः ॥९-१०॥</p>
<hr>
<p><strong>॥ ४.२४.११ ॥</strong></p>
<p><strong>सामुद्रीं देव-देवोक्ताम् उपयेमे शतद्रुतिम् ।</strong><br>
यां वीक्ष्य चारु-सर्वाङ्गीं किशोरीं सुष्ठ्व्-अलङ्कृताम् ॥**</p>
<p><strong>परिक्रमन्तीम् उद्वाहे चकमेऽग्निः शुकीम् इव ॥</strong></p>
<p><strong>मध्वाचार्यः (भागवत-तात्पर्यम्) :</strong></p>
<blockquote>
<p>राज-पुत्रीं शुकीम् अग्निर् अवयान्तीं प्रदक्षिणम् । &gt;
आदायान्तरधाद् दान-समये मन्मथातुरः ॥ इति ब्राह्मे ॥११॥</p></blockquote>
<hr>
<p><strong>श्रीधर-स्वामी (भावार्थ-दीपिका) :</strong> समुद्रस्य कन्यां देव-देवेन ब्रह्मणोपदिष्टां शतद्रुतिं नाम किशोरीं बालां परिक्रमन्तीं प्रदक्षिणं गच्छन्तीम् । शुकीम् इवेति । एवं ह्य् आख्यायते । सप्तर्षीणां सत्रे तद्-भार्या-दर्शनेनाग्निः काम-सन्तप्तोऽभूत् । तं च तद्-भार्या स्वाहा-नाम सप्तर्षि-भार्या-रूप-धारिणी सती रमयामास । रमयित्वा च तद्-रेतः शुकी-रूपेण शर-स्तम्बे निधायागच्छत् । तां यथा सप्तर्षि-भार्या-भ्रान्त्या अग्निः कामितवान्, तद्वद् इति । स्तुकीम् इवेति पाठे स्तोक-घृत-धाराम् इवेत्य् अर्थः ॥११॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> सार्द्धेन आख्यायते महाभारते । इत्य् अर्थ इति । स्तुक अल्पीभावे अत इगुपधत्वात्कप्रत्यये डीपि च स्तुकीति रूपं प्रकरणाद् घृतधारेति लब्धम् इति भावः ॥११॥</p>
<hr>
<p><strong>जीव-गोस्वामी (क्रम-सन्दर्भः) :</strong> सामुद्रीम् इत्य् अर्धकम् ॥११॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> समुद्रस्य कन्यां देवदेवेन ब्रह्मणोपदिष्टाम् । शुकीम् इवेत्य् एवं ह्य् आख्यायते । महर्षीणां सत्रे तद्-भार्यादर्शनेनाग्निः कामार्तोऽभूत् । तं च तद्-भार्या स्वाहा-नाम सप्तर्षि-भार्या-रूप-धारिणी सती रमयामास । रमयित्वा च तद्-रेतः शुकी-रूपेण शर-स्तम्बे निधायागच्छत् । तां यथा सप्तर्षि-भार्या-श्रान्त्या अग्निः कामितवान्, तद्वत् । शुकीम् इवेति पाठे स्तोक-घृत-धाराम् इवेत्य् अर्थः ॥११॥</p>
<hr>
<p><strong>॥ ४.२४.१२ ॥</strong></p>
<p><strong>विबुधासुर-गन्धर्व-मुनि-सिद्ध-नरोरगाः ।</strong><br>
विजिताः सूर्यया दिक्षु क्वणयन्त्यैव नूपुरैः ॥**</p>
<p><strong>श्रीधर-स्वामी (भावार्थ-दीपिका) :</strong> सूर्यया नवोढयैव विबुधादयो विजिता अभिभूताः । तच् च नूपुरैः पादौ क्वणयन्त्यैव । तद् ध्वनि-मात्रेणेत्य् अर्थः ॥१२॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> इत्य् अर्थ इति । किं पुनर् दर्शनादिनेति भावः । सूर्या स्याद् रविभार्यायामोषधिभिन्नवोढयोः इति स्वामी । सूर्यां वहतुना सह इति श्रुतिर् अपि नवोढाम् एवाह&mdash;सूर्यापदेन ॥१२॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> सूर्यया नवोढयैव विजिताः । तच् च नूपुरैः पादौ क्वणयन्त्यैव ध्वनि-मात्रेणैव, न तु तां केऽपि द्रष्टुं शेकुर् इति भावः ॥१२॥</p>
<hr>
<p><strong>॥ ४.२४.१३ ॥</strong></p>
<p><strong>प्राचीनबर्हिषः पुत्राः शतद्रुत्यां दशाभवन् ।</strong><br>
तुल्य-नाम-व्रताः सर्वे धर्म-स्नाताः प्रचेतसः ॥**</p>
<p><strong>श्रीधर-स्वामी (भावार्थ-दीपिका) :</strong> तुल्यं नाम व्रतम् आचारश् च येषाम् । धर्म-स्नाता धर्म-पारगाः ॥१३॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> प्रकृष्टे श्री-कृष्णे चेतो येषां ते प्रचेतसः अथ भागवता यूयं प्रियाः स्थ भगवान्यथा । इति रुद्रोक्तेर्ज्ञायते तेषां कृष्णचेतस्त्वम् ॥१३॥</p>
<hr>
<p><strong>जीव-गोस्वामी (क्रम-सन्दर्भः) :</strong> धर्म-स्नाता इत्य् अत्र धनुः-स्नाता इति चित्सुखः, धनुर्-वेद-पारगाः ॥१३॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> <em>न व्याख्यातम्।</em></p>
<hr>
<p><strong>॥ ४.२४.१४-१५ ॥</strong></p>
<p><strong>पित्रादिष्टाः प्रजा-सर्गे तपसेऽर्णवम् आविशन् ।</strong><br>
दश-वर्ष-सहस्राणि तपसार्चंस् तपस्-पतिम् ॥**</p>
<p><strong>यद् उक्तं पथि दृष्टेन गिरिशेन प्रसीदता ।</strong><br>
तद् ध्यायन्तो जपन्तश् च पूजयन्तश् च संयताः ॥**</p>
<p><strong>श्रीधर-स्वामी (भावार्थ-दीपिका) : तपसा तपसां पतिं</strong> हरिम् <strong>अर्चन्न्</strong> अर्चयाम् आसुः ॥१४॥</p>
<hr>
<p><strong>वंशीधरः (भावार्थ-दीपिका-प्रकाशः) : प्रजा-सर्गे</strong> इति निमित्ते सप्तमी । <strong>तपसे</strong> तपः कर्तुम् ॥१४-१५॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) : तपसां पतिं</strong> हरिम् <strong>अर्चन्न्</strong> अर्चयामासुः । कीदृशाः ? <strong>यद् उक्तं</strong> <strong>गिरिशेन</strong>, तद् एव <strong>ध्यायन्तः</strong> ॥१४॥</p>
<hr>
<p><strong>॥ ४.२४.१६ ॥</strong></p>
<p><strong>विदुर उवाच&mdash;</strong></p>
<p><strong>प्रचेतसां गिरित्रेण यथासीत् पथि सङ्गमः ।</strong><br>
यद् उताह हरः प्रीतस् तन् नो ब्रह्मन् वदार्थवत् ॥**</p>
<p><strong>श्रीधर-स्वामी (भावार्थ-दीपिका), जीव-गोस्वामी (क्रम-सन्दर्भः) :</strong> <em>न व्याख्यातम्</em>*।***</p>
<hr>
<p><strong>वंशीधरः (भावार्थ-दीपिका-प्रकाशः) :</strong> अर्थवत् प्रयोजनयुक्तम् ॥१६॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> यद् रहो रहसां प्रीतः सन् वाचा अभिधयैव आह ॥१६॥</p>
<hr>
<p><strong>॥ ४.२४.१७ ॥</strong></p>
<p><strong>सङ्गमः खलु विप्रर्षे शिवेनेह शरीरिणाम् ।</strong><br>
दुर्लभो मुनयो दध्युर् असङ्गाद् यम् अभीप्सितम् ॥**</p>
<p><strong>श्रीधर-स्वामी (भावार्थ-दीपिका) :</strong> मुनयोऽपि सङ्ग-त्यागेनाप्तुम् इष्टं यं दध्युर् एव केवलं, न तु प्रपुः । तेन शिवेन ॥१७॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> असङ्गात्सङ्गं परित्यज्य ॥१७॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> असङ्गात् सङ्गं परित्यज्य <strong>अभि</strong> सर्वतो-भावेन <strong>ईप्सितं</strong> प्राप्तुम् इष्टं <strong>यं मुनयोऽ</strong>पि <strong>दध्युर्</strong> एव ॥१७॥</p>
<hr>
<p><strong>॥ ४.२४.१८ ॥</strong></p>
<p><strong>आत्मारामोऽपि यस् त्व् अस्य लोक-कल्पस्य राधसे ।</strong><br>
शक्त्या युक्तो विचरति घोरया भगवान् भवः ॥**</p>
<p><strong>श्रीधर-स्वामी (भावार्थ-दीपिका) :</strong> ननु मुनीनां किं तद्-ध्यानेन, घोरत्वात् ? इत्य् आशङ्क्याह&mdash;आत्मारामोऽपि लोक-रचनायाः पालनाय ॥१८॥</p>
<hr>
<p><strong>जीव-गोस्वामी (क्रम-सन्दर्भः) :</strong> घोरया दुष्टं प्रति ॥१८॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> मुनीनां ध्यान-गम्योऽपि कृपया सकामानाम् अपि कामं दातुं दृश्योऽपि भवतीत्य् आह&mdash;आत्मेति । लोक-कल्पस्य राधसे लोक-मनोरथ-कल्पनस्य सिद्धये ॥१८॥</p>
<hr>
<p><strong>॥ ४.२४.१९ ॥</strong></p>
<p><strong>मैत्रेय उवाच&mdash;</strong></p>
<p><strong>प्रचेतसः पितुर् वाक्यं शिरसादाय साधवः ।</strong><br>
दिशं प्रतीचीं प्रययुस् तपस्य् आदृत-चेतसः ॥**</p>
<p><strong>श्रीधर-स्वामी (भावार्थ-दीपिका) :</strong> गुर्व्-आज्ञा-कारिणां शिव-दर्शनं स्वत एव भवतीत्य् आशयेनाह&mdash;प्रचेतस इति ॥१९॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> अत्राक्षिपति&mdash;नन्व् इति । राधसे सिद्धये । घोरया भयानकया घोरं भीमं भयानकम् इत्य् अमरः । दुष्टानां भय-जननाय तत्-कृतोपद्रवं वारयितुं घोरां शक्तिं गृह्णातीति भावः ॥१८-१९॥</p>
<hr>
<p><strong>जीव-गोस्वामी (क्रम-सन्दर्भः), विश्वनाथ-चक्रवर्ती (सारार्थ-दर्शिणी) :</strong> <em>न व्याख्यातम्।</em></p>
<hr>
<p><strong>॥ ४.२४.२०-२२ ॥</strong></p>
<p><strong>स समुद्रम् उप विस्तीर्णम् अपश्यन् सुमहत् सरः ।</strong><br>
महन्-मन इव स्वच्छं प्रसन्न-सलिलाशयम् ॥**</p>
<p><strong>नील-रक्तोत्पलाम्भोज-कह्लारेन्दीवराकरम् ।</strong><br>
हंस-सारस-चक्राह्व-कारण्डव-निकूजितम् ॥**</p>
<p><strong>मत्त-भ्रमर-सौस्वर्य-हृष्ट-रोम-लताङ्घ्रिपम् ।</strong><br>
पद्म-कोश-रजो दिक्षु विक्षिपत् पवनोत्सवम् ॥**</p>
<p><strong>श्रीधर-स्वामी (भावार्थ-दीपिका) : समुद्रम् उप</strong> समुद्रात् किञ्चिन् न्यूनम् । उपोऽधिके च इति कर्म-प्रवचनीयः । प्रसन्नाः सलिलाशया मत्स्यादयो यस्मिन् ॥२०॥</p>
<p>नीलोत्पलादीनाम् आकरं जन्म-स्थानम् । उत्पलाम्भोज-कह्लाराणि रात्रि-दिन-सन्ध्या-विकासीनि । इन्दीवरं नीलोत्पलम् । तस्य पुनर् उक्तिः प्राचुर्य-ज्ञापनार्थम् । हंसादिभिर् निकूजितम् ॥२१॥</p>
<p>मत्तानां भ्रमराणां सौस्वर्येण हृष्ट-रोमाणि लताङ्घ्रिपा यस्मिन्, पद्म-कोश-रजो दिक्षु विक्षिपता पवनेनोत्सवो यस्मिन् ॥२२॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> सलिल आसमन्ताच् छेरते इति सलिलाशयाः महतां सम-चित्तत्वादि-विशिष्टानां हरि-भक्तानां इवानाविलं महान्तस् ते सम-चित्ताः प्रशान्ता विमन्यवः सुहृदः साधवो ये [भा।पु। ५.५.२] इत्य् उक्तेः ।</p>
<blockquote>
<p>महच्-छब्दस् तत्त्व-भेदे पुंसि कण्वर्षि-कृष्णयोः । &gt;
वीणाभेदे स्त्रियां राज्ये क्लीबे वृद्धे तु वाच्यवत् ॥</p></blockquote>
<p>इति कोशोक्तेर् महतः कण्वर्षेर् मन इव स्वच्छं कण्व-मनसः स्वच्छत्वं शकुन्तलायाः पुत्रीत्वेन रक्षणात् ॥ नीलं च तद्-रक्तं च नील-रक्तं तथा-भूतं यद् उत्पलं नील-रक्तोत्पलम् । एवं चेन्दीवर-पदेन न पुनर्-उक्तिः । अंभोज-कह्लारेन्दीवर-शब्दाः क्रमेण श्वेत-रक्त-नील-पद्म-वाचकाः । कारण्डवः प्लवो मद्गुः इत्य् अभिधानात् ॥ सौस्वर्येण शोभन-स्वर-परम्परया ॥२०-२२॥</p>
<hr>
<p><strong>जीव-गोस्वामी (क्रम-सन्दर्भः) :</strong> समुद्रम् इति त्रिकम् । <strong>समुद्रम् उप</strong> उपसमुद्रं, तत्-समीपम् इत्य् अर्थः । <strong>स्वच्छत्वं</strong> स्थलस्य, <strong>प्रसन्नत्वं</strong> सलिलस्य ॥२०॥ किं कुर्वत् ? <strong>सरो दिक्षु</strong> पद्म-कोश-रजो <strong>विक्षिपत्</strong> । कीदृशम् ? तद्-रजः-<strong>पवनेनौत्सवः</strong> उद्रेको तस्य तत् ॥२२॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) : समुद्रम् उप</strong> समुद्रात् किञ्चिन् न्यूनम् । उपोऽधिके च हीने च इति कर्म-प्रवचनीयः । <strong>नीलं</strong> च तद् <strong>रक्तं</strong> चेति तथा-भूतं यद् <strong>उत्पलं</strong>, अत एव इन्दीवरं नीलोत्पलम् इति न पुनर्-उक्तिः । <strong>मत्त-भ्रमराणां सौस्वर्येणहृष्ट-रोमाणि</strong> इव मुकुल-युक्ता <strong>लता अङ्घ्रिपाश्</strong> च यत्र तत् । <strong>पद्म-कोश-रजो दिक्षुविक्षिपता पवनेन उत्सवो</strong> यत्र तत् ॥२२॥</p>
<hr>
<p><strong>॥ ४.२४.२३ ॥</strong></p>
<p><strong>तत्र गान्धर्वम् आकर्ण्य दिव्य-मार्ग-मनोहरम् ।</strong><br>
विसिस्म्यू राज-पुत्रास् ते मृदङ्ग-पणवाद्य् अनु ॥**</p>
<p><strong>श्रीधर-स्वामी (भावार्थ-दीपिका) : तत्रमृदङ्ग-पणवादि</strong>-वाद्यम् <strong>अनु</strong> पश्चाद् <strong>दिव्यैर् मार्ग</strong>-भेदैर् <strong>मनोहरं गान्धर्वं</strong> गानम् <strong>आकर्ण्य</strong> विस्मयं प्राप्ताः । पाठान्तरे मृदङ्ग-पणवादि अवत् रक्षत् । तेषां ध्वनिम् अतिरस्कुर्वद् इत्य् अर्थः ॥२३॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> तत्र सरोवरे । दिव्यैरलौकिकैर्मार्गभेदैर्गानप्रकारैः । यद्वा&mdash;दिव्यमार्गा देवास् तेषां मनोहरम् । पाठान्तरे पणवाद्यवद् इति पाठे । इत्य् अर्थ इति । एतादृशगानमस्ति येन मृदङ्गादिध्वनिर्नाच्छाद्यत इति भावः ॥२३॥</p>
<hr>
<p><strong>जीव-गोस्वामी (क्रम-सन्दर्भः) :</strong> तत्र गान्धर्वम् इति । पणवाद्यवद् इति पाठे मतुप् ज्ञेयः ॥२३॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) : गान्धर्वं</strong> गानम् <strong>मार्गा</strong> गान-सम्बन्धिनः । कदा ? **मृदङ्ग-पणवादि-**वाद्यं पश्चात् । पणवाद्यवद् इति पाठे मतुप् ज्ञेयः । यद् वा, मृदङ्ग-पणवादि । कीदृशम् ? अवत् रक्षत् । स तु मूल-ध्वनिभिर् अपि गानम् अतिरस्कुर्वद् इत्य् अर्थः ॥२३॥</p>
<hr>
<p><strong>॥ ४.२४.२४ ॥</strong></p>
<p><strong>तर्ह्य् एव सरसस् तस्मान् निष्क्रामन्तं सहानुगम् ।</strong><br>
उपगीयमानम् अमर-प्रवरं विबुधानुगैः ॥**</p>
<p><strong>श्रीधर-स्वामी (भावार्थ-दीपिका) :</strong> ते च त्रि-लोचनं वीक्ष्य जाताश्चर्याः प्रणेमुर् इत्य् उत्तरेणान्वयः ॥२४॥</p>
<hr>
<p><strong>जीव-गोस्वामी (क्रम-सन्दर्भः) :</strong> तर्हीति । हेम-निकायार्णम् इति चित्सुखः । सुवर्ण-राशि-सदृश-वर्णम् ॥२४॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> <em>न व्याख्यातम्।</em></p>
<hr>
<p><strong>॥ ४.२४.२५ ॥</strong></p>
<p><strong>तप्त-हेम-निकायाभं शिति-कण्ठं त्रि-लोचनम् ।</strong><br>
प्रसाद-सुमुखं वीक्ष्य प्रणेमुर् जात-कौतुकाः ॥**</p>
<p><strong>श्रीधर-स्वामी (भावार्थ-दीपिका) :</strong> तप्त-हेम-राशि-सदृश-कान्तिम् । शितिर् नीलः कण्ठो यस्य तम् ॥२५॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> तर्ह्येव गान्धर्वश्रवणोत्तरम् एव । अमरप्रवरं सर्वदेवश्रेष्ठम् ॥२४-२५॥</p>
<hr>
<p><strong>जीव-गोस्वामी (क्रम-सन्दर्भः), विश्वनाथ-चक्रवर्ती (सारार्थ-दर्शिणी) :</strong> <em>न व्याख्यातम्।</em></p>
<hr>
<p><strong>॥ ४.२४.२६ ॥</strong></p>
<p><strong>स तान् प्रपन्नार्ति-हरो भगवान् धर्म-वत्सलः ।</strong><br>
धर्म-ज्ञान् शील-सम्पन्नान् प्रीतः प्रीतान् उवाच ह ॥**</p>
<p><strong>श्रीधर-स्वामी (भावार्थ-दीपिका), विश्वनाथ-चक्रवर्ती (सारार्थ-दर्शिणी) :</strong> <em>न व्याख्यातम्</em>।</p>
<hr>
<p><strong>वंशीधरः (भावार्थ-दीपिका-प्रकाशः) :</strong> स शिवः । तान् प्रचेतसः ॥२६॥</p>
<hr>
<p><strong>जीव-गोस्वामी (क्रम-सन्दर्भः) :</strong> &ldquo;प्रपन्नान् गिरिश&rdquo; इति क्वचित् ॥२६॥</p>
<hr>
<p><strong>॥ ४.२४.२७ ॥</strong></p>
<p><strong>श्री-रुद्र उवाच&mdash;</strong></p>
<p><strong>यूयं वेदिषदः पुत्रा विदितं वश् चिकीर्षितम् ।</strong><br>
अनुग्रहाय भद्रं व एवं मे दर्शनं कृतम् ॥**</p>
<p><strong>श्रीधर-स्वामी (भावार्थ-दीपिका) :</strong> वेदिषदो बर्हिषदः । चिकीर्षितं भगवद्-आराधनं विदितम् ॥२७॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong></p>
<blockquote>
<p>वेदिर्विज्ञे बर्हिपुंजे वेदी स्यात्संस्कृतावनौ । &gt;
अङ्गुल्या भूषणे चाथ वेदो वृत्ते श्रुतौ धने ॥ इति कोशात् ।</p></blockquote>
<p>वो युष्माकमनुग्रहाय एवंविधं भद्रं कल्याण-रूपं मे मया कृतं दत्तं धातूनामनेकार्थत्वात् । यद्वा&mdash;वो\ऽनुग्रहाय युष्माननुग्रहीतुं युष्माकं दर्शनं मया कृतम् इत्य् अर्थः ॥२७॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> यूयं वेदिषद इत्य्-आदि रुद्र-वाक्यम् । अनुग्रहाय भद्रं व एतन् मे दर्शनं कृतं कारितम् । यद् वा, कृतम् इत्य् अत्रानुग्रह-हेतुः ॥२७॥</p>
<hr>
<p><strong>जीव-गोस्वामी (क्रम-सन्दर्भः) :</strong> दर्शनम् इति । हेतु-ण्य्-अन्ताद् भावे युच् दर्शनम् इत्य् अर्थः ॥२७॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> चिकीर्षितं भगवद्-आराधनम् एव । अत एव वो युष्माकम् अनुग्रहाय । एवं दर्शनं कृतं दत्तम् । यद् वा, वोऽनुग्रहाय युष्मत्-कर्तृकानुग्रह-प्राप्तये मयैवं दर्शनं कृतम् । यद् वा, वोऽनुग्रहाय युष्मान् अनुग्रहीतुं युष्माकं दर्शनं मया कृतम् इत्य् अर्थः ॥२७॥</p>
<hr>
<p><strong>॥ ४.२४.२८ ॥</strong></p>
<p><strong>यः परं रंहसः</strong><sup id="fnref:1"><a href="#fn:1" class="footnote-ref" role="doc-noteref">1</a></sup> <strong>साक्षात् त्रि-गुणाज् जीव-संज्ञितात् ।</strong></p>
<p><strong>भगवन्तं वासुदेवं प्रपन्नः स प्रियो हि मे ॥</strong></p>
<p><strong>श्रीधर-स्वामी (भावार्थ-दीपिका) :</strong> अनुग्रह-कारणम् आह&mdash;<strong>यः साक्षाद्वासुदेवं प्रपन्नः</strong>, <strong>स हि मे प्रियः</strong> । कथं-भूतम् ? <strong>रंहसः</strong> सूक्ष्मात् <strong>त्रि-गुणात्</strong> प्रधानाज् <strong>जीव-संज्ञितात्</strong> पुरुषाच् च <strong>परम्</strong>, प्रकृति-पुरुषयोर् नियन्तारम् इत्य् अर्थः ॥२८॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> इत्य् अर्थ इति । त्वमीशिषे जगतस्तस्थुषश् च इति श्रवणाद् इति भावः । जगत्तस्थिवच्छब्दौ पुरुषप्रकृतिलक्षकौ तौ त्वमीशिषे प्रेरयसीत्य् अर्थः । यद्वा&mdash;त्रिगुणान्मायाशक्तेर्जीवसंज्ञिताज्जीवशक्तेश् च रहः सर्वदुर्लक्ष्यं यन्निर्गुणं ब्रह्म तस्माद् अपि परं ब्रह्मणो हि प्रतिष्ठाहम् इति श्रीगीतोक्तेः । यः साक्षात्प्रपन्नः । न तु कर्मार्पणद्वारा नापि देवतान्तरभक्ति-ज्ञानादिव्यवधानेनेत्य् अर्थः । स हि स ह्येव प्रिय इति तेन मद्भक्तो\ऽपि मे तथा न प्रिय इति भावः । तमस इति पाठं चित्सुखादयः पेठुः । तत्र तमसः प्रकृतेरित्य् अर्थः ॥२८॥</p>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> य इत्य्-आदि । <strong>यो</strong> जनः <strong>साक्षाद् वासुदेवं प्रपन्नः</strong>, <strong>स हि</strong> निश्चितं <strong>प्रियः</strong> । <strong>वासुदेवं</strong> विशिनष्टि&mdash;<strong>रंहसः</strong> सूक्ष्माद् ब्रह्मणोऽपि <strong>परं त्रिगुणात्</strong> प्रधानाज् <strong>जीव-संज्ञितात्</strong> पुरुषाच् च, कालस्य ते प्रकृति-पुरुषयोः परस्य [भा।पु। ११.६.१४] इति वक्ष्यमाणत्वाच् च । यद् वा, प्रतिलोमेनान्वयः&mdash;कोऽसौ वासुदेवः ? पुरुषो वा ? नहि नहि, तस्माद् अपि परः । तर्हि प्रधानं वा ? नहि नहि, तस्माद् अपि परः । तर्हि रहो ब्रह्म वा ? नहि नहि, तस्माद् अपि परः । अत एव भगवन्तम् अचिन्त्य-महैश्वर्यम् ॥२८॥</p>
<hr>
<p><strong>जीव-गोस्वामी (भगवत्-सन्दर्भः ८१) :</strong> अतो ब्रह्मणः परत्वेन श्री-भगवन्तं कण्ठोक्त्यैवाह&mdash;य इति । पित्रानुवर्णित-रहाः [भा।पु। ३.१५.४६] इति श्रवणेन<strong>रहो</strong> ब्रह्म, तस्माद् अपि <strong>परं</strong>, ततः सुतरां <strong>त्रिगुणात्</strong> प्रधानाज् <strong>जीव-संज्ञितात्</strong> जीवात्मनः परं <strong>भगवन्तं</strong> यः <strong>साक्षात्</strong> श्रवणादिनैव, न तु कर्मार्पणादिना <strong>प्रपन्न</strong> इत्य् अन्वयः ।</p>
<p>तथा च विष्णु-धर्मे नरक-द्वादशी-व्रते श्री-विष्णु-स्तवः&mdash;</p>
<blockquote>
<p>आकाशादिषु शब्दादौ श्रोत्रादौ महद्-आदिषु । &gt;
प्रकृतौ पुरुषे चैव ब्रह्मण्य् अपि च स प्रभुः ॥ &gt;
येनैक एव सर्वात्मा वासुदेवो व्यवस्थितः । &gt;
तेन सत्येन मे पापं नरकार्ति-प्रदं क्षयम् ॥ &gt;
प्रयातु सुकृतस्यास् तु ममानुदिवसं जयः ॥ इति ॥</p></blockquote>
<p>अत्र प्रकरणानुरूपेण सर्वात्म-शब्देन चान्यथा समाधानं च पराहतम् । तथा च तत्रोत्तरं क्षत्र-बन्धूपाख्याने&mdash;</p>
<blockquote>
<p>यन्-मयं परमं ब्रह्म तद्-अव्यक्तं च यन्-मयम् । &gt;
यन्-मयं व्यक्तम् अप्य् एतद् भविष्यामि हि तन्-मयः ॥ इति ॥</p></blockquote>
<p>तत्रैव मासर्क्ष-पूजा-प्रसङ्गे ततः परत्वं स्फुटम् एवोक्तं&mdash;</p>
<blockquote>
<p>यथाच्युतस् त्वं परतः परस्मात् &gt;
स ब्रह्म-भूतात् परमः परात्मन् । &gt;
तथाच्युत त्वं वाञ्छितं तन् &gt;
ममापदं चापहराप्रमेय ॥ इति ॥</p></blockquote>
<p>श्री-विष्णु-पुराणे च&mdash;स ब्रह्म-पारः पर-पार-भूत [वि।पु। १.१५.५५] इति । अक्षरात् ततः परतः पर [मु।उ। २.१.२] इति श्रुतेः ॥२८॥</p>
<hr>
<p><strong>जीव-गोस्वामी (क्रम-सन्दर्भः) :</strong> ब्रह्मणो हि प्रतिष्ठाहम् [गीता १४.२७] इति न्यायात् रहस इति ब्रह्मणोऽपि । यद् वा, रहसः चतुःश्लोकी-प्रोक्तस्य रहस्याख्यस्य प्रेम्णः परं परमाश्रयम् । रंहस इति लेखक-भ्रमः । सूक्ष्माद् इति स्वटीकायाम् अस्वारस्यात् । तमस इति चित्सुखः ॥२८॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> अनुग्रहे कारणम् आह । यः साक्षाद् भगवन्तं वासुदेवं प्रपन्नः, स हि मे प्रियः । कथं-भूतम् ? रंहसः सूक्ष्मात् त्रि-गुणात् प्रधानाज् जीव-संज्ञितात् पुरुषाच् च परम् । प्रकृति-पुरुषयोर् नियन्तारम् इत्य् अर्थः इति स्वामि-चरणैः ।</p>
<p>यद् वा, त्रिगुणान् माया-शक्तेः जीव-संज्ञितात् जीव-शक्तेश् रहः सर्व-दुर्लक्ष्यं यत् निर्गुणं ब्रह्म, तस्माद् अपि परं, ब्रह्मणो हि प्रतिष्ठाहम् [गीता १४.२७] इति गीताभ्यः । यः साक्षात् प्रपन्नः, न तु कर्मार्पण-द्वारा, नापि देवतान्तर-भक्ति-ज्ञानादि-व्यवधानेनेत्य् अर्थः । स ह्य् एव प्रिय इति, तेन मद्-भक्तोऽपि न मे तथा प्रिय इति भावः ॥२८॥</p>
<hr>
<p><strong>॥ ४.२४.२९ ॥</strong></p>
<p><strong>स्व-धर्म-निष्ठः शत-जन्मभिः पुमान्</strong></p>
<p><strong>विरिञ्चताम् एति ततः परं हि माम् ।</strong></p>
<p><strong>अव्याकृतं भागवतोऽथ वैष्णवं</strong></p>
<p><strong>पदं यथाहं विबुधाः कलात्यये ॥</strong></p>
<p><strong>मध्वाचार्यः (भागवत-तात्पर्यम्) :</strong> मां श्रियम् ।</p>
<blockquote>
<p>ऋभवो नाम ये देवा योग्या ब्रह्म-पदस्य तु । &gt;
त एव शत-जन्मानि विशेषोपासका हरेः ॥ &gt;
प्राप्य ब्रह्म-पदं पश्चाच् छिर्यं प्राप्यानुमोदिताः । &gt;
तया ततो हरिं यान्ति वसन्ति हरि-सन्निधौ ॥ &gt;
अनादि-काल-भक्ताश् च ज्ञानिनस् तेन संशयः । &gt;
विशिष्ट-ज्ञान-भक्त्य्-आदौ सर्व-जीव-निकायतः ॥ &gt;
सर्वदापि विशेषेण शत-जन्म-प्रयत्नतः । &gt;
स्वपद-प्राप्तिर् उद्दिष्टा ततो मुक्तिर् अवाप्यते ॥ &gt;
तथैव चत्वारिंशद्भिः पदं शैवं च जन्मभिः । &gt;
विंशद्भिर् ऐन्द्रं दशभिर् अन्येषाम् अप्य् उदीरितम् ॥ इति षाड्गुण्ये &gt; ॥२९॥</p></blockquote>
<hr>
<p><strong>श्रीधर-स्वामी (भावार्थ-दीपिका) :</strong> तत् किं तस्य महत्तमत्वात् ? इत्य् आह । <strong>स्व-धर्म-निष्ठः पुमान्</strong> बहुभिर् <strong>जन्मभिर् विरिञ्चतां</strong> प्राप्नोति । <strong>ततोऽपि</strong> पुण्यातिशयेन <strong>माम् एति</strong> । भागवतस् त्व् अथ देहान्तेऽ<strong>व्याकृतं</strong> प्रपञ्चातीतं वैष्णवं पदम् एति । यथाहं रुद्रो भूत्वाधिकारिकवद् वर्तमानह्, विबुधा देवाश् चाधिकारिकाः कलात्ययेऽधिकारान्ते लिङ्ग-भङ्गे सत्य् एष्यन्ति ॥२९॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> तत्प्रियत्वं किं कुतः तस्य भगवद्-भक्तस्य । अत्र विश्वनाथः&mdash;ब्रह्मविष्णुरुद्राणामस्माकं सुकृतेस्तारतम्यं सम्मुखाद् एव शृणुतेति वदन्विष्णोः सर्वतः श्रेष्ठ्यम् आह&mdash;विरिञ्चितां विरिञ्चिपदं तत्राप्यनिष्ठितत्त्वे शतजन्मभिर् अपि न प्राप्नोतीत्य् अर्थः । ततो विरिञ्चितो\ऽपि परं श्रेष्ठं मां ततो\ऽपि पुण्यातिशयैरे व । भागवतस्तु&mdash;अथ देहान्त एवाव्याकृतं वैकुण्ठं यथाहमेमि प्रतिक्षणम् एव वैकुण्ठे वसन्नेकेन प्रकाशेन भगवन्तं भजामीत्य् अर्थः । कलालिङ्गं तस्यान्ते भक्तपदेन प्रेमभक्तो ग्राह्यः देहान्ते देवस्तारकं व्याचष्ट इत्य्-आदिश्रुतिः प्रेमभक्तपरैवेति । अत्र तीर्थस्तु&mdash;स्वधर्मो वैराग्यभक्ति-ज्ञानादयस्तेषु निष्ठा नितरां स्थितिर् यस्य स तथा ब्रह्मपदमेति । ततः परं ब्रह्मपदानुभवानन्तरं मां श्रियमेति । अथ श्रियं प्रविश्य भागवतो भगवद्भिर्युक्तो वैष्णवं पदमपरिच्छिन्नं भगवत्-स्वरूपम् एतीति । कलात्यये षोडशकलोपलक्षितशरीरलये सति यथाहं हरिप्रसादेन शैवं पदं प्राप्तो\ऽस्मीत्य् आह । तच्चासार्वत्रिकत्वादचारुवद्भाति ॥२९॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> अन्तस् तम् एव भज, किं स्व-धर्मानुष्ठानेनेति व्यतिरेकेणाह&mdash;स्व-धर्म-निष्ठ इत्य्-आदि । शत-शब्दोऽसङ्ख्य-परः, विरिञ्चिताधिगमात् बहु-कालेन माम् एति । मत्-प्राप्तेः परं वैष्णवं पदम् एति ।</p>
<p>ननु भवद्-भाव एव वैष्णवं पदं, विष्णोस् तव चाभेदात्, तत् कथम् इदम् उच्यते ? तत्राह&mdash;यथेति । अतोऽस्मद्-आदीनाम् अनीहत्वाद् यथाहम् अन्ये च ब्रह्मादयो देवाः कला हरेर् अंशवस् तद्-अन्ते एष्यन्ति । अतः स्व-धर्म-निष्ठायां यदि निर्बाधता स्यात्, तदा इयता कालेन वैष्णवं पदं प्राप्यते, बाधे सति नैव । तत्-परिहारेण भगवद्-धर्मतश् चेत् क्रियते, तदोक्त-प्रकारं क्रमम् अभिलङ्घ्य तत्-कालम् एव वैष्णव-पद-प्राप्तौ स्व-धर्माचरणाद् भगवद्-धर्माचरणम् एव श्रेय इति भावः ॥२९॥</p>
<p><strong>दिग्दर्शनी</strong> (बृ।भा। २.६.१०४): अथ ततः परं भागवतः सन् अव्याकृतं प्रपञ्चातीतं यथाहं रुद्रो भूत्वाधिकारिकवद् वर्तमानः <strong>विबुधा</strong> देवाश् चाधिकारिकाः <strong>कलात्यये</strong>\ऽधिकारान्ते लिङ्ग-भङ्गे सत्य् एष्यन्तीति तस्मिन् अनुग्रहे शत-गुणैर् उत्ताने अधिके जाते सति वैकुण्ठम् एति । यथोक्तम् इतिहास-समुच्चये मुद्गलोपाख्याने&mdash;</p>
<blockquote>
<p>ब्रह्मणः सदनाद् ऊर्ध्वं तद् विष्णोः परमं पदं । &gt;
शुद्धं सनातनं ज्योतिः पर-ब्रह्मेति यद् विदुः ॥ &gt;
निर्ममा निरहङ्कारा निर्द्वन्द्वा ये जितेन्द्रियाः । &gt;
ध्यान-योग पराश् चैव तत्र गच्छन्ति साधवः ॥ &gt;
ये\ऽर्चयन्ति हरिं विष्णुं कृष्णं जिष्णुं सनातनम् । &gt;
नारायणम् अजं कृष्णं विष्वक्सेनं चतुर्भुजम् ॥ &gt;
ध्यायन्ति पुरुषं दिव्यम् अच्युतं च स्मरन्ति ये । &gt;
लभन्ते ते\ऽच्युतं स्थानं श्रुतिर् एषा सनातनी ॥ इति ।</p></blockquote>
<p><em>ब्रह्मणः सदनाद्</em> इत्य् अस्य मुक्ति-पदाद् इत्य् अर्थः, सायुज्येन तत्र ब्रह्मानुभवात् । एवं श्री-महेशाद् अपि श्री-वैकुण्ठ-वासिनाम् अधिको महिमा सम्पन्नं । तच् च तस्य भक्तावतारत्वेन विनयोक्ति-मात्रम्, वस्तुतस् तु तस्य श्री-भगवद्-अवतारत्वात् पार्षदैर् अपि पूज्यतैव प्रसज्येत । एतच् च तेषाम् एव वाक्यतो\ऽग्रे व्यक्तं भावि । एवं सर्वेषाम् अपि भगवद्-अवताराणां बोद्धव्यम् । तारतम्यं च यद् दृश्यते, तच् च भगवत्ता-प्रकटनानुसार-मात्रेणैव, न तु वस्तुतः । एतद् अप्य् अग्रे श्री-नारद-वाक्यतो विस्तरेण व्यक्तं भावि ॥२९॥</p>
<hr>
<p><strong>जीव-गोस्वामी (क्रम-सन्दर्भः) :</strong> स्व-धर्मेत्य् अस्य टीकायां &ldquo;तत् किम् ?&rdquo; इति &ldquo;तत्र हेतुः कः ?&rdquo; इत्य् अर्थः । विबुधा इत्य् अत्र विबुधैर् इति चित्सुखः, विबुधैः कार्यैः सह ॥२९॥</p>
<p><strong>भगवत्-सन्दर्भः (५०):</strong> ततोऽपि पुण्यातिशयेन <strong>माम् एति</strong>, <strong>भागवतस्</strong> तु <strong>अथ</strong> देहान्ते <strong>अव्याकृतं</strong>, नाम-रूपे व्याकरवाणि [छा।उ। ६.३.२] इति श्रुति-प्रसिद्ध-व्याकरणाविषयं प्रपञ्चातीतं <strong>वैष्णवं पदं</strong> वैकुण्ठम् एति । <strong>यथाहं</strong> रुद्रो भूत्वाधिकारिकतया वर्तमानः, <strong>विबुधा</strong> देवाश् चाधिकारिकाः <strong>कलात्यये</strong> अधिकारान्ते लिङ्ग-भङ्गे सत्य् एष्यन्तीति, यावद् अधिकारम् अवस्थितिर् आधिकारिकाणाम् [वे।सू। ३.३.३३] इति न्यायेन ॥२९॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> ब्रह्म-रुद्र-विष्णूनाम् अस्माकं सुकृतेः प्राप्ति-तारतम्यं मन्-मुखाद् एव यूयं शृणुतेति वदन् विष्णोः सर्वतः श्रैष्ठ्यम् आह&mdash;स्व-धर्म-निष्ठः पुमान् शत-जन्मभिर् विरिञ्चतां विरिञ्चि-पदम् एति । तत्राप्य् अनिष्ठितत्वे शत-जन्मभिर् अपि न प्राप्नोतीत्य् अर्थः । ततो विरिञ्चितोऽपि परं श्रेष्ठं मां, ततोऽपि पुण्यातिशयैर् एवेति । भागवतस् त्व् अथ देहान्त एव अव्याकृतं प्रपञ्चातीतं वैष्णवं पदं वैकुण्ठम् एति । यथाहम् एमि प्रतिक्षणम् एव वैकुण्ठे वसन्न् एकेन प्रकाशेन भगवन्तं भजामीत्य् अर्थः । विबुधाश् चाधिकारिका भक्ताः कला लिङ्गं तस्य अत्यये स्व-स्वाधिकारान्तेऽपि लिङ्ग-भङ्गे एवैष्यन्तीति भक्तेः साधन-साध्य-समयानां सुख-लभ्यत्वेनापि सर्वोत्कर्षो दर्शितः ॥२९॥</p>
<hr>
<p><strong>॥ ४.२४.३० ॥</strong></p>
<p><strong>अथ भागवता यूयं प्रियाः स्थ भगवान् यथा ।</strong><br>
न मद् भागवतानां च प्रेयान् अन्योऽस्ति कर्हिचित् ॥**</p>
<p><strong>मध्वाचार्यः (भागवत-तात्पर्यम्) :</strong> अथ अत एवम् अनादि-भक्तोऽहं यतः अतः प्रिया यूयम् ॥३०॥</p>
<hr>
<p><strong>श्रीधर-स्वामी (भावार्थ-दीपिका) : अथ</strong> <strong>भागवतत्वाद् यूयं मे प्रियाः स्थ</strong> । भवद्भिर् अपि मयि प्रीतिः कार्येत्य् आशयेनाह । <strong>मद् अन्यो भागवतानां च प्रेयान् नास्ति</strong> ॥३०॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> अथ हेत्वर्थे तद् एवाह भागवतत्वाद् इति । यथा च यूयं मे प्रियास् तथा भागवतानां सम्मतिः ॥३०॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> अथेत्य्-आदि । अथानन्तरं यद् ब्रवीमि, तद् अवधाय श्रूयताम् इति । हे <strong>भागवता यूयं मे प्रियाः</strong>, <strong>यथा भगवान्</strong> प्रियः । <strong>भागवतानां</strong> च मत्तो <strong>नान्यः प्रियोऽस्ति कर्हिचित्</strong> कदाचिद् अपि । अतो भवद्भिर् अपि मयि प्रीतिः कार्येति भावः ॥३०॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> अथ अत एव भागवतानां चेति च-कारेण यथेत्य् अस्यान्वयात् भागवतानां यथा भगवतोऽन्यः प्रेयान् नास्ति, तथा मत् मत्तोऽपीत्य् अर्थः ॥३०॥</p>
<hr>
<p><strong>॥ ४.२४.३१ ॥</strong></p>
<p><strong>इदं विविक्तं जप्तव्यं पवित्रं मङ्गलं परम् ।</strong><br>
निःश्रेयस-करं चापि श्रूयतां तद् वदामि वः ॥**</p>
<p><strong>श्रीधर-स्वामी (भावार्थ-दीपिका) :</strong> अत इदं जप्तव्यं श्रूयताम् इति । विविक्तम् असङ्कीर्णं यथा भवति ॥३१॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> अतो भगवद्-भक्तत्वात् । इदं वक्ष्यमाणं यत् ॥३१॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> तस्मात् प्रियत्वेनाहम् उपदिशामीत्य् आह&mdash;इदम् इत्य्-आदि ॥३१॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> अथ अत एव भागवतान् चेति च-कारेण यथेत्य् अस्यान्वयात् भागवतानां यथा भगवतोऽन्यः प्रेयान् नास्ति तथा मत् मत्तोऽपीत्य् अर्थः ॥३१ ॥</p>
<hr>
<p><strong>॥ ४.२४.३२ ॥</strong></p>
<p><strong>मैत्रेय उवाच&mdash;</strong></p>
<p><strong>इत्य् अनुक्रोश-हृदयो भगवान् आह ताञ् छिवः ।</strong><br>
बद्धाञ्जलीन् राज-पुत्रान् नारायण-परो वचः ॥**</p>
<p><strong>श्रीधर-स्वामी (भावार्थ-दीपिका) :</strong> सृष्ट्य्-आदौ ब्रह्मणा सृष्ट्वा पुत्रेभ्यः प्रोक्तम् इष्ट-दम् । स्तोत्रं प्राह प्रचेतोभ्यः कृपया भगवान् शिवः ॥३२॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> अनुक्रोशो दया हृदये यस्य स तथा कृपा दयानुकंपा स्याद् अनुक्रोशो\ऽपि इत्य् अमरः ॥३२॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> अनुक्रोशः कृपा हृदये यस्य सः ॥३२॥</p>
<hr>
<p><strong>॥ ४.२४.३३ ॥</strong></p>
<p><strong>श्री-रुद्र उवाच&mdash;</strong></p>
<p><strong>जितं त आत्म-विद्-धुर्य</strong><sup id="fnref:2"><a href="#fn:2" class="footnote-ref" role="doc-noteref">2</a></sup><strong>-स्वस्तये स्वस्तिर् अस्तु मे ।</strong></p>
<p><strong>भवता राधसा राद्धं सर्वस्मा आत्मने नमः ॥</strong></p>
<p><strong>मध्वाचार्यः (भागवत-तात्पर्यम्) :</strong></p>
<p>सर्वान्तर्यामत्वात् तु सर्व-नामा जनार्दनः ।</p>
<p>न तु सर्व-स्वरूपत्वात् सर्वेशोऽसौ हरिषतः ॥ इति ब्रह्म-तर्के ॥३३॥</p>
<hr>
<p><strong>श्रीधर-स्वामी (भावार्थ-दीपिका) : ते जितं</strong> तवोत्कर्षः । <strong>आत्म-विद्-धुर्याणां स्वस्तये</strong> शोभन-सत्तायै स्वानन्द-लाभायेत्य् अर्थः । अतो <strong>मे स्वस्तिः</strong> स्वानन्द-सत्ताऽ<strong>स्तु</strong> । ननु ममोत्कर्षो मद्-अर्थ एव किं न स्यात् ? तत्राह । <strong>भवता राधसा</strong> स्वानन्द-रूपेण <strong>राद्धं</strong> सिद्धम् । त्वं परमानन्द-रूपेणैव नित्यं स्थित इत्य् अर्थः । अत एवं-भूतायात्मने तुभ्यं नमः । सर्वस्मै सर्व-रूपाय च ॥३३॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> पुत्रेभ्यो भृग्वादिभ्य इत्य् अर्थः । भगवन्तं स्तुवानो भक्तः प्रथमं जयजयेति वदेद् इत्य् आह । जितं त इति । आत्मविद्धुर्योगामात्मारामाणाम् । इत्य् अर्थ इति । इक्श्तिपौ धातुनिर्देशे इति श्तिप् । अस्धातुश् च सत्ताम् एव वदतीति भावः । शोभनसत्ता च भगवद्-गुणमाधुर्याकृष्टतया सायुज्यस्पृहाराहित्येन शुकादीनाम् इव भक्तत्वेन सनातनी स्थितिः । यदुक्तं तथा परमहंसानां मुनीनाममलात्मनाम् । भक्तियोगविधानार्थम् इति कुर्वन्त्यहैतुकीं भक्तिमित्थंभूतगुणो हरिः इति च । यत आत्मविद्धुर्याणां शोभनसत्तायै तवोत्कर्ष आविष्कृतो\ऽतो हेतोर्मे मम सास्त्वित्य् अर्थः । अत्राक्षिपति&mdash;नन्व् इति । इत्य् अर्थ इति । परमानन्द-स्वरूपस्य ते\ऽन्यार्थापेक्षा नास्त्येवेति भावः । अतः सर्वोत्कृष्टत्वात् । चक्रवर्ती तु&mdash;भवता प्रयोजकेन यत् आराध आराधनं तेन राद्धं तस्य सिद्धिरस्तु । ननु श्रीगुरुणा मद्भक्तेनान्येन वा मदाराधनं भवति न तु मयेति तत्राह&mdash;सर्वस्मै सर्वस्व-रूपायात्मने, त्वम् एव गुरुवैष्णवादिरूपः स्वभजनं कारयसीति भावः ॥३३॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> किं तज् जप्यम् ? इत्य् आह&mdash;जितं त इत्य्-आदि बहुभिः । आत्मविद्-धुर्य-स्वस्तये ते तव जय उत्कर्षः । आत्म-विदाम् आत्मानं भगवन्तं विन्दन्तीति तथा तेषां धुर्याः परम-भक्तास् तेषां स्वस्तये शोभन-सत्तायै शोभना या अस्ति सत्ता तस्यै तवोत्कर्षः । अतो ममापि स्वस्ति भक्ति-रूपेण सत्ता अस्तु</p>
<hr>
<p>ननु ममोत्कर्षो मद्-अर्थक एव, तत्र हि भगवता राधसा अचिन्त्य-परमैश्वर्येण राद्धं सिद्धं स्वानन्द-परिपूर्ण-भावेन नित्यं सिद्धम् एव । अतः सर्वस्मै भक्ताय सर्व-भक्तार्थं तवोत्कर्षः । आत्मने नमः भक्तानाम् आत्म-स्वरूपाय तुभ्यं नम इत्य् उपक्रम्य, नमः पङ्कज-नाभाय इत्य्-आदि बहुभिर् एव प्रधानं स्तोत्रं प्रपञ्चयति । वासुदेवाय श्री-कृष्णायेति विशेष्य-पदं, अन्यत् सर्वं विशेषणम् । स्तोत्रं हि सर्वम् एव त्वम् असीत्य्-आदि-प्रायम् । तत् तु अन्यत्रौपचारिकम् । श्री-कृष्णे तु यथार्थम् एव, सर्वत्वात् सर्वेश्वरत्वाच् च । इति सर्व-स्वरूपेण नमस्कारः ॥३३-३४॥</p>
<hr>
<p><strong>जीव-गोस्वामी (क्रम-सन्दर्भः) :</strong> &ldquo;इक् शतिपौ धातु-निर्देशे&rdquo; असश् चातुश् चात्र सत्ताम् एव वदतीत्य् आत्मविच्-छ्रेष्ठानां <strong>स्वस्तये</strong> शोभन-स्थित्यै सद्-भक्त-लक्षणायै ते तव जितम् उत्कर्षो गुणादि-प्रकाश इत्य् अर्थः । मुक्तानाम् अपि सिद्धानाम् इत्य् आदेः । यस्माद् एव स एव पुरुषार्थः । तस्मान् ममापि स एव स्वस्तिर् अस्तु प्रार्थनायां लोट् ।</p>
<p>तत्र किं तव साधनम् ? इत्य् आशङ्क्य विभक्ति-परिणामेनाह&mdash;ते तुभ्यं नम इति । तत्र च मम न स्वातन्त्र्यं किन्तु तवैवेति । तद् एव नमो विशिनष्टि भवतेति । राधसा सर्व-साधकेन राद्धं सिद्धं सर्व-साधकत्वे हेतुः आत्मने अन्तर्यामिणे सर्वस्मै सर्व-रूपाय चेति ।</p>
<p>यद् वा, स च स्वस्तिर् दीन-मनसो रूप एव योग्य इति तद् एव करोति ते नम इति । अन्यत् समानं वासुदेवादय एते पद्मनाभस्यैवांशाः । न तु महा-वासुदेवादयः निर्विकारयिति व्याख्यायां विकारस् तद्-आभास इति सङ्कर्षणादीनां तद्-आभासत्वं दर्शितम् । धुर्येत्य् अत्र वर्येत्य् अत्र वर्येति क्वचित् ॥३३॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> भगवन्तं स्तुवानो भक्तः प्रथमं जय जयेति वदेद् इत्य् आह&mdash;आत्मविद्-वर्याणाम् आत्मारामाणां <strong>स्वस्तये</strong> शोभन-सत्तायै त्वया <strong>जितं</strong> स्वोत्कर्ष आविष्कृतः । इक् शतिपौ धातु-निर्देश इति शतिप् । शोभन-सत्ता च भगवद्-गुण-माधुर्याकृष्टया सायुज्य-स्पृहा-राहित्येन शुकादीनाम् इव तद्-भक्तत्वेन सनातनी स्थितिः । यद् उक्तं&mdash;</p>
<blockquote>
<p>तथा परमहंसानां मुनीनाम् अमलात्मनाम् । &gt;
भक्ति-योग-विधानार्थं [भा।पु। १.८.२०] इति, &gt;
कुर्वन्त्य् अहैतुकीं भक्तिम् इत्थम्-भूत-गुणो हरिः [भा।पु। १.७.१०] &gt; इति च ।</p></blockquote>
<p>अतो मे मम स्वस्ति शोभन-सत्ता अस्तु । भवता प्रयोजकेन यत् आराधः आराधनं तेन <strong>राद्धं</strong> तस्य सिद्धिर् अस्तु ।</p>
<p>ननु श्री-गुरुणा मद्-भक्तेनान्येन वा मद्-आराधनं भवति, न तु मयेति, तत्राह&mdash;सर्वस्मै सर्व-स्वरूपाय आत्मने त्वम् एव गुरु-वैष्णवादि-रूपः स्व-भजनं कारयसीति भावः ॥३३॥</p>
<hr>
<p><strong>॥ ४.२४.३४ ॥</strong></p>
<p><strong>नमः पङ्कज-नाभाय भूत-सूक्ष्मेन्द्रियात्मने ।</strong><br>
वासुदेवाय शान्ताय कूट-स्थाय स्व-रोचिषे ॥**</p>
<p><strong>श्रीधर-स्वामी (भावार्थ-दीपिका) :</strong> सर्व-रूपत्वं प्रपञ्चयन् प्रणमति सार्धैर् दशभिः । पङ्कजं लोकात्मकं नाभौ यस्य तस्मै कारणात्मने नमः । कारणत्वाद् एव सृज्यानां प्राणिनां ये उपाधयो भूतानि सूक्ष्माणि तन्-मात्राणीन्द्रियाणि च तेषाम् आत्मने नियन्त्रे । अन्तः-करण-चतुष्टयाधिष्ठातृत्वेन प्रणमति चतुर्भिः श्लोकार्धैः । वासुदेवाय चित्ताधिष्ठात्रे । कूट-स्थाय निर्विकाराय, चित्तस्यैक-रूपत्वात् ॥३४॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> किं च, त्वद्-विषयकः सर्वेन्द्रियव्यापार एव त्वद्-भक्तिः । सर्वेन्द्रियाणि च त्वद्-अधीनान्यतः कृपया मदिन्द्रियाणि स्वव्यापारवन्ति संपादयेति प्रणमति&mdash;नम इति, पङ्कजनाभायेति । हे पङ्कजनाभ तव नाभिपङ्कजोद्भवाद् ब्रह्मत एव मदीयस्यास्य मर्त्यदेहस्योद्भूतत्वादिमं स्वभक्त्युन्मुखं कुरु । तुभ्यं नम इति भावनाभिप्रेता । एवं भक्त्युपयोगार्थं देहेन्द्रियाणि समासेन संशोध्य पुनः प्रत्येकम् अपि शोधयितुं प्रथमं चित्ताधिष्ठातारं वासुदेवं प्रणमति&mdash;वासुदेवायेति । भो वासुदेव मच्चित्तं शान्तं निर्विकारं कृत्वा स्वरोचिषा प्रकाश्य भक्तावेव चेतय तुभ्यं नम इति ॥३४॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> किं च, तद्-विषयकः सर्वेन्द्रिय-व्यापार एव त्वद्-भक्तिः सर्वेन्द्रियाणि च त्वद्-अधीनान्यतः कृपया मद्-इन्द्रियाणि स्व-विषय-व्यापारवन्ति सम्पादयेति प्रणमति&mdash;नम इति । भूत-सूक्ष्माणि शब्दादि-तन्-मात्राणि च इन्द्रियाणि च, तेषाम् आत्मने नियन्त्रे । पङ्कज-नाभायेति हे पङ्कजनाभ ! तव नाभि-पङ्कजोद्भवाद् ब्रह्मत एव मदीयस्यास्य मर्त्य-देहस्योद्भूतत्वादिमं स्व-भक्त्य्-उन्मुखं कुरु तुभ्यं नम इति भावनाभिप्रेता । एवं भक्त्य्-उपयोगार्थं देहेन्द्रियाणि समासेन संशोध्य पुनः प्रत्येकम् अपि शोधयितुम् प्रथमं चित्ताधिष्ठातारं वासुदेवं प्रणमति&mdash;वासुदेवायेति । भो वासुदेव, मच्-चित्तं शान्तं निर्विकारं कृत्वा स्व-रोचिषा प्रकाश्य भक्ताव् एव चेतय, तुभ्यं नम इति ॥३४॥</p>
<hr>
<p><strong>॥ ४.२४.३५ ॥</strong></p>
<p><strong>सङ्कर्षणाय सूक्ष्माय दुरन्तायान्तकाय च ।</strong><br>
नमो विश्व-प्रबोधाय प्रद्युम्नायान्तर्-आत्मने ॥**</p>
<p><strong>श्रीधर-स्वामी (भावार्थ-दीपिका) :</strong> सङ्कर्षणायाहङ्काराधिष्ठात्रे । सूक्ष्मायाव्यक्ताय । दुरन्तायानन्ताय । अन्तकाय मुखाग्निना लोक-दाहकाय । विश्वस्य प्रकृष्टो बोधो यस्मात् । अन्तरात्मने बुद्ध्य्-अधिष्ठात्रे ॥३५॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> भोः सङ्कर्षण-देव ! ममाहन्ता-ममतयोर् वृत्तीनां देह-गेहादि-निबद्धानाम् अनन्तानां यद् बन्धनं सन्दह्य तास् ततो विच्युतीकृत्य भक्त्याश्रययोर् निबधान । तुभ्यं नमः । भोः प्रद्युम्न मद्-बुद्धिं तथा प्ररोचय यथा सा भक्ताव् एव मां दधाति तुभ्यं नमः ॥३५॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> सूक्ष्मायाव्यक्ताय । दुरन्तायानन्ताय । अन्तकाय मुखाग्निना लोक-दाहकाय । भोः सङ्कर्षण देव ! ममाहन्ता-ममतयोर् वृत्तीनां देह-गेहादि-निबन्धानाम् अनन्तानां तद्-बन्धनं सन्दह्य तास् ततो विच्युतीकृत्य भक्त्य्-आश्रय-विषययोर् निवधान, तुभ्यं नम इति ॥३५॥</p>
<hr>
<p><strong>॥ ४.२४.३६ ॥</strong></p>
<p><strong>नमो नमोऽनिरुद्धाय हृषीकेशेन्द्रियात्मने ।</strong><br>
नमः परमहंसाय पूर्णाय निभृतात्मने ॥**</p>
<p><strong>श्रीधर-स्वामी (भावार्थ-दीपिका) :</strong> हृषीकाणाम् ईशं यद् इन्द्रियं मनस् तद्-आत्मने । सूर्य-रूपेण प्रणमति । परम-हंसाय सूर्याय । पूर्णाय तेजसा विश्व-व्यापिने । निभृतात्मने क्षय-वृद्धि-शून्याय ॥३६॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> हे अनिरुद्धदेव मन्मनो भक्तावेवानुरंजय तुभ्यं नमः इति । अन्तःकरणचतुष्टयं तदुपास्यवासुदेवादिप्रणतिभिः संशोध्य बहिः करणानि तथा देहारंभकाणि पञ्च भूतानि च शोधयितुमधिष्ठातृरूपत्वेन भूत-रूपत्वेन च प्रणमति&mdash;नमः परमहंसेति चतुर्भिः । नितरां भृतो वृष्ट्यादिभिः पालिता आत्मानो जीवा येन तस्मै आदित्याज्जायते वृष्टिः इति स्मृतेः भानुर्हंसः सहस्रांशुः इत्य् अमरः । भोः सूर्यात्मक देव मच्चक्षुः श्रीमूर्तिसौन्दर्यदर्शने एव प्रवर्त्तय देहगतं सूर्यात्मकं तेजश् च शुद्धयतु तुभ्यं नम इति ॥३६॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> हृषीकाणाम् यद् ईशम् इन्द्रियं मनस् तद्-आत्मने तन्-नियन्त्रे । हे अनिरुद्ध-देव ! मन्-मनो भक्ताव् एवानुरञ्जय, तुभ्यं नम इति । एवम् अन्तःकरण-चतुष्टयं तद्-उपास्य-दैवत-वासुदेवादि-प्रणतिभिः संशोध्य बहिःकरणानि, तथा देहारम्भकाणि पञ्च-भूतानि च शोधयितुम् अधिष्ठातृ-रूपत्वेन भूत-रूपत्वेन च प्रणमति&mdash;नमः परमेति चतुर्भिः । परमहंसाय सूर्याय । निभृतात्मने नितरां भृता वृष्ट्य्-आदिभिः पालिता आत्मनो जीवा येन तस्मै ॥३६॥</p>
<hr>
<p><strong>॥ ४.२४.३७ ॥</strong></p>
<p><strong>स्वर्गापवर्ग-द्वाराय नित्यं शुचि-षदे नमः ।</strong><br>
नमो हिरण्य-वीर्याय चातुर्-होत्राय तन्तवे ॥**</p>
<p><strong>श्रीधर-स्वामी (भावार्थ-दीपिका) : स्वर्गापवर्गयोर् द्वाराय</strong> । शुचिन्य् अन्तः-करणे निषीदतीति <strong>शुचिषत्</strong>, तस्मै । हंसः शुचिषत् [ऋ।वे। ४.४.५] इति श्रुतेः । <strong>हिरण्यं वीर्यं</strong> यस्य, तस्मै अग्नि-रूपाय । <strong>चातुर्-होत्रं</strong> कर्म तस्मै तत्-साधनायेत्य् अर्थः । कुतः ? <strong>तन्तवे</strong> तद्-विस्तारकाय ॥३७॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> भो वह्न्यात्मक देव यथान्येषां कर्म प्रवर्त्तयसि तथैव मम वाचं कीर्तनभक्तौ प्रवत्तय वह्न्यात्मकं तेजश् च शुध्यतु तुभ्यं नमः ॥३७॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> शुचिनि अन्तः-करणे सीदतीति <strong>शुचिषत्</strong>, हंसः शुचिषत् [ऋ।वे। ४.४.५] इति श्रुतेः, तस्मै । भोः सूर्यात्मकम् एव, यच् चक्षुः श्री-मूर्ति-सौन्दर्य एव प्रवर्तय, देह-गतं सूर्यात्मकं तेजश् च शुध्यतु, तुभ्यं नम इति । <strong>हिरण्य-वीर्याय</strong> अग्नि-रूपाय <strong>चातुर्-होत्र</strong>-कर्म-साधनाय । कुतः ? <strong>तन्तवे</strong> तद्-विस्तारकाय । भो वह्न्य्-आत्मक-देव ! यथान्येषां कर्म प्रवर्तयसि, तथैव मम वाचं कीर्तन-भक्तौ प्रवर्तय । वह्न्य्-आत्मकं तेजश् च शुद्ध्यतु, तुभ्यं नम इति ॥३७॥</p>
<hr>
<p><strong>॥ ४.२४.३८ ॥</strong></p>
<p><strong>नम ऊर्ज इषे त्रय्याः पतये यज्ञ-रेतसे ।</strong><br>
तृप्ति-दाय च जीवानां नमः सर्व-रसात्मने ॥**</p>
<p><strong>श्रीधर-स्वामी (भावार्थ-दीपिका) :</strong> सोमत्वम् आह&mdash;ऊर्जे पितॄणाम् अन्नाय । इषे देवानाम् अन्नाय । यज्ञ-रेतसे सोमाय । स हि पितॄणां देवानां चान्नम् । एवं रूपाय त्रय्याः पतये हरये नमः । सूर्याग्नि-सोमत्वेनैव तेजस्त्वम् उक्तम् । जलत्वम् आह&mdash;सर्व-रसात्मने जल-रूपाय ॥३८॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> भोः सोमात्मक देव मम देवर्ष्यादिऋणं संशोध्य मन्मनो भक्तावेव मज्जय सोमात्मकं तेजश् च शुध्यतु तुभ्यं नमः । पूर्वमुपास्यदैवतप्रणत्या संशोध्यापि मनसो दुर्दमत्वादधिष्ठातृदैवतप्रणत्यापि पुनः संशोधनमिदं ज्ञेयम् । एवं सूर्याग्निसोम-रूपं तेजश् च तद्रूपेण प्रणय संशोध्य रसनेन्द्रियं रसं च संशोधयितुं रस-रूपेण प्रणमति&mdash;तृप्तिदायेति । भो रसात्मक देव हरे मम रसनां भवदीयवस्तुमाधुर्य एव स्वादं प्राशय दैहिका आपश् च शुध्यन्तु तुभ्यं नमः ॥३८॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> ऊर्जे पितॄणाम् अन्नाय । इषे देवानाम् अन्नाय । यज्ञ-रेतसे सोमाय । भो सोमात्मक देव ! मम देवर्ष्य्-आदि-ऋणं परिशोध्य मन्-मनो भक्ताव् एव संयोजय, सोमात्मकं तेजश् च शुद्ध्यतु, तुभ्यं नम इति । पूर्वम् उपास्य-दैव-प्रणत्यापि पुनः संशोध्यापि मनसो दुर्दमत्वाद् अधिष्ठातृ-दैवत-प्रणत्या पुनः संशोधनम् इदं ज्ञेयम् । एवं सूर्याग्नि-सोम-रूपं तेजश् च तद्-रूपेण प्रणत्या संशोध्य रसनेन्द्रियं रसं च संशोधयितुम् रस-रूपेण प्रणमति&mdash;तृप्तिदा<strong>य्</strong>अ इति । हे रसात्मक देव ! हरे ! मम रसनां भवदीय-वस्तु-माधुर्य एव स्वादं प्रापय । दैहिका आपश् च शुद्ध्यन्तु, तुभ्यं नम इति ॥३८॥</p>
<hr>
<p><strong>॥ ४.२४.३९ ॥</strong></p>
<p><strong>सर्व-सत्त्वात्म-देहाय विशेषाय स्थवीयसे ।</strong><br>
नमस् त्रैलोक्य-पालाय सह ओजो-बलाय च ॥**</p>
<p><strong>श्रीधर-स्वामी (भावार्थ-दीपिका) :</strong> विशेषाय पृथ्वी-रूपाय । सर्वेषां सत्त्वानां प्राणिनां ये आत्मानः, तेषां देहाय स्थवीयसे विराट्-देहाय च । त्रैलोक्य-पालाय वायवे । सह-आदि-रूपाय । स हि प्राण-रूपेन त्रैलोक्यं पालयति सह आदि-धर्मा च ॥३९॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> हे पृथिव्यात्मक हरे मम घ्राणेन्द्रियं भवदीयसौरभ्य एव प्रवर्तयन्देहं च स्वीयपरिचर्यादिषु प्रवर्तयेति सहओजोबलायेति मन इन्द्रियदेहेषु सहओजोबल-रूपेण प्रविश्य तत्तत्पाटवं कर्तव्यम् इति । हे वायु-स्वरूप हरे मम त्वगिन्द्रियं त्वदीय-सौकुमार्यादावेवोल्लासयन् देहेन्द्रियमनांस्यपि भजनसामर्थ्यवन्ति कुरु तुभ्यं नमः । भो नभ-स्वरूप हरे मम श्रोत्रं भवत्सौस्वर्य एव प्रवर्त्तय स्वीयनाममन्त्रभक्तिशास्त्रार्थं स्फोरय मम नभस्तत्त्वं च शुद्ध्यतु तुभ्यं नम इति ॥३९॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> सर्वेषां सत्त्वानां प्राणिनां ये आत्मानः, तेषां देहाय स्थवीयसे विराड्-देहाय चेति । हे पृथिव्य्-आत्मक हरे ! मम घ्राणेन्द्रियं भवदीय-सौरभ्य एव प्रवर्तयन् देहं च स्वीय-परिचर्यादिषु प्रवर्तयेति । त्रैलोक्य-पालाय प्राण-वायु-स्वरूपाय सह-ओज-बलाय मन-इन्द्रिय-देहेषु सह-ओजो-बल-रूपेण प्रविश्य तत्-तत्-पाटवः कर्तव्य इत्य् अर्थः । हे वायु-स्वरूप हरे ! मम त्वग्-इन्द्रियं त्वदीय-सौकुमार्यादाव् एवोल्लासयन् देहेन्द्रिय-मनांस्य् अपि भजन-सामर्थ्यवन्ति कुरु, तुभ्यं नम इति ॥३९॥</p>
<hr>
<p><strong>॥ ४.२४.४० ॥</strong></p>
<p><strong>अर्थ-लिङ्गाय नभसे नमोऽन्तर्-बहिर्-आत्मने ।</strong><br>
नमः पुण्याय लोकाय अमुष्मै भूरि-वर्चसे ॥**</p>
<p><strong>श्रीधर-स्वामी (भावार्थ-दीपिका) :</strong> नभसे आकाशायार्थानां लिङ्गाय ज्ञापकाय, शब्द-गुणत्वात् । अन्तर्-बहिर्-आत्मनेऽन्तर्-बहिर्-व्यवहारावलम्बनाय । एवं महा-भूत-रूपत्वम् उक्तम् । अमुष्मै स्वर्गाय भूरि-वर्चसे । एष वै ज्योतिष्मन्तं पुण्यं लोकं याति इति श्रुतेः ॥४०॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> एवं स्वीयभूतेन्द्रियमनांसि भगवद्-उपासनोन्मुखीकृत्योपासनाप्राप्यवैकुण्ठलोक-स्वरूपत्वेन प्रणमति&mdash;पुण्याय सर्वोत्तमाय पुण्यं स्यात् सुकृते शुद्धे सुन्दरे च परात्मनि । उत्कर्षे वाच्यवत् इत्य् अभिधानात् । भूरिवर्चस इति । लोकान्तरव्यावृत्तिः, अत्र वैकुण्ठलोके प्रमाणम् आह&mdash;एष इति । एष भगवद्-भक्तः ज्योतिस्वतः सिद्धप्रकाशस्तद्विद्यते यत्र स तथा तं यद्भ्राजमानं स्वरुचैव सर्वतः इत्य् उक्तेः । पुण्यमतीव शुद्धं भगवद्-वासत्वात् यच्च व्रजन्यनिमिषामृषभानुवृत्त्या इति यात्यञ्जसाच्युतपदमच्युतप्रियबान्धवाः इत्याद्युक्तेर्भक्तेनैव तत्प्राप्यते नान्येनेति श्रुत्य् अर्थः ॥४०॥</p>
<hr>
<p><strong>जीव-गोस्वामी (क्रम-सन्दर्भः) :</strong> अर्थेत्य् अर्धकम् । नम इत्य् अर्धकम् ॥४०॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> अर्थानां लिङ्गाय ज्ञापकाय, शब्द-गुणत्वात् । अन्तर्-बहिर्-आत्मनेऽन्तर्-बहिर्-व्यवहारावलम्बनाय । भोः नभः-स्वरूप-हरे ! मम श्रोत्रं भवत्-सौन्दर्य एव प्रवर्तयन् स्वीय-नाम-मन्त्र-भक्ति-शास्त्रार्थं स्फोरय । मम नभस्त्वं च शुध्यतु । तुभ्यं नम इति । एवं स्वीय-भूतेन्द्रिय-मनांसि भगवद्-उपासनोन्मुखीकृत्य उपासनां प्राप्य वैकुण्ठ-लोक-स्वरूपत्वेन प्रणमति&mdash;नम इति । पुण्याय सर्वोत्तमाय, पुण्यस् तु चार्व् अपि इत्य् अमरः । भूरि-वर्चस इति लोकान्तर-व्यावृत्तिः ॥४०॥</p>
<hr>
<p><strong>॥ ४.२४.४१ ॥</strong></p>
<p><strong>प्रवृत्ताय निवृत्ताय पितृ-देवाय कर्मणे ।</strong><br>
नमोऽधर्म-विपाकाय मृत्यवे दुःख-दाय च ॥**</p>
<p><strong>श्रीधर-स्वामी (भावार्थ-दीपिका) :</strong> प्रवृत्ताय च निवृत्ताय च कर्मणे । पितृ-देवाय यथा-क्रमं पितृ-देव-प्राप्ति-फलाय । अधर्म-फल-रूपाय च मृत्यवे ॥४१॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> धर्मान्तरस्यापि प्रयोजकत्वेन प्रणमति&mdash;प्रवृत्तायेति । अधर्मफलदातृत्वेन प्रणमति&mdash;अधर्मस्य विपाकः फलं यस्मात्तस्मै ॥४१॥</p>
<hr>
<p><strong>जीव-गोस्वामी (क्रम-सन्दर्भः) :</strong> नमो धर्मेत्य् अर्धकम् नमस् त इत्य् अर्धकम् ॥४१॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> धर्मान्तरस्यापि प्रयोजकत्वेन प्रणमति&mdash;प्रवृत्तायेति । पितृ-देवाय पितृ-देव-प्रापकाय । निषिद्ध-कर्म-फल-दायित्वेन प्रणमति&mdash;नमोऽधर्मेति । अधर्मस्य विपाकः फलं यस्मात् तस्मै ॥४१॥</p>
<hr>
<p><strong>॥ ४.२४.४२ ॥</strong></p>
<p><strong>नमस् त आशिषाम् ईश मनवे कारणात्मने ।</strong><br>
नमो धर्माय बृहते कृष्णायाकुण्ठ-मेधसे ॥**</p>
<p><strong>श्रीधर-स्वामी (भावार्थ-दीपिका) :</strong> हे ईश, आशिषां कारणात्मने सर्व-कर्म-फल-दात्रे । मनवे सर्व-ज्ञाय मन्त्रात्मकायेति वा । विष्णुत्वेन प्रणमति । बृहते धर्माय परम-धर्मात्मने कृष्णाय ॥४२॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> विहितकर्मफलदातृत्वेन प्रणमति&mdash;हे आशिषामीश स्वर्गादिफलदायिन् । अथ त्रिदेवीरूपत्वेन स्तुत्येषु विष्णुरूपत्वे पद्मनाभाभेदेनैव स्तौति&mdash;नमो धर्मायेति । तत्र पुरुषाय पुराणायेति पद्मनाभ-रूपेण निःश्वासप्रवर्तितवेदद्वारा धर्माय बृहते नमः । स्वयं भगवद्-धर्म-स्वरूपेण तदनुगतसर्व-धर्मप्रवर्त्तनद्वारा साङ्ख्ययोगेश्वरायेति कपिलदत्तात्रेयादिरूपेण तत्तद्धर्मप्रवर्तनद्वारा कृष्णायाकुण्ठमेधस इति । परब्रह्म-रूपेण ज्ञानप्रवर्तनद्वारा विश्वपालकावेत्य् अर्थः । व्यतिक्रमनिर्देशश् च तदिच्छाया अनैयत्यात् ॥४२॥</p>
<hr>
<p><strong>जीव-गोस्वामी (क्रम-सन्दर्भः) :</strong> यथ त्रि-देवी-रूपत्वेन स्तुतेषु विष्णु-रूपत्वे पद्मनाभाभेदेनैव स्तौति&mdash;नमो धर्मायेति । तत्र पुरुषाय पुराणायेति पद्मनाभ-रूपेण निःश्वास-प्रवर्त्ति-वेद-द्वारा धर्माय बृहते नमः । स्वयं भगवद्-धर्म-रूपेण तद्-अनुगत-सर्व-धर्म-प्रवर्त्तन-द्वारा साङ्ख्य-योगेश्वरायेति कपिल-दत्तात्रेयादि-रूपेण तत्-तत्-प्रवर्तन-द्वारा कृष्णायाकुण्ठ-मेधस इति पर-ब्रह्म-रूपेण ज्ञान-प्रवर्तन-द्वारा विश्व-पालकायेत्य् अर्थः । व्यतिक्रम-निर्देशस् तु तद्-इच्छाया अनैयत्यात् ॥४२॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> विहित-कर्म-फल-दायित्वेन प्रणमति&mdash;नमस् त इति । हे आशिषाम् ईश ! स्वर्गादि-फल-दायिन् ! मनवे सर्व-मन्त्र-रूपाय कारणात्मने, कर्म-कारक-स्वरूपाय । भक्ति-रूपत्वेन तद्-विषयत्वेन प्रणमति&mdash;नमो धर्मायेति । अधिकारि-भेदेषु कपिल-दत्तात्रेयाद्य्-अवतार-भेदेन साङ्ख्य-योगयोर् अपि प्रवर्तकाय ॥४२॥</p>
<hr>
<p><strong>॥ ४.२४.४३ ॥</strong></p>
<p><strong>पुरुषाय पुराणाय साङ्ख्य-योगेश्वराय च ।</strong></p>
<p><strong>शक्ति-त्रय-समेताय मीढुषेऽहङ्कृतात्मने ।</strong><br>
चेत-आकूति-रूपाय नमो वाचो विभूतये ॥**</p>
<p><strong>श्रीधर-स्वामी (भावार्थ-दीपिका) :</strong> रुद्र-रूपेण प्रणमति । मीढुषे रुद्राय । अहङ्कृतम् अहङ्कारस् तद्-आत्मने । स च कर्तृ-करण-कर्म-शक्ति-त्रय-समेतस् तस्मै । ब्रह्मत्वेन प्रणमति । चेतो ज्ञानम् आकूतिः क्रिया तद् रूपाय । वाचो विविधा भूतिः सृष्टिर् यस्मात् तस्मै ॥४३॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> अहङ्कारस्याधिदैवादि-भेद-त्रयसहितस्य पुनर् अपि तदधिष्ठातृदेवता-स्वरूपप्रणत्या संशोधनम् आह&mdash;शक्तीति । भो रुद्र-रूप हरे ममाहन्ताममतयोर्वृत्तयः शुद्ध्यन्तु भक्तिमय्यो भवन्तु तुभ्यं नमः । ज्ञानेन्द्रियकर्मेन्द्रियाणां शुद्धिम् आह&mdash;वाचो वेदलक्षणायाः वाच इति तदुपलक्षितानां कर्मेन्द्रियाणां शुद्धिर्व्यञ्जिता ज्ञानेन्द्रियाणाम् अपि शुद्धिः पूर्वमुक्तापि पुनर् अनया प्रणयापि ज्ञेया । हे ब्रह्म-स्वरूप हरे मम बुद्धिप्राणवृत्तीभक्त्युन्मुखीकुरु तुभ्यं नम इति ॥४३॥</p>
<hr>
<p><strong>जीव-गोस्वामी (क्रम-सन्दर्भः) :</strong> शिव-ब्रह्म-रूपत्वे तु परिच्छिन्नैश्वर्यतया स्तौति&mdash;शक्तीत्य् अर्धकाभ्याम् ।*।*४३॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> अहङ्कारस्याधिदैवादि-भेद-त्रय-सहितस्य पुनर् अपि तद्-अधिष्ठातृ-दैवत-स्वरूप-प्रणत्या संशोधनम् आह&mdash;शक्तीति कर्तृ-कर्म-करण-शक्ति-त्रय-समेताय । मीढुषे रुद्र-स्वरूपाय । अहङ्कृतम् अहङ्कारस् तद्-आत्मने । भो रुद्र-स्वरूप हरे ! ममाहन्ता-ममतयोर् वृत्तयः शुद्ध्यन्तु, भक्ति-मय्यो भवन्तु, तुभ्यं नम इति । ज्ञानेन्द्रिय-कर्मेन्द्रियाणां शुद्धिम् आह&mdash;चेतो ज्ञानम् आकुतिः क्रिया तद्-रूपाय ब्रह्म-स्वरूपाय वाचो वेद-लक्षणाया विविधा भूतिः सृष्टिर् यस्मात् तस्मै , तथा वाच इति तद्-उपलक्षितानां कर्मेन्द्रियाणां शुद्धिर् व्यञ्जिता । ज्ञानेन्द्रियाणाम् अपि शुद्धिः पूर्व-मुक्तापि पुनर् अनया प्रणत्यापि ज्ञेया । हे रुद्र-स्वरूप हरे ! मम बुद्धि-प्राण-वृती भक्त्य्-उन्मुखी कुरु, तुभ्यं नम इति ॥४३॥</p>
<hr>
<p><strong>॥ ४.२४.४४ ॥</strong></p>
<p><strong>दर्शनं नो दिदृक्षूणां देहि भागवतार्चितम् ।</strong><br>
रूपं प्रियतमं स्वानां सर्वेन्द्रिय-गुणाञ्जनम् ॥**</p>
<p><strong>श्रीधर-स्वामी (भावार्थ-दीपिका) :</strong> एवं नमस्कृत्य दर्शनं प्रार्थयते&mdash;दर्शनम् इति नवभिः । भागवतैः सत्-कृतं दर्शनं देहीत्य् अस्य विवरणं रूपम् इत्य्-आदि प्रदर्शयेत्य् अन्तम् । स्वानां भक्तानां प्रियतमं रूपं प्रदर्शयेति नवमेनान्वयः । सर्वेषाम् इन्द्रियाणां ये गुणा विषयास् तेषाम् अञ्जनं व्यञ्जकम् । सर्वेन्द्रिय-विषय-विषयि-रूपम् इत्य् अर्थः । सर्वेन्द्रियाणि स्व-गुणैर् अनक्ति रञ्जयतीति वा ॥४४॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> एवं स्मरन् प्रणतिभिरे व स्वस्य देहेन्द्रियमनसां शुद्ध्या योग्यतामापाद्य निजाभीष्टं दर्शनं प्रार्थयते । ननु कीदृशं दर्शनं त्वद्-अभिमतं ददानि तत्राह&mdash;भागवतैर् भगवद्-अनुरागिभिरर्चितं न तु बौद्धाद्यैरित्य् अर्थः । इन्द्रियगुणा रूपादयः । विषये\ऽपि गुणपदं प्रयुज्यते इति । इत्य् अर्थ इति । दर्शनादियोग्यम् इति भावः । सर्वेषाम् एव रूपं सर्वेंद्रियविषयमस्ति तत्र को विशेष इति चेत्तत्राह&mdash;सवेन्द्रियाणीति । स्वगुणैरसाधारणसौन्दर्यमाधुर्यादिभिरित्य् अर्थः ॥४४॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> स्तोत्र-फलम् आह&mdash;दर्शनं नो दिदृक्षूणां देहीत्य्-आदि । ननु दर्शनं ज्ञानं वा येन ब्रह्म-भूतो भविष्यति ? न हि, भागवत्र्चितं भक्तार्चितम् अतः प्रियतमं स्वानां भक्तानां सर्वेन्द्रिय-गुणाभिव्यञ्जकम् । तत्रैव तेषां गुणाभिव्यक्तिर् भवति । रूपं श्री-विग्रहम् । मुमुक्षूणाम् अपि तस्यैतस्य स्तोत्रस्यैतद् एव फलं श्री-विग्रह-साक्षात्कारः, न तु ब्रह्म-साक्षात्कारः ॥४४॥</p>
<hr>
<p><strong>जीव-गोस्वामी (क्रम-सन्दर्भः) :</strong> सताम् इत्य् अस्यान्ते स्वानां ज्ञाति-रूपाणां स्व-परिकराणां प्रियतमं सर्वेन्द्रिय-गुणानाम् अञ्जनं च ॥४४-४५॥ तद् एवं सर्व-रूपत्वम् उक्त्वा तद् एतावज् जपेनैव जात-भक्ति-विशेषो विशेषाभिलाषं कुर्वन्न् आत्माभीष्टं रूपं वर्णयति&mdash;दर्शनम् इत्य् अर्धकेन ॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> एवं स्मरन् प्रणतिभिर् एव स्वस्य देहेन्द्रिय-मनसां शुद्ध्या योग्यताम् आपाद्य दर्शनं प्रार्थयते&mdash;दर्शनम् देहीति । ननु कीदृशं दर्शनं भवद्-अभिमतं ददानि ? तत्राह&mdash;भागवतैर् अर्चितं, न तु बौद्धाद्यैर् इत्य् अर्थः । रूपं रूपवत् स्वानां प्रियतमम् इति वैराज्य-दर्शनं व्यावृत्तम् । सर्वेन्द्रिय-गुणै रूपादिभिः अञ्जनं म्रक्षणम् अत्यासक्तिर् यत्र तद् इति ब्रह्म-दर्शनम् अपि व्यावृत्तम् ।</p>
<p>यद् वा, सर्वेन्द्रियाणां गुणाञ्जनं गुण-युक्तं हित-करणम् अञ्जनं मन-आदि सर्वेन्द्रियाणि यत्र दुर्विषय-ग्रहण-रूपम् आन्ध्यं परित्यज्य स्व-स्व-चक्षुः प्राप्नुवन्तीत्य् अर्थः । चक्षुषश् चक्षुः इत्य्-आदि ॥४४॥</p>
<hr>
<p><strong>॥ ४.२४.४५ ॥</strong></p>
<p><strong>स्निग्ध-प्रावृड्-घन-श्यामं सर्व-सौन्दर्य-सङ्ग्रहम् ।</strong><br>
चार्व्-आयत-चतुर्-बाहु सुजात-रुचिराननम् ॥**</p>
<p><strong>श्रीधर-स्वामी (भावार्थ-दीपिका) :</strong> स्निग्धः प्रावृषि यो घनस् तद्वच् छ्यामम् । सर्वेषां सौन्दर्याणां सङ्ग्रहो यस्मिन् । चारव आयताश् चत्वारो बाहवो यस्मिन् । सुजातं यथोचितं सर्वावयव-रुचिर् अमाननं यस्मिन् ॥४५॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> किं च, स्निग्धेति स्नेहवत्त्वस्नेहजनकत्वचिक्कणत्वान्युक्तानि प्रावृड्घनेति । रसवर्षित्वसर्वतापोपशमकत्वमनश्चातकहर्षकत्वानि श्लेषेण । प्रकर्षेण आ सम्यगेव वर्षति भक्तमनोरथम् इति प्रावृड्घनश्याममतिनिबिडश्यामं सर्वेषाम् एव प्राकृताप्राकृतवस्तुनिष्ठानां सौन्दर्याणां सङ्ग्रहो यत्र तत् । यद्वा&mdash;सौन्दर्यकर्तृकं सम्यग्ग्रहणमाकर्षणं यत्र तदित्यत एवान्यत्र तादृशसौन्दर्यं नास्तीत्य् अर्थः । यद्वा&mdash;सर्वसौन्दर्येण कर्त्रा सम्यगासक्त्यैव ग्रहणं यस्येति सर्वसौन्दर्यम् अपि स्वं सफलयितुं यद् एव गृह्णातीति भावः । यद्वा&mdash;सुन्दरीणां समूहः सौन्दर्यं सर्वं च तत्सौन्दर्यं त्रिलोकीगतस्त्रीसमूहं सर्वसौन्दर्यं तेन सम्यग्गृह्यते यत्तत्तथा दिवि भुवि च रसायां काः स्त्रियस्तद्दुरापाः इति का स्त्री न चलेत्रिलोक्याम् इत्याद्युक्तेः । चतसृषु दिक्षु भुजा यस्येति पद्मनाभोपासकाः चत्वारो भुजा यस्येति वैकुण्ठोपासकाः । प्रेयसीसाहित्याद् एव चतुर्भुजा इति श्री-कृष्णोपासकाः । सुजातं कोमलं विदुः इत्य् अभिधानात् ॥४५॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> ननु बहून्य् एव रूपाणि भवन्ति, तत् किं दर्शयिष्येत ? तत्राह&mdash;स्निग्ध-प्रावृड्-घन-श्यामम् इत्य्-आदि बहुभिः । अयम् अर्थः&mdash;यद्यपि शुक्ल-रक्त-पीतानि नाना-विधान्य् एव ते रूपाणि, तथापि स्निग्ध-जलद-श्यामतैव ते स्वभाव-सिद्धा, ताम् एव दर्शयेति भावः । चार्व्-आयत-चतुर्-बाहुम्&mdash;चारवो निर्दोषा आयता नित्याश् चत्वारः पीनत्व-सुवृत्तत्व-दीर्घत्व-भक्ताभिमत-प्रदत्व-रूपा गुणा ययोस् तथा-भूतौ बाहू यस्य तम् । अनपायिन्या तद्वन् नित्य-सिद्धया ॥४५॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> किं च, तत्रापि स्निग्धेति स्नेहवत्त्व-स्नेह-जनकत्व-चिक्कणत्वान्य् उक्तानि, प्रावृण् मेघेति, वसवषित्व-सर्व-तापोपशमकत्व-मनश्-चातक-हर्षत्वानि । श्लेषेण&mdash;प्रकर्षेण आ सम्यग् एव वर्षति भक्त-मनोरथम् इति प्रावृट् घन-श्यामम् अतिनिविड-श्यामम् । सर्वेषाम् एव प्राकृताप्राकृत-वस्तु-निष्ठानां सौन्दर्याणां सङ्ग्रहो यत्र तत् । यद् वा, सौन्दर्य-कर्तृकं सम्यक् ग्रहणम् आकर्षणं यत्र तद् इत्य् अत एवान्यत्र तादृश-सौन्दर्यं नास्तीत्य् अर्थः । यद् वा, सर्व-सौन्दर्येण कर्त्रा सम्यग्-आसक्त्यैव ग्रहणं यस्येति सर्व-सौन्दर्यम् अपि स्वं सफलयितुम् यद् एव गृह्णातीति भावः । चतसृषु दिक्षु भुजा यस्येति पद्मनाभोपासकाः । चत्वारो भुजा यस्येति वैकुण्ठ-नाथोपासकाः, प्रेयसी-साहित्याद् एव चतुर्भुजत्वम् इति श्री-कृष्णोपासकाः । सुजात-कमलम् इव रुचिरम् आननं यस्य तम् ॥४५॥</p>
<hr>
<p><strong>॥ ४.२४.४६ ॥</strong></p>
<p><strong>पद्म-कोश-पलाशाक्षं सुन्दर-भ्रु सुनासिकम् ।</strong><br>
सुद्विजं सुकपोलास्यं सम-कर्ण-विभूषणम् ॥**</p>
<p><strong>श्रीधर-स्वामी (भावार्थ-दीपिका) :</strong> पद्मस्य कोशे मध्ये यानि पलाशानि तद्वद् अक्षिणी यस्मिन् । सुकपोलम् आस्यं यस्मिन् । समौ कर्णौ विभूषणं यस्य । कुण्डलयोर् अग्रे वक्ष्यमाणत्वात् ॥४६॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> तद्वत्कोमले विस्तृते चाक्षिणी यस्य तत् ॥४६॥</p>
<hr>
<p><strong>जीव-गोस्वामी (क्रम-सन्दर्भः) :</strong> सम-कर्णत्वं यथा-शोभि प्रमाणत्वम् ॥४६॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> पद्म-कोशस्थे कोमले पलाशे इवाक्षिणी यत्र तत् ॥४६॥</p>
<hr>
<p><strong>॥ ४.२४.४७ ॥</strong></p>
<p><strong>प्रीति-प्रहसितापाङ्गम् अलकै रूप-शोभितम् ।</strong><br>
लसत्-पङ्कज-किञ्जल्क-दुकूलं मृष्ट-कुण्डलम् ॥**</p>
<p><strong>श्रीधर-स्वामी (भावार्थ-दीपिका) :</strong> प्रीत्या प्रहसिताव् इवापाङ्गौ यस्मिन् ॥४७॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> अलकाश्चूर्णकुन्तलाः ॥४७॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> प्रीति-व्यञ्जकं प्रहसितम् अपाङ्गे वाम-नेत्रान्ते यस्येति प्रेयसी-साहित्यं सूचयति ॥४७॥</p>
<hr>
<p><strong>॥ ४.२४.४८ ॥</strong></p>
<p><strong>स्फुरत्-किरीट-वलय-हार-नूपुर-मेखलम् ।</strong><br>
शङ्ख-चक्र-गदा-पद्म-माला-मण्य्-उत्तमर्द्धिमत् ॥**</p>
<p><strong>श्रीधर-स्वामी (भावार्थ-दीपिका) :</strong> स्फुरन्ति किरीटादीनि यस्मिन् । शङ्खादि-मत् । उत्तमर्द्धिः लक्ष्मीः । यद् वा, एतैर् उत्तमा ऋद्धिर् उत्कर्षो यस्यास्ति तत् ॥४८॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> श्रियानपायिन्येत्यनेन पुनर् उक्तिमाशङ्क्याह यद्वेति । उत्तमा उत्कृष्टा, ऋद्धिः शोभा । ऋद्धिः शोभा रमौषधी इति निघण्टुः ॥४८॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> शङ्ख-चक्र-गदा-पद्यानि कर-चतुष्टये । कर-तल-द्वये वा रेखा-रूपाणि ज्ञेयानि । मालाश् च आभरणस्था मणयश् च उत्तम-र्द्धिः शोभा-सम्पच् च तद्वत् ॥४८॥</p>
<hr>
<p><strong>॥ ४.२४.४९ ॥</strong></p>
<p><strong>सिंह-स्कन्ध-त्विषो बिभ्रत् सौभग-ग्रीव-कौस्तुभम् ।</strong><br>
श्रियानपायिन्या क्षिप्त-निकषाश्मोरसोल्लसत् ॥**</p>
<p><strong>श्रीधर-स्वामी (भावार्थ-दीपिका) : सौभग</strong>-युक्ता <strong>ग्रीवा</strong> येन । <strong>सिंहस्य -स्कन्धे</strong> परितः प्रसरन्तः केसरा एव <strong>त्विषः,</strong> तादृशीः सर्वतस् त्विषो बिभ्रच् चासौ सौभग-ग्रीवः <strong>कौस्तुभो</strong> यस्मिन् । यद् वा, सिंहस्येव स्कन्धौ तयोस् त्विषः कुण्डल-हारादि-दीप्तीर् बिभ्रद् इति पृथग् विशेषणम् । सौभग-युक्ता ग्रीवा येन, स कौस्तुभो यस्मिन् । <strong>श्रिया</strong> हेतु-भूतया <strong>क्षिप्तस्</strong> तिरस्कृतो <strong>निकषाश्मा</strong> स्वर्ण-रेखाङ्कितो निकषण-पाषाणो येन, तादृशेनोरसा <strong>उल्लसच्</strong> छोभमानम् ॥४९॥</p>
<hr>
<p><strong>वंशीधरः (भावार्थ-दीपिका-प्रकाशः) : सिंह-स्कन्ध-त्विष</strong> इव त्विषः सिंह-स्कन्ध-त्विष इत्य् उपमानोत्तर-पद-लोपो बाहुलकात् । पुनस् ता बिभर्तीति सिंह-स्कन्धे त्विषो बिभ्रत् अलुक्-समासः । पुनः सौभगेत्य्-आदिना कर्मधारय इति ऋजु-मार्गेण सिद्ध्यतोऽर्थस्य वक्रेण दर्शनायोगाद् इति न्यायेन तत्र गौरवम् आलोक्याह&mdash;यद् वेति ॥४९॥</p>
<hr>
<p><strong>जीव-गोस्वामी (क्रम-सन्दर्भः) :</strong> त्विष इत्य् अत्र तुलाम् इति सम्बन्धोक्ति-पाठान्तरम् । प्रतिसङ्क्रामयत् प्रवेशयत् सौन्दर्येणाकर्षद् इव । यद् वा, सृष्टि-प्रलययोर् निर्गमयन् प्रवेशयंश् चेति प्रभाव-गाम्भीर्ये दर्शिते । „प्रदर्शयद्&quot; इति चित्सुखः ॥४९॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) : सिंहस्येव</strong> यौ <strong>स्कन्धौ</strong> तयोस् <strong>त्विषो</strong> हार-कुण्डलादि-दीप्तिर् बिभ्रत् । <strong>सौभग</strong>-युक्ता <strong>ग्रीवा</strong> येन तथा-भूतः <strong>कौस्तुभो</strong> यत्र तत् । <strong>अनपायिन्या श्रिया</strong> लक्ष्मी-रेखया हेतु-भूतया <strong>आक्षिप्तस्</strong> तिरस्कृतो <strong>निकषाश्मा</strong> स्वर्ण-रेखाङ्कितो निकष-पाषाणो येन, तादृशेन <strong>उरसा उल्लसच्</strong> छोभमानम् ॥४९॥</p>
<hr>
<p><strong>॥ ४.२४.५० ॥</strong></p>
<p><strong>पूर-रेचक-संविग्न-वलि-वल्गु-दलोदरम् ।</strong><br>
प्रतिसङ्क्रामयद् विश्वं नाभ्यावर्त-गभीरया ॥**</p>
<p><strong>श्रीधर-स्वामी (भावार्थ-दीपिका) :</strong> श्वासोच्छ्वासाभ्यां संविग्नाश् चञ्चला वलयस् ताभिर् वल्गु सुन्दरं दल-वद् अश्वत्थ-पत्र-सदृशम् उदरं यस्मिन् । प्रतिसङ्क्रामयद् यतो निर्गतं तेनैव द्वारेण पुनः प्रवेशयद् इव ॥५०॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> वल्गन्ति चलन्ति दलानि पात्राणि यस्य स वल्गहलो\ऽश्वत्थः बोधिद्रुमश्चलदलो अश्वत्थः कुंजराननः इत्य् अमरः । लेखकप्रमादाद् एव वल्गुशब्द उकारान्तो\ऽत्र प्रतिभाति । स्वामिचरणैरप्यत्र न हि दलशब्देनाश्वत्थो गृहीतः, किन्तु वल्गद्दलशब्देनैव चलदलपदसमानार्थकत्वादेकदेशन्यायस्त्वगतिकगतिक एवेति । आधुनिकैः वल्गुसुन्दरम् इति व्याख्यातं च तदचारु प्रतीयत इति । आवर्तेन दक्षिणावर्तेन गभीरया निम्नया नाभ्या विश्वं प्रतिसङ्क्रामयदित्यन्वयः । तयैवोद्भूतः पुनस्तयैव स्वस्मिन्प्रवेशयदिव स्वसौन्दर्येणाकर्षदिवेत्य् अर्थः ॥५०॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> पुरेत्य्-आदि । यस्य निःश्वसितं वेदा इत्य्-आदिना श्री-विग्रहस्य श्वास-रूपिणो ये वेदास् तेषां पूरक-रेचकाभ्याम् ऊर्ध्वाधः शरणाभ्याम् ॥५०॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> पूर-रेचकाभ्याम् श्वासोच्छ्वासाभ्यां संविग्नाश् चञ्चला वलयस् ताभिर् वल्गु दलवद् अश्वत्थ-पत्र-सदृशम् उदरं यत्र तत् । आवर्तवद् गम्भीरया नाभ्या विश्वं प्रति सङ्क्रामयत्, तयैवोद्भूतं पुनस् तयैव स्वस्मिन् प्रवेशयद् इव स्व-सौन्दर्येणाकर्षद् इव इत्य् अर्थः ॥५०॥</p>
<hr>
<p><strong>॥ ४.२४.५१ ॥</strong></p>
<p><strong>श्याम-श्रोण्य्-अधि-रोचिष्णु-दुकूल-स्वर्ण-मेखलम् ।</strong><br>
सम-चार्व्-अङ्घ्रि-जङ्घोरु-निम्न-जानु-सुदर्शनम् ॥**</p>
<p><strong>श्रीधर-स्वामी (भावार्थ-दीपिका) :</strong> श्याम-श्रोण्याधिकं रोचिष्णु यत् पीतं दुकूलं तत्र स्वर्ण-मयी मेखला यस्मिन् । अङ्घ्री च जङ्घे च ऊरू च निम्ने अनुन्नते जानुनी च । समैश् चारुभिर् एतैः शोभनं दर्शनं यस्य । समाश् चारवोऽङ्घ्र्यादयो यस्मिन् । निम्ने जानुनी यस्मिन् । शोभनं दर्शनं यस्येति पद-त्र् अयं वा ॥५१॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> संभवत्वात्पद-त्रयत्वेन व्याख्येयं बहुपदसमासस्य दुरूहत्वात् ॥५१॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> श्याम-श्रोण्या अधिकं रोचिष्णु तत्-कान्त्य्-उच्चलन-युक्तं यत् पीत-दुकूलं तत्र स्वर्ण-मयी मेखला यस्मिंस् तत् । समं तुल्य-प्रमाणं च चारु सुन्दरं च अङ्घ्रि-जङ्घोरू यत्र तत् ॥५१॥</p>
<hr>
<p><strong>॥ ४.२४.५२ ॥</strong></p>
<p><strong>पदा शरत्-पद्म-पलाश-रोचिषा</strong></p>
<p><strong>नख-द्युभिर् नोऽन्तर्-अघं विधुन्वता ।</strong></p>
<p><strong>प्रदर्शय स्वीयम् अपास्त-साध्वसं</strong></p>
<p><strong>पदं गुरो मार्ग-गुरुस् तमो-जुषाम् ॥</strong></p>
<p><strong>श्रीधर-स्वामी (भावार्थ-दीपिका) :</strong> पदा दीप-स्थानीयेन । यद् वा, एवं-भूतेन पदोपलक्षितं रूपं पदं शरणं प्रदर्शयेत्य् अर्थः । शरदि यत् पद्मं तस्य पलाशं तद्वद् रोचिर् यस्य तेन । नख-दीप्तिभिर् अन्तर्-भवम् अघम् अज्ञानं विधुन्वता स्वीयं रूपं पदं शरणं प्रदर्शय । अपास् तं प्रह्लादादीनां साध्वसं येन तत् । हे गुरो, यतस् त्वम् एव तमो-जुषाम् अज्ञानाम् अस्माकं मार्ग-प्रदर्शको गुरुः ॥५२॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> स्वेन स्वस्य दर्शनस्य हास्योत्पादकत्वादाह यद्वेति । इत्य् अर्थ इति पदं व्यवसितत्राण&mdash;इत्य्-आदिकोशाद् इति भावः । यद् वा, हे प्रभो तव सर्वाङ्गलावण्यं प्राप्तं किं तु चरणतलमाधुर्यं नोपलब्धं तत्र यद्यपि महायोगपीठे तिष्ठतस्तव द्वयोः पदयोः सामस्त्येन दर्शनासंभवस्तथाप्येकेन पदा भुवमवष्टभ्यापरं पदं किञ्चिदुन्नमय्य दर्शयेत्याह&mdash;पदैव पदं दर्शय वामपदा भुवमवष्टभ्य दक्षिणं पदं किञ्चित्तिरश्चीनीकृतमुन्नमय्य प्रदर्शय यथा चक्रध्वजवज्राङ्कुशादिदर्शनेन संसारभयं निवर्तयेत्याह&mdash;अपास्तेति । ननु कथमीदृशी मतिस्तवाजनीति तत्र श्रीगुरुप्रसादाद् इत्य् आह&mdash;हे गुरो तमोजुषामज्ञानतिमिरान्धचक्षुषामस्माकं मार्गगुरुभक्तिमार्गोपदेष्टा त्वम् एव गुरुरूपधारीत्य् अर्थ इति विश्वनाथः ॥५२॥</p>
<hr>
<p><strong>जीव-गोस्वामी (क्रम-सन्दर्भः) :</strong> ननु सर्वात्मकत्वे सति नित्यं मम दर्शनं प्राप्नोष्य् एवेत्य् आशङ्कयाह&mdash;भागवतैः सात्वतैः सात्वतैर् अर्चितं सर्व-सार-स्वरूपत्वेन सेव्यमानम् इति । रूपम् इति सार्धाष्टकम् ॥५२॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> नख-द्युतिर् नखानां कान्तिभिर् एव अघम् अन्धकारं दूरीकुर्वता पदा दिव्य-दीपकेनैव स्वीयं पदं स्वरूपं स्थानं वा । यद् वा, हे प्रभो तव सर्वाङ्ग-लावण्य-दर्शनं प्राप्तं, किन्तु चरण-तल-माधुर्यं नोपलब्धं, तत्र यद्यपि महा-योग-पीठे तिष्ठतस् तव द्वयोः पदयोः सामस्त्येन दर्शनासम्भवस् तद् अपि एकेन पदा भुवम् अवष्टभ्यापरं पदं किञ्चिद् उन्नमय्य दर्शयेत्य् आह&mdash;पदा एव पदं दर्शय वाम-पदा भुवम् अवष्टभ्य दक्षिण-पदं किञ्चित् तिरश्चिनीकृतम् उन्नमय्य प्रदर्शय । यथा चक्र-ध्वज-वज्राङ्कुशादि-दर्शनेन संसार-भयं निवर्तत इत्य् आह&mdash;अपास्तेति ।</p>
<p>ननु कथम् ईदृशी मतिस् तवाजनीति, तत्र श्री-गुरु-प्रसादाद् इत्य् आह&mdash;हे गुरो ! तमो-जुषाम् अज्ञान-तिमिरान्ध-चक्षुषाम् अस्माकं मार्ग-गुरु भक्ति-मार्गोपदेष्टा त्वम् एव गुरु-रूप-धारीत्य् अर्थः ॥५२॥</p>
<hr>
<p><strong>॥ ४.२४.५३ ॥</strong></p>
<p><strong>एतद् रूपम् अनुध्येयम् आत्म-शुद्धिम् अभीप्सताम् ।</strong><br>
यद्-भक्ति-योगोऽभयदः स्व-धर्मम् अनुतिष्ठताम् ॥**</p>
<p><strong>श्रीधर-स्वामी (भावार्थ-दीपिका) :</strong> अतिदुर्लभम् इदं मया प्रार्थितम् इति स्तोतैवाह । एतद्-रूपम् अनुध्येयं ध्यानार्हम् एव, न तु प्रत्यक्षतः प्राप्यम् इत्य् अर्थः ॥५३॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> इदं श्रीमद्दर्शनं, स्तोता रुद्रः । इत्य् अर्थ इति । ध्यानार्हस्य प्रत्यक्षत्वप्रार्थनं दुर्लभम् एवेति भावः । विश्वनाथः&mdash;यावद्दर्शनं न लभ्यते साधकभक्तेन तावदेतद्रूपम् एव पुनःपुनर् ध्येयमात्मनो जीवस्य शुद्धिमविद्यामालिन्यक्षालनमिच्छतेति । न तु प्रकारान्तरेण त्वंपदार्थशुद्धिर्भक्तानामुचितेति भावः । यथा वासुदेवादिप्रणतिभिर्देहद्वयशुद्धिरुक्ता तथा स्निग्धप्रावृडित्य्-आदिध्यानपौनःपुन्येन जीवस्य शुद्धिरियमुक्ता ततो दर्शनं ततः पार्षदत्वप्राप्तिर् इति शुद्ध-भक्तमतं दर्शितम् । किमत्र माहात्म्यं वाच्यं यतः स्वस्वधर्ममनुतिष्ठतामाश्रमिणाम् अपि यस्य भक्तियोग एवाभयदो न तु कर्मज्ञानादिरित्य् अर्थः । सन्दर्भस्तु&mdash;यद् यस्माद्भक्तियोगः प्रेमा भवति तच् च ध्यानं गाढश्रद्वावत्त्वाभावेन स्वधर्मसापेक्षाणां भक्तियोगाभासं जनयति स च संसारभयत्राणमात्रं करोतीत्य् आह&mdash;अभयद इति ॥५३॥</p>
<hr>
<p><strong>जीव-गोस्वामी (क्रम-सन्दर्भः) :</strong> पूर्वोक्त-ध्यानस्य फलम् आह&mdash;एतद् इति । यद् यस्माद् भक्ति-योगो प्रेमा भवति, तच् च ध्यानं गाढ-श्रद्धावत्त्वाभावेन स्व-धर्म-सापेक्षाणां भक्ति-योगाभासं जनयति । स च संसार-भय-त्राण-मात्रं करोतीत्य् आह&mdash;अभयद इति ॥५३॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> श्री-रुद्र एव विशेषं ज्ञापयितुम् एतद् इति पद्यम् आह&mdash;यावत् दर्शनं न लभ्येत साधक-भक्तेन तावद् एतद् रूपम् एव पुनः पुनर् ध्येयम्, आत्मनो जीवस्य शुद्धिम् अविद्या-मालिन्य-क्षालनम् इच्छतेति, न तु प्रकारान्तरेण त्वं-पदार्थ-शुद्धिर् भक्तानाम् उचितेति भावः । यथा वासुदेवादि-प्रणतिभिर् देह-द्वय-शुद्धिर् उक्ता, तथा स्निग्ध-प्रावृड् इत्य्-आदि-ध्यान-पौनःपुन्येन जीवस्य च शुद्धिर् इयम् उक्ता । ततो दर्शनं ततः पार्षदत्व-प्राप्तिर् इति शुद्ध-भक्त-मतं दर्शितम् । अत्र किं माहात्म्यं वाच्यम् ? यतः स्व-स्व-धर्मम् अनुतिष्ठताम् आश्रमिणाम् अपि यस्य भक्ति-योग एवाभयदो न तु कर्म-ज्ञानादिर् इत्य् अर्थः ॥५३॥</p>
<hr>
<p><strong>॥ ४.२४.५४ ॥</strong></p>
<p><strong>भवान् भक्तिमता लभ्यो दुर्लभः सर्व-देहिनाम् ।</strong><br>
स्वाराज्यस्याप्य् अभिमत एकान्तेनात्म-विद्-गतिः ॥**</p>
<p><strong>श्रीधर-स्वामी (भावार्थ-दीपिका) :</strong> तर्हि किं केनापि न प्राप्यते ? तत्राह&mdash;भवान् इति । दुर्लभत्वम् एवाह&mdash;स्वर्ग-राज्यं यस्य तस्याप्य् अभिमतः स्पृहणीयः । किं च, एकान्तेन य आत्म-वित् तस्यापि गतिर् गम्यः ॥५४॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> ध्यानकैवल्यं कुर्वता प्रशस्तभक्तियोगयुजा तु भवानपि लभ्यते इत्य् आह&mdash;भवानिति । भवांश् च जीवन्मुक्तपर्यन्तानां दुर्लभः स्वाराज्यस्याप्यभिमतः लब्धे सालोक्यादिके\ऽपि वांछितः एकान्तेन सालोक्यादिसुखनिरपेक्षेण भक्तियोगेन तु आत्मविदां भवदेकज्ञानिनां गतिः परमफल-रूपः । स्वामिचरणाः&mdash;यदि सर्वथा दुर्लभस्तर्हि किं शङ्कायां, स्वर्गपदमुपलक्षणं ब्रह्मपदादेर् अपि । तेन ब्रह्मणो\ऽपि वांछनीय एव न तु प्राप्य इत्य् अर्थः । न केवलमिन्द्रादेरे व किं तु ज्ञानिनामपीत्य् आह&mdash;किं चेति । एकान्तेन निश्चयेन गम्यो गन्तुमर्ह एव न त्ववगत इति भावः ॥५४॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> भवान् इत्य्-आदि । भवान् भक्तिमतैव लभ्यः, अन्येषां दुर्लभ एव । तं त्वां दुराराध्यम् आराध्य को जनः पाद-मूलं विना बहिर् बाह्यम् अपवर्गादिकं वाञ्छति ? सताम् अपि दुरापया सतां शम-दमादि-सम्पन्नानाम् अपि ॥५४-५५॥</p>
<hr>
<p><strong>जीव-गोस्वामी (क्रम-सन्दर्भः) :</strong> ध्यान-कैवल्यं कुर्वता प्रशस्त-भक्ति-योग-युजा तु भवान् अपि लभ्यत इत्य् आह&mdash;भवान् इति । भवांस् तु जीवन्मुक्त-पर्यन्तानां सर्व-देहिनां दुर्लभः । किं च, स्वाराज्यस्याप्य् अभिमतः । लब्ध-सालोक्यादिकस्यापि वाञ्छितः । एकान्तेन सालोक्यादि-सुख-निरपेक्षेण भक्ति-योगेन त्व् आत्म-विदां&mdash;भवद्-एक-ज्ञानिनां गतिः परम-फल-रूपः ॥५४॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> पुनर् अप्य् एवं स्तुवीतेत्य् आह&mdash;भवान् इति । स्वर्गेषु राज्यं राजत्वं यस्य तस्य ब्रह्मणोऽप्य् अभिमतः स्पृहणीयः । आत्म-विद्यां सनकादीनाम् अपि गति-रूपः ॥५४॥</p>
<hr>
<p><strong>॥ ४.२४.५५ ॥</strong></p>
<p><strong>तं दुराराध्यम् आराध्य सताम् अपि दुरापया ।</strong><br>
एकान्त-भक्त्या को वाञ्छेत् पाद-मूलं विना बहिः ॥**</p>
<p><strong>श्रीधर-स्वामी (भावार्थ-दीपिका) :</strong> अतस् त्वद्-व्यतिरेकेण न किञ्चिद् वाञ्छामीत्य् आह&mdash;तं त्वाम् एकान्त-भक्त्याराध्य । बहिः स्वर्गादि-सुखम् ॥५५॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> यतः स एव ब्रह्मादिस्पृहणीयो\ऽतो हेतोः तद्व्यतिरेकेण तं विहाय सतां सन्मार्गप्रविष्टानाम् अपि किं पुनर् अन्येषां न कोपीत्यर्थायातम् ॥५५॥</p>
<hr>
<p><strong>जीव-गोस्वामी (क्रम-सन्दर्भः) :</strong> तत्र युक्तम् इत्य् आह&mdash;तम् इति । सतां ज्ञानिनाम् अपि । इत्थं सतां [भा।पु। १०.१२.११] इतिवत् । बहिः स्वर्गादि-सुखम् ॥५५॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> पुनर् अपि श्री-रुद्र एव श्लोक-त्रयम् आह&mdash;तम् इति । बहिः स्वर्गादि-सुखम् ॥५५॥</p>
<hr>
<p><strong>॥ ४.२४.५६ ॥</strong></p>
<p><strong>यत्र निर्विष्टम् अरणं कृतान्तो नाभिमन्यते ।</strong><br>
विश्वं विध्वंसयन् वीर्य-शौर्य-विस्फूर्जित-भ्रुवा ॥**</p>
<p><strong>श्रीधर-स्वामी (भावार्थ-दीपिका) :</strong> तत्र हेतुः, यत्र पादमूले शरणं प्रविष्टं कृतान्तः कालो ममायं वश्य इति नाभिमानं करोति । किं कुर्वन् ? वीर्यं प्रभावः, शौर्यम् उत्साहः, ताभ्यां विस्फूर्जितया क्षुभितया भ्रुवा विश्वं विध्वंसयन्न् अपि ।</p>
<hr>
<p><strong>वंशीधरः (भावार्थ-दीपिका-प्रकाशः) :</strong> तत्र पादमूलाङ्गीकारे ॥५६॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> यत्रेति । यत्र त्वय्य् अरणं शरणं निविष्टं जनं कृतान्तः कालोऽपि नाभिभवति ॥५६॥</p>
<hr>
<p><strong>जीव-गोस्वामी (क्रम-सन्दर्भः) :</strong> न च तत्र स्वर्गादाव् इव भयम् अस्तीति वाच्यम् इत्य् आभिप्रेत्याह&mdash;यत्रेति । कृतान्तोऽपि मर्त्यो मृत्यु-[भा।पु। १०.३.२७] इत्य् आदेः । अत्र टीकायां&mdash;विषयीकरोति इति तु वाच्यम् । विस्फूर्जितेति क्वचित् ॥५६॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> संसार-भयं तु तस्य नास्त्य् एवेति किं तत्-प्रार्थनेनेत्य् आह&mdash;यत्र पाद-मूले अरणं शरणं प्रविष्टं जनं कृतान्तं कालो ममायम् इति नाभिमन्यते । वीर्यं प्रभावः शौर्यम् उत्साहः ताभ्याम् विस्फूर्जितया क्षुभितया भ्रुवा विश्वं ध्वंसयन्न् अपि ॥५६॥</p>
<hr>
<p><strong>॥ ४.२४.५७ ॥</strong></p>
<p><strong>क्षणार्धेनापि तुलये न स्वर्गं नापुनर्-भवम् ।</strong><br>
भगवत्-सङ्गि-सङ्गस्य मर्त्यानां किम् उताशिषः ॥**</p>
<p><strong>मध्वाचार्यः (भागवत-तात्पर्यम्) :</strong></p>
<p>सङ्गो भागवतैर् भूयान् अपुनर्-भव-मात्रतः ।</p>
<blockquote>
<p>यतो विशिष्टम् आनन्दं मुक्तौ जनयति स्फुटम् ॥ इति च ॥५७॥</p></blockquote>
<hr>
<p><strong>श्रीधर-स्वामी (भावार्थ-दीपिका) :</strong> त्वत्-पाद-मूले प्रविष्टस्य कृतान्त-भयाभावः कियान् अयं लाभो यतस् त्वद्-भक्त-सङ्ग एव सकल-पुरुषार्थ-श्रेणि-शिरसि नरीनर्तीत्य् आह । <strong>भगवतस्</strong> तव <strong>सङ्गिनां सङ्गस्य क्षणार्धेनापि स्वर्गं न तुलये</strong> समं न गणयामि, <strong>न चापुनर् भवं</strong> मोक्षम् । <strong>मर्त्यानाम् आशिषो</strong> राज्याद्याः किम् उत ॥५७॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> क्षणार्द्धेनेति । किमुत द्वित्रादिक्षणेन किमुततरां तत्फलभूतया भक्त्या किमुततमां भक्तिफलेन प्रेम्णेति कैमुत्यातिशयो द्योतितः । स्वर्गं कर्मफलमपुनर् भवं ज्ञानफलं मोक्षम् अपि न तुलये किमुततरां कर्म किमुततमां राज्याद्या दृष्टा आशिषः अहं न तुलये, गौरवलाघवयोरतिस्पष्टत्वाद् इति भावः ॥५७॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> एषा भक्तिर् विना सत्-सङ्गं न भवतीति दर्शयति&mdash;क्षणार्धेनेत्य्-आदिभिः ॥५७॥</p>
<hr>
<p><strong>सनातन-गोस्वामी :</strong> [हरि-भक्ति-विलासः १०.२८५] <strong>भगवद्-सङ्गि-सङ्गस्य क्षणार्धेनापि स्वर्गं</strong> <strong>न तुलये</strong>, समं न पश्यामि, न वा अ<strong>पुनर् भवम्</strong> ॥५७॥</p>
<hr>
<p><strong>जीव-गोस्वामी (क्रम-सन्दर्भः) :</strong> श्री-भगवत्-प्रीत्यान्येषाम् अपवर्गाणां तिरस्कृतिस् तत्-[प्रीति-]कारणेषु महा-भागवत-सङ्ग-द्वाराह&mdash;क्षणार्धेनापीति । अहं तु <strong>न तुलये</strong> गौरव-लाघवातिस्पष्टत्वाद् इति भावः ॥५७॥ (प्रीति-सन्दर्भ ३० दृश्यः।)</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> सत्-सङ्गं तु वाञ्छेद् एवेत्य् आह&mdash;क्षणार्धेनेति । <strong>भगवत्-सङ्गिनां सङ्गस्य क्षणार्धेन</strong>, किम् उत द्वित्रादि-क्षणेन, किम् उततरां तत्-फल-भूतया भक्त्या, किम् उततमां भक्ति-फलेन प्रेम्णेति कैमुत्यातिशयो द्योतितः । <strong>स्वर्गं</strong> कर्म-फलम् <strong>अपुनर् भवं</strong> मोक्षं ज्ञान-फलम् अपि न तुलये, किम् उत ज्ञानम्, किम् उततरां कर्म, किम् उततमां राज्याद्या दृष्टा आशीषः ॥५७॥</p>
<hr>
<p><strong>॥ ४.२४.५८ ॥</strong></p>
<p><strong>अथानघाङ्घ्रेस् तव कीर्ति-तीर्थयोर्</strong></p>
<p><strong>अन्तर्-बहिः-स्नान-विधूत-पाप्मनाम् ।</strong></p>
<p><strong>भूतेष्व् अनुक्रोश-सुसत्त्व-शीलिनां</strong></p>
<p><strong>स्यात् सङ्गमोऽनुग्रह एष नस् तव ॥</strong></p>
<p><strong>मध्वाचार्यः (भागवत-तात्पर्यम्) :</strong> अङ्घ्र्योर् जातयोः कीर्ति-तीर्थयोः ॥५८॥</p>
<hr>
<p><strong>श्रीधर-स्वामी (भावार्थ-दीपिका) :</strong> अथ अतो हेतोः, अनघाव् अघ-हराव् अङ्घ्री यस्य तस्य तव कीर्तिर् यशस् तीर्थं गङ्गा, तयोः क्रमेण <strong>अन्तर्</strong>-बहिः स्नानाभ्यां विधूतः पाप्मा येषाम् । अत एव भूतेष्व् अनुक्रोशः कृपा सु-सत्त्वं च रागादि-रहितं चित्तं शीलं चार्जवादि विद्यते येषां तेषां सङ्गमोऽस्माकं स्यात् । एष एव नस् तवानुग्रहः ॥५८॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> विधूतो\ऽपास्तो\ऽन्येषाम् अपि पाप्मा यैर् इति वा । अत एव विधूतपाप्मत्वाद् एव त्वद्-अनुग्रह इत्यनेनैव वयं कृतार्था इत्य् अर्थः ॥५८॥</p>
<hr>
<p><strong>सनातन-गोस्वामी :</strong> [हरि-भक्ति-विलासः १०.२९१] अथ अतो हेतोः, अनघाव् अघ-हराव् अङ्घ्री यस्य तस्य तव कीर्तिर् यशः, तीर्थं गङ्गा, तयोः क्रमेण <strong>अन्तर्</strong>-बहिः स्नानाभ्यां विधूतः विनाशितः पाप्मा येषाम्, तेषाम् अपि यैर् इति वा । अत एव भूतेष्व् अनुक्रोशः कृपा सु-सत्त्वं च रागादि-रहितं चित्तं शीलं चार्जवादि, तद्वतां सङ्गोऽस्मासु अस्तु । एष एव नोऽस्मान् प्रति त्वद्-अनुग्रहः ॥५८॥</p>
<hr>
<p>**सनातन-गोस्वामी (दिग्-दर्षिनी): [**बृ।भा। २.७.१४] अनयोर् अर्थः&mdash;<strong>भगवत्-साङ्गि-सङ्गस्य क्षणार्धेनापि स्वर्गं न तुलये</strong> समं न गणयामि, <strong>न च अपुनर् भवं</strong> मोक्षम् अपि, <strong>मर्त्यानाम् आशिषो</strong> राज्याद्याः किम् उत ? अतो भगतद्-भक्त-जन-सङ्ग एव सकल-पुरुषार्थ-श्रेणी-शिरसि नरीनर्तीति भावः । अथ अत एव हेतोः <strong>अनघौ</strong> पाप-हरौ अघासुर-घातकौ वा <strong>अङ्घ्री</strong> यस्य, तस्य तव <strong>कीर्तिर्</strong> यशः <strong>तीर्थं</strong> गङ्गा, गोपी-गण-वारि-भरण-सम्बन्धि-यमुना-घट्टो वा तयोः क्रमेणान्तर्बहिःस्नानाभ्याम् । यद् वा, अन्तःस्थो वासना-क्षयाद् बहिःस्थश् च नरकादिनिवर्तनात् स्नानेन विधूतो विनाशितः पाप्मा येषाम् । अत एव भूतेषु अनुक्रोशः कृपा सामान्यतः सुसत्त्वं च रागादि-रहित-चित्ततादि । शीलं च आर्जवादि तद्वतां सङ्गमो नो\ऽस्माकं स्यात् । एष एव तवास्मद्-विषयको\ऽनुग्रह इति ॥५७-५८॥</p>
<hr>
<p><strong>जीव-गोस्वामी (क्रम-सन्दर्भः) :</strong> विधूतो जगतोऽपि पाप्मा यैः । मद्-भक्ति-युक्तो भुवनं पुनाति [भा।पु। ११.१४.२४] इतिवत् ॥५८॥ (भक्ति-सन्दर्भ १८०)</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> तस्माद् एवं प्रार्थनया यः स्तुवीतेत्य् आह&mdash;अथेति । अनघाङ्घ्रेः पाप-हरण-चरण-कमलस्य तव कीर्तिर् यशस् तीर्थं गङ्गा तयोः क्रमेण <strong>अन्तर्</strong>-बहिः-स्नानाभ्यां विधूतः पाप्मा येषां, अत एव भू<strong>ते</strong>ष्व् अनुक्रोशः कृपा सुसत्त्वं च शुद्धम् अन्तः-करणं शीलं चार्जवादि विद्यते येषां तेषां सङ्गमो नोऽस्माकं स्यात् । एष एव नस् त्वद्-अनुग्रहः ॥५८॥</p>
<hr>
<p><strong>॥ ४.२४.५९ ॥</strong></p>
<p><strong>न यस्य चित्तं बहिर्-अर्थ-विभ्रमं</strong></p>
<p><strong>तमो-गुहायां च विशुद्धम् आविशत् ।</strong></p>
<p><strong>यद् भक्ति-योगानुगृहीतम् अञ्जसा</strong></p>
<p><strong>मुनिर् विचष्टे नन् उ तत्र ते गतिम् ॥</strong></p>
<p><strong>श्रीधर-स्वामी (भावार्थ-दीपिका) :</strong> तत्त्व-ज्ञानं च त्वद्-भक्त-सङ्गाद् एव भवतीत्य् आह&mdash;न यस्येति । <strong>येषां</strong> सतां <strong>भक्ति-योगेनानुगृहीतं शुद्धं</strong> सद् <strong>यस्यचित्तं</strong> बाह्यार्थ-विक्षिप्तं <strong>न</strong> भवति, <strong>तमो</strong>-रूपायां <strong>गुहायां</strong> च <strong>नाविशत्,</strong> लयं न प्राप । <strong>तत्र</strong> तदा <strong>मुनिस् तव गतिं</strong> तत्त्वं पश्यति ॥५९॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> चक्रवर्ती तु&mdash;त्वदीय-साधुसङ्गाद् एव चित्तं विशेषतः शुद्ध्येत् विशुद्धे च चित्ते त्वद्-रूपलीलालावण्यानुभवः स्याद् इति विशुद्धम् एव चित्तं लक्षयति । यस्य चित्तं बहिरर्थविभ्रमं न त्वदीय-श्रवणादिसमये बाह्यार्थैः स्त्रीपुत्रधनादिचिन्तनैर्विक्षिप्तं न भवति तमोगुहायां सुप्तगह्वरे च न प्रविष्टं त्वदीय-स्मरणश्रवणादिसमये यच्चित्तं लयविक्षेपयुक्तं न भवतीत्य् अर्थः । तत्र हेतुः यत्खलु भक्तियोगेनानुगृहीतं तत् शुद्धं भवति । अयं भावः&mdash;दश नामापराधा भक्त्यपराधा एव लयविक्षेपकारकास्तेषामपगमे एव भक्तिदेवी प्रसीदति, प्रसीदन्त्या एव तस्या अनुग्रहः स्यात्स च भक्तिसमयगतलयविक्षेपाभावगम्य इत्यतस् तत्र शुद्धे चित्ते मुनिर्मननशीलः संस्तव गतिं चेष्टां लीलालावण्यादिकं विचष्टे पश्यति ॥५९॥</p>
<hr>
<p><strong>जीव-गोस्वामी (क्रम-सन्दर्भः) :</strong> अत्र श्री-भगवतोऽन्तः-साक्षात्कारत्वे योग्यताम् आह&mdash;न यस्येति । तत्र तेषां पूर्वोक्तानां सतां <strong>भक्ति-योगेनानुगृहीतं विशुद्धं</strong> यस्य <strong>चित्तं</strong> बाह्येष्व् अर्थेषु भ्रान्तं न भवति, <strong>तमो</strong>-रूपायां <strong>गुहायां</strong> च <strong>न विशति</strong>, स मुनिर् <strong>गतिं</strong> गुण-लीलादि-मयीं स्वरूपावस्थितिम् [<strong>विचष्टे</strong> पश्यति] ॥५९॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> त्वदीय-साधु-सङ्गाद् एव चित्तं विशेषतः शुद्ध्येत् । विशुद्धे च चित्ते त्वद्-रूप-गुण-लीला-लावण्यानुभवः स्याद्, इति विशुद्धम् एव चित्तं लक्षयति&mdash;यस्य <strong>चित्तं बहिर्-अर्थ-विभ्रमं</strong> न, त्वदीय-स्मरण-श्रवणादि-समये बाह्यार्थ-विक्षिप्तं न भवति, <strong>तमो-गुहायांनाविशत्</strong> सुप्ति-गह्वरेऽप्य् अप्रविष्टं, त्वदीय-श्रवण-स्मरणादि-समये यच् चित्तं लय-विक्षेप-युक्तं न भवतीत्य् अर्थः । तत्र हेतुः&mdash;यत् खलु <strong>भक्ति-योगेनानुगृहीतं</strong>, तत् शुद्धं भवति ।</p>
<p>अयम् आशयः&mdash;दश-नामापराधा भक्त्य्-अपराधा एव लय-विक्षेप-कारकाः, तेषाम् अपगमे एव भक्ति-देवी प्रसीदति । प्रसीदन्त्या एव तस्या अनुग्रहः स्यात् । स च भक्ति-समय-गत-लय-विक्षेपाभाव-गम्य इत्य् अतस् तत्र शुद्धे चित्ते <strong>मुनिर्</strong> मनन-शीलः सन् <strong>तव गतिं</strong> चेष्टां लीला-लावण्यादिकं <strong>विचष्टे</strong> पश्यति ॥५९॥</p>
<hr>
<p><strong>॥ ४.२४.६० ॥</strong></p>
<p><strong>यत्रेदं व्यज्यते विश्वं विश्वस्मिन्न् अवभाति यत् ।</strong><br>
तत् त्वं ब्रह्म परं ज्योतिर् आकाशम् इव विस्तृतम् ॥**</p>
<p><strong>मध्वाचार्यः (भागवत-तात्पर्यम्) :</strong> विश्वस्मिन् स्थितम् अपि न भात्य् अज्ञानाम् ॥६०॥</p>
<hr>
<p><strong>श्रीधर-स्वामी (भावार्थ-दीपिका) :</strong> कीदृशं तत्त्वम् ? तद् आह&mdash;यत्रेति ॥६०॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> यत्राधिष्ठाने तदज्ञानेनेदं विश्वं व्यज्यते । विश्वस्मिन्ननुगतसच्चिद्रूपेण यद्भाति त्वंपदलक्ष्यं प्रत्यक् चैतन्यं त्वम् एव तत् नान्योतो\ऽस्ति द्रष्टा, तत्त्वमसि इति श्रुतेः । सन्दर्भः&mdash;त्वदीय-भक्तियोगानुग्रहं विना ब्रह्मत्वभगवत्त्वान्तर्यामित्वकालत्वभेदेनान्तरङ्गबहिरङ्गाविर्भावेषु तवातिदुर्बोधत्वदुराराध्यत्वदुर्वहत्वदुः सहत्वान्येवेत्याशयेनाह&mdash;योत्रेति सप्तभिः । अत्र ब्रह्मत्वमाहाद्येन तद्ब्रह्मत्वम् इति योज्यं ततश् च स्वभक्तियोगं विना तदेतदपि दुर्बोधं स्याद् इति भावः । विश्वनाथः&mdash;यत्तु कश्चिन्मुनिस्तव ब्रह्म-स्वरूपं विचष्टे तदपि त्वम् एव परममहतस्तन्महिमव्यापकं तेज इत्य् आह&mdash;यत्रेति ॥६०॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> एवं मध्ये सत्-सङ्गं स्तुत्वा पुनस् तम् एव स्तौति&mdash;यत्रेदम् इत्य्-आदि बहुभिः ॥६०॥</p>
<hr>
<p><strong>जीव-गोस्वामी (क्रम-सन्दर्भः) :</strong> तदीय-भक्ति-योगानुग्रहं विना तु ब्रह्मत्व-भगवत्त्वान्तर्यामित्व-कालत्व-भेदेनान्तरङ्ग-बहिरङ्गाविर्भावेषु तवातिदुर्बोधत्व-दुराराध्यत्व-दुर्वशत्व-दुःसहत्वान्य् एवेत्य् आशयेनाह&mdash;यत्रेदम् इति सप्तभिः । तत्र ब्रह्मत्वम् आह । आद्येन तद् ब्रह्मत्वम् इति योज्यम् । ततश् च स्व-भक्ति-योगं विना तद् एतद् अपि दुर्बोधं स्याद् इति भावः ॥६०॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> यत् तु कश्चिन् मुनिस् तव ब्रह्म-स्वरूपं विचष्टे, तद् अपि त्वम् एव तवैव परम-महतस् तन्-महिम-व्यापकं तेज इत्य् आह&mdash;यत्रेति ॥६०॥</p>
<hr>
<p><strong>॥ ४.२४.६१ ॥</strong></p>
<p><strong>यो माययेदं पुरु-रूपयासृजद्</strong></p>
<p><strong>बिभर्ति भूयः क्षपयत्य् अविक्रियः ।</strong></p>
<p><strong>यद्-भेद-बुद्धिः सद् इवात्म-दुःस्थया</strong></p>
<p><strong>त्वम् आत्म-तन्त्रं भगवन् प्रतीमहि ॥</strong></p>
<p><strong>मध्वाचार्यः (भागवत-तात्पर्यम्) :</strong> यस्य जीवादिभ्यो भेद-बुद्धिः । सा दिवा सम्यग्-ज्ञानं सम्यग्-ज्ञानि-विषयासत्यैवेत्य् अर्थः । रात्रिर् अज्ञानम् उद्दिष्टं सम्यग्-ज्ञानं दिवा स्मृतम् ॥ इति शब्द-निर्णये ।</p>
<blockquote>
<p>जीवेभ्यो जडतश् चैव भेद-ज्ञानं हरेः सदा । &gt;
वास्तवं ज्ञानम् उद्दिष्टां तेन मुक्तिर् अवाप्यते ॥ इति षाड्गुण्ये &gt; ॥६१॥</p></blockquote>
<hr>
<p><strong>श्रीधर-स्वामी (भावार्थ-दीपिका) :</strong> जगत उपादानत्वेन तत्त्वं लक्षितं निमित्तत्वेनापि तद् एव लक्षयन्न् आह । य इदं विश्वं सद् इव परमार्थम् इव माययासृजत् । कथं-भूतया ? यया भेद-बुद्धिर् अन्येषां भवति, तया आत्मनि त्वयि दुःस्थया स्व-कार्यं कर्तुम् असमर्थया । तं त्वां निरस्त-भेदं प्रतीमहि जानीमः ॥६१॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> स्वकार्यं व्यामोहादिकं कर्तुमसमर्थया विलज्जमानया । यस्येयाद्युक्तेर्यथा ह्यप्रतिबुद्धस्येत्याद्युक्तेश् च । निरस्तभेदमित्यात्मतन्त्रमित्यतः फलितम् । सन्दर्भः&mdash;भगवत्त्वम् आह य इति । यदित्यस्यान्ते यद्यया भेदबुद्धिः परमेश्वरात्वत्तो\ऽन्ये स्वतन्त्रसत्ताका इति बुद्धिर्भवति आत्मदुःस्थया त्वयि स्वरूपभूतमहाभगवत्त्व-दर्शनेनात्मनि दुःस्थया स्वं दौस्थ्यं दर्शयन्त्या । विश्वनाथः&mdash;वयं तु त्वां भगवत्-स्वरूपम् एवानुभवाम इत्य् आह&mdash;यो भवान् इदं पुरुष-रूपेणासृजत् विष्णुरूपेग बिभर्ति पालयति सङ्कर्षण-रूपेण क्षपयति । मायया कीदृश्यात्मनि त्वयि दुस्थया यद्यस्या मायाया भेदे भेदप्रभेद-रूपे जगत्येव बुद्धिर्ज्ञानं लोकानां स्यात् तच् च ज्ञानं सदिव प्रशस्तम् इव न तु प्रशस्तम् इत्य् अर्थः । क्लीबत्वमार्षम् । हे भगवन् श्री-कृष्ण तं त्वात्मतन्त्रं प्रतीमहि साक्षादनुभवेमेति प्रार्थनेयम् ॥६१॥</p>
<hr>
<p><strong>जीव-गोस्वामी (क्रम-सन्दर्भः) :</strong> भगवत्त्वम् आह&mdash;य इति । यद् इत्य् अस्यान्ते यत् यया भेद-बुद्धिः परमेश्वरात् त्वत्तोऽन्ये स्वतन्त्र-सत्ताका इति बुद्धिर् भवति । आत्म-दुःस्थया त्वयि स्वरूप-भूत-महा-भगवत्त्व-दर्शनेनात्मनि दुःस्थया स्वं दौस्थ्यं दर्शयन्त्या ॥६१॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> वयं तु त्वां भगवत्-स्वरूपम् एवानुबुभूषाम् इत्य् आह&mdash;यो भवान् इदं विश्वं पुरुष-रूपेणासृजत्, विष्णु-रूपेण बिभर्ति, सङ्कर्षण-रूपेण क्षपयति । मायया कीदृश्या ? आत्मनि त्वयि दुःस्थया स्वकार्यं कर्तुम् असमर्थया यद् यस्य मायया भेदे भेद-प्रभेद-रूपे भगवत्य् एव बुद्धिर् ज्ञानं लोकानां स्यात्, तच् च ज्ञानं सद् इव प्रशस्तम् इव, न तु प्रशस्तम् इत्य् अर्थः । क्लीब्त्वम् आर्षम् । हे भगवन् श्री-कृष्ण ! तं त्वाम् आत्म-तन्त्रं प्रतीमहि साक्षाद् अनुभवेमेति प्रार्थनेयम् ॥६१॥</p>
<hr>
<p><strong>॥ ४.२४.६२ ॥</strong></p>
<p><strong>क्रिया-कलापैर् इदम् एव योगिनः</strong></p>
<p><strong>श्रद्धान्विताः साधु यजन्ति सिद्धये ।</strong></p>
<p><strong>भूतेन्द्रियान्तः-करणोपलक्षितं</strong></p>
<p><strong>वेदे च तन्त्रे च त एव कोविदाः ॥</strong></p>
<p><strong>मध्वाचार्यः (भागवत-तात्पर्यम्) :</strong> भूतेन्द्रियान्तःकरणैर् उपलक्ष्यते ॥६२॥</p>
<hr>
<p><strong>श्रीधर-स्वामी (भावार्थ-दीपिका) :</strong> यद्य् अपि त्वम् एव निर्भेदं ब्रह्म तथापि प्राग् उक्तं साकारम् इदं तव रूपं ये यजन्ति त एव वेदागम-तत्त्व-ज्ञा इत्य् आह&mdash;क्रिया-कलापैर् ये कर्म-योगिनः पूजयन्ति, त एव कोविदाः, न त्व् एतद् अनादृत्य केवल-ज्ञाने प्रवृत्ताः । तन्त्रे आगमे । कथं-भूतम् इदम् ? भूतेन्द्रियान्तः-करणैर् अस्व-तन्त्रैर् यद् उपलक्ष्यते नियन्तृ-रूपं तत् ॥६२॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> सन्दर्भः&mdash;अन्तर्यामित्वम् आह क्रियेति । इदम् एवेति त्रयाणामभेदं दर्शयति कर्ममार्गे ये सर्वान्तर्यामिदृष्टितत्परास्त एव भगवत्तत्वकोविदाः, नान्ये । ततः किं पुनर् भक्तिमार्गे साक्षात्तदुपासका इत्य् अर्थः । यद्वा&mdash;सिद्धये बोधदार्ढ्याय इदम् एव ध्याने उक्तम् एव उप समीपे साक्षितया लक्षणया लक्षितं योन्यां देवतामुपास्ते\ऽन्योसावन्योहं न स वेद यथा पशुः इति श्रुतेः ॥६२॥</p>
<hr>
<p><strong>जीव-गोस्वामी (क्रम-सन्दर्भः) :</strong> अन्तर्यामित्वम् आह&mdash;क्रियेति । इदम् एवेति त्रयाणाम् अभेदं दर्शयति&mdash;कर्म-मार्गे ये सर्वान्तर्यामि-दृष्टि-तत्-पराः, त एव भगवत्-तत्त्व-कोविदाः, नान्ये । ततः किं पुनर् भक्ति-मार्गे साक्षात्-तद्-उपासका इत्य् अर्थः ॥६२॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> केचित् कर्म-योगिनो\ऽष्टाङ्ग-योगिनश् च सर्व-भूतान्तर्यामिनं प्रथमं पुरुषं त्वां यजन्तीति तन्त्रेणैवाह&mdash;क्रियेति । इदम् एव किम् ? तत्राह&mdash;भूतेन्द्रियान्तः-करणैर् अस्वतन्त्रैर् यद् उपलक्ष्यते ज्ञाप्यते । तन्-नियन्तृ-रूपम् । अत एव कर्मिणां योगिनां च मध्ये कोविदाः, नान्ये ॥६२॥</p>
<hr>
<p><strong>॥ ४.२४.६३ ॥</strong></p>
<p><strong>त्वम् एक आद्यः पुरुषः सुप्त-शक्तिस्</strong></p>
<p><strong>तया रजः-सत्त्व-तमो विभिद्यते ।</strong></p>
<p><strong>महान् अहं खं मरुद् अग्नि-वार्-धराः</strong></p>
<p><strong>सुरर्षयो भूत-गणा इदं यतः ॥</strong></p>
<p><strong>मध्वाचार्यः (भागवत-तात्पर्यम्) :</strong> सुप्त-शक्तिः स्वात्मन्य् एवाप्ति-शक्तिः ।</p>
<blockquote>
<p>प्रकृतेः स्वाप उदिष्टो हर्य् अन्यस्यत्व-दर्शनम् । &gt;
विशेषेण हरौ चापि रतिर् ज्ञानात्मिका यतः ॥ इति सत्य-संहितायाम् &gt; ॥६३॥</p></blockquote>
<hr>
<p><strong>श्रीधर-स्वामी (भावार्थ-दीपिका) :</strong> नन्व् अभिन्ने मयि भेदं कुर्वन्तः सन्तः कथं ते कोविदाः ? नहि तैर् भेदः क्रियते, त्वयैव क्रीडार्थं चेतनाचेतनात्मको भेदः कृत इत्य् आह&mdash;त्वम् इति । आद्यस् त्वम् एक एव सुप्ता मायाख्या शक्तिर् यस्य । पश्चात् तया शक्त्या । रजः-सत्त्व-तमसां द्वन्द्वैक्यम् । यतो रज-आदेः महान् अहङ्कारः स्वं च मरुद् अग्निर् वार्-धराश् च । वाः उदकम् । सुराश् चर्षयश् च भूत-गणाश् चैवम् इदं जगद्य् अतो भवति तद् विभिद्यते इत्य् अन्वयः ॥६३॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> अत्राक्षिपति&mdash;नन्व् इति । तैः सद्भिः । तया शक्त्या । उद्बुद्धया मायाशक्त्या । तत् रजआदि त्वत्तो विभिद्यते पृथक् क्रियते इति वा सन्दर्भः । अन्तर्यामित्वम् एव ज्ञापयति त्वमेक इति द्वाभ्यां, तत्र प्रथमेनांशानुवादो द्वितीयेनांशप्रतिपादनम् ॥६३॥</p>
<hr>
<p><strong>जीव-गोस्वामी (क्रम-सन्दर्भः) :</strong> अन्तर्यामित्वम् एव स्थापयति&mdash;त्वम् एक इति द्वाभ्याम् । तत्र प्रथमेनांश्य्-अनुवादः द्वितीयेनांश-प्रतिपादनम् ॥६३॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> नन्व् अभिन्ने मयि भेदं कुर्वन्तः सन्तः कथं ते कोविदाः ? नहि तैर् भेदः क्रियते, त्वयैव क्रीडार्थं चेतनाचेतनात्मको भेदः कृत इत्य् आह&mdash;त्वम् इति । आद्यस् त्वम् एक एव सुप्ता मायाख्या शक्तिर् यस्य । पश्चात् तया शक्त्या । रजः-सत्त्व-तमसां द्वन्द्वैक्यम् । यतो रज-आदेः महान् अहङ्कारः स्वं च मरुद् अग्निर् वार्-धराश् च । वाः उदकम् । सुराश् चर्षयश् च भूत-गणाश् चैवम् इदं जगद्य् अतो भवति तद् विभिद्यते इत्य् अन्वयः ॥६३॥</p>
<hr>
<p><strong>॥ ४.२४.६४ ॥</strong></p>
<p><strong>सृष्टं स्व-शक्त्येदम् अनुप्रविष्टश्</strong></p>
<p><strong>चतुर्-विधं पुरम् आत्मांशकेन ।</strong></p>
<p><strong>अथो विदुस् तं पुरुषं सन्तम् अन्तर्</strong></p>
<p><strong>भुङ्क्ते हृषीकैर् मधु सार-घं यः ॥</strong></p>
<p><strong>मध्वाचार्यः (भागवत-तात्पर्यम्) :</strong> अवधारणेऽघ शब्दः स्यात्, सार-मात्रं तु सारघम् इति शब्द-निर्णये ॥६४।</p>
<hr>
<p><strong>श्रीधर-स्वामी (भावार्थ-दीपिका) :</strong> एतद् उपपादयति&mdash;सृष्टम् इति । जरायुजाण्डजस् वेदजोद्भिज्ज-रूपेण चतुर्-विधं स्वांशेन प्रविष्टः । अथो इति हेतोः परस्यान्तः सन्तम् अंशं चिद् आभासं पुरि शयनात् पुरुषं विदुः । तर्हि किम् ईश्वरम् एव संसारिणं विदुः ? नेत्य् आह&mdash;सरघा मधुम् अक्षिकास् ताभिः सृष्टं मध्व् इव क्षुल्लकं विषय-सुखम् अविद्यावृतः सन् यो भुङ्क्ते तं जीवं विदुः । तथा च श्रुतिः&mdash;तयोर् अन्यः पिप्पलं स्वाद्व् अत्त्य् अनश्नन्न् अन्योऽभिचाकशीति[मु।उ। ३.१.१] निर्णीतं च, गुहां प्रविष्टाव् आत्मानौ हि तद्-दर्शनात् [वे।सू। १.२.११] इत्य् अत्र ॥६४॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> एतद्विभेदनम् एव । श्रुतिस्तु बहुत्र व्याख्याता । इत्य् अत्र सूत्रे जीवपरात्मानावन्तस्थौ द्वावेवेति निर्णीतम् । जीवपरात्मानावेव गुहां हृदयाकाशं प्रविष्टौ न तु बुद्धिजीवौ । ऋतं पिबन्तावियत्र कर्मफलभोगश्रवणे एकस्तावदात्मेति द्वितीयो\ऽप्य् आत्मैव न्याय्यः, कुतस्तदर्शनात् सङ्ख्याश्रवणे हि सङ्ख्यावतोरेक-रूपत्वस्य लोके दर्शनात् । तथाहि&mdash;अस्य गोर्द्वितीयोन्वेष्टव्य इत्य् उक्ते गौरे व द्वितीयोन्वेष्टव्यो नाश्वो न मनुष्य इति । एवं चेतनत्वसामान्याज्जीवपरमात्मानावेवेति सूत्रार्थः । किञ्च&mdash;सारघदृष्टान्तेन तन्मक्षिकादंशतप्तत्वे\ऽपि तद्भोजनात्यागादासक्तिर्द्योन्तिता । ततश्चातिशयोक्त्यलङ्कारेणाभक्त्या सदुःखं विषयसुखं तुच्छमविद्यावृतो यो भुंक्ते इत्य् अर्थः ॥६४॥</p>
<hr>
<p><strong>जीव-गोस्वामी (क्रम-सन्दर्भः) :</strong> अत्र &ldquo;अन्तः सन्तम् अंशम्&rdquo; इति टीका-सम्मतम् ॥६४॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> यस् त्व् अन्तर्यामी सङ्गी पुरुषो जीवः, स तु नोपास्य इत्य् आह&mdash;सृष्टम् इति । इदं चतुर्विधं जयायुजाण्डज-स्वेदजोद्भिज्ज-रूपम् आत्मा अन्तर्यामी अंशकेन येन निकृष्टांशेन सह प्रविष्टस् तम् अपि, अन्तः सन्तम् अन्तर् एव, न तु बहिः सन्तं जीवं पुरुषं विदुः । यः सारघं सारघाभिर् मधु-मक्षिकाभिः सृष्टं मधु हृषीकैर् भुङ्क्ते । सारघ-दृष्टान्तेन तन्-मक्षिका-दंश-सन्तप्तत्वेऽपि तद्-भोजनात्यागाद् आसक्तिर् द्योतिता । ततश् चातिशयोक्त्य्-अलङ्कारेणाभक्त्या स दुःखं विषय-सुखं तुच्छम् अविद्यावृतो यो भुङ्क्ते इत्य् अर्थः । तथा च श्रुतिः&mdash;तयोर् अन्यः पिप्पलं स्वाद्व् अत्त्य् अनश्नन्न् अन्योऽभिचाकशीति[मु।उ। ३.१.१] ॥६४॥</p>
<hr>
<p><strong>॥ ४.२४.६५ ॥</strong></p>
<p><strong>स एष लोकान् अतिचण्ड-वेगो</strong></p>
<p><strong>विकर्षसि त्वं खलु काल-यानः ।</strong></p>
<p><strong>भूतानि भूतैर् अनुमेय-तत्त्वो</strong></p>
<p><strong>घनावलीर् वायुर् इवाविषह्यः ॥</strong></p>
<p><strong>श्रीधर-स्वामी (भावार्थ-दीपिका) :</strong> तव तु सर्व-नियन्तुः कुतः संसारः ? इत्य् आह । यः स्व-शक्त्येदं सृष्टवान् स एष त्वं खलु भूतैर् एव भूतानि मेघ-पङ्क्तीर् वायुर् इव कालयन्विचालयन् । लोकान् विकर्षसि संहरति । अनुमेय-तत्त्वोऽलक्ष्य-स्वरूपः ॥६५॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> सन्दर्भः कालत्वम् आह द्वाभ्यां&mdash;सर्वदुःखहन्तरि सर्वसुखदातरि स्वस्मिन्नुन्मुखं विधातुं दययैव तथा विभीषयस इति भावः । चक्रवर्ती&mdash;तम् एव भक्तिहीनं जीवं सपरिच्छेदम् एव काल-स्वरूपस्त्वमाकर्षयसीत्य् आह स एव इति द्वाभ्याम् । चण्ड-वेगो\ऽसह्य-वेगः । भूतानि भूतैर् इति । जीवो जीवस्य जीवनम् इति न्यायेनेत्य् अर्थः ॥६५॥</p>
<hr>
<p><strong>जीव-गोस्वामी (क्रम-सन्दर्भः) :</strong> कालत्वम् आह&mdash;स एष इति द्वाभ्याम् ॥६५॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> तम् एव भक्ति-हीनं जीवं सपरिच्छेदम् एव काल-स्वरूपस् त्वम् आकर्षसीत्य् आह&mdash;स एष इति द्वाभ्याम् । काल-यानश् चालयन् लोकान् भोग-स्थानान्य् अपि, भूतानि भूतैर् इति, जीवो जीवस्य जीवनम् इति न्यायेनेत्य् अर्थः । अनुमेय-तत्त्वोऽलक्ष्य-स्वरूपः ॥६५॥</p>
<hr>
<p><strong>॥ ४.२४.६६ ॥</strong></p>
<p><strong>प्रमत्तम् उच्चैर् इति-कृत्य-चिन्तया</strong></p>
<p><strong>प्रवृद्ध-लोभं विषयेषु लालसम् ।</strong></p>
<p><strong>त्वम् अप्रमत्तः सहसाभिपद्यसे</strong></p>
<p><strong>क्षुल्-लेलिहानोऽहिर् इवाखुम् अन्तकः ॥</strong></p>
<p><strong>श्रीधर-स्वामी (भावार्थ-दीपिका) :</strong> विकर्षण-प्रकारम् आह&mdash;प्रमत्तम् इति । इति-कृत्यम् एवम् एवम् इदं कर्तव्यम् इति चिन्तयोच्चैः प्रमत्तम् । तत्र हेतुः&mdash;विषयेषु लालसम् अतिकामुकम् । प्राप्तेऽपि विषये प्रवृद्ध-लोभम् । अन्तकस् त्वम् अभिपद्यसे आक्रमसि, क्षुधा लेलिहानौ जिह्वयौष्ठ-प्रान्तौ स्पृशन् सर्पो मूषिकम् इव ॥६६॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> तत्र प्रमत्तत्वे । अत्र कोशगभ्रमरदृष्टान्तो\ऽप्य् अनुसन्धेयः, स च&mdash;</p>
<blockquote>
<p>रात्रिर्गमिष्यति भविष्यति सुप्रभातं भास्वानुदेष्यति हसिष्यति &gt; पङ्कजश्रीः । &gt;
इत्थं विचिन्तयति कोशगते द्विरेफे हा हन्त हन्त नलिनीं गज &gt; उज्जहार ॥ इति ॥६६॥</p></blockquote>
<hr>
<p><strong>जीव-गोस्वामी (क्रम-सन्दर्भः) :</strong> सर्व-दुःख-हन्तरि सर्व-सुख-दातरि स्वस्मिन्न् उन्मुखं विधातुं दययैव तथा विभीषयस इति भावः ॥६६॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> विकर्षण-प्रकारम् आह&mdash;प्रमत्तम् इति । इति-कृत्यम् एवम् एवम् इदं कर्तव्यम् इति तच्-चिन्तया प्रमत्तम् । अभिपद्यसे आक्रमसि, क्षुधा लेलिहानो जिह्वयौष्ठ-प्रान्तौ अतिशयेन स्पृशन् सर्प आखुं मूषिकम् इव ॥६६॥</p>
<hr>
<p><strong>॥ ४.२४.६७ ॥</strong></p>
<p><strong>कस् त्वत्-पदाब्जं विजहाति पण्डितो</strong></p>
<p><strong>यस् तेऽवमान-व्ययमान-केतनः ।</strong></p>
<p><strong>विशङ्कयास्मद्-गुरुर् अर्चति स्म यद्</strong></p>
<p><strong>विनोपपत्तिं मनवश् चतुर्दश ॥</strong></p>
<p><strong>श्रीधर-स्वामी (भावार्थ-दीपिका) :</strong> अतः कस् तव पदाब्जं त्यजेत्, पण्डितश् चेत् ? कथं-भूतः ? यस् तवावमानोऽनादरस् तेन व्ययमानं केतनं शरीरं यस्य सः । यद् अस्माकं गुरुर् ब्रह्मार्चति स्मेति सर्वेषां स्तोतॄणां वाक्यम् । विशङ्कया नाश-शङ्कया । विनोपपत्तिम् इति दृढ-विश्वासेन । मनवश् चतुर्दशार्चन्ति स्म ॥६७॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> एवंभूतं त्वां निर्बुद्धिरे व भजेद् इत्य् आह&mdash;क इति । अतः काल-रूपत्वात्तव दुष्टजनकृतोनादरो\ऽवमानस्तेन व्ययमानं नाशं प्राप्तम् इव भयात्कंपमानमिवेति नाशशङ्कया भवबन्धशङ्कया उपपत्तिं युक्तिं विना स्वभावत एव विश्वासदार्ढ्येन । यद्वा&mdash;कामनां विना ॥६७॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> उपसंहरति&mdash;कस् त्वत्-पादाब्जम् इत्य्-आदि । कः पण्डितस् त्वत्-पादाब्जं विजहाति ? यस् तु विजहाति, स पण्डितो न भवतीति मोक्षाकाङ्क्षिणं प्रत्याक्षेपः ॥६७॥</p>
<hr>
<p><strong>जीव-गोस्वामी (क्रम-सन्दर्भः) :</strong> अतस् तद्-भक्तिर् एव पुरुषार्थ इत्य् उपसंहरति&mdash;क इति द्वाभ्याम् । विशङ्कयापि हेतुना को विजहाति अस्मद्-गुर्व्-आदयस् त उपपत्तिं युक्ति विना स्वभावत एवेत्य् अर्थः, तथा मनव इति मन्वन्तरस्य भक्तानाम् उपलक्षणं चेतन इति चित्-सम्बन्धयोः पाठान्तरम् ॥६७॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> एवं-भूतं त्वां निर्बुद्धिर् एव न भजेद् इत्य् आह&mdash;क इति । अवमानो दृष्ट-जन-कृतोऽनादरस् तेन व्ययमानं केतनं नाशं प्राप्तम् इव शरीरं यस्य सः । यद् अस्मद्-गुरुर् ब्रह्मा अर्चति स्मेति सर्वेषां स्तोतॄणां वाक्यम् । विशङ्कया भव-बन्ध-शङ्कया मनवोऽपि उपपत्तिं युक्तिं विना स्वभावत एव विश्वास-दार्ढ्येन । यद् वा, कामनां विना ॥६७॥</p>
<hr>
<p><strong>॥ ४.२४.६८ ॥</strong></p>
<p><strong>अथ त्वम् असि नो ब्रह्मन् परमात्मन् विपश्चिताम् ।</strong><br>
विश्वं रुद्र-भय-ध्वस्तम् अकुतश्चिद्-भया गतिः ॥**</p>
<p><strong>मध्वाचार्यः (भागवत-तात्पर्यम्) :</strong> अस्माद् एतद् भगवतीत्य् उपपत्त्य्-अपेक्षां विनापि स्वभावत एव ॥६८॥</p>
<hr>
<p><strong>श्रीधर-स्वामी (भावार्थ-दीपिका) :</strong> उपसंहरति&mdash;अथेति । रुद्र-भयेन ध्वस्तम् । अतो न कुतश्चिद् भयं यस्यां तादृशी गतिर् असि ॥६८॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> यतो विश्वं रुद्रभयध्वस्तं विश्ववर्तिनो जीवाः कालभयध्वस्ता एव । अथातः हे विपश्चितां परमात्मन् स्वभावतः श्रेष्ठ त्वम् एव कालाद्रक्षक इति भावः । मर्त्यो मृत्युर्व्यालभीतः पलायन् इत्यारभ्य मृत्युरस्मादपैति इत्य् उक्तेः ॥६८॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> अतस् त्वम् एव नो गतिर् इत्य् आह&mdash;अथेत्य्-आदि । त्वम् असि नो गतिः । कीदृशी ? अकुतश्चिद् भया विश्वं हि रुद्र-भय-ध्वस्तं कालाग्नि-रुद्र-प्रभया खण्डितम् ॥६८॥</p>
<hr>
<p><strong>जीव-गोस्वामी (क्रम-सन्दर्भः) :</strong> हे विपश्चितां परमात्मन् ! स्वभावतः प्रेष्ठत्वम् एवास्माकम् अकुतश्चिद्-भया गतिः, त्वां विना तु विश्वं सर्वम् एव रुद्रात् भयं तेन ध्वस्तम् इति ॥६८॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> उपसंहरति&mdash;अथेति । विपश्चितां गतिर् असि, न त्व् अविपश्चितां, यतो विश्वं रुद्र-भय-ध्वस्तम् । विश्व-वर्तिनोऽज्ञा जीवाः काल-भय-ध्वस्ता एवेत्य् अर्थः ॥६८॥</p>
<hr>
<p><strong>॥ ४.२४.६९ ॥</strong></p>
<p><strong>इदं जपत भद्रं वो विशुद्धा नृप-नन्दनाः ।</strong><br>
स्व-धर्मम् अनुतिष्ठन्तो भगवत्य् अर्पिताशयाः ॥**</p>
<p><strong>मध्वाचार्यः (भागवत-तात्पर्यम्) :</strong> अहरहः क्लेश-मोक्षः सुप्तौ । तावद्-वेदेत्य् आक्षेपो दौर्लभ्य-ज्ञापनार्थम् ॥६९॥</p>
<hr>
<p><strong>श्रीधर-स्वामी (भावार्थ-दीपिका) :</strong> <em>न व्याख्यातम्।</em></p>
<hr>
<p><strong>वंशीधरः (भावार्थ-दीपिका-प्रकाशः) :</strong> नृपनन्दना इति । नरपालकत्वेन लोके भवतामप्यनेन सुखं भविष्यतीति भावः । स्वधर्ममनुतिष्ठन्त इति स्वे स्वे कर्मण्यभिरतः संसिद्धिं लभते नरः इति श्रीगीतोक्तेः ॥६९॥</p>
<hr>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> इदं जपतेति श्री-रुद्रोपदेशः ॥६९॥</p>
<hr>
<p><strong>जीव-गोस्वामी (क्रम-सन्दर्भः) :</strong> तत्र प्रथमं कर्म-मिश्रां भक्तिम् आह&mdash;इदम् इति । ततः शुद्धाम् आह&mdash;ममैवेति ॥६९॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> स्व-धर्मम् अनुतिष्ठन्त इति प्रचेतसां कर्म-मिश्र-भक्तिमत्त्वम् आलक्ष्योक्तिः ॥६९॥</p>
<hr>
<p><strong>॥ ४.२४.७० ॥</strong></p>
<p><strong>तम् एवात्मानम् आत्म-स्थं सर्व-भूतेष्व् अवस्थितम् ।</strong><br>
पूजयध्वं गृणन्तश् च ध्यायन्तश् चासकृद् धरिम् ॥**</p>
<p><em>न कतमेन व्याख्यातम्।</em></p>
<hr>
<p><strong>॥ ४.२४.७१ ॥</strong></p>
<p><strong>योगादेशम् उपासाद्य धारयन्तो मुनि-व्रताः ।</strong><br>
समाहित-धियः सर्व एतद् अभ्यसतादृताः ॥**</p>
<p><strong>श्रीधर-स्वामी (भावार्थ-दीपिका) :</strong> योगादेशं नामैतत् स्तोत्रम् उपासाद्य पाठतः प्राप्य मनसा धारयन्तोऽभ्यासेन जपत ॥७१॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> कर्ममिश्रां भक्तिमुक्त्वा शुद्धाम् आह&mdash;तम् एवेति ॥७०-७१॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> योगादेशं नामैतत् स्तोत्रण्ट् उपासाद्य पाठतः प्राप्य ॥७१ ॥</p>
<hr>
<p><strong>॥ ४.२४.७२ ॥</strong></p>
<p><strong>इदम् आह पुरास्माकं भगवान् विश्वसृक्-पतिः ।</strong><br>
भृग्व्-आदीनाम् आत्मजानां सिसृक्षुः संसिसृक्षताम् ॥**</p>
<p><strong>श्रीधर-स्वामी (भावार्थ-दीपिका) :</strong> विश्वसृजां पतिर् ब्रह्मा ॥७२॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> अस्माकम् अस्मान् ॥७२॥</p>
<hr>
<p><strong>॥ ४.२४.७३ ॥</strong></p>
<p><strong>ते वयं नोदिताः सर्वे प्रजा-सर्गे प्रजेश्वराः ।</strong><br>
अनेन ध्वस्त-तमसः सिसृक्ष्मो विविधाः प्रजाः ॥**</p>
<p><strong>श्रीधर-स्वामी (भावार्थ-दीपिका) :</strong> सिसृक्ष्मः सृष्टवन्तः ॥७३॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> इदं स्तोत्रम् ॥७२-७३॥</p>
<hr>
<p><strong>जीव-गोस्वामी (क्रम-सन्दर्भः) :</strong> सिसृक्ष्म इति सविसर्गः पाठः । सिसृक्ष्मेति क्वचित् ॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> <em>न व्याख्यातम्।</em></p>
<hr>
<p><strong>॥ ४.२४.७४ ॥</strong></p>
<p><strong>अथेदं नित्यदा युक्तो जपन्न् अवहितः पुमान्।</strong><br>
अचिराच् छ्रेय आप्नोति वासुदेव-परायणः ॥**</p>
<p><strong>श्रीधर-स्वामी (भावार्थ-दीपिका) :</strong> युक्त एकाग्र-चित्तः ॥७४॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> अथातः वासुदेवैकनिष्ठः ॥७४॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> अथ अतः ॥७४॥</p>
<hr>
<p><strong>॥ ४.२४.७५ ॥</strong></p>
<p><strong>श्रेयसाम् इह सर्वेषां ज्ञानं निःश्रेयसं परम् ।</strong><br>
सुखं तरति दुष्पारं ज्ञान-नौर् व्यसनार्णवम् ॥**</p>
<p><strong>श्रीधर-स्वामी (भावार्थ-दीपिका) :</strong> ज्ञानम् एव नौर् यस्य ॥७५॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> ज्ञानं प्रस्तुतत्वाद्भागवतम् एव ज्ञानपदाभ्यां ग्राह्यम् । प्रतिपादितं चैतत् कृच्छो महानिह इत्य् अत्र । व्यसनार्णवं संसारम् ॥७५॥</p>
<hr>
<p><strong>जीव-गोस्वामी (क्रम-सन्दर्भः) :</strong> तच् च श्रेयो ज्ञानम् एवेत्य् अभिप्रेत्य ज्ञानं स्तौति&mdash;श्रेयसाम् इति । ज्ञानम् अत्र भागवतम् एव ॥७५॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> ज्ञानं प्रस्तुतत्वात् भगवद्-रूप-गुणैश्वर्य-सुखं तरतीति ज्ञान-नौर् इत्य् आभ्यां कैवल्योपयोगि-ज्ञानस्य तु क्लेशोऽधिकतरस् तेषाम् अव्यक्तासक्त-चेतसाम् [गीता १२.५] इति । कृच्छ्रो महान् इह भवार्णवम् अप्लवेशं षड्-वर्ग-नक्रम् असुखेन तितीर्षन्ती [भा।पु। ४.२२.४०] इत्य् आभ्यां दुःख-बहुलत्वस्याप्लवत्वस्य च श्रवणात् ॥७५॥</p>
<hr>
<p><strong>॥ ४.२४.७६ ॥</strong></p>
<p><strong>य इमं श्रद्धया युक्तो मद्-गीतं भगवत्-स्तवम् ।</strong><br>
अधीयानो दुराराध्यं हरिम् आराधयत्य् असौ ॥**</p>
<p><strong>श्रीधर-स्वामी (भावार्थ-दीपिका) :</strong> योऽधीयानो भवत्य् असौ हरिम् आराधयति ॥७६॥</p>
<hr>
<p><strong>जीव-गोस्वामी (क्रम-सन्दर्भः) :</strong> <em>न व्याख्यातम्।</em></p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> अत एव भक्तिम् एवाह&mdash;य इमम् इति योऽधीयानो भवेद् असौ ॥७६ ॥</p>
<hr>
<p><strong>॥ ४.२४.७७ ॥</strong></p>
<p><strong>विन्दते पुरुषोऽमुष्माद् यद् यद् इच्छत्य् असत्वरम् ।</strong><br>
मद्-गीत-गीतात् सुप्रीताच् छ्रेयसाम् एक-वल्लभात् ॥**</p>
<p><strong>श्रीधर-स्वामी (भावार्थ-दीपिका) :</strong> अमुष्माद् धरेः । असत्वरन् स्थिरः सन् । मद्-गीतं स्तोत्रं तेन गीतात् स्तुतात् यद् यद् इच्छति तत् तद् विन्दते । एक एव वल्लभः प्रिय आश्रयस् तस्मात् ॥७७॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> अत एव भक्तिम् एवाह य इति । आराधयति वशीकरोति ॥७६-७७॥</p>
<hr>
<p><strong>जीव-गोस्वामी (क्रम-सन्दर्भः) :</strong> असत्वरन्न् इति क्विब् आचारार्थः ॥७७॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> असत्वरन्न् इति आचर क्विब्-अन्तः । स्थिर इत्य् अर्थः । मद्-गीत-गीतात् यया गीतोऽयं स्तवो यदि गीतः स्यात् तदामुष्मात् शोभनं प्रीणातीति सुप्रीतस् तस्मात् । स्तव एवायं तं प्रति प्रीतो भवतीत्य् अर्थः ॥७७॥</p>
<hr>
<p><strong>॥ ४.२४.७८ ॥</strong></p>
<p><strong>इदं यः कल्य उत्थाय प्राञ्जलिः श्रद्धयान्वितः ।</strong><br>
शृणुयाच् छ्रावयेन् मर्त्यो मुच्यते कर्म-बन्धनैः ॥**</p>
<p><strong>श्रीधर-स्वामी (भावार्थ-दीपिका) :</strong> कल्ये उषसि ॥७८॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> त्वरया सह वर्तत इति सत्वरस्तमिवाचरतीति सत्वरति सत्वरतीति सत्वरन् न सत्वरन्नसत्वरन् । आचारक्किबन्ताच्छतृप्रत्यये नञा समासे चेदं रूपं सिध्यतीति ॥७८॥</p>
<hr>
<p><strong>जीव-गोस्वामी (क्रम-सन्दर्भः), विश्वनाथ-चक्रवर्ती (सारार्थ-दर्शिणी) :</strong> <em>न व्याख्यातम्।</em></p>
<hr>
<p><strong>॥ ४.२४.७९ ॥</strong></p>
<p><strong>गीतं मयेदं नरदेव-नन्दनाः</strong></p>
<p><strong>परस्य पुंसः परमात्मनः स्तवम् ।</strong></p>
<p><strong>जपन्त एकाग्र-धियस् तपो महत्</strong></p>
<p><strong>चरध्वम् अन्ते तत आप्स्यथेप्सितम् ॥</strong></p>
<p><strong>श्रीधर-स्वामी (भावार्थ-दीपिका) :</strong> तपश् चरत तपसोऽन्ते ईप्सितं प्राप्स्यथ ॥७९॥</p>
<hr>
<p><strong>वंशीधरः (भावार्थ-दीपिका-प्रकाशः) :</strong> त्वरया सह वर्तत इति सत्वरस्तमिवाचरतीति सत्वरति सत्वरतीति सत्वरन् न सत्वरन्नसत्वरन् । आचारक्किबन्ताच्छतृप्रत्यये नञा समासे चेदं रूपं सिध्यतीति ॥७९॥</p>
<p>इति श्रीमद्-भागवत-भावार्थ-दीपिका-प्रकाशे चतुर्थ-स्कन्धे चतुर्विंशो\ऽध्यायः ॥२४॥</p>
<hr>
<p><strong>जीव-गोस्वामी (क्रम-सन्दर्भः) :</strong> तपश् चात्र भगवद्-आराधन-लक्षणम् एव ॥७९॥</p>
<hr>
<p><strong>विश्वनाथ-चक्रवर्ती (सारार्थ-दर्शिणी) :</strong> ईप्सितमम् आप्स्यथेति तेषां सकामत्वं व्यञ्जितम् ॥७९ ॥</p>
<hr>
<p>इति सारार्थ-दर्शिन्यां हर्षिण्यां भक्त-चेतसाम् ।</p>
<p>चतुर्विंशश् चतुर्थस्य सङ्गतः सङ्गतः सताम् ॥*॥</p>
<hr>
<p>इति श्रीमद्-भागवते महा-पुराणे ब्रह्म-सूत्र-भाष्ये पारमहंस्यं संहितायां वैयासिक्यां चतुर्थ-स्कन्धे रुद्र-गीतं नाम</p>
<p>चतुर्विंशोऽध्यायः ।</p>
<p>॥ ४.२४ ॥</p>
<hr>
<p><strong>(४.२५)</strong></p>
<div class="footnotes" role="doc-endnotes">
<hr>
<ol>
<li id="fn:1">
<p>रहस इति श्री-जीवस्य पाठः। तमस इति चित्सुखः।&#160;<a href="#fnref:1" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:2">
<p>वर्य- इति पाठान्तराह्।&#160;<a href="#fnref:2" class="footnote-backref" role="doc-backlink">&#x21a9;&#xfe0e;</a></p>
</li>
</ol>
</div>

  </div>
</article>


        

        



    <aside class="card border noPrint" id="section-tree-item-bhAgavatam_gauDIya-prastutiH_04_24_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/purANam_vaiShNavam/bhAgavatam/gauDIya-prastutiH/04/24/">२४ </a>
            <a data-toggle="collapse" href="#section-tree-item-body-bhAgavatam_gauDIya-prastutiH_04_24_md" role="button" aria-expanded="false" aria-controls="section-tree-item-body-bhAgavatam_gauDIya-prastutiH_04_24_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-bhAgavatam_gauDIya-prastutiH_04_24_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: २४</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/purANam_vaiShNavam/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/purANam_vaiShNavam/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/purANam_vaiShNavam/actions/workflows/build.yml"><img src="https://github.com/vishvAsa/purANam_vaiShNavam/actions/workflows/build.yml/badge.svg"> Built </a> on 2025 Aug 25 05:46:07 UTC. (<a href="http://google.com/search?q=05%3a46%3a07%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
