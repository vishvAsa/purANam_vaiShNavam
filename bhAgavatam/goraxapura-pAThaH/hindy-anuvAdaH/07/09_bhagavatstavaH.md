+++
title = "०९ भगवत्स्तवः"

+++
[नवमोऽध्यायः]



<details><summary>भागसूचना</summary>

प्रह्लादजीके द्वारा नृसिंहभगवान‍्की स्तुति
</details>

#### श्लोक-१


<details open><summary>मूलम् (वचनम्)</summary>

[^m1]नारद उवाच[^m1]

[^m1]: A,G Omit

</details>

<details open><summary>विश्वास-प्रस्तुतिः</summary>

एवं सुरादयः सर्वे ब्रह्मरुद्रपुरःसराः।  
नोपैतुमशकन्मन्युसंरम्भं सुदुरासदम्॥
</details>

<details><summary>मूलम्</summary>

एवं सुरादयः सर्वे ब्रह्मरुद्रपुरस्सराः।  
नोपैतुमशकन्मन्यु[^m2]संरम्भं सुदुरासदम्॥ १ ॥

[^m2]: M,Ma सङ्ग्रहं

</details>

<details><summary>अनुवाद (हिन्दी)</summary>

नारदजी कहते हैं—इस प्रकार ब्रह्मा, शंकर आदि सभी देवगण नृसिंहभगवान‍्के क्रोधावेशको शान्त न कर सके और न उनके पास जा सके। किसीको उसका ओर-छोर नहीं दीखता था॥ १॥
</details>

<details><summary>वीरराघवः</summary>

एवं प्रत्येकं ब्रह्मादिभिः संस्तुतमप्यशान्तसंरम्भम् इतरैः [^v1]दुरासदं श्रीनृसिंहं चतुर्मुखप्रेषितः प्रह्लादः प्रसादयामासेत्याह देवर्षिः । एवं प्रत्येकम् इत्थं स्तुवन्तोऽपि ब्रह्मादयः सर्वे देवाः मन्युना संरम्भ आवेशो यस्य अतएव[^v1] दुरासदं दुष्प्रापं भगवन्तमुपैतुं समीपं गन्तुं नाऽशक्नुवन् समर्था न बभूवुः ॥ १ ॥

[^v1]: W omits

</details>

#### श्लोक-२


<details open><summary>विश्वास-प्रस्तुतिः</summary>

साक्षाच्छ्रीः प्रेषिता देवैर्दृष्ट्वा तन्महदद‍्भुतम्।  
अदृष्टाश्रुतपूर्वत्वात् सा नोपेयाय शङ्किता॥
</details>

<details><summary>मूलम्</summary>

साक्षाच्छ्रीः प्रेषिता देवैर्दृष्ट्वा तन्महदद‍्भुतम्।  
अदृष्टाश्रुतपूर्वत्वात् सा नोपेयाय शङ्किता॥ २ ॥
</details>

<details><summary>अनुवाद (हिन्दी)</summary>

देवताओंने उन्हें शान्त करनेके लिये स्वयं लक्ष्मीजीको भेजा। उन्होंने जाकर जब नृसिंहभगवान‍्का वह महान् अद‍्भुत रूप देखा, तब भयवश वे भी उनके पासतक न जा सकीं। उन्होंने ऐसा अनूठा रूप न कभी देखा और न सुना ही था॥ २॥
</details>

<details><summary>वीरराघवः</summary>

किं पुनः, निरतिशयप्रिया साक्षात्प्रसिद्धा श्रीर्लक्ष्मीरपि देवैः ब्रह्मादिभिः प्रेषिता पतिसमीपमेहीति प्रार्थिताऽप्यद्भुतं महानृसिंहरूपं दृष्ट्वा पूर्वमदृष्टमश्रुतञ्च यत्तददृष्टाश्रुतपूर्वं तस्य भावः तत्त्वं तस्माद्धेतोः शङ्किता सती नोपेयाय न समीपमगात् ॥ २ ॥
</details>

#### श्लोक-३


<details open><summary>विश्वास-प्रस्तुतिः</summary>

प्रह्रादं प्रेषयामास ब्रह्मावस्थितमन्तिके।  
तात प्रशमयोपेहि स्वपित्रे कुपितं प्रभुम्॥
</details>

<details><summary>मूलम्</summary>

प्रह्लादं प्रेषयामास ब्रह्माऽवस्थितमन्तिके।  
तात प्रशमयोपेहि स्वपित्रे कुपितं प्रभुम्॥ ३ ॥
</details>

<details><summary>अनुवाद (हिन्दी)</summary>

तब ब्रह्माजीने अपने पास ही खड़े प्रह्लादको यह कहकर भेजा कि ‘बेटा! तुम्हारे पितापर ही तो भगवान् कुपित हुए थे। अब तुम्हीं उनके पास जाकर उन्हें शान्त करो’॥ ३॥
</details>

<details><summary>वीरराघवः</summary>

एवं स्थिते ब्रह्मा चतुर्मुखोऽन्तिके समीपेऽवस्थितं प्रह्लादं प्रेषयामास प्रेषणप्रकारमेवाऽऽह ताते[^v2]त्यर्धेन । हे तात ! हे वत्स ! स्वपित्रे कुपितं क्रुद्धं प्रभुं श्रीभगवन्तं प्रशमय प्रसन्नं कुरु । उपेहि समीपं गच्छेति ॥ ३ ॥

[^v2]: W omits अर्धेन

</details>

#### श्लोक-४


<details open><summary>विश्वास-प्रस्तुतिः</summary>

तथेति शनकै राजन् महाभागवतोऽर्भकः।  
उपेत्य भुवि कायेन ननाम विधृताञ्जलिः॥
</details>

<details><summary>मूलम्</summary>

तथेति शनकै राजन् महाभागवतोऽर्भकः।  
उपेत्य भुवि कायेन ननाम विधृताञ्जलिः॥ ४ ॥
</details>

<details><summary>अनुवाद (हिन्दी)</summary>

भगवान‍्के परम प्रेमी प्रह्लाद ‘जो आज्ञा’ कहकर और धीरेसे भगवान‍्के पास जाकर हाथ जोड़ पृथ्वीपर साष्टांग लोट गये॥ ४॥
</details>

<details><summary>वीरराघवः</summary>

हे राजन् ! युधिष्ठिर ! तथेत्यभ्युपगम्य भागवतश्रेष्ठोऽर्भकः प्रह्लादः शनकैः समीपमेत्य प्राप्य [^v3]विधृतो [^v4]बद्धोऽञ्जलिर्येन तादृशो भुवि देहेन[^v4] दण्डवन्ननाम नमस्कृतवान् ॥ ४ ॥

[^v3]: W omits विधृतो

[^v4]: W नद्धाञ्जलिः कायेन बुवि

</details>

#### श्लोक-५


<details open><summary>विश्वास-प्रस्तुतिः</summary>

स्वपादमूले पतितं तमर्भकं  
विलोक्य देवः कृपया परिप्लुतः।  
उत्थाप्य तच्छीर्ष्ण्यदधात् कराम्बुजं  
कालाहिवित्रस्तधियां कृताभयम्॥
</details>

<details><summary>मूलम्</summary>

स्वपादमूले पतितं तमर्भकं विलोक्य देवः कृपया परिप्लुतः।  
उत्थाप्य तच्छीर्ष्ण्यदधात् कराम्बुजं कालाहि [^m3]वित्रस्तधियां कृताभयम्॥ ५ ॥

[^m3]: M,Ma निर्दष्ट

</details>

<details><summary>अनुवाद (हिन्दी)</summary>

नृसिंहभगवान‍्ने देखा कि नन्हा-सा बालक मेरे चरणोंके पास पड़ा हुआ है। उनका हृदय दयासे भर गया। उन्होंने प्रह्लादको उठाकर उनके सिरपर अपना वह करकमल रख दिया, जो कालसर्पसे भयभीत पुरुषोंको अभयदान करनेवाला है॥ ५॥
</details>

<details><summary>वीरराघवः</summary>

ततः स्वस्य पादयोः मूले पतितं तमर्भकं प्रह्लादं विलोक्य देवः श्रीनृसिंहः कृपया परिप्लुतः [^v5]परितः प्लुतो[^v5] व्याप्तः तमुत्थाप्य तस्य प्रह्लादस्य शिरसि स्वकराम्बुजं अदधात् निहितवान् । कथम्भूतं काल एवाऽहिः सर्पः तस्माद्वित्रस्ता भीता धीर्येषां तेषां कृतमभयं अभयप्रदानं येन तादृशं संसृतिभीरूणां कृताभयप्रदानमत्यर्थः ॥ ५ ॥

[^v5]: W omits

</details>

#### श्लोक-६


<details open><summary>विश्वास-प्रस्तुतिः</summary>

स तत्करस्पर्शधुताखिलाशुभः  
सपद्यभिव्यक्तपरात्मदर्शनः।  
तत्पादपद्मं हृदि निर्वृतो दधौ  
हृष्यत्तनुः क्लिन्नहृदश्रुलोचनः॥
</details>

<details><summary>मूलम्</summary>

स तत्करस्पर्शधुताखिलाशुभः सपद्यभिव्यक्तपरात्मदर्शनः।  
तत्पादपद्मं हृदि निर्वृतो दधौ हृष्यत्तनुः क्लिन्नहृदश्रुलोचनः॥ ६ ॥
</details>

<details><summary>अनुवाद (हिन्दी)</summary>

भगवान‍्के करकमलोंका स्पर्श होते ही उनके बचे-खुचे अशुभ संस्कार भी झड़ गये। तत्काल उन्हें परमात्मतत्त्वका साक्षात्कार हो गया। उन्होंने बड़े प्रेम और आनन्दमें मग्न होकर भगवान‍्के चरणकमलोंको अपने हृदयमें धारण किया। उस समय उनका सारा शरीर पुलकित हो गया, हृदयमें प्रेमकी धारा प्रवाहित होने लगी और नेत्रोंसे आनन्दाश्रु झरने लगे॥ ६॥
</details>

<details><summary>वीरराघवः</summary>

स प्रह्लादः तस्य भगवतः करस्य स्पर्शेन धुतं निरस्तं [^v6]अखिलमशुभं यस्य तादृशः सद्य एव अभिव्यक्तौ प्रत्यक्षितौ परात्मानौ [^v7]स्वात्मपरमात्मानौ[^v7] तयोर्दर्शनं याथात्म्यसाक्षात्कारात्मकं यस्य पूर्व प्रत्यक्षतापन्नरूप भगवद्विषयज्ञानयुक्तः तत्करस्पर्शेन तु "ज्ञातुं द्रष्टुं च तत्त्वेन" (भ.गी. 11-54) इत्युक्तविधपरमात्मदर्शनयुक्त इत्यर्थः । अत एव निर्वृतः सुखितोऽत एव हृष्यत्तनुरुदञ्चितरोमयुक्ततनुः क्लिन्नं प्रेमार्द्रं हृत् [^v8]हृदयं यस्य अश्रुण्या नन्द[^v9]जानि लोचनयोर्यस्य तादृशस्तस्य भगवतः पादाब्जं हृदि दधौ धृतवान्निरतिशयपुरुषार्थत्वेनानुसंहितवा[^v10]नित्यर्थः ॥ ६ ॥

[^v6]: W नि

[^v7]: W omits

[^v8]: W omits हृदयं

[^v9]: A,T जलानि

[^v10]: W omits इत्यर्थः

</details>

#### श्लोक-७


<details open><summary>विश्वास-प्रस्तुतिः</summary>

अस्तौषीद्धरिमेकाग्रमनसा सुसमाहितः।  
प्रेमगद‍्गदया वाचा तन्न्यस्तहृदयेक्षणः॥
</details>

<details><summary>मूलम्</summary>

अस्तौषीद्धरिमेकाग्रमनसा सुसमाहितः।  
प्रेमगद‍्गदया वाचा तन्न्यस्तहृदयेक्षणः॥ ७ ॥
</details>

<details><summary>अनुवाद (हिन्दी)</summary>

प्रह्लादजी भावपूर्ण हृदय और निर्निमेष नयनोंसे भगवान‍्को देख रहे थे। भावसमाधिसे स्वयं एकाग्र हुए मनके द्वारा उन्होंने भगवान‍्के गुणोंका चिन्तन करते हुए प्रेमगद‍्गद वाणीसे स्तुति की॥ ७॥
</details>

<details><summary>वीरराघवः</summary>

ततः प्रेमगद्गदया वाचा एकाग्रमनसा श्रीभगवदेकविषयेण मनसा हरिम[^v11]स्तौच्च । कथम्भूतः ? सुसमाहितः सुसमाधिमेवाह, तस्मिन्नेव न्यस्तं हृदयम् ईक्षणञ्च येनेति "हृदा मनीषा मनसाभिक्लृप्तः" (कठ. उ. 2-6-9) इतिवच्चित्तबुद्धिवृत्तीनाम् एकविषयत्वाभिप्रायेणैकाग्रमनसा तन्न्यस्तहृदयेक्षण इति चोक्तम् ॥ ७ ॥

[^v11]: A,B,T स्तौषीच्च

</details>

#### श्लोक-८


<details open><summary>मूलम् (वचनम्)</summary>

प्रह्राद उवाच
</details>

<details open><summary>विश्वास-प्रस्तुतिः</summary>

ब्रह्मादयः सुरगणा मुनयोऽथ सिद्धाः  
सत्त्वैकतानमतयो वचसां प्रवाहैः।  
नाराधितुं पुरुगुणैरधुनापि पिप्रुः  
किं तोष्टुमर्हति स मे हरिरुग्रजातेः॥
</details>

<details><summary>मूलम्</summary>

ब्रह्मादयः सुरगणा मुनयोऽथ सिद्धाः सत्त्वैकतानमतयो वचसां प्रवाहैः।  
[^m4]नाराधितुं [^m5]पुरुगुणैरधुनाऽपि[^m5] [^m6]पिप्रुः किं तोष्टुमर्हति स मे हरिरुग्रजातेः॥ ८ ॥

[^m4]: H,V नाराधनं, M,Ma नान्तं परस्य

[^m5]: M,Ma परतोऽप्यधनाऽपि

[^m6]: H,V पेप, M,Ma यान्ति; W पूर्ण

</details>

<details><summary>अनुवाद (हिन्दी)</summary>

प्रह्लादजीने कहा—ब्रह्मा आदि देवता, ऋषि-मुनि और सिद्ध पुरुषोंकी बुद्धि निरन्तर सत्त्वगुणमें ही स्थित रहती है। फिर भी वे अपनी धारा-प्रवाह स्तुति और अपने विविध गुणोंसे आपको अबतक भी सन्तुष्ट नहीं कर सके। फिर मैं तो घोर असुर-जातिमें उत्पन्न हुआ हूँ! क्या आप मुझसे सन्तुष्ट हो सकते हैं?॥ ८॥
</details>

<details><summary>वीरराघवः</summary>

स्तुतिमेवाह-ब्रह्मादय इत्यादि द्विचत्वारिंशच्छोकैः । तावद्भगवत्स्तुतौ आत्मनोऽनधिकारमाशङ्कते-**ब्रह्मादय** इति । चतुर्मुख प्रभृतयो देवगणाः सत्त्वैकतानमतयः सत्त्वस्यैकताना मुख्याश्रयभूता मतिर्येषां ते केवल सत्त्वप्रधानमतय इत्यर्थः । अनेनाऽत्र "तत्र सत्त्वं निर्मलत्वात्प्रकाशकमनामयम्” (भ.गी. 14-16) इत्युक्तरीत्या अतीन्द्रियार्थदर्शनयोग्यत्वं सूचितम् । एवं विधा अपि मुनयः सिद्धाश्च स्ववचसां प्रवाहैः स्तोमैः तथा वक्ष्यमाणैः बहुभिः गुणैरपि यमाराधयितुं स्तुत्यादिरूपाराधनद्वारा यस्य तोषमुत्पादयितुं अधुनाऽपि न [^v12]पिप्रुः [^v13]आराधयितुं न पर्याप्ता न समर्था इत्यर्थः । स हरिः उग्रा आसुरी जातिर्यस्य तस्य मे अनेन च वक्ष्यमाणगुणराहित्यमुक्तम् । ईदृशस्य मे [^v14]मम किं कथं तोष्टुं तोषं प्राप्तुमर्हति, वाङ्मनसाऽपरिच्छेद्य स्वरूपरूप[^v15]गुणस्वभा[^v16]व[^v17]विभूत्यादिको भगवान्[^v17] विपुलबुद्धिभिः ब्रह्मादिभिरपि स्तोतुमशक्यः कथमल्पबुद्धेः आसुरस्वभावस्य मम स्तुत्या कथं तृष्यादित्यर्थः ॥ ८ ॥

[^v12]: W पूर्णाः

[^v13]: W omits आराधयितुं

[^v14]: W omits मम

[^v15]: W omits गुण

[^v16]: W वो

[^v17]: W omits

</details>

#### श्लोक-९


<details open><summary>विश्वास-प्रस्तुतिः</summary>

मन्ये धनाभिजनरूपतपःश्रुतौज-  
स्तेजः प्रभावबलपौरुषबुद्धियोगाः।  
नाराधनाय हि भवन्ति परस्य पुंसो  
भक्त्या तुतोष भगवान्गजयूथपाय॥
</details>

<details><summary>मूलम्</summary>

[^m7]मन्ये धनाभिजनरूपतपश्श्रुतौजः तेजः प्रभावबलपौरुषबुद्धियोगाः।  
नाराधनाय हि भवन्ति परस्य पुंसो भक्त्या तुतोष भग[^m8]वान्गजयूथपाय॥ ९ ॥

[^m7]: H,V मन्येऽषु

[^m8]: M,Ma वात्रानु

</details>

<details><summary>अनुवाद (हिन्दी)</summary>

मैं समझता हूँ कि धन, कुलीनता, रूप, तप, विद्या, ओज, तेज, प्रभाव, बल, पौरुष, बुद्धि और योग—ये सभी गुण परमपुरुष भगवान‍्को सन्तुष्ट करनेमें समर्थ नहीं हैं—परन्तु भक्तिसे तो भगवान् गजेन्द्रपर भी सन्तुष्ट हो गये थे॥ ९॥
</details>

<details><summary>वीरराघवः</summary>

एवमनधिकारं [^v18]आत्मन आशङ्क्य पुनरधिकारं सम्भावयितुं तावद्भगवतो जातिगुणवृत्त्यादि तारतम्यानादरेण भक्त्यैकतोष्यत्वमाह-**मन्य** इति द्वाभ्याम् । धनादयः परमपुरुषस्याराधनाय सन्तोषनिमित्ताराधनाय न भवन्ति इति मन्ये । किन्तु भक्तिरेव [^v19]परमपुरुषसन्तोषाराधनाय[^v19] भवतीति मन्य इत्यर्थः । कुतः हि यस्माद्भगवान् गजयूथपाय धनादिविरहिताय गजेन्द्राय भक्त्यैव तुतोष । तत्र धनं वित्तम्, अभिजनः सत्कुले जन्म, रूपं सौन्दर्य तपः स्वधर्मः कृच्छ्रादिरूपं [^v20]वाऽनशनरूपं वा[^v20], श्रुतं पाण्डित्यं, ओज इन्द्रियबलं, तेजः कायकान्तिः, प्रभावः 
प्रतापः, बलं शरीरं, पौरुषमुद्यमः, बुद्धिः प्रज्ञा, योगः प्राणजयः ॥ ९ ॥

[^v18]: W omits आत्मनः

[^v19]: W omits

[^v20]: W omits

</details>

#### श्लोक-१०


<details open><summary>विश्वास-प्रस्तुतिः</summary>

विप्राद् द्विषड्गुणयुतादरविन्दनाभ-  
पादारविन्दविमुखाच्छ्वपचं वरिष्ठम्।  
मन्ये तदर्पितमनोवचनेहितार्थ-  
प्राणं पुनाति स कुलं न तु भूरिमानः॥
</details>

<details><summary>मूलम्</summary>

विप्राद्द्विषड्गुणयुतादरविन्दनाभपादारविन्दविमुखाच्छ्वपचं वरिष्ठम्।  
मन्ये तदर्पितमनोवचने[^m9]हितार्थप्राणं[^m9] पुनाति स कुलं न तु भूरिमानः॥ १० ॥

[^m9]: M,Ma नात्मगेह प्राणः; W नेहितार्थप्राणः

</details>

<details><summary>अनुवाद (हिन्दी)</summary>

मेरी समझसे इन बारह गुणोंसे युक्त ब्राह्मण भी यदि भगवान् कमलनाभके चरणकमलोंसे विमुख हो तो उससे वह चाण्डाल श्रेष्ठ है, जिसने अपने मन, वचन, कर्म, धन और प्राण भगवान‍्के चरणोंमें समर्पित कर रखे हैं; क्योंकि वह चाण्डाल तो अपने कुलतकको पवित्र कर देता है और बड़प्पनका अभिमान रखनेवाला वह ब्राह्मण अपनेको भी पवित्र नहीं कर सकता॥ १०॥
</details>

<details><summary>वीरराघवः</summary>

एवं धनाद्यभावेऽपि केवलभक्तेरेव श्रीभगवत्तोषहेतुत्वं निदर्शितम् । यतो भक्तेरेव श्रीभगवत्तोषहेतुत्वं अत एव इतरगुणसम्पत्त्यपेक्षया श्रीभगवद्भक्तिसम्पत्तिरेव श्रेयसीत्याह - **विप्रादिति** । द्विषड्गुणाः द्वादशगुणास्ते च - "धर्मश्च सत्यं च दमः श्रुतञ्च अमात्सर्यं ह्रीस्तितिक्षाऽनसूया । दानं च यज्ञश्च धृतिः शमश्च व्रतानि वै द्वादश ब्राह्मणस्य”॥ (भारते) इति सनत्सुजा[^v21]तेनोक्ताः श्रीमहाभारते । एतैर्युक्तादरविन्दनाभस्य पादारविन्दविमुखात् ब्राह्मणात् श्वपचं श्वपाकं वरिष्ठं श्रेष्ठं मन्ये । श्वपचं विशिनष्टि, तदर्पितेति तस्मिन्नरविन्दनाभे अर्पितास्समर्पिता मन आदयो येन तं तत्रेहितं कर्म तस्य [^v22]श्रेष्ठत्वे ततो विप्रस्यावमत्वे च हेतू आह, स एवम्भूतः श्वपच कुलं स्वकुलमपि पुनाति । भूरिः मानो गर्वो द्विषड्गुणप्रयुक्तो यस्य स तु विप्रः न तु आत्मानमपि पुनातीत्यर्थः । यद्यप्युक्ता एव गुणाः भगवद्भक्त्यनुग्राहका भक्तिश्च वेदान्तविहितब्रह्मोपासनात्मिका, तत्र चाधिकारस्त्रेवर्णि कस्यैव न तु शूद्रस्य, एतच्च शारीरकापशूद्राधिकरणन्यायसिद्धम् । एवञ्च तत्र सुतरां श्वपाकस्याधिकारो न सम्भवतीति उक्तगुणयुक्तात् द्विजाद्भक्तियु[^v23]क्तस्य श्वपाकस्य परत्ववर्णनमनुचितम्, तथाप्यत्र प्रकरणे भक्ति शब्देन भक्तिः प्रपत्तिश्चोत्त्यते । प्रपत्तौ च सर्वेषां अधिकारो बहुप्रमाणप्रतिपन्नः, अत एव हि "दैतेया यक्षरक्षांसि स्त्रियःशूद्रा व्रजौकसः । खगा मृगाः पापजीवाः सन्ति ह्यच्युतताङ्गताः” (भाग 7-7-54) इति स्त्रीशूद्रादीनामपि[^v24] भगवति भक्त्या तत्साधर्म्यापत्तिः उक्तोपपन्नाभवति । “वनङ्गतो यद्धरिमाश्रयेत, उपेत नारायणमादिदेवम्, मन्ये तदेतदखिलं परमस्य पुंसः, स्वात्मार्पणं स्वसुहृदः परमस्य पुंसः” (भाग. 7-5-5) इति प्रपत्तिरपि कर्तव्यत्वेन पूर्वमुक्ता चेत्यतो न विरोधः । उपपादितञ्चैतत्पुरस्तान्मन आदीनां भगवति समर्पणं नाम तच्छेषत्वेन तदायत्तसत्तादिमत्वेन चानुसन्धानरूपाध्यवसायात्मकज्ञानं, प्राणशब्दः प्रणाश्रयप्रत्यगात्मस्वरूपस्यापि उपलक्षकः । एवञ्चात्मात्मीयादि समर्पणेन भगवति न्यस्त रक्षाभरः श्वपाकोऽपि श्रीभगवत्तोषकत्वादुक्तविधात् विप्राच्छ्रेयानिति भावः ॥ तदुक्तं श्रीभगवता - "अपि चेत्सुदुराचारो भजते मामनन्यभाक् । साधुरेव समन्तव्यः सम्यग्व्यवसितो हि सः ॥” (भ.गी. 9-30) "प्रियो हि ज्ञानिनोऽत्यर्थ अहं स च मम प्रियः" (भ.गी. 7-17) इत्यादि । "अपि पापेष्वभिरता मद्भक्ता पाण्डुनन्दन ! मुच्यन्ते पातकैः सर्वैः पद्मपत्रमिवाम्भसा" इति ॥ १० ॥

[^v21]: A,B,T तोक्ताः

[^v22]: W श्रेष्ठ्ये

[^v23]: W क्तश्व

[^v24]: W द्राणामपि

</details>

#### श्लोक-११


<details open><summary>विश्वास-प्रस्तुतिः</summary>

नैवात्मनः प्रभुरयं निजलाभपूर्णो  
मानं जनादविदुषः करुणो वृणीते।  
यद् यज्जनो भगवते विदधीत मानं  
तच्चात्मने प्रतिमुखस्य यथा मुखश्रीः॥
</details>

<details><summary>मूलम्</summary>

नैवात्मनः प्रभुरयं निजलाभपूर्णो मानं जनादविदुषः करुणो वृणीते।  
यद्यज्जनो भगवते विदधीतमानं [^m10]तच्चात्मने प्रतिमुखस्य यथा मुखश्रीः॥ ११ ॥

[^m10]: H,V तत्वात्मने

</details>

<details><summary>अनुवाद (हिन्दी)</summary>

सर्वशक्तिमान् प्रभु अपने स्वरूपके साक्षात्कारसे ही परिपूर्ण हैं। उन्हें अपने लिये क्षुद्र पुरुषोंसे पूजा ग्रहण करनेकी आवश्यकता नहीं है। वे करुणावश ही भोले भक्तोंके हितके लिये उनके द्वारा की हुई पूजा स्वीकार कर लेते हैं। जैसे अपने मुखका सौन्दर्य दर्पणमें दीखनेवाले प्रतिबिम्बको भी सुन्दर बना देता है, वैसे ही भक्त भगवान‍्के प्रति जो-जो सम्मान प्रकट करता है, वह उसे ही प्राप्त होता है॥ ११॥
</details>

<details><summary>वीरराघवः</summary>

ननु परिपूर्णस्य भगवतो जातिगुण[^v25]वृत्तादिविहीन श्वपाकसमर्पितमन आदिभिः किं प्रयोजनम् ? कथं ततस्तस्य तोषः ? कथञ्च एतदेवंविधोऽपि मामनन्यभावेन भजन्नितरां मत्प्रि[^v26]यतम इति श्रीभगवतोक्तम् ? इत्यत्राह - **नैवेति** । प्रभुरीश्वरो निजलाभपूर्णः निजेन स्वाभाविकेन लाभेन समस्तकामावाप्त्या पूर्ण:, अत एव मानं स्वाराधनरूपं कर्म नैव जगाद । आत्मने इत्यपकृष्यते आत्मने आत्मार्थं स्वप्रयोजनाय न जगादेत्यर्थः । किन्तु करुणो वृणीते करुणः करुणावान् "गुणवचनेभ्यो मतुपो लुग्वक्तव्यः" (वार्तिक. under अष्टा. 1-4-19) इति लुप्तमतुबन्तं पदं "लुक्तद्धित लुक्” (अष्टा 1-2-49) इति टापो लुक् । हेतुगर्भमिदं दयालुत्वात् विदुषो वृणीते प्रबुद्धजनान् स्वाराधनविधानेनाङ्गीकरोतीत्यर्थः । करुणयाऽराधकोज्जीवनार्थमेवाऽऽराधनं स्वीकरोतीति [^v27]भावः । तदेव विशदयति, यद्यदाराधनं भगवते जनो विदधीत करोति तच्चात्मने स्वार्थमेव भवति "यस्तुवन्स्तव्यतामेति वन्दमानश्च वन्द्यताम्” इति न्यायाद्भगवत्पूजनेन स्वयमपि पूज्या भवन्तीत्यर्थः । कथमन्यस्य [^v28]पूजया अन्यस्य पूज्यतेत्यपेक्षायां तदधीनसत्तादिमतो वस्तुनः तत्सत्कारेण तत्साम्यावाप्तौ दृष्टान्तमाह यथा मुखश्रीः प्रतिमुखस्येति । यथा साक्षादलङ्कारादिजन्या मुखस्य शोभा तदधीनच्छाया मुखस्य भवत्येवं भगवतः पूज्यता तदाराधकानां [^v29]तथैव भवतीत्यर्थः ।” तद्यथा माता तरुणवत्सं वत्सो वा मातरम्, छायासत्त्वमनुगच्छेत् तथाप्रकारः" इति श्रुतिर्हि जीवस्यच्छायावदीश्वरपारतन्त्र्यमवगमयति । जनादविदुष इति पाठे । अविदुषः किञ्चिज्ज्ञादपि जनान्मानमात्मा[^v30]र्थं न वृणीत इत्यर्थः ॥ ११ ॥

[^v25]: A,B,T वि

[^v26]: A,B,T य द्व

[^v27]: W अर्थः

[^v28]: A,B,T पूजनेन

[^v29]: W omits तथैव

[^v30]: A,B,T र्थे

</details>

#### श्लोक-१२


<details open><summary>विश्वास-प्रस्तुतिः</summary>

तस्मादहं विगतविक्लव ईश्वरस्य  
सर्वात्मना महि गृणामि यथामनीषम्।  
नीचोऽजया गुणविसर्गमनुप्रविष्टः  
पूयेत येन हि पुमाननुवर्णितेन॥
</details>

<details><summary>मूलम्</summary>

तस्मादहं विगतविक्लब ईश्वरस्य सर्वात्मना [^m11]महि गृणामि यथा मनीषम्।  
नीचोऽजया गुणविसर्गमनुप्रविष्टः पूयेत येन हि पुमाननुवर्णितेन॥ १२ ॥

[^m11]: M,Ma नहि

</details>

<details><summary>अनुवाद (हिन्दी)</summary>

इसलिये सर्वथा अयोग्य और अनधिकारी होनेपर भी मैं बिना किसी शंकाके अपनी बुद्धिके अनुसार सब प्रकारसे भगवान‍्की महिमाका वर्णन कर रहा हूँ। इस महिमाके गानका ही ऐसा प्रभाव है कि अविद्यावश संसारचक्रमें पड़ा हुआ जीव तत्काल पवित्र हो जाता है॥ १२॥
</details>

<details><summary>वीरराघवः</summary>

एवं भगवतो भक्त्यैकतोष्यत्वं तत्तोषस्य च भक्तोज्जीवनार्थत्वं चोक्तं तदेवं स्वस्योग्रजातेरपि तद्भक्तस्य तत्तोषकस्तुतौ अधिकारः सम्भावितः, यत एवम्भूतोऽहमतो यथामति तोष्यामीत्याह - **तस्मादिति** । यस्माद्भगवान् भक्त्यैकतोष्यस्तस्मान्नीचोऽप्यहं तद्भक्तियुक्तोऽहं अत एव विगतवक्लबः गतशङ्कस्सन् सर्वात्मना करणत्रयैक्येन ईश्वरस्य भगवतो महि महिमानं यथामति गृणामि स्तौमि । किमीश्वर[^v31]स्तुत्या प्रयोजनमिति शङ्कां निराकुर्वन् त[^v32]न्मह्यनुवर्णनं विशिनष्टि येन ईश्व[^v33]रानुवर्णनेन, अनुवर्णितेनेति भावे क्तः, अजया प्रकृत्या गुणविसर्गं गुणकार्यं शरीरमनुप्रविष्टः पुमान्पूयेत शुद्ध्येत् स्तुत्या न तस्य कोऽप्यतिशयः, किन्तु, स्तुवत एवात्मविशुद्धिरूपोऽतिशय इति भावः ॥ १२ ॥

[^v31]: A,B,T रस्य

[^v32]: A,B,T दिभिः

[^v33]: A,B,T रगुणानु

</details>

#### श्लोक-१३


<details open><summary>विश्वास-प्रस्तुतिः</summary>

सर्वे ह्यमी विधिकरास्तव सत्त्वधाम्नो  
ब्रह्मादयो वयमिवेश न चोद्विजन्तः।  
क्षेमाय भूतय उतात्मसुखाय चास्य  
विक्रीडितं भगवतो रुचिरावतारैः॥
</details>

<details><summary>मूलम्</summary>

सर्वेह्यमी विधिकरास्तव सत्त्वधाम्नो ब्रह्मादयो वयमिवेश [^m12]न चोद्विजन्तः।  
क्षेमाय भूतय उताऽत्मसुखाय [^m13]चास्य विक्रीडितं भगवतो रुचिरावतारैः॥ १३ ॥

[^m12]: W तवोद्वि

[^m13]: M,Ma वास्य

</details>

<details><summary>अनुवाद (हिन्दी)</summary>

भगवन्! आप सत्त्वगुणके आश्रय हैं। ये ब्रह्मा आदि सभी देवता आपके आज्ञाकारी भक्त हैं। ये हम दैत्योंकी तरह आपसे द्वेष नहीं करते। प्रभो! आप बड़े-बड़े सुन्दर-सुन्दर अवतार ग्रहण करके इस जगत‍्के कल्याण एवं अभ्युदयके लिये तथा उसे आत्मानन्दकी प्राप्ति करानेके लिये अनेकों प्रकारकी लीलाएँ करते हैं॥ १३॥
</details>

<details><summary>वीरराघवः</summary>

एवमात्मनः स्तुतौ अनधिकारं परिहृत्य तत्स्तुतिं प्रतिज्ञाय तं तुष्टुषुः तावत्कोपोपशमं प्रार्थयते - **सर्वे हीति** द्वाभ्याम् । हे ईश ! वयमिव यथा वयं तव किङ्कराः तथा अमी सर्वे ब्रह्मादयोऽपि सत्त्वधाम्नस्तव विधिकराकिङ्करा एव । अस्त्वेवं ततः किमत आह उद्विजन्तः त्वत्कोपाद्विभ्यतो वर्तन्ते । [^v34]अतो मन्युं यच्छेत्युत्तरेणान्वयः । सत्त्वधाम्न इत्यनेन शुद्धसत्त्वैकतानस्य तव कोपः स्वाभाविको न भवति, किन्तु लोकरक्षणेऽधिकृतस्य तव तद्रक्षणरूपक्रीडार्थमाहित इत्यभिप्रेतं, तदेव व्यनक्ति क्षेमायेति । अस्य जगतः क्षेमाय लब्धपरिरक्षणाय भूतये भोगायाऽलब्धलाभायात्मसुखाय ब्रह्मात्मकस्वात्मानन्दानुभवजसुखाय च भगवतः तवरुचिरैः सुन्दरैः अवतारैः नृसिंहा[^v35]द्यवतारैः विक्रीडितं, भावे क्तः, विविधा क्रीडा इत्यर्थः । इयं दुष्कृद्विषयक्रोधादिरूपा तव क्रीडा लोकक्षेमाद्यर्थमिति भावः । एवंविधक्रीडया हि दुष्कृद्विनाशद्वारा स्थितपरिपालनमपूर्वश्रेयः प्राप्तिः श्रवणादिना क्रीडामनु भवतो लोकस्य निश्शेषबन्धककर्मक्षयरूपमोक्षद्वारात्मसुखानुभूतिश्च भवेदित्येतदर्थं तव विक्रीडितमिति भावः ॥ १३ ॥

[^v34]: A,B,T ततो

[^v35]: A,B,T दिभिः

</details>

#### श्लोक-१४


<details open><summary>विश्वास-प्रस्तुतिः</summary>

तद् यच्छ मन्युमसुरश्च हतस्त्वयाद्य  
मोदेत साधुरपि वृश्चिकसर्पहत्या।  
लोकाश्च निर्वृतिमिताः प्रतियन्ति सर्वे  
रूपं नृसिंह विभयाय जनाः स्मरन्ति॥
</details>

<details><summary>मूलम्</summary>

तद्यच्छ मन्युमसुरश्च हतस्त्वयाऽद्य मोदेत साधुरपि वृश्चिकसर्पहत्या।  
लोकाश्च निर्वृतिमिताः प्रति[^m14]यान्तु सर्वे रूपं नृसिंह! विभ[^m15]वाय जनाः स्मरन्ति॥ १४ ॥

[^m14]: A,B,G,H,J,T,V यन्ति

[^m15]: A,B,G,H,J,T,V याय

</details>

<details><summary>अनुवाद (हिन्दी)</summary>

जिस असुरको मारनेके लिये आपने क्रोध किया था, वह मारा जा चुका। अब आप अपना क्रोध शान्त कीजिये। जैसे बिच्छू और साँपकी मृत्युसे सज्जन भी सुखी ही होते हैं, वैसे ही इस दैत्यके संहारसे सभी लोगोंको बड़ा सुख मिला है। अब सब आपके शान्त स्वरूपके दर्शनकी बाट जोह रहे हैं। नृसिंहदेव! भयसे मुक्त होनेके लिये भक्तजन आपके इस रूपका स्मरण करेंगे॥ १४॥
</details>

<details><summary>वीरराघवः</summary>

यतस्तव विक्रीडितं लोकस्य क्षेमाद्यर्थं तत्तस्माद्धेतोः हे नृसिंह ! मन्युं यच्छ उपसंहर । इतः परं न मन्युना प्रयोजनमस्तीत्याह - अधुनाऽसुरो मत्पिता त्वया हतः लोकाः निर्वृतिं सुखं इताः प्राप्ताश्च । ननु [^v36]लोका निर्वृतिं यान्तु नाम लोकान्तर्गतः साधुजनस्तु मत्कृतां इमां भूतहिंसां नाऽनुमोदेत । अत आह साधुरपिलोकः लोकोपद्रवकारि वृश्चिकसर्पादिहत्या मोदेत वृश्चि[^v37]कसर्पादितुल्यस्य मत्पितुर्हत्या साधुजनोऽपि मोदेतैवेत्यर्थः । हति शब्दः क्तिन्नन्तः । सर्वे ब्रह्मादयो निर्भयाः प्रतियान्तु, स्वस्थानानि प्रतिगच्छन्तु । इतःपरं इदं त्वद्रूपमभयाय जनाः स्मरन्ति ॥ १४ ॥

[^v36]: A,B,T omnit लोकः

[^v37]: W कादि

</details>

#### श्लोक-१५


<details open><summary>विश्वास-प्रस्तुतिः</summary>

नाहं बिभेम्यजित तेऽतिभयानकास्य-  
जिह्वार्कनेत्रभ्रुकुटीरभसोग्रदंष्ट्रात् ।  
आन्त्रस्रजः क्षतजकेसरशङ्कुकर्णा-  
न्निर्ह्रादभीतदिगिभादरिभिन्नखाग्रात्॥
</details>

<details><summary>मूलम्</summary>

नाहं बिभेम्यजित तेऽतिभयान[^m16]कास्य [^m17]जिह्वार्कनेत्रभ्रुकुटीरभसोग्रदंष्ट्रात् ।  
आन्त्रस्रजः क्षतजकेसरशङ्कुकर्णान् निर्ह्रादभीतदिगिभादरिभिन्नखाग्रात्॥ १५ ॥

[^m16]: M,Ma क

[^m17]: M,Ma जिह्वाष्टि

</details>

<details><summary>अनुवाद (हिन्दी)</summary>

परमात्मन्! आपका मुख बड़ा भयावना है। आपकी जीभ लपलपा रही है। आँखें सूर्यके समान हैं। भौंहें चढ़ी हुई हैं। बड़ी पैनी दाढ़ें हैं। आँतोंकी माला, खूनसे लथपथ गरदनके बाल, बर्छेकी तरह सीधे खड़े कान और दिग्गजोंको भी भयभीत कर देनेवाला सिंहनाद एवं शत्रुओंको फाड़ डालनेवाले आपके इन नखोंको देखकर मैं तनिक भी भयभीत नहीं हुआ हूँ॥ १५॥
</details>

<details><summary>वीरराघवः</summary>

ननु ब्रह्मादय उद्विजन्त इति विशेषेण ब्रह्मादीनामेव क्रोधयुक्तान्मदुग्ररूपाद्भयं ब्रूषे त्वं तु न बिभेषि किमत आह-**नेति** । हेऽजित ! तवास्माद्रूपादिति विशेष्याध्याहारः अहं न बिभेमि कथम्भूतात् ? आस्यं च जिह्वा च अर्कसदृशे नेत्रे च भ्रुकुटीनां रभस आटोपश्च उग्रा दंष्ट्राश्च एतान्यतिभयानकानि यस्मिन्, आन्त्रमय्यः स्रजो यस्मिन्, क्षतजाः रुधिराक्ताः केसरा यस्मिन् तत् क्षतजकेसरं, शङ्कुवदुन्नतौ स्तब्धौ कर्णौ यस्मिंस्तच्छङ्कुकर्णं द्वयोर्बहुव्रीह्योः कर्मधारयः । क्षतजकेसरशङ्कुकर्णनिर्ह्रादेन भीता दिगिभा दिग्गजा यस्मात् तत्, पुर्वेण पुनः कर्मधारयः क्षतजकेसरशङ्कुकर्णनिर्ह्रादभीतदिगिभं तस्मादरीन् भिन्दन्तीति अरिभिन्दि तानि नखाग्राणि यस्मिन्नेवं भूताद्रूपादहं न बिभेमीत्यर्भः ॥ १५ ॥
</details>

#### श्लोक-१६


<details open><summary>विश्वास-प्रस्तुतिः</summary>

त्रस्तोऽस्म्यहं कृपणवत्सल दुःसहोग्र-  
संसारचक्रकदनाद् ग्रसतां प्रणीतः।  
बद्धः स्वकर्मभिरुशत्तम तेऽङ्घ्रिमूलं  
प्रीतोऽपवर्गशरणं ह्वयसे कदा नु॥
</details>

<details><summary>मूलम्</summary>

त्रस्तोऽस्म्यहं कृपणवत्सल दुस्सहोग्रसंसारचक्रकदनाद् [^m18]ग्रसतां प्रणीतः।  
बद्धः स्वकर्मभिरुशत्तम तेंऽङ्घ्रिमूलं [^m19]प्रीतोऽपवर्गशरणं ह्वयसे[^m19] कदा नु॥ १६ ॥

[^m18]: M,Ma त्कृशतां

[^m19]: M,Ma भीतापवर्गमरणं समियां

</details>

<details><summary>अनुवाद (हिन्दी)</summary>

दीनबन्धो! मैं भयभीत हूँ तो केवल इस असह्य और उग्र संसारचक्रमें पिसनेसे। मैं अपने कर्मपाशोंसे बँधकर इन भयंकर जन्तुओंके बीचमें डाल दिया गया हूँ। मेरे स्वामी! आप प्रसन्न होकर मुझे कब अपने उन चरणकमलोंमें बुलायेंगे, जो समस्त जीवोंकी एकमात्र शरण और मोक्षस्वरूप हैं?॥ १६॥
</details>

<details><summary>वीरराघवः</summary>

तर्हि कुतो बिभेषि इत्यपेक्षायां इतो बिभेमीत्याह-**त्रस्तोऽस्मीति** । हे कृपणवत्सल! दुस्सहं यदुग्रं संसारचक्रे कदनं तस्मादहं त्रस्तः भीतोऽस्मि । कथम्भूतोऽहं ग्रसतां प्रणीतः ग्रसतामिति कर्तरि षष्ठी ग्रसद्भिः त्वच्छेषभूतं मत्स्वरूपं तिरोधापयद्भिः, देहात्माभिमान-स्वतन्त्रात्माभिमान-ममकारादिभिः तत्र संसारे प्रणीतः [^v38]प्रापितः तन्मूलभूतैः कर्मभिश्च बद्धः निगलितः हे उशत्तम कमनीयतम! उक्तविधं मां प्रीतः मद्विषयकनिरति शयप्रीतियुक्तस्त्वं ते तवाङ्घ्रिमूलं प्रति, कथम्भूतम् [^v39]अङ्घ्रिमूलम् ? अपवर्गशरणमपवर्गोपायभूतं कदा न ह्वयसे, [^v40]आह्वयसे, कदा मां त्वदङ्घ्रिमूलं प्रापयिष्यसि ताव[^v41]न्मामनुवर्तते भयमितिभावः ॥ १६ ॥

[^v38]: W omits प्रापितः

[^v39]: W omits अङ्घ्रिमूलं

[^v40]: W omits आह्वयसे

[^v41]: W न्ममानु

</details>

#### श्लोक-१७


<details open><summary>विश्वास-प्रस्तुतिः</summary>

यस्मात् प्रियाप्रियवियोगसयोगजन्म-  
शोकाग्निना सकलयोनिषु दह्यमानः।  
दुःखौषधं तदपि दुःखमतद्धियाहं  
भूमन्भ्रमामि वद मे तव दास्ययोगम्॥
</details>

<details><summary>मूलम्</summary>

यस्मात् प्रियाप्रियवियोगसयोगजन्मशोकाग्निना सकलयोनिषु दह्यमानः।  
दुःखौषधं तदपि दुःखमतद्धि[^m20]याऽहं भूमन्भ्रमामि [^m21]वद मे तव दास्ययोगम्॥ १७ ॥

[^m20]: W ताऽथ

[^m21]: W दिश

</details>

<details><summary>अनुवाद (हिन्दी)</summary>

अनन्त! मैं जिन-जिन योनियोंमें गया, उन सभी योनियोंमें प्रियके वियोग और अप्रियके संयोगसे होनेवाले शोककी आगमें झुलसता रहा। उन दुःखोंको मिटानेकी जो दवा है, वह भी दुःखरूप ही है। मैं न जाने कबसे अपनेसे अतिरिक्त वस्तुओंको आत्मा समझकर इधर-उधर भटक रहा हूँ। अब आप ऐसा साधन बतलाइये जिससे कि आपकी सेवा-भक्ति प्राप्त कर सकूँ॥ १७॥
</details>

<details><summary>वीरराघवः</summary>

ननु भयं चेत्तद्दुःखदर्शनजं किं तत्संसारचक्रे दुःखमित्यपेक्षायां तद्दर्शयन्नात्मानं विशिनष्टि-तस्मादित्यर्धेन । येन कर्मणाऽहं बद्धः तस्मात् कर्मणो निमित्तात् प्रियैरप्रियैश्च विषयैः यथासंख्यं वियोगसंयोगौ ताभ्यां जन्म उत्पत्तिर्यस्य तेन शोकाग्निना सकलयोनिषु दह्यमा[^v42]नोऽहं, अतीव दुःखितोहमित्यर्थः । भ्रमामीत्यन्वयः । तर्हि दुःखनिमित्तकर्मनिवृत्त्युपायमनुतिष्ठेत्यपेक्षायामन्तरेण भवद्धास्यमन्यन्निश्शेषदुःखनिवृत्त्युपायभूतं नास्त्येव । कथञ्चित्सदपि दुःखात्मकमेवेत्याह-दुःखौषधमिति । यद्दुःखस्यौषधं प्रतीकारात्मकं तदपि दुःखं दुःखात्मकमित्यर्थः । दुःखस्य प्रतीकारोहि दुःखनिमित्तदुरितनरसनेन भवति निश्शेषदुरितनिवर्तकं च किञ्चिदन्यदस्ति । प्रतिपदोक्तप्रायश्चित्तादिकं न निश्शेष[^v43]दुरितनिवर्तकं प्रत्युत दुःखात्मकं चेत्यर्थः । अतो हे भूमन् ! अतद्धिताय तज्जनहिताय न भवति, अतद्धियाऽहमिति पाठे अहं देहात्माभिमानेन भ्रमामि, अतः तव दास्ययोगं दिश तव नित्यदास्यसम्बन्धं देहि । वदेतिपाठे उपदिशनित्यप्रबुद्धत्वद्दास्यसम्बन्धवान् यथा भवेयं तथा मां अनुगृहाणेत्यर्थः ॥ १७ ॥

[^v42]: A,B,T omit अहं

[^v43]: W omits दुरित

</details>

#### श्लोक-१८


<details open><summary>विश्वास-प्रस्तुतिः</summary>

सोऽहं प्रियस्य सुहृदः परदेवताया  
लीलाकथास्तव नृसिंह विरिञ्चगीताः।  
अञ्जस्तितर्म्यनुगृणन्गुणविप्रमुक्तो  
दुर्गाणि ते पदयुगालयहंससङ्गः॥
</details>

<details><summary>मूलम्</summary>

सोऽहं प्रियस्य सुहृदः परदेवताया लीलाकथास्तव नृसिंह विरि[^m22]ञ्चगीताः।  
अञ्ज[^m23]स्तितर्म्यनुगृणन्गुणविप्र[^m24]मुक्तो दुर्गाणि ते पदयुगालय हंस सङ्गः॥ १८ ॥

[^m22]: W ञ्चि

[^m23]: M,Ma स्तराम्य

[^m24]: W युक्तो

</details>

<details><summary>अनुवाद (हिन्दी)</summary>

प्रभो! आप हमारे प्रिय हैं। अहैतुक हितैषी सुहृद् हैं। आप ही वास्तवमें सबके परमाराध्य हैं। मैं ब्रह्माजीके द्वारा गायी हुई आपकी लीला-कथाओंका गान करता हुआ बड़ी सुगमतासे रागादि प्राकृत गुणोंसे मुक्त होकर इस संसारकी कठिनाइयोंको पार कर जाऊँगा; क्योंकि आपके चरणयुगलोंमें रहनेवाले भक्त परमहंस महात्माओंका संग तो मुझे मिलता ही रहेगा॥ १८॥
</details>

<details><summary>वीरराघवः</summary>

एवं कोपोपशमः प्रार्थितः भगवद्दास्यमेव दुःखौषधमिति चो[^v44]क्तम् - "पूयेत येन हि पुमाननुवर्णितेन" (भाग. 7-9-12) इति भगवद्वर्णनमात्मविशुद्धि[^v45]लक्षकमित्युक्तम् । अथ त्वदनुग्रहेण प्रबुद्धनित्यभवद्दास्यसम्बन्धोऽहं यथामति त्वां स्तुवन् दुःखनिमित्तकर्मभिः विमुक्तः सर्वाणि दुःखानि यथा तरेयं तथा अनुगृहाणेत्याह- सोऽहमिति । सोऽहं त्वदनुग्रहेण प्रबुद्धनित्यभवद्दास्यसम्बन्धोऽहं सुहृदो हितैषिणः प्रियस्य मम निरतिशयप्रीतिविषयस्य परदेवतायाः तवब्रह्मादिभिः गीताः लीलारूपव्यापारविषयाः कथाः अनुगृणन् गुणविप्रयुक्तः सत्त्वादिगुणमूलक कर्मबन्धैः रागदिभिर्वा विमुक्तः ते तव पदयुगलमेवालयमाश्रयो येषां ते भक्ताः त एव हंसाः [^v46]परिशुद्धा जनाः[^v46] तैः सङ्गो यस्य तादृशः अञ्जः तितर्मि सुखेन अतितरामि तथाऽनुगृहाणेत्यभिप्रायः । अत्राऽयं क्रमः तावत् त्वदनुग्रहेण सत्सङ्गः ततो भगवद्गुणवर्णनं ततो विरागः ततः त्वद्भक्त्या दुःखनिमित्तकर्मक्षयद्वारा संसृतेः तरणमिति ॥ १८ ॥

[^v44]: W क्तः

[^v45]: A,B,T फलक

[^v46]: W omits

</details>

#### श्लोक-१९


<details open><summary>विश्वास-प्रस्तुतिः</summary>

बालस्य नेह शरणं पितरौ नृसिंह  
नार्तस्य चागदमुदन्वति मञ्जतो नौः।  
तप्तस्य तत्प्रतिविधिर्य इहाञ्जसेष्ट-  
स्तावद् विभो तनुभृतां त्वदुपेक्षितानाम्॥
</details>

<details><summary>मूलम्</summary>

बालस्य [^m25]नेह शरणं पितरौ नृसिंह! [^m26]नाऽऽर्तस्य चागदमुदन्वति मज्जतो नौः।  
तप्तस्य [^m27]तत्प्रतिविधिर्य [^m28]इहाञ्जसेष्टः [^m29]तावद्विभो[^m29] तनुभृतां [^m30]त्वदुपेक्षितानाम्॥ १९ ॥

[^m25]: M,Ma वे

[^m26]: M,Ma आ

[^m27]: M,Ma तर्पणवि

[^m28]: M,Ma दि

[^m29]: M,Ma तद्वत्प्रभोः W तावद्विभो

[^m30]: M,Ma त्वदुपासकानाम्

</details>

<details><summary>अनुवाद (हिन्दी)</summary>

भगवान् नृसिंह! इस लोकमें दुःखी जीवोंका दुःख मिटानेके लिये जो उपाय माना जाता है, वह आपके उपेक्षा करनेपर एक क्षणके लिये ही होता है। यहाँतक कि मा-बाप बालककी रक्षा नहीं कर सकते, ओषधि रोग नहीं मिटा सकती और समुद्रमें डूबते हुएको नौका नहीं बचा सकती॥ १९॥
</details>

<details><summary>वीरराघवः</summary>

एतत्सर्वं त्वदनुग्रहेणैव भाव्यम्, न तु उपायान्तरेणेति कैमुत्यन्यायेन वक्तुं तावत् त्वदुपेक्षितानां न दुःखप्रतिक्रियाऽस्तीत्याह-**बालस्येति** । हे नृसिंह ! इह लोके बालस्य त्वदुपेक्षितस्य पितरौ मातापितरौ न शरणं न रक्षकौ, एवमार्तस्य रोगपीडितस्य त्वदुपेक्षितस्य अगदमौषधं न शरणं, तथोदन्वति समुद्रे मज्जतस्त्वदुपेक्षितस्य नौः न शरणं, पित्रादिषु सत्स्वपि बालादीनां विनाशदर्शनादिति भावः । अतो हे विभो ! इह लोके तप्तस्य दुःखितस्य तत्प्रतिविधिः तापप्रतीकारो यः तावत्प्रसिद्धः, स त्वदुपेक्षिता[^v47]नां तनुभृतां [^v48]किमञ्जसेष्टः ? अपि तु नेष्ट एव । बालादिदुःखोपशमने एव पित्रादयो न प्रभवः, किम्पुनः निश्शेषदुःखोपशमने न प्रभव इत्यतस्त्वदनुग्रहेणैव निश्शेषं दुःखात्मकसंसृति निवृत्तिरिति । संसृतिचक्रादुत्तारकः त्वमेवेतिभावः ॥ १९ ॥

[^v47]: A,B,T add त्वामनाश्रितानां

[^v48]: A,B,T add शरीररमेव पोषणपराणां

</details>

#### श्लोक-२०


<details open><summary>विश्वास-प्रस्तुतिः</summary>

यस्मिन्यतो यर्हि येन च यस्य यस्माद्  
यस्मै यथा यदुत यस्त्वपरः परो वा।  
भावः करोति विकरोति पृथक्स्वभावः  
सञ्चोदितस्तदखिलं भवतः स्वरूपम्॥
</details>

<details><summary>मूलम्</summary>

यस्मिन्यतो यर्हि येन च यस्य [^m31]यस्माद् यस्मै यथा य[^m32]मुत यस्त्वपरः परो वा।  
[^m33]भावः करोति विकरोति पृथक्स्वभावः सञ्चोदितस्तदखिलं भवतः स्वरूपम्॥ २० ॥

[^m31]: M,Ma omit यस्मात्

[^m32]: A,B,G,J,T दु

[^m33]: M,Ma भावं

</details>

<details><summary>अनुवाद (हिन्दी)</summary>

सत्त्वादि गुणोंके कारण भिन्न-भिन्न स्वभावके जितने भी ब्रह्मादि श्रेष्ठ और कालादि कनिष्ठ कर्ता हैं, उनको प्रेरित करनेवाले आप ही हैं। वे आपकी प्रेरणासे जिस आधारमें स्थित होकर जिस निमित्तसे जिन मिट्टी आदि उपकरणोंसे जिस समय जिन साधनोंके द्वारा जिस अदृष्ट आदिकी सहायतासे जिस प्रयोजनके उद्देश्यसे जिस विधिसे जो कुछ उत्पन्न करते हैं या रूपान्तरित करते हैं, वे सब और वह सब आपका ही स्वरूप है॥ २०॥
</details>

<details><summary>वीरराघवः</summary>

यतः त्वमेवम्भूतोऽतः संसृतिचक्रपतितं त्वत्प्रपन्नं मामुत्तारयेति विज्ञापयिष्यन् त्वत्प्रपत्तिमन्तरेण न कोऽपि आत्मानं तारयितुं प्रभुरिति वक्तुं तावदाचार्यादिमुखेन कारितमपि त्वच्छरणवरणं त्वत्कारितमेव यतः तत्तत्क्रियाश्रयकर्त्रादिकारकषट्कसम्बन्धिशरीरकत्वेन च [^v49]कालशरीरकत्वेन च[^v49] त्वमेवाऽवस्थित इत्याह-**यस्मिन्निति** । यस्मिन्नित्यधिकरणकारकनिर्देशः, यत इति हेतुत्वशक्त्याश्रयं निर्दिश्यते, यर्हीत्यनेन कालः, येनेति करणत्वशक्त्याश्रयं, यस्येति सम्बन्धी, यस्मादित्यपादानत्वशक्त्याश्रयं यस्मै इति सम्प्रदानत्वशक्त्याश्रयं, यथेत्यनेनोक्ताधिकरणादिगतः प्रकारः, यदिति कर्मत्वशक्त्याश्रयं उतापि च इत्यनेन प्रयोजककर्ता सञ्चोदित इत्यनेन, प्रयोज्यकर्ता तावेवापरः परश्च । यद्वा, पर उत्कृष्टः अपरोऽवमः भावः, पदार्थः सप्रकारकारकषट्‌करूप सम्बन्धिरूपः कालरूपश्च यो यः पदार्थः पृथक्स्वभावः, प्रविभक्तः स्वभावो यस्य सः पृथक्स्वभावः कर्तृकर्मद्वारा तन्निष्ठक्रियाश्रयत्वमधिकरणत्वं द्रव्यगुणक्रि[^v50]यान्यतमनिरूपितत्वे तत्कारणत्वे च सति सव्यापारनिर्व्यापारनिष्ठत्वं हेतुत्वं धातूपात्तव्यापारजन्यफलाव्यवहितपूर्वव्यापाराश्रयत्वं करणत्वं, सम्बन्धसामान्याश्रयत्वं सम्बन्धित्वं, प्रकृतधातूपात्तव्यापारानाविष्टत्वे सति तज्जन्यविभागाश्रयत्वमपादानत्वं, दानस्य कर्मणा क्रियया वा सम्बद्ध्यमानत्वं सम्प्रदानत्वं, धातूपात्तव्यापारव्यधिकरण तज्जन्यफलाश्रयत्वं कर्मत्वं, प्रकृतधातूपात्तव्यापारानुकूल व्यापाराश्रयत्वं प्रयोजकत्वं, धातूपात्तव्यापाराश्रयत्वं कर्तृत्वमित्येवं सप्तविभक्त्यर्थानां प्रविभक्तस्वभावः, कालस्य त्वात्मव्यतिरिक्त परिच्छेदकत्वं स्वभावः । एवं पृथक्स्वभावः उच्चावचरूपः करोति उत्पादयति, विकरोति विनाशयति उत्पादनाश्रयो विनाशनाश्रयो वा भवति । तदखिलं कारकषट्कादिरूपं वस्तु भवतः स्वाभाविकं रूपं शरीरमत्यर्थः । एवं च सर्वभावान्तरात्मतया तच्छरीरकतयाऽवस्थितस्य तवैव सर्वे निग्रहानुग्रहादयः सद्वारकव्यापारा इति भावः ॥ २० ॥

[^v49]: W omits

[^v50]: B यान्विता

</details>

#### श्लोक-२१


<details open><summary>विश्वास-प्रस्तुतिः</summary>

माया मनः सृजति कर्ममयं बलीयः  
कालेन चोदितगुणानुमतेन पुंसः।  
छन्दोमयं यदजयार्पितषोडशारं  
संसारचक्रमज कोऽतितरेत् त्वदन्यः॥
</details>

<details><summary>मूलम्</summary>

माया मनः सृजति कर्ममयं बलीयः कालेन चोदितगुणानुमतेन पुंसः।  
छन्दोमयं यदजयार्पितषोडशारं संसारचक्रमज कोऽति[^m34]तरेत् त्वदन्यः॥ २१ ॥

[^m34]: H,V च

</details>

<details><summary>अनुवाद (हिन्दी)</summary>

पुरुषकी अनुमतिसे कालके द्वारा गुणोंमें क्षोभ होनेपर माया मनःप्रधान लिंगशरीरका निर्माण करती है। यह लिंगशरीर बलवान्, कर्ममय एवं अनेक नाम-रूपोंमें आसक्त—छन्दोमय है। यही अविद्याके द्वारा कल्पित मन, दस इन्द्रिय और पाँच तन्मात्रा—इन सोलह विकाररूप अरोंसे युक्त संसार-चक्र है। जन्मरहित प्रभो! आपसे भिन्न रहकर ऐसा कौन पुरुष है, जो इस मनरूप संसारचक्रको पार कर जाय?॥ २१॥
</details>

<details><summary>वीरराघवः</summary>

अथ त्वत्प्रपदनमन्तरेण कः पुमानतितरेत् संसारचक्रमित्याह-**मायामन** इति । त्वदन्यः त्वत्समाश्रयणविमुखः कः पुमान् संसारचक्रमतितरेत्, नकोपीत्यर्थः । संसारचक्रं चक्रवत्परिवर्तमानं संसारं चक्रशब्देन तत्र पतितस्य दृढतरावलम्बनमन्तरेण न यथा ततो निष्क्रमणं सम्भवति तथा संसारे पतितस्य आलम्बनभूतं श्रीभगवन्तं भवन्तमन्तरेण न तस्मादतितरणं सम्भवतीत्यभिप्रेतम् संसारं चक्रत्वेन रूपयन् तं विशिनष्टि, यद्यस्मिन्मनसि नाभिरूपे पुंसः परमपुरुषस्य अजया भगवन्मायया हेतुभूतया अर्पिताः षोडशज्ञान कर्मोभयेन्द्रियव्यापाराः दशप्राणापानादिरूपाः पञ्च प्राणवृत्तयः मनोवृत्तिश्चेति षोडश, एत एव अराणि यस्य तत्र तत्तज्ज्ञानकर्मोभयेन्द्रियव्यापाराणां मनोव्यापारानुविद्धत्वस्वाभाव्यात् तद्व्यापारपूर्वकत्वाच्च तदायत्तत्वेन तदर्पितत्वं मनोवृत्तेस्तु साक्षान्मनस एवाश्रयत्वात्तदर्पितत्वं, यद्यपि मनःपर्यन्तानां इन्द्रियाणां प्राणायत्तस्थितित्वेन प्राणव्यापारपूर्वकत्वेन च प्राणवृत्तीनां साक्षात्परम्परया वा न मन आश्रयः तथाऽपि मनोव्यापाराभावदशायां विद्यमानाऽपि प्राणवृत्तिरज्ञाता, अत एवाऽसत्प्रायेति, तद्वृत्तिसत्ताज्ञानस्य मनोव्यापारपूर्वकत्वात्तस्याः तदर्पितत्वमवगन्तव्यम्, यद्वा, अजया हेतुभूतयाऽर्पिताः षोडशैकादशेन्द्रियाणि पञ्चभूतानीति षोडशविकारा एवाराणि यस्य यदेतत्संसृतिचक्रमित्यन्वयः । संसारस्य सर्वेन्द्रियव्यापारपूर्वकत्वात् तद्वृत्तमवगन्तव्यम् । अस्मिन् पक्षे नाभित्वेन न किञ्चिदपि रूपितम् । यद्वा अजया नाभिरूपया हेतुभूतया चार्पिताः षोडशैकादशेन्द्रिय पञ्चभूतात्मकानि अराणि यस्येत्यर्थः । संसारचक्रस्यार्पितषोडशारत्वेऽजाया हेतुत्वमुक्तम्, सा किं साक्षादेव हेतुः ? नेत्याह-मायेति । मनस्सृष्टिद्वारा हेतुरिति भावः । किं तर्हि तस्याः सहकारिकारणमत आह-कालेनेति । कालेन सह माया मनस्सृजति कालसहकृता प्रकृतिर्मनः सृजतीत्यर्थः । कालोऽपि न स्वरूपेण प्रकृतेर्मनस्सर्गे सहकारी अपि तु गुणक्षोभद्वारेति वदन्, कालं विशिनष्टि - चोदितगुणानुमतेनेति । चोदिताः कालेन क्षभिताः सत्त्वादयः गुणाः तैरनुमतेन सहकृतेन स्वचोदितगुणत्रयर्साचवेन कालेन सहकृता भगवतो मायामनस्सृजति । संसारचक्रस्य दुस्तरत्वं भगवदाभिमुख्ये तु सुतरत्वं चाविष्कर्तुं मनो विशिनष्टि-कर्ममयमिति त्रिगुणात्मक प्रकृति परिणामरूपत्वेन स्वयमपि त्रिगुणात्मकत्वाद्रजोमयतया पुण्यपापरूपकर्मविषयप्रवृत्तिप्रचुरं बलीयः, अनतिवर्त्यदोषं छन्दोमयं सत्त्वानुयानाच्छास्त्रावगतिसाधनप्रचुरम् । इच्छामयमित्यर्थस्तु अनुपपन्नः, छन्दशब्दः इच्छावापी, न तु छन्दश्शब्दः अनेन सत्त्वप्राचुर्ये सति श्रीभगवदाभिमुख्येन संसृतिचक्रं सुतार्यमित्यभिप्रेतम् एवम्भूतं मनः सृजतीत्यन्वयः । तदेवं मनोदोषात् संसारानतिवृत्तिः त्वत्समाश्रयणविमुखस्येत्युक्तं भवति । त्वदन्यः कः संसारचक्रमतितरेत् इत्यनेन त्वदनन्यस्त्वतितरेदेवेति सूचितम् ॥ २१ ॥
</details>

#### श्लोक-२२


<details open><summary>विश्वास-प्रस्तुतिः</summary>

स त्वं हि नित्यविजितात्मगुणः स्वधाम्ना  
कालो वशीकृतविसृज्यविसर्गशक्तिः।  
चक्रे विसृष्टमजयेश्वर षोडशारे  
निष्पीड्यमानमुपकर्ष विभो प्रपन्नम्॥
</details>

<details><summary>मूलम्</summary>

सत्वं हि नित्यविजितात्मगुणः स्वधाम्ना कालो वशीकृतविसृज्यविसर्गशक्तिः।  
चक्रे विसृष्टमजयेश्वर षोडशारे निष्पीड्यमानमुपकर्ष विभो प्रपन्नम्॥ २२ ॥
</details>

<details><summary>अनुवाद (हिन्दी)</summary>

सर्वशक्तिमान् प्रभो! माया इस सोलह अरोंवाले संसारचक्रमें डालकर ईखके समान मुझे पेर रही है। आप अपनी चैतन्यशक्तिसे बुद्धिके समस्त गुणोंको सर्वदा पराजित रखते हैं और कालरूपसे सम्पूर्ण साध्य और साधनोंको अपने अधीन रखते हैं। मैं आपकी शरणमें आया हूँ, आप मुझे इससे बचाकर अपनी सन्निधिमें खींच लीजिये॥ २२॥
</details>

<details><summary>वीरराघवः</summary>

तदेवाविष्कुर्वन् त्वदनन्यं मां संसारचक्रान्निर्गमयेति प्रार्थयते - **सत्वं हीति** । यः स्वमाया मनस्सर्गद्वारा संसृतिचक्रे जीवलोकं पातयति, स त्वमजया स्वकीयया मायया षोडशारे चक्रे संसारात्मके विसृष्टमत एव नितरां पीड्यमानं अधुना त्वां प्रपन्नं मां हे विभो ! अपकर्ष संसृतिचक्रात् बहि[^v51]र्निर्गमय “य एव बन्धकः स एव मोचकः" इति न्यायेन त्वमेव ततो निर्गमयितुं समर्थ इति भावः । सामर्थ्यमेव दर्शयंस्तं विशिनष्टि- नित्येत्यादिना । आत्मगुणाः स्वशरीरभूतप्रकृतिगुणा नित्यं विजिता आत्मगुणा येन नित्यास्पृष्टदेहधर्मेण स्वधाम्ना स्वस्वरूपेणैव । यद्वा, विजितात्मगुणो यः स्व आत्मा तस्य धाम्ना प्रकाशनैव वशीकृतविसृज्यविसर्गशक्तिः विविधं सृज्या विसृज्याः जीवास्तेषां विसर्गे शक्तिः यस्याः सा प्रकृतिः शक्तिर्वशीकृता येन स तथोक्तः । कालशरीरकश्च वशीकृतसंसृतिनिमित्त प्रकृतित्वान्मोचयितुं त्वमेव प्रभुरिति भावः । नित्यविजितात्मेत्यादिना विसृज्य जीववर्गात् ब्रह्मादिस्तम्बपर्यन्तात् वैलक्षण्यमुक्तम् । अतः संसारिजीववर्गे न कोऽपि तन्मोचने दक्षः । न हि स्वयं कारागृहबद्धोऽन्यं तादृशं मोचयितुं प्रभुरित्युक्तं भवति ॥ २२ ॥

[^v51]: W हिर्ग

</details>

#### श्लोक-२३


<details open><summary>विश्वास-प्रस्तुतिः</summary>

दृष्टा मया दिवि विभोऽखिलधिष्ण्यपाना-  
मायुः श्रियो विभव इच्छति याञ्जनोऽयम्।  
येऽस्मत्पितुः कुपितहासविजृम्भितभ्रू-  
विस्फूर्जितेन लुलिताः स तु ते निरस्तः॥
</details>

<details><summary>मूलम्</summary>

दृष्टा मया दिवि विभोऽखिलधिष्ण्यपानां आयुः[^m35]श्रियं विभव इच्छति याञ्जनोऽयम्।  
येऽस्मत्पितुः कुपितहासविजृम्भितभ्रूविस्फूर्जितेन लुलिताः स तु ते निरस्तः॥ २३ ॥

[^m35]: H,V श्रियो

</details>

<details><summary>अनुवाद (हिन्दी)</summary>

भगवन्! जिनके लिये संसारीलोग बड़े लालायित रहते हैं, स्वर्गमें मिलनेवाली समस्त लोकपालोंकी वह आयु, लक्ष्मी और ऐश्वर्य मैंने खूब देख लिये। जिस समय मेरे पिता तनिक क्रोध करके हँसते थे और उससे उनकी भौंहें थोड़ी टेढ़ीं हो जाती थीं, तब उन स्वर्गकी सम्पत्तियोंके लिये कहीं ठिकाना नहीं रह जाता था, वे लुटती फिरती थीं। किन्तु आपने मेरे उन पिताको भी मार डाला॥ २३॥
</details>

<details><summary>वीरराघवः</summary>

ननु, त्वं बालस्सन्नेव किं संसारात् निर्विद्यसे भुङ्क्ष्व भोगानित्यत्राह - **दृष्टा** इति त्रिभिः । हे विभो ! अयं संसारिजनो यानिच्छति कामयते ते अखिलधिष्ण्यपानां इन्द्रादीनामायुरादयो मया विविच्य दृष्टाः श्रियः भोग्यभोगोपकरणादिसमृद्धयः विभवः त्रिलोकाधिपत्यरूपमैश्वर्यम् । आयुरादयो दृष्टा इति काक्वा तुच्छत्वमुक्तं, तदेवाह - ये इति । येऽस्मत्पितुः कोपहासविकृतभ्रूभङ्गमात्रेण विलुलिताः ध्वस्ताः, स तु मत्पिता त्वया हतो 
निरस्तः ॥ २३ ॥

</details>

#### श्लोक-२४


<details open><summary>विश्वास-प्रस्तुतिः</summary>

तस्मादमूस्तनुभृतामहमाशिषो ज्ञ  
आयुः श्रियं विभवमैन्द्रियमाविरिञ्चात्।  
नेच्छामि ते विलुलितानुरुविक्रमेण  
कालात्मनोपनय मां निजभृत्यपार्श्वम्॥
</details>

<details><summary>मूलम्</summary>

तस्मादमूस्तनुभृतामहमाशिषो ज्ञ आयुःश्रियं विभवमैन्द्रियमाविरिञ्चात्।  
नेच्छामि ते विलुलि[^m36]तानुरु विक्रमेण कालात्मनोपनय मां निजभृत्यपार्श्वम्॥ २४ ॥

[^m36]: M,Ma ता उरु

</details>

<details><summary>अनुवाद (हिन्दी)</summary>

इसलिये मैं ब्रह्मलोकतककी आयु, लक्ष्मी, ऐश्वर्य और वे इन्द्रियभोग, जिन्हें संसारके प्राणी चाहा करते हैं, नहीं चाहता; क्योंकि मैं जानता हूँ कि अत्यन्त शक्तिशाली कालका रूप धारण करके आपने उन्हें ग्रस रखा है। इसलिये मुझे आप अपने दासोंकी सन्निधिमें ले चलिये॥ २४॥
</details>

<details><summary>वीरराघवः</summary>

यस्मादायुरादयो मत्पितृदृष्टान्तेन तुच्छत्वेन दृष्टाः तस्मात्तनुभृतां देहिनाममूः आयुरादिरूपाः आशिषः ज्ञः तत्परिपाकं विद्वान् । अज्ञ इति च्छेदे, अज्ञस्सन्नहमैन्द्रियमिन्द्रियैरनुभाव्यमन्यदपि सुखमाविरिञ्चादब्रह्मणोऽनुभाव्यं अभिव्याप्याऽपि तथा कालात्मना कालरूपेण उरुविक्रमेण विपुलपराक्रमेण विपुलपादविक्षेपेण वा विलुलितान् विध्वस्तानणिमादीनपि न इच्छामि । अतो निजभृत्यानां [^v52]स्वपार्षदानां पार्श्व समीपमेव मां 
प्रापय ॥ २४ ॥

[^v52]: W omits स्व

</details>

#### श्लोक-२५


<details open><summary>विश्वास-प्रस्तुतिः</summary>

कुत्राशिषः श्रुतिसुखा मृगतृष्णिरूपाः  
क्वेदं कलेवरमशेषरुजां विरोहः।  
निर्विद्यते न तु जनो यदपीति विद्वान्  
कामानलं मधुलवैः शमयन्दुरापैः॥
</details>

<details><summary>मूलम्</summary>

कुत्राशिषः श्रुतिसुखा मृगतृ[^m37]ष्णरूपाः क्लेदं कलेबरमशेषरुजां विरो[^m38]हम्।  
निर्विद्यते न तु जनो यदपी[^m39]ति विद्वान् कामानलं मधुलवैः शमयन्दुरापैः॥ २५ ॥

[^m37]: A,B,G,J,T ष्णि

[^m38]: A,B,G,J,T हः

[^m39]: M,Ma ह

</details>

<details><summary>अनुवाद (हिन्दी)</summary>

विषयभोगकी बातें सुननेमें ही अच्छी लगती हैं, वास्तवमें वे मृगतृष्णाके जलके समान नितान्त असत्य हैं और यह शरीर भी, जिससे वे भोग भोगे जाते हैं, अगणित रोगोंका उद‍्गमस्थान है। कहाँ वे मिथ्या विषयभोग और कहाँ यह रोगयुक्त शरीर! इन दोनोंकी क्षणभंगुरता और असारता जानकर भी मनुष्य इनसे विरक्त नहीं होता। वह कठिनाईसे प्राप्त होनेवाले भोगके नन्हें-नन्हें मधुविन्दुओंसे अपनी कामनाकी आग बुझानेकी चेष्टा करता है!॥ २५॥
</details>

<details><summary>वीरराघवः</summary>

किञ्च । श्रुतिः श्रवणं, तदेव सुखं यासु ताः, अत एव मृगतृष्णिरूपाः मरीचिकावदवस्थिताः आशिषः कुत्र ? पुरुषार्थाभासा आशिषः क्वेत्यर्थः ? अशेषाणां रुजां रोगाणां विरोहः उद्भवस्थानं क्वचेदं कलेवरं, दुर्घटमेतदिति भावः । एवंचेत्सर्वेऽपि जनः किमिति संसारात् न निर्विद्यते तत्राह-निर्विद्यत इति । यद्वैषयिकं सुखं इतीत्थं मृगतृष्टिका तुल्यं विद्वान् जानन्नपि न निर्विद्यते विद्वानपीत्यपि शब्देन अविदुषां नितरां निर्वेदाभावः सूचितः । विदुषोऽप्यनिर्वेदे हेतुं वदन् विद्वांसं विशिनष्टि-दुरापैः दुःखेनाऽपि लब्धुमशक्यैः मधुलवैः वैषयिक सुखलेशैः काम एव अतलः तमुपशमयन् विषयासक्तस्सन् विद्वानपि न निर्विद्यत इत्यर्थः । विषयासक्तस्य निर्वेदेऽप्यवकाशो नास्तीति भावः ॥ २५ ॥
</details>

#### श्लोक-२६


<details open><summary>विश्वास-प्रस्तुतिः</summary>

क्वाहं रजःप्रभव ईश तमोऽधिकेऽस्मिन्  
जातः सुरेतरकुले क्व तवानुकम्पा।  
न ब्रह्मणो न तु भवस्य न वै रमाया  
यन्मेऽर्पितः शिरसि पद्मकरः प्रसादः॥
</details>

<details><summary>मूलम्</summary>

क्वाऽहं रजःप्रभव ईश तमोऽधिकेऽस्मिन् जातः सुरेतरकुले क्व तवानुकम्पा।  
न ब्रह्मणो न तु भवस्य न वै रमाया यन्मेऽर्पितः शिरसि पद्मकरः प्रसादः॥ २६ ॥
</details>

<details><summary>अनुवाद (हिन्दी)</summary>

प्रभो! कहाँ तो इस तमोगुणी असुरवंशमें रजोगुणसे उत्पन्न हुआ मैं, और कहाँ आपकी अनन्त कृपा! धन्य है! आपने अपना परम प्रसादस्वरूप और सकलसन्तापहारी वह करकमल मेरे सिरपर रखा है, जिसे आपने ब्रह्मा, शंकर और लक्ष्मीजीके सिरपर भी कभी नहीं रखा॥ २६॥
</details>

<details><summary>वीरराघवः</summary>

एवं तत्प्राप्तये तदनुग्रहं सम्प्रार्थ्य स्वशिरसि दुर्लभेन तत्करपल्लवनिधानेनात्मनः कृतार्थतामाविष्करोति क्वेति । ईश ! तमोऽधिके तमःप्रचुरे रजःप्रभावे रजसः उत्पत्तिस्थाने रजस्तमः कार्यकामक्रेधलोभादिमोहप्रचुरे सुरेतरकुले असुरकुले जातोऽहं क्व ? क्व च तवानुकम्पा, दुर्घटमेतदित्यर्थः । किं तदित्यत्राह-ब्रह्मादीनां शिरसि यो नैवाऽर्पितः तेषामपि दुर्लभ इति भावः सः प्रसादः प्रसादसूचकः पद्म[^v53]वत् तापहरः करः मम शिरस्वर्पित इति यदेतत् दुर्घटमिति भावः । अतोऽहमलभ्यलाभेन कृतार्थोऽस्मि इति तात्पर्यम् ॥ २६ ॥

[^v53]: A,B,T मिव

</details>

#### श्लोक-२७


<details open><summary>विश्वास-प्रस्तुतिः</summary>

नैषा परावरमतिर्भवतो ननु स्या-  
ज्जन्तोर्यथाऽऽत्मसुहृदो जगतस्तथापि।  
संसेवया सुरतरोरिव ते प्रसादः  
सेवानुरूपमुदयो न परावरत्वम्॥
</details>

<details><summary>मूलम्</summary>

नैषा परावरमतिर्भवतो ननु स्यात् जन्तोर्यथाऽऽत्मसुहृदो जगतस्तथाऽपि।  
संसेवया सुरतरोरिव ते प्रसादः सेवानुरूप[^m40]मुदयो न परावरत्वम्॥ २७ ॥

[^m40]: M,Ma उ

</details>

<details><summary>अनुवाद (हिन्दी)</summary>

दूसरे संसारी जीवोंके समान आपमें छोटे-बड़ेका भेदभाव नहीं है; क्योंकि आप सबके आत्मा और अकारण प्रेमी हैं। फिर भी कल्पवृक्षके समान आपका कृपा-प्रसाद भी सेवन-भजनसे ही प्राप्त होता है। सेवाके अनुसार ही जीवोंपर आपकी कृपाका उदय होता है, उसमें जातिगत उच्चता या नीचता कारण नहीं है॥ २७॥
</details>

<details><summary>वीरराघवः</summary>

नैतावता तव वैषम्यादि दोषप्रसङ्ग इत्याह- नैषेति । यथा या जन्तोः प्राकृतस्य परावरमतिः उत्कृष्टापकृष्टबुद्धिः विषमाबुद्धिरिति यावत् सैषा बुद्धिर्भवतो नैव स्यात् । तदभावे हेतुं वदन् तं विशिनष्टि, जगत आत्मसुहृदः आत्मनोऽन्तरात्मनः सुहृदो हितैषिणश्च । आत्मन इत्यनेन जगतः शरीरत्वमवगम्यते । नहि कस्मिंश्चिच्छरीरे आत्मनः प्रीतिरन्यस्मिन्न प्रीतिरिति भावः । सर्वस्याऽपि जगतः स्वाभाविकसुहृद इति वाऽर्थः । तर्हि सर्वेष्वेकरूपो मत्प्रसादः किन्नस्यात्तत्राह यद्यप्येवम्भूतः त्वं तथाऽपि वैषम्यरहितस्याऽपि [^v54]ते तव संसेवया प्रसादो भवति तत्र सेवानुरूपं तत्तदपेक्षानुसारेण धर्मादिपुरुषार्थानामुदयो भवत्यपेक्षानुरूपफलदत्वे दृष्टान्तः सुरतरोरिवेति । यथा सुरतरोः कल्पद्रुमस्य तत्तत्सेवकापेक्षानुसारेण फलप्रदत्वं, न च तावता तस्य वैषम्यं तद्वत् न परावरत्वं सर्वेष्वेकरूपप्रसादाभावे परावरत्वं वैषम्यं न कारणमित्यर्थः ॥ २७ ॥

[^v54]: A,B,T omit ते

</details>

#### श्लोक-२८


<details open><summary>विश्वास-प्रस्तुतिः</summary>

एवं जनं निपतितं प्रभवाहिकूपे  
कामाभिकाममनु यः प्रपतन्प्रसङ्गात्।  
कृत्वाऽऽत्मसात् सुरर्षिणा भगवन् गृहीतः  
सोऽहं कथं नु विसृजे तव भृत्यसेवाम्॥
</details>

<details><summary>मूलम्</summary>

एवं जनं निपतितं प्रभवाहिकूपे कामाभिकाममनु यः प्रपतन्प्रसङ्गात्।  
कृत्वाऽऽत्मसात् [^m41]सुरर्षिणा भगवन् गृहीतः सोऽहं कथं नु विसृजे तव भृत्यसेवाम्॥ २८ ॥

[^m41]: H,V र ऋषिणा

</details>

<details><summary>अनुवाद (हिन्दी)</summary>

भगवन्! यह संसार एक ऐसा अँधेरा कुआँ है, जिसमें कालरूप सर्प डँसनेके लिये सदा तैयार रहता है। विषय-भोगोंकी इच्छावाले पुरुष उसीमें गिरे हुए हैं। मैं भी संगवश उसके पीछे उसीमें गिरने जा रहा था। परन्तु भगवन्! देवर्षि नारदने मुझे अपनाकर बचा लिया। तब भला, मैं आपके भक्तजनोंकी सेवा कैसे छोड़ सकता हूँ॥ २८॥
</details>

<details><summary>वीरराघवः</summary>

एवमात्मनः तत्प्रसादेन कृतार्थतामाविष्कृत्याऽथ न केवलमधुनैव त्वत्प्रसादविषयोऽहं जातः, किन्तु यदा मातृगर्भस्थं मामनुजिघृक्षता त्वया सञ्चोदितेन सुरर्षिणाऽनुगृहीतस्तदैव त्वदनुग्रहविषयोऽभवम् । अतो जन्मन आरभ्य त्वयाऽनुगृहीतोऽहं त्वद्भृत्यपार्श्व न विसृ[^v55]जामि इत्याह-**एवमिति** । हे भगवन् ! यः सुरर्षिणा नारदेन आत्मसात्कृत्वा आत्माधीनं कृत्वा "तदधीन वचने च" (अष्टा. 5-4-54) इति सातिप्रत्ययः । पूर्वं विषयपरवशत्वेन त्वदधीनं मां स्वाधीनं कृत्वेत्यर्थः । यद्वा "अभिविधौ सम्पदा च" (अष्टा. 5-4-53) इति सातिः । अभिविधिश्च किञ्चिदन्यथात्वं पूर्वं भगवत्प्रातिकूल्येन स्थितं मां किञ्चित्त्वदनुकूलं कृत्वेत्यर्थः । गृहीतः तत्त्वत्रयोपदेशेनाऽनुगृहीतः सोऽहं इदानीं तव भृत्यसेवां दासानुदास्यं कथं नु विसृजे न कथञ्चिदपि त्यक्ष्यामीत्यर्थः । कथम्भूतोऽनुगृहीतोऽस्मि प्रभवः संसार एवाऽहिकूपः सर्पजुष्टकूपस्तस्मिन् कामाभिकामं काम्यन्त इति कामाः विषयाः शब्दादयस्तान् कामयमानं [^v56]जनं निपतितमनु अनुसृत्य तत्प्रसङ्गात्तस्य तत्र निपतितजनस्य यः प्रकृष्टः सङ्गस्तस्माद्धेतोः प्रपतन्नहं विषयासक्तचित्तजनसङ्गात् प्रभवाहिकूपे पतन्नहमित्यर्थः ॥ २८ ॥

[^v55]: A,B,T जे इ

[^v56]: W omits जनं

</details>

#### श्लोक-२९


<details open><summary>विश्वास-प्रस्तुतिः</summary>

मत्प्राणरक्षणमनन्त पितुर्वधश्च  
मन्ये स्वभृत्यऋषिवाक्यमृतं विधातुम्।  
खड्गं प्रगृह्य यदवोचदसद्विधिित्सु-  
स्त्वामीश्वरो मदपरोऽवतु कं हरामि॥
</details>

<details><summary>मूलम्</summary>

मत्प्राणरक्षणमनन्त! पितुर्वध[^m42]ञ्च मन्ये स्वभृत्यऋषिवाक्यमृतं विधातुम्।  
खड्गं प्रगृह्य यदवोचदसद्विधित्सुस्त्वामीश्वरो मदपरोऽवतु कं हरामि॥ २९ ॥

[^m42]: A,B,G,J,T,W श्च

</details>

<details><summary>अनुवाद (हिन्दी)</summary>

अनन्त! जिस समय मेरे पिताने अन्याय करनेके लिये कमर कसकर हाथमें खड्ग ले लिया और वह कहने लगा कि ‘यदि मेरे सिवा कोई और ईश्वर है तो तुझे बचा ले, मैं तेरा सिर काटता हूँ’, उस समय आपने मेरे प्राणोंकी रक्षा की और मेरे पिताका वध किया। मैं तो समझता हूँ कि आपने अपने प्रेमी भक्त सनकादि ऋषियोंका वचन सत्य करनेके लिये ही वैसा किया था॥ २९॥
</details>

#### श्लोक-३०


<details open><summary>विश्वास-प्रस्तुतिः</summary>

एकस्त्वमेव जगदेतदमुष्य यत् त्व-  
माद्यन्तयोः पृथगवस्यसि मध्यतश्च।  
सृष्ट्वा गुणव्यतिकरं निजमाययेदं  
नानेव तैरवसितस्तदनुप्रविष्टः॥
</details>

<details><summary>मूलम्</summary>

एकस्त्वमेव जगदेतदमुष्य यत् त्वमाद्यन्तयोः पृथगवस्यसि मध्यतश्च।  
सृष्ट्वा गुणव्यतिकरं निजमाययेदं नानेव तैरवसितस्तदनुप्रविष्टः॥ ३० ॥
</details>

<details><summary>अनुवाद (हिन्दी)</summary>

भगवन्! यह सम्पूर्ण जगत् एकमात्र आप ही हैं। क्योंकि इसके आदिमें आप ही कारणरूपसे थे, अन्तमें आप ही अवधिके रूपमें रहेंगे और बीचमें इसकी प्रतीतिके रूपमें भी केवल आप ही हैं। आप अपनी मायासे गुणोंके परिणाम-स्वरूप इस जगत‍्की सृष्टि करके इसमें पहलेसे विद्यमान रहनेपर भी प्रवेशकी लीला करते हैं और उन गुणोंसे युक्त होकर अनेक मालूम पड़ रहे हैं॥ ३०॥
</details>

#### श्लोक-३१


<details open><summary>विश्वास-प्रस्तुतिः</summary>

त्वं वा इदं सदसदीश भवांस्ततोऽन्यो  
माया यदात्मपरबुद्धिरियं ह्यपार्था।  
यद् यस्य जन्म निधनं स्थितिरीक्षणं च  
तद् वै तदेव वसुकालवदष्टितर्वोः॥
</details>

<details><summary>मूलम्</summary>

त्वं वा इदं सदसदीश भवांस्ततोऽन्यो माया यदात्मपरबुद्धिरियं ह्यपार्था।  
यद्यस्य जन्म निधनं स्थितिरीक्षणं च तद्वै तदेव [^m43]वसुकालव[^m44]दुष्टितर्वोः॥ ३१ ॥

[^m43]: M,Ma खलु

[^m44]: A,B,G,H,J,T,V द

</details>

<details><summary>अनुवाद (हिन्दी)</summary>

भगवन्! यह जो कुछ कार्य-कारणके रूपमें प्रतीत हो रहा है, वह सब आप ही हैं और इससे भिन्न भी आप ही हैं। अपने-परायेका भेद-भाव तो अर्थहीन शब्दोंकी माया है; क्योंकि जिससे जिसका जन्म, स्थिति, लय और प्रकाश होता है, वह उसका स्वरूप ही होता है—जैसे बीज और वृक्ष कारण और कार्यकी दृष्टिसे भिन्न-भिन्न हैं, तो भी गन्ध-तन्मात्रकी दृष्टिसे दोनों एक ही हैं॥ ३१॥
</details>

#### श्लोक-३२


<details open><summary>विश्वास-प्रस्तुतिः</summary>

न्यस्येदमात्मनि जगद् विलयाम्बुमध्ये  
शेषेऽऽत्मना निजसुखानुभवो निरीहः।  
योगेन मीलितदृगात्मनिपीतनिद्र-  
स्तुर्ये स्थितो न तु तमो न गुणांश्च युङ्क्षे॥
</details>

<details><summary>मूलम्</summary>

न्यस्येदमात्मनि जगद्विलयाम्बुमध्ये शे[^m45]षे स्वतो[^m45] निजसुखानुभवो निरीहः।  
योगेन मीलितदृगात्मनि [^m46]वीतनिद्र[^m47]स्तुर्ये स्थितो [^m48]न तु तमो न गुणाश्च [^m49]युङ्क्षे॥ ३२ ॥

[^m45]: A,B,G,J,T शेषेऽऽत्मना; H,V शेषेतमो; M,Ma शेषासनो

[^m46]: A,B,G,H,J,T,V पी

[^m47]: M,Ma स्तुर्य

[^m48]: M,Ma ननु

[^m49]: M,Ma युङ्क्ते

</details>

<details><summary>अनुवाद (हिन्दी)</summary>

भगवन्! आप इस सम्पूर्ण विश्वको स्वयं ही अपनेमें समेटकर आत्मसुखका अनुभव करते हुए निष्क्रिय होकर प्रलयकालीन जलमें शयन करते हैं। उस समय अपने स्वयं-सिद्ध योगके द्वारा बाह्य दृष्टिको बंद कर आप अपने स्वरूपके प्रकाशमें निद्राको विलीन कर लेते हैं और तुरीय ब्रह्मपदमें स्थित रहते हैं। उस समय आप न तो तमोगुणसे ही युक्त होते और न तो विषयोंको ही स्वीकार करते हैं॥ ३२॥
</details>

#### श्लोक-३३


<details open><summary>विश्वास-प्रस्तुतिः</summary>

तस्यैव ते वपुरिदं निजकालशक्त्या  
सञ्चोदितप्रकृतिधर्मण आत्मगूढम्।  
अम्भस्यनन्तशयनाद् विरमत्समाधे-  
र्नाभेरभूत् स्वकणिकावटवन्महाब्जम्॥
</details>

<details><summary>मूलम्</summary>

तस्यैव ते वपुरिदं निजकालशक्त्या  
सञ्चोदितप्रकृतिधर्मण आत्मगूढम्।  
अम्भस्यनन्तशयनाद् विरमत्समाधे-  
र्नाभेरभूत् स्वकणिकावटवन्महाब्जम्॥
</details>

<details><summary>अनुवाद (हिन्दी)</summary>

आप अपनी कालशक्तिसे प्रकृतिके गुणोंको प्रेरित करते हैं, इसलिये यह ब्रह्माण्ड आपका ही शरीर है। पहले यह आपमें ही लीन था। जब प्रलयकालीन जलके भीतर शेषशय्यापर शयन करनेवाले आपने योगनिद्राकी समाधि त्याग दी, तब वटके बीजसे विशाल वृक्षके समान आपकी नाभिसे ब्रह्माण्डकमल उत्पन्न हुआ॥ ३३॥
</details>

#### श्लोक-३४


<details open><summary>विश्वास-प्रस्तुतिः</summary>

तत्सम्भवः कविरतोऽन्यदपश्यमान-  
स्त्वां बीजमात्मनि ततं स्वबहिर्विचिन्त्य।  
नाविन्ददब्दशतमप्सु निमज्जमानो  
जातेऽङ्कुरे कथमु होपलभेत बीजम्॥
</details>

<details><summary>मूलम्</summary>

तत्सम्भवः कविरतोऽन्यदपश्यमान-  
स्त्वां बीजमात्मनि ततं स्वबहिर्विचिन्त्य।  
नाविन्ददब्दशतमप्सु निमज्जमानो  
जातेऽङ्कुरे कथमु होपलभेत बीजम्॥
</details>

<details><summary>अनुवाद (हिन्दी)</summary>

उसपर सूक्ष्मदर्शी ब्रह्माजी प्रकट हुए। जब उन्हें कमलके सिवा और कुछ भी दिखायी न पड़ा, तब अपनेमें बीजरूपसे व्याप्त आपको वे न जान सके और आपको अपनेसे बाहर समझकर जलके भीतर घुसकर सौ वर्षतक ढूँढ़ते रहे। परन्तु वहाँ उन्हें कुछ नहीं मिला। यह ठीक ही है, क्योंकि अंकुर उग आनेपर उसमें व्याप्त बीजको कोई बाहर अलग कैसे देख सकता है॥ ३४॥
</details>

#### श्लोक-३५


<details open><summary>विश्वास-प्रस्तुतिः</summary>

स त्वात्मयोनिरतिविस्मित आस्थितोऽब्जं  
कालेन तीव्रतपसा परिशुद्धभावः।  
त्वामात्मनीश भुवि गन्धमिवातिसूक्ष्मं  
भूतेन्द्रियाशयमये विततं ददर्श॥
</details>

<details><summary>मूलम्</summary>

स त्वात्मयोनिरतिविस्मित आस्थितोऽब्जं  
कालेन तीव्रतपसा परिशुद्धभावः।  
त्वामात्मनीश भुवि गन्धमिवातिसूक्ष्मं  
भूतेन्द्रियाशयमये विततं ददर्श॥
</details>

<details><summary>अनुवाद (हिन्दी)</summary>

ब्रह्माको बड़ा आश्चर्य हुआ। वे हारकर कमलपर बैठ गये। बहुत समय बीतनेपर तीव्र तपस्या करनेसे जब उनका हृदय शुद्ध हो गया, तब उन्हें भूत, इन्द्रिय और अन्तःकरणरूप अपने शरीरमें ही ओत-प्रोतरूपसे स्थित आपके सूक्ष्मरूपका साक्षात्कार हुआ—ठीक वैसे ही जैसे पृथ्वीमें व्याप्त उसकी अति सूक्ष्म तन्मात्रा गन्धका होता है॥ ३५॥
</details>

#### श्लोक-३६


<details open><summary>विश्वास-प्रस्तुतिः</summary>

एवं सहस्रवदनाङ्घ्रिशिरः करोरु-  
नासास्यकर्णनयनाभरणायुधाढ्यम्।  
मायामयं सदुपलक्षितसंनिवेशं  
दृष्ट्वा महापुरुषमाप मुदं विरिञ्चः॥
</details>

<details><summary>मूलम्</summary>

एवं सहस्रवदनाङ्घ्रिशिरः करोरु-  
नासास्यकर्णनयनाभरणायुधाढ्यम्।  
मायामयं सदुपलक्षितसंनिवेशं  
दृष्ट्वा महापुरुषमाप मुदं विरिञ्चः॥
</details>

<details><summary>अनुवाद (हिन्दी)</summary>

विराट् पुरुष सहस्रों मुख, चरण, सिर, हाथ, जंघा, नासिका, मुख, कान, नेत्र, आभूषण और आयुधोंसे सम्पन्न था। चौदहों लोक उसके विभिन्न अंगोंके रूपमें शोभायमान थे। वह भगवान‍्की एक लीलामयी मूर्ति थी। उसे देखकर ब्रह्माजीको बड़ा आनन्द हुआ॥ ३६॥
</details>

#### श्लोक-३७


<details open><summary>विश्वास-प्रस्तुतिः</summary>

तस्मै भवान्हयशिरस्तनुवं च बिभ्रद्  
वेदद्रुहावतिबलौ मधुकैटभाख्यौ।  
हत्वाऽऽनयच्छ्रुतिगणांस्तु रजस्तमश्च  
सत्त्वं तव प्रियतमां तनुमामनन्ति॥
</details>

<details><summary>मूलम्</summary>

तस्मै भवान्हयशिरस्तनुवं च बिभ्रद्  
वेदद्रुहावतिबलौ मधुकैटभाख्यौ।  
हत्वाऽऽनयच्छ्रुतिगणांस्तु रजस्तमश्च  
सत्त्वं तव प्रियतमां तनुमामनन्ति॥
</details>

<details><summary>अनुवाद (हिन्दी)</summary>

रजोगुण और तमोगुणरूप मधु और कैटभ नामके दो बड़े बलवान् दैत्य थे। जब वे वेदोंको चुराकर ले गये, तब आपने हयग्रीव-अवतार ग्रहण किया और उन दोनोंको मारकर सत्त्वगुणरूप श्रुतियाँ ब्रह्माजीको लौटा दीं। वह सत्त्वगुण ही आपका अत्यन्त प्रिय शरीर है—महात्मालोग इस प्रकार वर्णन करते हैं॥ ३७॥
</details>

#### श्लोक-३८


<details open><summary>विश्वास-प्रस्तुतिः</summary>

इत्थं नृतिर्यगृषिदेवझषावतारै-  
र्लोकान् विभावयसि हंसि जगत्प्रतीपान्।  
धर्मं महापुरुष पासि युगानुवृत्तं  
छन्नः कलौ यदभवस्त्रियुगोऽथ स त्वम्॥
</details>

<details><summary>मूलम्</summary>

इत्थं नृतिर्यगृषिदेवझषावतारै-  
र्लोकान् विभावयसि हंसि जगत्प्रतीपान्।  
धर्मं महापुरुष पासि युगानुवृत्तं  
छन्नः कलौ यदभवस्त्रियुगोऽथ स त्वम्॥
</details>

<details><summary>अनुवाद (हिन्दी)</summary>

पुरुषोत्तम! इस प्रकार आप मनुष्य, पशु-पक्षी, ऋषि, देवता और मत्स्य आदि अवतार लेकर लोकोंका पालन तथा विश्वके द्रोहियोंका संहार करते हैं। इन अवतारोंके द्वारा आप प्रत्येक युगमें उसके धर्मोंकी रक्षा करते हैं। कलियुगमें आप छिपकर गुप्तरूपसे ही रहते हैं, इसीलिये आपका एक नाम ‘त्रियुग’ भी है॥ ३८॥
</details>

#### श्लोक-३९


<details open><summary>विश्वास-प्रस्तुतिः</summary>

नैतन्मनस्तव कथासु विकुण्ठनाथ  
सम्प्रीयते दुरितदुष्टमसाधु तीव्रम्।  
कामातुरं हर्षशोकभयैषणार्तं  
तस्मिन्कथं तव गतिं विमृशामि दीनः॥
</details>

<details><summary>मूलम्</summary>

नैतन्मनस्तव कथासु विकुण्ठनाथ  
सम्प्रीयते दुरितदुष्टमसाधु तीव्रम्।  
कामातुरं हर्षशोकभयैषणार्तं  
तस्मिन्कथं तव गतिं विमृशामि दीनः॥
</details>

<details><summary>अनुवाद (हिन्दी)</summary>

वैकुण्ठनाथ! मेरे मनकी बड़ी दुर्दशा है। वह पाप-वासनाओंसे तो कलुषित है ही, स्वयं भी अत्यन्त दुष्ट है। वह प्रायः ही कामनाओंके कारण आतुर रहता है और हर्ष-शोक, भय एवं लोक-परलोक, धन, पत्नी, पुत्र आदिकी चिन्ताओंसे व्याकुल रहता है। इसे आपकी लीला-कथाओंमें तो रस ही नहीं मिलता। इसके मारे मैं दीन हो रहा हूँ। ऐसे मनसे मैं आपके स्वरूपका चिन्तन कैसे करूँ?॥ ३९॥
</details>

#### श्लोक-४०


<details open><summary>विश्वास-प्रस्तुतिः</summary>

जिह्वैकतोऽच्युत विकर्षति मावितृप्ता  
शिश्नोऽन्यतस्त्वगुदरं श्रवणं कुतश्चित्।  
घ्राणोऽन्यतश्चपलदृक् क्व च कर्मशक्ति-  
र्बह्व्यः सपत्न्य इव गेहपतिं लुनन्ति॥
</details>

<details><summary>मूलम्</summary>

जिह्वैकतोऽच्युत विकर्षति मावितृप्ता  
शिश्नोऽन्यतस्त्वगुदरं श्रवणं कुतश्चित्।  
घ्राणोऽन्यतश्चपलदृक् क्व च कर्मशक्ति-  
र्बह्व्यः सपत्न्य इव गेहपतिं लुनन्ति॥
</details>

<details><summary>अनुवाद (हिन्दी)</summary>

अच्युत! यह कभी न अघानेवाली जीभ मुझे स्वादिष्ट रसोंकी ओर खींचती रहती है। जननेन्द्रिय सुन्दरी स्त्रीकी ओर, त्वचा सुकोमल स्पर्शकी ओर, पेट भोजनकी ओर, कान मधुर संगीतकी ओर, नासिका भीनी-भीनी सुगन्धकी ओर और ये चपल नेत्र सौन्दर्यकी ओर मुझे खींचते रहते हैं। इनके सिवा कर्मेन्द्रियाँ भी अपने-अपने विषयोंकी ओर ले जानेको जोर लगाती ही रहती हैं। मेरी तो वह दशा हो रही है, जैसे किसी पुरुषकी बहुत-सी पत्नियाँ उसे अपने-अपने शयनगृहमें ले जानेके लिये चारों ओरसे घसीट रही हों॥ ४०॥
</details>

#### श्लोक-४१


<details open><summary>विश्वास-प्रस्तुतिः</summary>

एवं स्वकर्मपतितं भववैतरण्या-  
मन्योन्यजन्ममरणाशनभीतभीतम्।  
पश्यञ्जनं स्वपरविग्रहवैरमैत्रं  
हन्तेति पारचर पीपृहि मूढमद्य॥
</details>

<details><summary>मूलम्</summary>

एवं स्वकर्मपतितं भववैतरण्या-  
मन्योन्यजन्ममरणाशनभीतभीतम्।  
पश्यञ्जनं स्वपरविग्रहवैरमैत्रं  
हन्तेति पारचर पीपृहि मूढमद्य॥
</details>

<details><summary>अनुवाद (हिन्दी)</summary>

इस प्रकार यह जीव अपने कर्मोंके बन्धनमें पड़कर इस संसाररूप वैतरणी नदीमें गिरा हुआ है। जन्मसे मृत्यु, मृत्युसे जन्म और दोनोंके द्वारा कर्मभोग करते-करते यह भयभीत हो गया है। यह अपना है, यह पराया है—इस प्रकारके भेद-भावसे युक्त होकर किसीसे मित्रता करता है तो किसीसे शत्रुता। आप इस मूढ़ जीव-जातिकी यह दुर्दशा देखकर करुणासे द्रवित हो जाइये। इस भव-नदीसे सर्वदा पार रहनेवाले भगवन्! इन प्राणियोंको भी अब पार लगा दीजिये॥ ४१॥
</details>

#### श्लोक-४२


<details open><summary>विश्वास-प्रस्तुतिः</summary>

को न्वत्र तेऽखिलगुरो भगवन्प्रयास  
उत्तारणेऽस्य भवसम्भवलोपहेतोः।  
मूढेषु वै महदनुग्रह आर्तबन्धो  
किं तेन ते प्रियजनाननुसेवतां नः॥
</details>

<details><summary>मूलम्</summary>

को न्वत्र तेऽखिलगुरो भगवन्प्रयास  
उत्तारणेऽस्य भवसम्भवलोपहेतोः।  
मूढेषु वै महदनुग्रह आर्तबन्धो  
किं तेन ते प्रियजनाननुसेवतां नः॥
</details>

<details><summary>अनुवाद (हिन्दी)</summary>

जगद‍्गुरो! आप इस सृष्टिकी उत्पत्ति, स्थिति तथा पालन करनेवाले हैं। ऐसी अवस्थामें इन जीवोंको इस भव-नदीके पार उतार देनेमें आपको क्या प्रयास है? दीनजनोंके परमहितैषी प्रभो! भूले-भटके मूढ़ ही महान् पुरुषोंके विशेष अनुग्रहपात्र होते हैं। हमें उसकी कोई आवश्यकता नहीं है। क्योंकि हम आपके प्रियजनोंकी सेवामें लगे रहते हैं, इसलिये पार जानेकी हमें कभी चिन्ता ही नहीं होती॥ ४२॥
</details>

#### श्लोक-४३


<details open><summary>विश्वास-प्रस्तुतिः</summary>

नैवोद्विजे पर दुरत्ययवैतरण्या-  
स्त्वद्विर्यगायनमहामृतमग्नचित्तः।  
शोचे ततो विमुखचेतस इन्द्रियार्थ-  
मायासुखाय भरमुद्विहतो विमूढान्॥
</details>

<details><summary>मूलम्</summary>

नैवोद्विजे पर दुरत्ययवैतरण्या-  
स्त्वद्विर्यगायनमहामृतमग्नचित्तः।  
शोचे ततो विमुखचेतस इन्द्रियार्थ-  
मायासुखाय भरमुद्विहतो विमूढान्॥
</details>

<details><summary>अनुवाद (हिन्दी)</summary>

परमात्मन्! इस भव-वैतरणीसे पार उतरना दूसरे लोगोंके लिये अवश्य ही कठिन है, परन्तु मुझे तो इससे तनिक भी भय नहीं है। क्योंकि मेरा चित्त इस वैतरणीमें नहीं, आपकी उन लीलाओंके गानमें मग्न रहता है, जो स्वर्गीय अमृतको भी तिरस्कृत करनेवाली—परमामृतस्वरूप हैं। मैं उन मूढ़ प्राणियोंके लिये शोक कर रहा हूँ, जो आपके गुणगानसे विमुख रहकर इन्द्रियोंके विषयोंका मायामय झूठा सुख प्राप्त करनेके लिये अपने सिरपर सारे संसारका भार ढोते रहते हैं॥ ४३॥
</details>

#### श्लोक-४४


<details open><summary>विश्वास-प्रस्तुतिः</summary>

प्रायेण देव मुनयः स्वविमुक्तिकामा  
मौनं चरन्ति विजने न परार्थनिष्ठाः।  
नैतान्विहाय कृपणान्विमुमुक्ष एको  
नान्यं त्वदस्य शरणं भ्रमतोऽनुपश्ये॥
</details>

<details><summary>मूलम्</summary>

प्रायेण देव मुनयः स्वविमुक्तिकामा  
मौनं चरन्ति विजने न परार्थनिष्ठाः।  
नैतान्विहाय कृपणान्विमुमुक्ष एको  
नान्यं त्वदस्य शरणं भ्रमतोऽनुपश्ये॥
</details>

<details><summary>अनुवाद (हिन्दी)</summary>

मेरे स्वामी! बड़े-बड़े ऋषि-मुनि तो प्रायः अपनी मुक्तिके लिये निर्जन वनमें जाकर मौनव्रत धारण कर लेते हैं। वे दूसरोंकी भलाईके लिये कोई विशेष प्रयत्न नहीं करते। परन्तु मेरी दशा तो दूसरी ही हो रही है। मैं इन भूले हुए असहाय गरीबोंको छोड़कर अकेला मुक्त होना नहीं चाहता। और इन भटकते हुए प्राणियोंके लिये आपके सिवा और कोई सहारा भी नहीं दिखायी पड़ता॥ ४४॥
</details>

#### श्लोक-४५


<details open><summary>विश्वास-प्रस्तुतिः</summary>

यन्मैथुनादि गृहमेधिसुखं हि तुच्छं  
कण्डूयनेन करयोरिव दुःखदुःखम्।  
तृप्यन्ति नेह कृपणा बहुदुःखभाजः  
कण्डूतिवन्मनसिजं विषहेत धीरः॥
</details>

<details><summary>मूलम्</summary>

यन्मैथुनादि गृहमेधिसुखं हि तुच्छं  
कण्डूयनेन करयोरिव दुःखदुःखम्।  
तृप्यन्ति नेह कृपणा बहुदुःखभाजः  
कण्डूतिवन्मनसिजं विषहेत धीरः॥
</details>

<details><summary>अनुवाद (हिन्दी)</summary>

घरमें फँसे हुए लोगोंको जो मैथुन आदिका सुख मिलता है, वह अत्यन्त तुच्छ एवं दुःखरूप ही है—जैसे कोई दोनों हाथोंसे खुजला रहा हो तो उस खुजलीमें पहले उसे कुछ थोड़ा-सा सुख मालूम पड़ता है, परन्तु पीछेसे दुःख-ही-दुःख होता है। किंतु ये भूले हुए अज्ञानी मनुष्य बहुत दुःख भोगनेपर भी इन विषयोंसे अघाते नहीं। इसके विपरीत धीर पुरुष जैसे खुजलाहटको सह लेते हैं, वैसे ही कामादि वेगोंको भी सह लेते हैं। सहनेसे ही उनका नाश होता है॥ ४५॥
</details>

#### श्लोक-४६


<details open><summary>विश्वास-प्रस्तुतिः</summary>

मौनव्रतश्रुततपोऽध्ययनस्वधर्म-  
व्याख्यारहोजपसमाधय आपवर्ग्याः।  
प्रायः परं पुरुष ते त्वजितेन्द्रियाणां  
वार्ता भवन्त्युत न वात्र तु दाम्भिकानाम्॥
</details>

<details><summary>मूलम्</summary>

मौनव्रतश्रुततपोऽध्ययनस्वधर्म-  
व्याख्यारहोजपसमाधय आपवर्ग्याः।  
प्रायः परं पुरुष ते त्वजितेन्द्रियाणां  
वार्ता भवन्त्युत न वात्र तु दाम्भिकानाम्॥
</details>

<details><summary>अनुवाद (हिन्दी)</summary>

पुरुषोत्तम! मोक्षके दस साधन प्रसिद्ध हैं—मौन, ब्रह्मचर्य, शास्त्र-श्रवण, तपस्या, स्वाध्याय, स्वधर्मपालन, युक्तियोंसे शास्त्रोंकी व्याख्या, एकान्तसेवन, जप और समाधि। परन्तु जिनकी इन्द्रियाँ वशमें नहीं हैं, उनके लिये ये सब जीविकाके साधन—व्यापार मात्र रह जाते हैं। और दम्भियोंके लिये तो जबतक उनकी पोल खुलती नहीं, तभीतक ये जीवननिर्वाहके साधन रहते हैं और भंडाफोड़ हो जानेपर वह भी नहीं॥ ४६॥
</details>

#### श्लोक-४७


<details open><summary>विश्वास-प्रस्तुतिः</summary>

रूपे इमे सदसती तव वेदसृष्टे  
बीजाङ्कुराविव न चान्यदरूपकस्य।  
युक्ताः समक्षमुभयत्र विचिन्वते त्वां  
योगेन वह्निमिव दारुषु नान्यतः स्यात्॥
</details>

<details><summary>मूलम्</summary>

रूपे इमे सदसती तव वेदसृष्टे  
बीजाङ्कुराविव न चान्यदरूपकस्य।  
युक्ताः समक्षमुभयत्र विचिन्वते त्वां  
योगेन वह्निमिव दारुषु नान्यतः स्यात्॥
</details>

<details><summary>अनुवाद (हिन्दी)</summary>

वेदोंने बीज और अंकुरके समान आपके दो रूप बताये हैं—कार्य और कारण। वास्तवमें आप प्राकृत रूपसे रहित हैं। परन्तु इन कार्य और कारण रूपोंको छोड़कर आपके ज्ञानका कोई और साधन भी नहीं है। काष्ठ-मन्थनके द्वारा जिस प्रकार अग्नि प्रकट की जाती है, उसी प्रकार योगीजन भक्तियोगकी साधनासे आपको कार्य और कारण दोनोंमें ही ढूँढ़ निकालते हैं। क्योंकि वास्तवमें ये दोनों आपसे पृथक् नहीं हैं, आपके स्वरूप ही हैं॥ ४७॥
</details>

#### श्लोक-४८


<details open><summary>विश्वास-प्रस्तुतिः</summary>

त्वं वायुरग्निरवनिर्वियदम्बुमात्राः  
प्राणेन्द्रियाणि हृदयं चिदनुग्रहश्च।  
सर्वं त्वमेव सगुणो विगुणश्च भूमन्  
नान्यत् त्वदस्त्यपि मनोवचसा निरुक्तम्॥
</details>

<details><summary>मूलम्</summary>

त्वं वायुरग्निरवनिर्वियदम्बुमात्राः  
प्राणेन्द्रियाणि हृदयं चिदनुग्रहश्च।  
सर्वं त्वमेव सगुणो विगुणश्च भूमन्  
नान्यत् त्वदस्त्यपि मनोवचसा निरुक्तम्॥
</details>

<details><summary>अनुवाद (हिन्दी)</summary>

अनन्त प्रभो! वायु, अग्नि, पृथ्वी, आकाश, जल, पंचतन्मात्राएँ, प्राण, इन्द्रिय, मन, चित्त, अहंकार, सम्पूर्ण जगत् एवं सगुण और निर्गुण—सब कुछ केवल आप ही हैं। और तो क्या, मन और वाणीके द्वारा जो कुछ निरूपण किया गया है, वह सब आपसे पृथक् नहीं है॥ ४८॥
</details>

#### श्लोक-४९


<details open><summary>विश्वास-प्रस्तुतिः</summary>

नैते गुणा न गुणिनो महदादयो ये  
सर्वे मनः प्रभृतयः सहदेवमर्त्याः।  
आद्यन्तवन्त उरुगाय विदन्ति हि त्वा-  
मेवं विमृश्य सुधियो विरमन्ति शब्दात्॥
</details>

<details><summary>मूलम्</summary>

नैते गुणा न गुणिनो महदादयो ये  
सर्वे मनः प्रभृतयः सहदेवमर्त्याः।  
आद्यन्तवन्त उरुगाय विदन्ति हि त्वा-  
मेवं विमृश्य सुधियो विरमन्ति शब्दात्॥
</details>

<details><summary>अनुवाद (हिन्दी)</summary>

समग्र कीर्तिके आश्रय भगवन्! ये सत्त्वादि गुण और इन गुणोंके परिणाम महत्तत्त्वादि, देवता, मनुष्य एवं मन आदि कोई भी आपका स्वरूप जाननेमें समर्थ नहीं है; क्योंकि ये सब आदि-अन्तवाले हैं और आप अनादि एवं अनन्त हैं। ऐसा विचार करके ज्ञानीजन शब्दोंकी मायासे उपरत हो जाते हैं॥ ४९॥
</details>

#### श्लोक-५०


<details open><summary>विश्वास-प्रस्तुतिः</summary>

तत् तेऽर्हत्तम नमःस्तुतिकर्मपूजाः  
कर्म स्मृतिश्चरणयोः श्रवणं कथायाम्।  
संसेवया त्वयि विनेति षडङ्गया किं  
भक्तिं जनः परमहंसगतौ लभेत॥
</details>

<details><summary>मूलम्</summary>

तत् तेऽर्हत्तम नमःस्तुतिकर्मपूजाः  
कर्म स्मृतिश्चरणयोः श्रवणं कथायाम्।  
संसेवया त्वयि विनेति षडङ्गया किं  
भक्तिं जनः परमहंसगतौ लभेत॥
</details>

<details><summary>अनुवाद (हिन्दी)</summary>

परम पूज्य! आपकी सेवाके छः अंग हैं—नमस्कार, स्तुति, समस्त कर्मोंका समर्पण, सेवा-पूजा, चरणकमलोंका चिन्तन और लीला-कथाका श्रवण। इस षडंगसेवाके बिना आपके चरणकमलोंकी भक्ति कैसे प्राप्त हो सकती है? और भक्तिके बिना आपकी प्राप्ति कैसे होगी? प्रभो! आप तो अपने परम प्रिय भक्तजनोंके, परमहंसोंके ही सर्वस्व हैं॥ ५०॥
</details>

#### श्लोक-५१


<details open><summary>मूलम् (वचनम्)</summary>

नारद उवाच
</details>

<details open><summary>विश्वास-प्रस्तुतिः</summary>

एतावद्विर्णितगुणो भक्त्या भक्तेन निर्गुणः।  
प्रह्रादं प्रणतं प्रीतो यतमन्युरभाषत॥
</details>

<details><summary>मूलम्</summary>

एतावद्विर्णितगुणो भक्त्या भक्तेन निर्गुणः।  
प्रह्रादं प्रणतं प्रीतो यतमन्युरभाषत॥
</details>

<details><summary>अनुवाद (हिन्दी)</summary>

नारदजी कहते हैं—इस प्रकार भक्त प्रह्लादने बड़े प्रेमसे प्रकृति और प्राकृत गुणोंसे रहित भगवान‍्के स्वरूपभूत गुणोंका वर्णन किया। इसके बाद वे भगवान‍्के चरणोंमें सिर झुकाकर चुप हो गये। नृसिंहभगवान‍्का क्रोध शान्त हो गया और वे बड़े प्रेम तथा प्रसन्नतासे बोले॥ ५१॥
</details>

#### श्लोक-५२


<details open><summary>मूलम् (वचनम्)</summary>

श्रीभगवानुवाच
</details>

<details open><summary>विश्वास-प्रस्तुतिः</summary>

प्रह्राद भद्र भद्रं ते प्रीतोऽहं तेऽसुरोत्तम।  
वरं वृणीष्वाभिमतं कामपूरोऽस्म्यहं नृणाम्॥
</details>

<details><summary>मूलम्</summary>

प्रह्राद भद्र भद्रं ते प्रीतोऽहं तेऽसुरोत्तम।  
वरं वृणीष्वाभिमतं कामपूरोऽस्म्यहं नृणाम्॥
</details>

<details><summary>अनुवाद (हिन्दी)</summary>

श्रीनृसिंहभगवान‍्ने कहा—परम कल्याणस्वरूप प्रह्लाद! तुम्हारा कल्याण हो। दैत्यश्रेष्ठ! मैं तुमपर अत्यन्त प्रसन्न हूँ। तुम्हारी जो अभिलाषा हो, मुझसे माँग लो। मैं जीवोंकी इच्छाओंको पूर्ण करनेवाला हूँ॥ ५२॥
</details>

#### श्लोक-५३


<details open><summary>विश्वास-प्रस्तुतिः</summary>

मामप्रीणत आयुष्मन् दर्शनं दुर्लभं हि मे।  
दृष्ट्वा मां न पुनर्जन्तुरात्मानं तप्तुमर्हति॥
</details>

<details><summary>मूलम्</summary>

मामप्रीणत आयुष्मन् दर्शनं दुर्लभं हि मे।  
दृष्ट्वा मां न पुनर्जन्तुरात्मानं तप्तुमर्हति॥
</details>

<details><summary>अनुवाद (हिन्दी)</summary>

आयुष्मन्! जो मुझे प्रसन्न नहीं कर लेता, उसे मेरा दर्शन मिलना बहुत ही कठिन है। परन्तु जब मेरे दर्शन हो जाते हैं, तब फिर प्राणीके हृदयमें किसी प्रकारकी जलन नहीं रह जाती॥ ५३॥
</details>

#### श्लोक-५४


<details open><summary>विश्वास-प्रस्तुतिः</summary>

प्रीणन्ति ह्यथ मां धीराः सर्वभावेन साधवः।  
श्रेयस्कामा महाभागाः सर्वासामाशिषां पतिम्॥
</details>

<details><summary>मूलम्</summary>

प्रीणन्ति ह्यथ मां धीराः सर्वभावेन साधवः।  
श्रेयस्कामा महाभागाः सर्वासामाशिषां पतिम्॥
</details>

<details><summary>अनुवाद (हिन्दी)</summary>

मैं समस्त मनोरथोंको पूर्ण करनेवाला हूँ। इसलिये सभी कल्याणकामी परम भाग्यवान् साधुजन जितेन्द्रिय होकर अपनी समस्त वृत्तियोंसे मुझे प्रसन्न करनेका ही यत्न करते हैं॥ ५४॥
</details>

#### श्लोक-५५


<details open><summary>विश्वास-प्रस्तुतिः</summary>

एवं प्रलोभ्यमानोऽपि वरैर्लोकप्रलोभनैः।  
एकान्तित्वाद् भगवति नैच्छत् तानसुरोत्तमः॥
</details>

<details><summary>मूलम्</summary>

एवं प्रलोभ्यमानोऽपि वरैर्लोकप्रलोभनैः।  
एकान्तित्वाद् भगवति नैच्छत् तानसुरोत्तमः॥
</details>

<details><summary>अनुवाद (हिन्दी)</summary>

असुरकुलभूषण प्रह्लादजी भगवान‍्के अनन्य प्रेमी थे। इसलिये बड़े-बड़े लोगोंको प्रलोभनमें डालनेवाले वरोंके द्वारा प्रलोभित किये जानेपर भी उन्होंने उनकी इच्छा नहीं की॥ ५५॥
</details>

<details><summary>अनुवाद (समाप्ति)</summary>

इति श्रीमद‍्भागवते महापुराणे पारमहंस्यां संहितायां सप्तमस्कन्धे प्रह्रादचरिते भगवत्स्तवो नाम नवमोऽध्यायः॥ ९॥
</details>
