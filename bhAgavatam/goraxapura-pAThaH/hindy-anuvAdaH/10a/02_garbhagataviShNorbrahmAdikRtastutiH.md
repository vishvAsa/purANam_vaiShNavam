+++
title = "०२ गर्भगतविष्णोर्ब्रह्मादिकृतस्तुतिः"

+++
[द्वितीयोऽध्यायः]



<details><summary>भागसूचना</summary>

भगवान‍्का गर्भ-प्रवेश और देवताओंद्वारा गर्भ-स्तुति
</details>

#### श्लोक-१


<details open><summary>मूलम् (वचनम्)</summary>

श्रीशुक उवाच
</details>

<details open><summary>विश्वास-प्रस्तुतिः</summary>

प्रलम्बबकचाणूरतृणावर्तमहाशनैः।  
मुष्टिकारिष्टद्विविदपूतनाकेशिधेनुकैः॥
</details>

<details><summary>मूलम्</summary>

प्रलम्बबकचाणूरतृणावर्तमहाशनैः।  
मुष्टिकारिष्टद्विविदपूतनाकेशिधेनुकैः॥
</details>

#### श्लोक-२


<details open><summary>विश्वास-प्रस्तुतिः</summary>

अन्यैश्चासुरभूपालैर्बाणभौमादिभिर्युतः।  
यदूनां कदनं चक्रे बली मागधसंश्रयः॥
</details>

<details><summary>मूलम्</summary>

अन्यैश्चासुरभूपालैर्बाणभौमादिभिर्युतः।  
यदूनां कदनं चक्रे बली मागधसंश्रयः॥
</details>

<details><summary>अनुवाद (हिन्दी)</summary>

श्रीशुकदेवजी कहते हैं—परीक्षित्! कंस एक तो स्वयं बड़ा बली था और दूसरे, मगधनरेश जरासन्धकी उसे बहुत बड़ी सहायता प्राप्त थी। तीसरे, उसके साथी थे—प्रलम्बासुर, बकासुर, चाणूर, तृणावर्त, अघासुर, मुष्टिक, अरिष्टासुर, द्विविद, पूतना, केशी और धेनुक। तथा बाणासुर और भौमासुर आदि बहुत-से दैत्य राजा उसके सहायक थे। इनको साथ लेकर वह यदुवंशियोंको नष्ट करने लगा॥ १-२॥
</details>

<details><summary>वीरराघवः</summary>

यदुभिः स व्यरुद्ध्यतेत्येतदेव प्रपञ्चयन् श्रीभगवतो देवकीगर्भप्रवेशप्रकारं तत्प्रवेशप्रयुक्तप्रभातिशययुक्तदेवकीदर्शनोद्विग्नस्य कंसस्यावस्थानप्रकारं श्रीगर्भस्थं श्रीविष्णुमुद्दिश्य ब्रह्मादीनां स्तुतिप्रकारञ्चाह—द्वितीयाध्यायेन प्रलम्बेत्यादिना । प्रलम्बादिभिरन्यैश्चासुरप्रकृतिभिः भूपालैर्बाणादिभिः परिवृत्तः कंसः भौमो नरकासुरः बलिमागधौ संश्रयौ यस्य तथाभूतः बलातिमागधविशेषणं वा मागधो जरासन्धः यदूनां कदनम् उपद्रवं चकार ।। १-२ ।। 
</details>

#### श्लोक-३


<details open><summary>विश्वास-प्रस्तुतिः</summary>

ते पीडिता निविविशुः कुरुपञ्चालकेकयान्।  
शाल्वान् विदर्भान् निषधान् विदेहान् कोसलानपि॥
</details>

<details><summary>मूलम्</summary>

ते पीडिता निविविशुः कुरुपञ्चालकेकयान्।  
शाल्वान् विदर्भान् निषधान् विदेहान् कोसलानपि॥
</details>

<details><summary>अनुवाद (हिन्दी)</summary>

वे लोग भयभीत होकर कुरु, पंचाल, केकय, शाल्व, विदर्भ, निषध, विदेह और कोसल आदि देशोंमें जा बसे॥ ३॥
</details>

<details><summary>वीरराघवः</summary>

तथा ते यदवः केचित्पीडिताः कुर्वादीन् जनपदान् निविविशुः ॥ ३ ॥ 
</details>

<details><summary>श्रीसुदर्शनसूरिः</summary>

मागघो जरासन्धः ॥ २-३ ॥ 
</details>

#### श्लोक-४


<details open><summary>विश्वास-प्रस्तुतिः</summary>

एके तमनुरुन्धाना ज्ञातयः पर्युपासते।  
हतेषु षट्सु बालेषु देवक्या औग्रसेनिना॥
</details>

<details><summary>मूलम्</summary>

एके तमनुरुन्धाना ज्ञातयः पर्युपासते।  
हतेषु षट्सु बालेषु देवक्या औग्रसेनिना॥
</details>

#### श्लोक-५


<details open><summary>विश्वास-प्रस्तुतिः</summary>

सप्तमो वैष्णवं धाम यमनन्तं प्रचक्षते।  
गर्भो बभूव देवक्या हर्षशोकविवर्धनः॥
</details>

<details><summary>मूलम्</summary>

सप्तमो वैष्णवं धाम यमनन्तं प्रचक्षते।  
गर्भो बभूव देवक्या हर्षशोकविवर्धनः॥
</details>

<details><summary>अनुवाद (हिन्दी)</summary>

कुछ लोग ऊपर-ऊपरसे उसके मनके अनुसार काम करते हुए उसकी सेवामें लगे रहे। जब कंसने एक-एक करके देवकीके छः बालक मार डाले, तब देवकीके सातवें गर्भमें भगवान‍्के अंशस्वरूप श्रीशेषजी* जिन्हें अनन्त भी कहते हैं—पधारे। आनन्द-स्वरूप शेषजीके गर्भमें आनेके कारण देवकी को स्वाभाविक ही हर्ष हुआ। परन्तु कंस शायद इसे भी मार डाले, इस भयसे उनका शोक भी बढ़ गया॥ ४-५॥
</details>

<details><summary>पादटिप्पनी</summary>

* शेष भगवान‍्ने विचार किया कि ‘रामावतारमें मैं छोटा भाई बना, इसीसे मुझे बड़े भाईकी आज्ञा माननी पड़ी और वन जनेसे मैं उन्हें रोक नहीं सका। श्रीकृष्णावतारमें मैं बड़ा भाई बनकर भगवान‍्की अच्छी सेवा कर सकूँगा। इसलिये वे श्रीकृष्णसे पहले ही गर्भमें आ गये।
</details>

<details><summary>वीरराघवः</summary>

एके तु ज्ञातयः तं कंसमनुरुन्धाना अनुवर्त्तमानाः पर्युपासते पर्यचरन् तत औग्रसेनिना कंसेन षट्सु देवक्याः पुत्रेषु हतेषु सत्सु यद्वैष्णवं विष्णोः सम्बन्धि धाम तेजोंऽश इति यावत्, कोऽसौ ? यमंशमनन्तं प्रचक्षते स देवक्याः सप्तमो गर्भो बभूव, कथम्भूतः ? तस्याः हर्षशोकौ विवर्द्धयतीति तथा कंसभयाच्छोकः श्रीभगवत्कलासम्बन्धात् पुत्रो भविष्यति किं समर्थोस्माकमपीति हर्षः इति भावः ॥ ४-५ ॥ 
</details>

#### श्लोक-६


<details open><summary>विश्वास-प्रस्तुतिः</summary>

भगवानपि विश्वात्मा विदित्वा कंसजं भयम्।  
यदूनां निजनाथानां योगमायां समादिशत्॥
</details>

<details><summary>मूलम्</summary>

भगवानपि विश्वात्मा विदित्वा कंसजं भयम्।  
यदूनां निजनाथानां योगमायां समादिशत्॥
</details>

<details><summary>अनुवाद (हिन्दी)</summary>

विश्वात्मा भगवान‍्ने देखा कि मुझे ही अपना स्वामी और सर्वस्व माननेवाले यदुवंशी कंसके द्वारा बहुत ही सताये जा रहे हैं। तब उन्होंने अपनी योगमायाको यह आदेश दिया—॥ ६॥
</details>

<details><summary>वीरराघवः</summary>

ततः भगवान् विश्वात्मा हेतुगर्भमिदं कंसाज्जातं निज आत्मा नाथों येषां तेषां यदूनां भयं ज्ञात्वा योगमायां स्वमायाधिष्ठात्रीं देवतामादिशदाज्ञापयामास || ६ || 
</details>

<details><summary>श्रीसुदर्शनसूरिः</summary>

अनुरुन्धाना अनुवर्त्तमानाः ॥ ४-६ ॥ 
</details>

#### श्लोक-७


<details open><summary>विश्वास-प्रस्तुतिः</summary>

गच्छ देवि व्रजं भद्रे गोपगोभिरलङ्कृतम्।  
रोहिणी वसुदेवस्य भार्याऽऽस्ते नन्दगोकुले।  
अन्याश्च कंससंविग्ना विवरेषु वसन्ति हि॥
</details>

<details><summary>मूलम्</summary>

गच्छ देवि व्रजं भद्रे गोपगोभिरलङ्कृतम्।  
रोहिणी वसुदेवस्य भार्याऽऽस्ते नन्दगोकुले।  
अन्याश्च कंससंविग्ना विवरेषु वसन्ति हि॥
</details>

<details><summary>अनुवाद (हिन्दी)</summary>

‘देवि! कल्याणी! तुम व्रजमें जाओ! वह प्रदेश ग्वालों और गौओंसे सुशोभित है। वहाँ नन्दबाबाके गोकुलमें वसुदेवकी पत्नी रोहिणी निवास करती हैं। उनकी और भी पत्नियाँ कंससे डरकर गुप्त स्थानोंमें रह रही हैं॥ ७॥
</details>
<details><summary>वीरराघवः</summary>

तदेवाह - गच्छेत्यादिना सन्दिष्टैवमित्यतः प्राक्तनेन । हे देवि ! भद्रे ! त्वं गोपैर्गोपीभिश्चालङ्कृतं श्रीनन्दव्रजं गच्छ तत्र गत्वा किं विधेयम् ? इत्यत्राह - नन्दगोकुले नन्दस्य गोकुले व्रजे वसुदेवस्य भार्या आस्ते तथाऽन्याश्च तस्य भार्याः कंसात्संविग्ना भीताः तत्र तत्र विवरेषु पर्वतबिलादिषु प्रच्छन्ना वसन्ति || ७ || 
</details>

<details><summary>श्रीसुदर्शनसूरिः</summary>

विवरेषु गिरिगुहासु ।। ७–१६ ॥
</details>  

#### श्लोक-८


<details open><summary>विश्वास-प्रस्तुतिः</summary>

देवक्या जठरे गर्भं शेषाख्यं धाम मामकम्।  
तत् संनिकृष्य रोहिण्या उदरे संनिवेशय॥
</details>

<details><summary>मूलम्</summary>

देवक्या जठरे गर्भं शेषाख्यं धाम मामकम्।  
तत् संनिकृष्य रोहिण्या उदरे संनिवेशय॥
</details>

<details><summary>अनुवाद (हिन्दी)</summary>

इस समय मेरा वह अंश जिसे शेष कहते हैं, देवकीके उदरमें गर्भ रूपसे स्थित है। उसे वहाँसे निकालकर तुम रोहिणीके पेटमें रख दो॥ ८॥
</details>

<details><summary>वीरराघवः</summary>

अधुना मामकं मदीयं शेषाख्यं धाम अंशं देवक्याः जठरे गर्भरूपेणावस्थितं तस्माद्देवकीजठरात्सन्निकृष्य सम्यग्बहिर्निष्कास्य रोहिण्या जठरे सम्यक् निवेशय अनेन रोहिण्यास्तनयः प्रोक्त इत्यादिप्राक्तनप्रश्नस्योत्तरमुक्तं भवति ॥ ८ ॥ 
</details>

#### श्लोक-९


<details open><summary>विश्वास-प्रस्तुतिः</summary>

अथाहमंशभागेन देवक्याः पुत्रतां शुभे।  
प्राप्स्यामि त्वं यशोदायां नन्दपत्न्यां भविष्यसि॥
</details>

<details><summary>मूलम्</summary>

अथाहमंशभागेन देवक्याः पुत्रतां शुभे।  
प्राप्स्यामि त्वं यशोदायां नन्दपत्न्यां भविष्यसि॥
</details>

<details><summary>अनुवाद (हिन्दी)</summary>

कल्याणी! अब मैं अपने समस्त ज्ञान, बल आदि अंशोंके साथ देवकीका पुत्र बनूँगा और तुम नन्दबाबाकी पत्नी यशोदाके गर्भसे जन्म लेना॥ ९॥
</details>

<details><summary>वीरराघवः</summary>

अथाहमंशभागेन मदंशांशभूतेन सङ्कर्षणेन सह हे शुभे ! देवक्याः पुत्रत्वं प्राप्स्यामि त्वन्तु नन्दस्य पत्न्यां यशोदायां भविष्यसि सम्भव ॥ ९ ॥ 
</details>

#### श्लोक-१०


<details open><summary>विश्वास-प्रस्तुतिः</summary>

अर्चिष्यन्ति मनुष्यास्त्वां सर्वकामवरेश्वरीम्।  
धूपोपहारबलिभिः सर्वकामवरप्रदाम्॥
</details>

<details><summary>मूलम्</summary>

अर्चिष्यन्ति मनुष्यास्त्वां सर्वकामवरेश्वरीम्।  
धूपोपहारबलिभिः सर्वकामवरप्रदाम्॥
</details>

<details><summary>अनुवाद (हिन्दी)</summary>

तुम लोगोंको मुँहमाँगे वरदान देनेमें समर्थ होओगी। मनुष्य तुम्हें अपनी समस्त अभिलाषाओंको पूर्ण करनेवाली जानकर धूप-दीप, नैवेद्य एवं अन्य प्रकारकी सामग्रियोंसे तुम्हारी पूजा करेंगे॥ १०॥
</details>

<details><summary>वीरराघवः</summary>

सर्वेषां कामानामिष्टार्थानां वराणां च प्रदात्रीं सर्वकामप्रदानामपीश्वरीं त्वां नानाविधैरुपहारैर्नैवेद्यैरन्यैश्च बलिभिः पूजाभिर्नराः अर्चिष्यन्ति एवमनुगृह्णामीति भावः ॥ १० ॥ 
</details>

#### श्लोक-११


<details open><summary>विश्वास-प्रस्तुतिः</summary>

नामधेयानि कुर्वन्ति स्थानानि च नरा भुवि।  
दुर्गेति भद्रकालीति विजया वैष्णवीति च॥
</details>

<details><summary>मूलम्</summary>

नामधेयानि कुर्वन्ति स्थानानि च नरा भुवि।  
दुर्गेति भद्रकालीति विजया वैष्णवीति च॥
</details>

#### श्लोक-१२


<details open><summary>विश्वास-प्रस्तुतिः</summary>

कुमुदा चण्डिका कृष्णा माधवी कन्यकेति च।  
माया नारायणीशानी शारदेत्यम्बिकेति च॥
</details>

<details><summary>मूलम्</summary>

कुमुदा चण्डिका कृष्णा माधवी कन्यकेति च।  
माया नारायणीशानी शारदेत्यम्बिकेति च॥
</details>

<details><summary>अनुवाद (हिन्दी)</summary>

पृथ्वीमें लोग तुम्हारे लिये बहुत-से स्थान बनायेंगे और दुर्गा, भद्रकाली, विजया, वैष्णवी, कुमुदा, चण्डिका, कृष्णा, माधवी, कन्या, माया, नारायणी, ईशानी, शारदा और अम्बिका आदि बहुत-से नामोंसे पुकारेंगे॥ ११-१२॥
</details>

<details><summary>वीरराघवः</summary>

तथा भुवि तव स्थानानि मन्दिराणि नामधेयानि च कुर्वन्ति करिष्यन्ति तत्र नामानि दर्शयति दुर्गेतीति ॥ ११-१२ ।। 
</details>

#### श्लोक-१३


<details open><summary>विश्वास-प्रस्तुतिः</summary>

गर्भसंकर्षणात् तं वै प्राहुः संकर्षणं भुवि।  
रामेति लोकरमणाद् बलं बलवदुच्छ्रयात्॥
</details>

<details><summary>मूलम्</summary>

गर्भसंकर्षणात् तं वै प्राहुः संकर्षणं भुवि।  
रामेति लोकरमणाद् बलं बलवदुच्छ्रयात्॥
</details>

<details><summary>अनुवाद (हिन्दी)</summary>

देवकीके गर्भमेंसे खींचे जानेके कारण शेषजीको लोग संसारमें ‘संकर्षण’ कहेंगे, लोकरंजन करनेके कारण ‘राम’ कहेंगे और बलवानोंमें श्रेष्ठ होनेके कारण ‘बलभद्र’ भी कहेंगे॥ १३॥
</details>

<details><summary>वीरराघवः</summary>

तथा त्वया देवकीजठरात्सङ्कृष्टं शेषमत एव प्रवृत्तिनिमित्तात् सङ्कर्षणात् सङ्कर्षणशब्दवाच्यम्, लोकरमणात् लोकरञ्जान्निमित्तात् रामेति रामशब्दवाच्यम्, बलाधिक्यान्निमित्ताद्बलभद्रशब्दवाच्यं भुवि प्राहुर्वक्ष्यन्ति यद्वा तं तेभ्यो निमित्तेभ्यस्तं तत्तच्छन्दैर्व्यवहरिष्यन्तीत्यर्थः || १३ || 
</details>

#### श्लोक-१४


<details open><summary>विश्वास-प्रस्तुतिः</summary>

सन्दिष्टैवं भगवता तथेत्योमिति तद्वचः।  
प्रतिगृह्य परिक्रम्य गां गता तत् तथाकरोत्॥
</details>

<details><summary>मूलम्</summary>

सन्दिष्टैवं भगवता तथेत्योमिति तद्वचः।  
प्रतिगृह्य परिक्रम्य गां गता तत् तथाकरोत्॥
</details>

<details><summary>अनुवाद (हिन्दी)</summary>

जब भगवान‍्ने इस प्रकार आदेश दिया, तब योगमायाने ‘जो आज्ञा’—ऐसा कहकर उनकी बात शिरोधार्य की और उनकी परिक्रमा करके वे पृथ्वीलोकमें चली आयीं तथा भगवान‍्ने जैसा कहा था, वैसे ही किया॥ १४॥
</details>

<details><summary>वीरराघवः</summary>

श्रीभगवदाज्ञोदयादनन्तरं सा योगमायाऽपि श्रीभगवदाज्ञां सर्वात्मनाऽत्यादरेण प्रणतिपूर्वकं शिरसि निधायाऽऽज्ञाक्रममनुलङ्घ्य भुवि समागत्य यथैवाज्ञप्ता तथैवाकरोदित्याह श्रीशुकः सन्दिष्टैवमित्यादिना । एवमित्थं श्रीभगवता सन्दिष्टा आदिष्टा योगमाया तस्य श्रीभगवतो वचः श्रीवचनं तथेति ओमित्यङ्गीकृत्य तथेत्योमिति तथैवास्वित्यङ्गीकारपूर्वकं प्रतिगृह्याभिनन्द्य तं प्रदक्षिणीकृत्य गां भूमिं गता प्रविष्टा सती तथैव यथोक्तमकरोत् ॥ १४ ॥ 
</details>

#### श्लोक-१५


<details open><summary>विश्वास-प्रस्तुतिः</summary>

गर्भे प्रणीते देवक्या रोहिणीं योगनिद्रया।  
अहो विस्रंसितो गर्भ इति पौरा विचुक्रुशुः॥
</details>

<details><summary>मूलम्</summary>

गर्भे प्रणीते देवक्या रोहिणीं योगनिद्रया।  
अहो विस्रंसितो गर्भ इति पौरा विचुक्रुशुः॥
</details>

<details><summary>अनुवाद (हिन्दी)</summary>

जब योगमायाने देवकीका गर्भ ले जाकर रोहिणीके उदरमें रख दिया, तब पुरवासी बड़े दुःखके साथ आपसमें कहने लगे—‘हाय! बेचारी देवकीका यह गर्भ तो नष्ट ही हो गया’॥ १५॥
</details>

<details><summary>वीरराघवः</summary>

ततो योगनिद्रया श्रीभगवद्योगनिद्राधिष्ठात्र्या शक्त्या देवक्या गर्भे रोहिणीं प्रति प्रणीते प्रापिते सति तदा पौरजनाः अहो देवक्या गर्भो विस्रंसितः विस्रस्तः “स्रंसु अध: पतने" इति धातुः विचक्रुशुः रुरुदुः ॥ १५ ॥ 
</details>

#### श्लोक-१६


<details open><summary>विश्वास-प्रस्तुतिः</summary>

भगवानपि विश्वात्मा भक्तानामभयङ्करः।  
आविवेशांशभागेन मन आनकदुन्दुभेः॥
</details>

<details><summary>मूलम्</summary>

भगवानपि विश्वात्मा भक्तानामभयङ्करः।  
आविवेशांशभागेन मन आनकदुन्दुभेः॥
</details>

<details><summary>अनुवाद (हिन्दी)</summary>

भगवान् भक्तोंको अभय करनेवाले हैं। वे सर्वत्र सब रूपमें हैं, उन्हें कहीं आना-जाना नहीं है। इसलिये वे वसुदेवजीके मनमें अपनी समस्त कलाओंके साथ प्रकट हो गये॥ १६॥
</details>

<details><summary>वीरराघवः</summary>

ततो भक्तानामभयङ्करः भक्ताभयचिकीर्षुः विश्वात्मा श्रीभगवान् अंशभागेन जातस्येति शेषः । "स आत्मा अङ्गान्यन्या देवताः" इति देवतानां श्रीभगवदंशत्वश्रवणादानकदुन्दुभेर्देवांशेन जातत्वाच्चेति भावः । मन आविवेश सङ्कल्परूपज्ञानेनाविवेशेत्यर्थः । “यो मनसि तिष्ठन्" इति पुर्वमेवाविष्टत्वावगमादंशभागेन सङ्कल्परूपज्ञानेनाविवेशेति वान्वयः ॥ १६ ॥ 
</details>

#### श्लोक-१७


<details open><summary>विश्वास-प्रस्तुतिः</summary>

स बिभ्रत् पौरुषं धाम भ्राजमानो यथा रविः।  
दुरासदोऽतिदुर्धर्षो भूतानां सम्बभूव ह॥
</details>

<details><summary>मूलम्</summary>

स बिभ्रत् पौरुषं धाम भ्राजमानो यथा रविः।  
दुरासदोऽतिदुर्धर्षो भूतानां सम्बभूव ह॥
</details>

<details><summary>अनुवाद (हिन्दी)</summary>

उसमें विद्यमान रहनेपर भी अपनेको अव्यक्तसे व्यक्त कर दिया। भगवान‍्की ज्योतिको धारण करनेके कारण वसुदेवजी सूर्यके समान तेजस्वी हो गये, उन्हें देखकर लोगोंकी आँखें चौंधिया जातीं। कोई भी अपने बल, वाणी या प्रभावसे उन्हें दबा नहीं सकता था॥ १७॥
</details>

<details><summary>वीरराघवः</summary>

वसुदेव: पौरुषं श्रीभगवत्सम्बन्धि तेजो बिभ्रत् विभ्राणः यथा रविस्तथा विराजमानो दुरासदोऽपि इत्थं तयाऽभिसंहितुमशक्येन तेजसा युक्तः भूतानां कंसादीनां दुर्द्धर्षः दुःखेनापि सोढुमशक्यो बभूव ।। १७ ।। 
</details>

<details><summary>श्रीसुदर्शनसूरिः</summary>

पौरुषं धाम भगवदीयं तेजः वसुदेवाय चित्त्वसिद्धये प्रथमं वसुदेवं हृद्गतः पश्चाद्देवकीजठरं विवेशेत्यर्थः ॥ १७ ॥
</details>

#### श्लोक-१८


<details open><summary>विश्वास-प्रस्तुतिः</summary>

ततो जगन्मङ्गलमच्युतांशं  
समाहितं शूरसुतेन देवी।  
दधार सर्वात्मकमात्मभूतं  
काष्ठा यथाऽऽनन्दकरं मनस्तः॥
</details>

<details><summary>मूलम्</summary>

ततो जगन्मङ्गलमच्युतांशं  
समाहितं शूरसुतेन देवी।  
दधार सर्वात्मकमात्मभूतं  
काष्ठा यथाऽऽनन्दकरं मनस्तः॥
</details>

<details><summary>अनुवाद (हिन्दी)</summary>

भगवान‍्के उस ज्योतिर्मय अंशको, जो जगत‍्का परम मंगल करनेवाला है, वसुदेवजीके द्वारा आधान किये जानेपर देवी देवकीने ग्रहण किया। जैसे पूर्वदिशा चन्द्रदेवको धारण करती है,वैसे ही शुद्ध सत्त्वसे सम्पन्न देवी देवकीने विशुद्ध मनसे सर्वात्मा एवं आत्मस्वरूप भगवान‍्को धारण किया॥ १८॥
</details>

<details><summary>वीरराघवः</summary>

ततः शूरसुतेन वसुदेवेन निहितं जगतां मङ्गलं यस्मात्तम् अच्युतोऽप्रच्युतोंऽशः सङ्कल्परूपविज्ञानं यस्य तं सर्वात्मकं सर्वशरीरकमात्मनोप्यात्मभूतं श्रीभगवन्तं देवकी दधार जठरे इति शेषः । हृदयाकाशे हृदयकमले वेति दिक् तथा काष्ठा पूर्वा दिक् घनस्थमभ्रपिहितमानन्दकरं चन्द्रं बिभर्ति तद्वत् वसुदेवापत्यत्वसिद्धये तावद्वसुदेवहृद्गतः पश्चाद्देवकीजठरं प्रविवेशेत्यर्थः । पूर्वदिशश्चन्द्रस्येव वसुदेवदेवकीजठरयोर्हृदययोर्भगवतस्सम्बन्ध इति भावः ॥ १८ ॥ 
</details>

<details><summary>श्रीसुदर्शनसूरिः</summary>

काष्ठा पूर्वादिक आनन्दकरं चन्द्रं पूर्वापरदिशश्चन्द्रवदेव वसुदेवदेवकीजठरयोर्भगवतः सम्बन्ध इत्यर्थः ॥ १८ ॥ 
</details>

#### श्लोक-१९


<details open><summary>विश्वास-प्रस्तुतिः</summary>

सा देवकी सर्वजगन्निवास-  
निवासभूता नितरां न रेजे।  
भोजेन्द्रगेहेऽग्निशिखेव रुद्धा  
सरस्वती ज्ञानखले यथा सती॥
</details>

<details><summary>मूलम्</summary>

सा देवकी सर्वजगन्निवास-  
निवासभूता नितरां न रेजे।  
भोजेन्द्रगेहेऽग्निशिखेव रुद्धा  
सरस्वती ज्ञानखले यथा सती॥
</details>

<details><summary>अनुवाद (हिन्दी)</summary>

भगवान् सारे जगत‍्के निवासस्थान हैं। देवकी उनका भी निवासस्थान बन गयी। परन्तु घड़े आदिके भीतर बंद किये हुए दीपकका और अपनी विद्या दूसरेको न देनेवाले ज्ञानखलकी श्रेष्ठ विद्याका प्रकाश जैसे चारों ओर नहीं फैलता, वैसे ही कंसके कारागारमें बंद देवकीकी भी उतनी शोभा नहीं हुई॥ १९॥
</details>

<details><summary>वीरराघवः</summary>

सा धृतपरमपुरुषा देवकी सर्वजगदाधारभूतस्य श्रीभगवतो निवासभूता सती अतितरां न रेजे न रराज यथा भोजेन्द्रस्य गृहेऽवरुद्धा उग्रसेनस्य कंसस्य वा गृहे इत्यर्थः । अग्नेः शिखा इवावरुद्धत्यभूतोपमेयं यथा च ज्ञानखले वेदविरुद्धेन ज्ञानेन हीने मूर्खे दुर्जने पुंसि सती निर्दुष्टा सरस्वती उपनिषन्न राजते तद्वत्परमात्मगर्भत्वादग्निशिखादृष्टान्ताः "तस्याः शिखाया मध्ये परमात्मा व्यवस्थितः" इति श्रुतेः । ज्ञानबल इति पाठे वेदाविरुद्धज्ञानवतीत्यर्थः ।। १९ ।। 
</details>

#### श्लोक-२०


<details open><summary>विश्वास-प्रस्तुतिः</summary>

तां वीक्ष्य कंसः प्रभयाजितान्तरां  
विरोचयन्तीं भवनं शुचिस्मिताम्।  
आहैष मे प्राणहरो हरिर्गुहां  
ध्रुवं श्रितो यन्न पुरेयमीदृशी॥
</details>

<details><summary>मूलम्</summary>

तां वीक्ष्य कंसः प्रभयाजितान्तरां  
विरोचयन्तीं भवनं शुचिस्मिताम्।  
आहैष मे प्राणहरो हरिर्गुहां  
ध्रुवं श्रितो यन्न पुरेयमीदृशी॥
</details>

<details><summary>अनुवाद (हिन्दी)</summary>

देवकीके गर्भमें भगवान् विराजमान हो गये थे। उसके मुखपर पवित्र मुसकान थी और उसके शरीरकी कान्तिसे बंदीगृह जगमगाने लगा था। जब कंसने उसे देखा, तब वह मन-ही-मन कहने लगा—‘अबकी बार मेरे प्राणोंके ग्राहक विष्णुने इसके गर्भमें अवश्य ही प्रवेश किया है; क्योंकि इसके पहले देवकी कभी ऐसी न थी॥ २०॥
</details>

<details><summary>वीरराघवः</summary>

तथा प्रभया जितानि अन्तराणि दिगन्तराणि यस्याः शुचि विशुद्धं स्मितं यस्यास्तां भवनं गृहं विरोचयन्तीं देवकीमालोक्य कंसः प्राह, उक्तिमेव दर्शयति- एष इत्यादिना इति घोरेत्यतः प्राक्तनेन । मे मम प्राणहरः प्राणान् जिहीर्षुरयमेव हरिः ध्रुवं गुहां देवकीजठरविवरं श्रितः पुरेयं देवकी नेदृशी एवंविधप्रभान्विता नासीदतो नूनं गुहामाश्रितः ॥ २० ॥ 
</details>

<details><summary>श्रीसुदर्शनसूरिः</summary>

परमात्मगर्भत्वादग्निशिखादृष्टान्तः "तस्या शिखाया मध्ये परमात्मा व्यवस्थितः" इति हि श्रुतिः ज्ञानखले ज्ञानतः खले वेदविरुद्धज्ञानवती विरुद्धा सरस्वती उपनिषदिवेत्यर्थः ।। १९-२० ॥ 
</details>

#### श्लोक-२१


<details open><summary>विश्वास-प्रस्तुतिः</summary>

किमद्य तस्मिन् करणीयमाशु मे  
यदर्थतन्त्रो न विहन्ति विक्रमम्।  
स्त्रियाः स्वसुर्गुरुमत्या वधोऽयं  
यशः श्रियं हन्त्यनुकालमायुः॥
</details>

<details><summary>मूलम्</summary>

किमद्य तस्मिन् करणीयमाशु मे  
यदर्थतन्त्रो न विहन्ति विक्रमम्।  
स्त्रियाः स्वसुर्गुरुमत्या वधोऽयं  
यशः श्रियं हन्त्यनुकालमायुः॥
</details>

<details><summary>अनुवाद (हिन्दी)</summary>

अब इस विषयमें शीघ्र-से-शीघ्र मुझे क्या करना चाहिये? देवकीको मारना तो ठीक न होगा; क्योंकि वीर पुरुष स्वार्थवश अपने पराक्रमको कलंकित नहीं करते। एक तो यह स्त्री है, दूसरे बहिन और तीसरे गर्भवती है। इसको मारनेसे तो तत्काल ही मेरी कीर्ति, लक्ष्मी और आयु नष्ट हो जायगी॥ २१॥
</details>

<details><summary>वीरराघवः</summary>

अर्थतन्त्र देवकार्यप्रधानोऽयं हरिः मम विक्रमं यथा न विहन्ति तथात्र हरिविषये मे मयाऽधुना आशु किं करण्यं किं घटनीयं यद्येनां हन्मि तर्ह्यस्याः स्त्रियास्तत्रापि स्वसुर्भगिन्यास्तत्रापि गुरुमत्याः गुरुतर गर्भिण्या वधोऽयं यश आदीनि हन्ति क्षपयति अनुकूलमित्यायुर्विशेषणं अनुकायमितिपाठान्तरं तदा प्रतिशरीरं यश आदीनि हन्तीत्यर्थः ॥ २१ ॥ 
</details>

<details><summary>श्रीसुदर्शनसूरिः</summary>

अर्थतन्त्रो देवकार्यप्रधानः अधर्मे विक्रमं यथा न विहन्ति तथा किं घटनीयमित्यर्थः । गुरुमत्याः गुरुतरगर्भवत्या अनुकायं प्रतिशरीरम् ॥ २१ ॥ 
</details>

#### श्लोक-२२


<details open><summary>विश्वास-प्रस्तुतिः</summary>

स एष जीवन् खलु सम्परेतो  
वर्तेत योऽत्यन्तनृशंसितेन।  
देहे मृते तं मनुजाः शपन्ति  
गन्ता तमोऽन्धं तनुमानिनो ध्रुवम्॥
</details>

<details><summary>मूलम्</summary>

स एष जीवन् खलु सम्परेतो  
वर्तेत योऽत्यन्तनृशंसितेन।  
देहे मृते तं मनुजाः शपन्ति  
गन्ता तमोऽन्धं तनुमानिनो ध्रुवम्॥
</details>

<details><summary>अनुवाद (हिन्दी)</summary>

वह मनुष्य तो जीवित रहनेपर भी मरा हुआ ही है, जो अत्यन्त क्रूरताका व्यवहार करता है। उसकी मृत्युके बाद लोग उसे गाली देते हैं। इतना ही नहीं, वह देहाभिमानियोंके योग्य घोर नरकमें भी अवश्य-अवश्य जाता है॥ २२॥
</details>

<details><summary>वीरराघवः</summary>

स गुरुमतीहन्ता स्वयं जीवन्नपि संपरेतः मृतप्रायः खलु यः पुमान् अत्यन्तनृशंसितेन क्रूरचेष्टितेन जीवेत वत्तेत तनुमानिनः देहात्माभिमानिनो देहे मृते नष्टे सति मनुजास्तं शपन्ति स चान्धन्तमः नरकं ध्रुवं नूनं गन्ता गमिष्यति ॥ २२ ॥ 
</details>

#### श्लोक-२३


<details open><summary>विश्वास-प्रस्तुतिः</summary>

इति घोरतमाद् भावात् सन्निवृत्तः स्वयं प्रभुः।  
आस्ते प्रतीक्षंस्तज्जन्म हरेर्वैरानुबन्धकृत्॥
</details>

<details><summary>मूलम्</summary>

इति घोरतमाद् भावात् सन्निवृत्तः स्वयं प्रभुः।  
आस्ते प्रतीक्षंस्तज्जन्म हरेर्वैरानुबन्धकृत्॥
</details>

<details><summary>अनुवाद (हिन्दी)</summary>

यद्यपि कंस देवकीको मार सकता था, किन्तु स्वयं ही वह इस अत्यन्त क्रूरताके विचारसे निवृत्त हो गया।* अब भगवान‍्के प्रति दृढ़ वैरका भाव मनमें गाँठकर उनके जन्मकी प्रतीक्षा करने लगा॥ २३॥
</details>

<details><summary>पादटिप्पनी</summary>

* जो कंस विवाहके मंगलचिह्नोंको धारण की हुई देवकीका गला काटनेके उद्योगसे न हिचका, वही आज इतना सद्-विचारवान् हो गया, इसका क्या कारण है? अवश्य ही आज वह जिस देवकीको देख रहा है, उसके अन्तरंगमें—गर्भमें श्रीभगवान् हैं। जिसके भीतर भगवान् हैं, उसके दर्शनसे सद‍्बुद्धिका उदय होना कोई आश्चर्य नहीं है।
</details>

<details><summary>वीरराघवः</summary>

इतीत्थं घोरतमाद्भावाद्गुरुमती वधोद्योगरूपात्स्वयं प्रभुस्तां हन्तुं समर्थोपि निवृत्तः तत्ततः हरेर्जन्म प्रतीक्षमाणस्सन् वैरानुबन्धं वैराविच्छेदं कुर्वन्नास्ते आस ||२३|| 
</details>

#### श्लोक-२४


<details open><summary>विश्वास-प्रस्तुतिः</summary>

आसीनः संविशंस्तिष्ठन् भुञ्जानः पर्यटन् महीम्।  
चिन्तयानो हृषीकेशमपश्यत् तन्मयं जगत्॥
</details>

<details><summary>मूलम्</summary>

आसीनः संविशंस्तिष्ठन् भुञ्जानः पर्यटन् महीम्।  
चिन्तयानो हृषीकेशमपश्यत् तन्मयं जगत्॥
</details>

<details><summary>अनुवाद (हिन्दी)</summary>

वह उठते-बैठते, खाते-पीते, सोते-जागते और चलते-फिरते—सर्वदा ही श्रीकृष्णके चिन्तनमें लगा रहता। जहाँ उसकी आँख पड़ती, जहाँ कुछ खड़का होता, वहाँ उसे श्रीकृष्ण दीख जाते। इस प्रकार उसे सारा जगत् ही श्रीकृष्णमय दीखने लगा॥ २४॥
</details>

<details><summary>वीरराघवः</summary>

आसनादिक्रियास्वपि हरिमेव चिन्तयमानः जगतन्मयं हृषीकेशमयं तत्प्रचुरमपश्यदित्यर्थः ॥ २४ ॥ 
</details>

<details><summary>श्रीसुदर्शनसूरिः</summary>

योऽत्यन्तेति अत्यन्तनृशंसितेन नृशंसचेष्टितेन वर्त्तते स एष जीवन् संपरेतः जीववर्जित देह इति देहात्माभिमानिनः पुरुषस्य अन्तकाले देहमात्रपर्यवसिते यशोमलं दोषप्रयुक्तम् अनुभूत्या तिष्ठतीत्यर्थः ॥ २२–२४ ॥ 
</details>

#### श्लोक-२५


<details open><summary>विश्वास-प्रस्तुतिः</summary>

ब्रह्मा भवश्च तत्रैत्य मुनिभिर्नारदादिभिः।  
देवैः सानुचरैः साकं गीर्भिर्वृषणमैडयन्॥
</details>

<details><summary>मूलम्</summary>

ब्रह्मा भवश्च तत्रैत्य मुनिभिर्नारदादिभिः।  
देवैः सानुचरैः साकं गीर्भिर्वृषणमैडयन्॥
</details>

<details><summary>अनुवाद (हिन्दी)</summary>

परीक्षित्! भगवान् शंकर और ब्रह्माजी कंसके कैदखानेमें आये। उनके साथ अपने अनुचरोंके सहित समस्त देवता और नारदादि ऋषि भी थे। वे लोग सुमधुर वचनोंसे सबकी अभिलाषा पूर्ण करनेवाले श्रीहरिकी इस प्रकार स्तुति करने लगे॥ २५॥
</details>

<details><summary>वीरराघवः</summary>

तत्र देवकीसन्निधौ नारदादिभिः मुनिभिः सानुचरैर्देवैश्च सह ब्रह्मा चतुर्मुखो भवो रुद्रश्च समागत्य गीर्भिरौपनिषदानुकारिणीभिर्वाग्भिर्धिषणं धिषणायुक्तं सर्वज्ञं श्रीभगवन्तमंडयन् तुष्टुवुः ण्यन्तान्निवृत्तप्रेरणादीडेर्लङ् नारदाद्यभिप्रायकं बहुवचनम् । वृषणमिति पाठे कामवृषणमिति श्रीभगवन्तमैडयन्निति स एवार्थः ||२५|| 
</details>

<details><summary>श्रीसुदर्शनसूरिः</summary>

धिषणं धिषणायुक्तं सर्वज्ञं तुष्टुवुः ॥ २५ ॥  
</details>

#### श्लोक-२६


<details open><summary>विश्वास-प्रस्तुतिः</summary>

सत्यव्रतं सत्यपरं त्रिसत्यं  
सत्यस्य योनिं निहितं च सत्ये।  
सत्यस्य सत्यमृतसत्यनेत्रं  
सत्यात्मकं त्वां शरणं प्रपन्नाः॥
</details>

<details><summary>मूलम्</summary>

सत्यव्रतं सत्यपरं त्रिसत्यं  
सत्यस्य योनिं निहितं च सत्ये।  
सत्यस्य सत्यमृतसत्यनेत्रं  
सत्यात्मकं त्वां शरणं प्रपन्नाः॥
</details>

<details><summary>अनुवाद (हिन्दी)</summary>

‘प्रभो! आप सत्यसंकल्प हैं। सत्य ही आपकी प्राप्तिका श्रेष्ठ साधन है। सृष्टिके पूर्व, प्रलयके पश्चात् और संसारकी स्थितिके समय—इन असत्य अवस्थाओंमें भी आप सत्य हैं। पृथ्वी, जल, तेज, वायु और आकाश इन पाँच दृश्यमान सत्योंके आप ही कारण हैं। और उनमें अन्तर्यामीरूपसे विराजमान भी हैं। आप इस दृश्यमान जगत‍्के परमार्थस्वरूप हैं। आप ही मधुर वाणी और समदर्शनके प्रवर्तक हैं। भगवन्! आप तो बस, सत्यस्वरूप ही हैं। हम सब आपकी शरणमें आये हैं॥ २६॥
</details>

<details><summary>वीरराघवः</summary>

स्तुतिमेवाह— सत्यव्रतमित्यादिना यावदध्यायसमाप्ति । तावत्प्रकृतिपुरुषासम्भावितैर्धर्मैः विशिष्टं स्तुवन्ति सत्यव्रतमिति । सत्यव्रतं सत्यसङ्कल्पम् अनेन प्रतिज्ञातार्थो यथार्थीकृत इति सूचितम् । सत्त्यपरं चिदचिदात्मकं जगत् सत्त्यं “यदन्यद्देवेभ्यः प्राणेभ्यश्च तत्सत् अथ यद्देवाश्च प्राणाश्च तत्सत्यं तदेकया वाचा व्यवह्नियते सत्यम्” इति श्रुतेः । ततः परं विलक्षणमिदं साध्यम् अत्र सत्त्यव्रतत्वादीनि हेतवः कथं सत्यव्रतत्वम् ? तत्राह - त्रिसत्यं त्रयः प्रकृतिपुरुषकालाः सत्त्या यस्य तं प्रकृतिपुरुषकालशरीरकमित्यर्थः । प्रकृत्याद्यात्मकस्य कृत्स्नस्य जगतः स्वनियाम्यत्वेन स्वसङ्कल्पप्रतिभटाभावादव्याहतसंकल्प इत्यर्थः । यतः सत्यव्रतमत एव सत्यस्य योनिं सत्त्यस्य चिदचिदात्मकप्रपञ्चस्य योनिं कारणं सत्ये निर्विकारे परे व्योम्नि निहितं कर्त्तरि क्तः अधितिष्ठन्तमित्यर्थः । त्रिसत्त्यं सत्त्यस्य योनिमिति लीलाविभूतिमत्वमुक्तम् । निहितञ्च सत्य इति नित्यविभूतिमत्त्वम् एतदुभयं सत्त्यपरत्वहेतुः तथा सत्यस्य सत्यं जीवेभ्योपि सत्त्यं धर्मतोपि निर्विकारत्वात् "न ह्येतस्मादिति नेति नेत्यन्यत्परमस्त्यथ नामधेयं सत्त्यस्य सत्त्यमिति प्राणा वै सत्त्यं तेषामेव सत्त्यस्य योनिहितम्” इतिश्रुतेः । तदर्थस्तु, इति नेति यद्ब्रह्म प्रतिपादितं तस्मादेतस्माद्वस्तु परं न ह्यस्ति ब्रह्मणोऽन्यत् स्वरूपतो गुणतश्च परं नास्तीत्यर्थः । न त्वन्यमात्रनिषेधः, तथा हि सत्त्यन्यत्परमिति वैयर्थ्यापत्तेः, तदुपपादयति- अथेति । प्राणशब्दनिर्दिष्टेभ्यः चेतनेभ्योपि कदाचिदपि ज्ञानादिसङ्कोचाभावात् परमात्मा सत्त्यं निर्विकारमित्यर्थः । 'नित्यो नित्यानां चेतनश्चेतनानाम्' इति श्रुत्यन्तरसंवादात् 'अन्यत्तु प्रकृतैतावत्त्वम्' इति शारीरकसूत्रभाष्यादवगन्तव्यम्, विस्तरभयान्नात्र लिख्यते ऋतसत्त्यनेत्रं सत्यमादित्यः "असावादित्यस्सत्यम्” इति श्रुतेः । तत्साहचर्यात् ऋतशब्दञ्चन्द्रपरः चन्द्रादित्ययोर्नेत्रं प्रशासितारमित्यर्थः । 'य आदित्ये तिष्ठन् यश्चन्द्रमसि तिष्ठन्' इत्यादिश्रुतेः । यद्वा, तौ नेत्रे यस्य ते "चक्षुषी चन्द्रसूर्यो" इति श्रुतेः । “एवं पुण्यस्य कर्मणो दूराद्गन्धो वाति" इति पुण्यकर्मप्रतिसम्बन्धितया एवमनृतात्मानं जुगुप्सेत्" इत्यपुण्यकर्मण्यनृतशब्दप्रयोगात् ऋतं पुण्यमनुष्ठेयं कर्म सत्त्यमुच्यमानधर्मः तयोर्नेतारं सत्यात्मकं स्वरूपेणापि निर्विकारम् अनेन प्रधानव्यावृत्तिः एवम्भूतं त्वां वयं शरणं प्रपन्नाः अध्यवस्यामः ।। २६ ।। 
</details>

<details><summary>श्रीसुदर्शनसूरिः</summary>

सत्यव्रतं सत्यसंकल्पं सत्त्यपरं सत्यभूतचिदचिदात्मकजगत्परं “यदन्यद्देवेभ्यः प्राणेभ्यश्च तत् सत् अथ यद्देवाश्च प्राणाश्च तत्सत्यं तदेकया वाचा व्यवह्रियते सत्त्यम्” इति श्रुतिः । ततः परं यथार्थवेदवाक् प्रतिपाद्यं वा त्रिसत्यं त्रयः प्रकृतिपुरुषकालाः सत्त्या यस्य तं सत्यस्य चिदचित्प्रपञ्चस्य योनिं सत्त्ये निर्विकारे परमे व्योम्नि निहितं जीवेभ्योऽपि सत्यं धर्मतोऽपि निर्विकारत्वात् ऋतसत्यनेत्रं सत्यमादित्यः "असावादित्यः सत्यम्” इति श्रुतिः । तत्साहचर्यादृतशब्दञ्चन्द्रपरः चन्द्रसूर्यनेत्रमित्यर्थः "चक्षुषी चन्द्रसूर्यो" इति श्रुतिः । यद्वा, एवं पुण्यकर्मणः, अपुण्यकर्मणः" एवमनृतादात्मानं जुगुप्सेत्" इति अपुण्यप्रतिसम्बन्धिन्यनृतशब्दप्रयोगात् ऋतं पुण्यमनुमीयमानो धर्मः तयोर्नेतारं सत्यात्मकं नित्यविग्रहरूपं विग्रहभूषणदेवीपरिजनादिविशिष्टं त्वां सर्वज्ञं परमकारुणिकम् अनालोचितविशेषाशेषलोकशरण्यं शरणमुपायभूतं प्रपन्नाः ॥ २६ ॥ 
</details>

#### श्लोक-२७


<details open><summary>विश्वास-प्रस्तुतिः</summary>

एकायनोऽसौ द्विफलस्त्रिमूल-  
श्चतूरसः पञ्चविधः षडात्मा।  
सप्तत्वगष्टविटपो नवाक्षो  
दशच्छदी द्विखगो ह्यादिवृक्षः॥
</details>

<details><summary>मूलम्</summary>

एकायनोऽसौ द्विफलस्त्रिमूल-  
श्चतूरसः पञ्चविधः षडात्मा।  
सप्तत्वगष्टविटपो नवाक्षो  
दशच्छदी द्विखगो ह्यादिवृक्षः॥
</details>

<details><summary>अनुवाद (हिन्दी)</summary>

यह संसार क्या है, एक सनातन वृक्ष। इस वृक्षका आश्रय है—एक प्रकृति। इसके दो फल हैं—सुख और दुःख; तीन जड़ें हैं—सत्त्व, रज और तम; चार रस हैं—धर्म, अर्थ, काम और मोक्ष। इसके जाननेके पाँच प्रकार हैं—श्रोत्र, त्वचा, नेत्र, रसना और नासिका। इसके छः स्वभाव हैं—पैदा होना, रहना, बढ़ना, बदलना, घटना और नष्ट हो जाना। इस वृक्षकी छाल हैं सात धातुएँ—रस, रुधिर, मांस, मेद, अस्थि, मज्जा और शुक्र। आठ शाखाएँ हैं—पाँच महाभूत, मन, बुद्धि और अहंकार। इसमें मुख आदि नवों द्वार खोड़र हैं। प्राण, अपान, व्यान, उदान, समान, नाग, कूर्म, कृकल, देवदत्त और धनंजय—ये दस प्राण ही इसके दस पत्ते हैं। इस संसाररूप वृक्षपर दो पक्षी हैं—जीव और ईश्वर॥ २७॥
</details>

<details><summary>वीरराघवः</summary>

अथ त्रिसत्त्यत्वत्वमेवोपपादयितुं कृत्स्नं जगद्वृक्षत्वेन रूपयित्वा तस्य भगवद्दासत्वमाहुः - एकायन इति । एकं परं ब्रह्मा अन्यमाश्रयो यस्य द्विफलः द्वे सुखदुःखे फले यस्य त्रयः सत्त्वादयो गुणाः मूलं यस्य चत्वारो रसाः धर्मादिपुरुषार्थः यस्य पञ्च शिफाः जटाः उत्तरमूलानि भूतसूक्ष्मात्मकानि यस्य षडात्मान ऊर्मयो मनःषष्ठानि इन्द्रियाणि वा यस्य सप्त त्वक् वसामांसरुधिरमेदोमज्जास्थिशुक्ररूपा धातव एव त्वग्यस्य अष्टौ हस्तौ पादौ शिरः कण्ठो वक्षो जठरश्चेत्येते विटपाः शाखा यस्य नवाक्षाः छिद्रकोटरा यस्य दशच्छदः दश शब्दादय एवानुकूलाः प्रतिकूलाश्च प्राणापानव्यानोदानसमाननागकूर्मकृकरदेवदत्तधनञ्जयरूपाः प्राणोपप्राणा वा छदाः पत्राणि यस्य द्वौ जीवपरमात्मरूपौ खगौ पक्षिणौ यस्मिन् स आदिवृक्षः प्रवाहानादिशरीराख्यवृक्ष एकस्त्वमेवायनमाश्रयो यस्य धारणं तथाभूत इति भावः ॥ २७ ॥ 
</details>

<details><summary>श्रीसुदर्शनसूरिः</summary>

एकायनः एकं प्रकृतितत्वम् अपरं ब्रह्मभूतत्वम् अयनमाश्रयो यस्य सः द्विफलः सुखदुःखफलः त्रिमूलः गुणत्रयमूलः चतुरसः चतुर्विधपुरुषार्थरसः पञ्चशिफः शिफा शाखान्तर्मूलं सूक्ष्मभूतपञ्चकजटावानित्यर्थः । षडात्मा षडूर्मिमान् मनःषष्ठेन्द्रियवान् सप्तत्वक् वसारुधिरमांसमेदोऽस्थिमज्जाशुक्ररूपाः सप्त धातवः ये च त्वग्यस्य सः अष्टविटपः हस्तौ पादौ शिरः कर्णवक्षोजठरश्च विटपस्थानीयाः नवाक्षः नवच्छिद्रकोटरः दशच्छदः शब्दादय एवानुकूला प्रतिकूलाश्च दश पत्रस्थानीया यस्य सः यद्वा, प्राणापान-व्यानोदानसमाननागकूर्मकृकरदेवदत्तधनञ्जयरूपदशवायूपपन्नः द्विखगः जीवपरमात्मोपेतः आदिवृक्षः प्रवाहानादिः शरीराख्यः वृक्षः ॥ २७ ॥ 
</details>

#### श्लोक-२८


<details open><summary>विश्वास-प्रस्तुतिः</summary>

त्वमेक एवास्य सतः प्रसूति-  
स्त्वं सन्निधानं त्वमनुग्रहश्च।  
त्वन्मायया संवृतचेतसस्त्वां  
पश्यन्ति नाना न विपश्चितो ये॥
</details>

<details><summary>मूलम्</summary>

त्वमेक एवास्य सतः प्रसूति-  
स्त्वं सन्निधानं त्वमनुग्रहश्च।  
त्वन्मायया संवृतचेतसस्त्वां  
पश्यन्ति नाना न विपश्चितो ये॥
</details>

<details><summary>अनुवाद (हिन्दी)</summary>

इस संसाररूप वृक्षकी उत्पत्तिके आधार एकमात्र आप ही हैं। आपमें ही इसका प्रलय होता है और आपके ही अनुग्रहसे इसकी रक्षा भी होती है। जिनका चित्त आपकी मायासे आवृत हो रहा है, इस सत्यको समझनेकी शक्ति खो बैठा है—वे ही उत्पत्ति, स्थिति और प्रलय करनेवाले ब्रह्मादि देवताओंको अनेक देखते हैं। तत्त्वज्ञानी पुरुष तो सबके रूपमें केवल आपका ही दर्शन करते हैं॥ २८॥
</details>

<details><summary>वीरराघवः</summary>

अथ सत्त्यस्य योनित्वमुपपादयन्ति - त्वमिति । अस्य परिदृश्यमानस्य चिदचिदात्मकस्य सतो जगतः प्रसूतिः जन्म कारणं त्वमेक एव त्वमेक एवास्य सन्निधानं संनिधीयते उपसंह्रियतेऽस्मिन्निति सन्निधानप्रलयाधिकरणमित्यर्थः । त्वमेक एवास्यानुग्रहः अनुगृह्णातीष्टप्रदानेनेत्यनुग्रहः स्थितिकारणमित्यर्थः । ननु नाहं सत् परः केचिन्मां जीवादभिन्नं पश्यन्तीत्यत्राहुः त्वन्मायया मोहितं चेतो येषामत एव न विपश्चित अज्ञाः नशब्दोयं निषेधार्थकः ततो "नलोपो नञः ( ६।३।७३ ) इति न लोपाभावः ये जनास्ते त्वां नाना पश्यन्ति जीवरूपेणावस्थितं पश्यन्तीत्यभिप्रायः । पश्यन्तीत्युक्तेन हि जीवविलक्षणं परस्वरूपं दृश्यते कुत्तो नानादर्शनं "मोहितं नाभिजानाति मामेभ्यः परमव्ययम्" इति श्रीभगवदुक्तेरिति भावः । यद्वा एवं कृत्स्नजगत्कारणत्वमुपपाद्य कार्यकारणयोरनन्यद्रव्यत्वसूचनाय तद्भेदवादं निराकुर्वन्ति, त्वन्माययेति त्वां नाना त्वां विना इदं जगत् पश्यन्ति त्वत्तः पृथक् सिद्धं जगत्पश्यन्तीत्यर्थः ।। २८ ।। 
</details>

<details><summary>श्रीसुदर्शनसूरिः</summary>

अस्य वृक्षस्य त्वमुत्पत्तिस्थानं निधानं निधनं प्रलयस्थानं वा अनुग्रहः इष्टप्रदानादिना स्थितिकारणं त्वामिति जीवरूपेणावस्थितमित्यभिप्रायः । नानापश्यन्तीत्युक्तेः नहि जीवविलक्षणपरस्वरूपे स्वरूपतो नानादर्शनम् ॥ २८ ॥ 
</details>

#### श्लोक-२९


<details open><summary>विश्वास-प्रस्तुतिः</summary>

बिभर्षि रूपाण्यवबोध आत्मा  
क्षेमाय लोकस्य चराचरस्य।  
सत्त्वोपपन्नानि सुखावहानि  
सतामभद्राणि मुहुः खलानाम्॥
</details>

<details><summary>मूलम्</summary>

बिभर्षि रूपाण्यवबोध आत्मा  
क्षेमाय लोकस्य चराचरस्य।  
सत्त्वोपपन्नानि सुखावहानि  
सतामभद्राणि मुहुः खलानाम्॥
</details>

<details><summary>अनुवाद (हिन्दी)</summary>

आप ज्ञानस्वरूप आत्मा हैं। चराचर जगत‍्के कल्याणके लिये ही अनेकों रूप धारण करते हैं। आपके वे रूप विशुद्ध अप्राकृत सत्त्वमय होते हैं और संत पुरुषोंको बहुत सुख देते हैं। साथ ही दुष्टोंको उनकी दुष्टताका दण्ड भी देते हैं। उनके लिये अमंगलमय भी होते हैं॥ २९॥
</details>

<details><summary>वीरराघवः</summary>

त्वमनुग्रह इति स्थितिकारणत्वमुक्तं तच्चान्तर्यामित्वस्वावतारमन्वाद्यनुप्रवेशेनेत्यभिप्रायेणाहुः - बिभर्षीति । अवबोध आत्मा ज्ञानस्वरूपः असन्धिरार्ष: यद्वा, अवबोधः ज्ञानस्वरूपः आत्मा सर्वान्तरात्मा च सन्नित्यसमस्तं पदद्वयं यद्वा अवबोध इति सप्तम्यन्तमवबोधे ज्ञानस्वरूपे जीवे आत्माऽन्तरात्मतयावस्थितस्त्वमस्य चराचरात्मकस्य लोकस्य क्षेमार्थं रूपाणि अवताररूपाणि बिभर्षि कथम्भूतानि सत्त्वोपपन्नानि शुद्धसत्त्वमयानि सतां साधूनां सुखावहानि खलानां दुष्कृतां मुहुर्मुहुरभद्राणि मुहुर्बिभर्षीति चान्वयः ॥ २९ ॥ 
</details>

<details><summary>श्रीसुदर्शनसूरिः</summary>

अबबोधः ज्ञानस्वरूपो रूपाणि अवताररूपाणि सत्त्वोपपन्नानि शुद्धसत्त्वमयानि ॥ २९ ॥ 
</details>

#### श्लोक-३०


<details open><summary>विश्वास-प्रस्तुतिः</summary>

त्वय्यम्बुजाक्षाखिलसत्त्वधाम्नि  
समाधिनाऽऽवेशितचेतसैके।  
त्वत्पादपोतेन महत्कृतेन  
कुर्वन्ति गोवत्सपदं भवाब्धिम्॥
</details>

<details><summary>मूलम्</summary>

त्वय्यम्बुजाक्षाखिलसत्त्वधाम्नि  
समाधिनाऽऽवेशितचेतसैके।  
त्वत्पादपोतेन महत्कृतेन  
कुर्वन्ति गोवत्सपदं भवाब्धिम्॥
</details>

<details><summary>अनुवाद (हिन्दी)</summary>

कमलके समान कोमल अनुग्रह भरे नेत्रोंवाले प्रभो! कुछ बिरले लोग ही आपके समस्त पदार्थों और प्राणियोंके आश्रयस्वरूप रूपमें पूर्ण एकाग्रतासे अपना चित्त लगा पाते हैं और आपके चरणकमलरूपी जहाजका आश्रय लेकर इस संसारसागरको बछड़ेके खुरके गढ़ेके समान अनायास ही पार कर जाते हैं। क्यों न हो, अबतकके संतोंने इसी जहाजसे संसार-सागरको पार जो किया है॥ ३०॥
</details>

<details><summary>वीरराघवः</summary>

एवं निखिलजगदुत्पादकारणत्वेन स्तुत्वाऽथ "कारणन्तु ध्येयम्" इति कारणत्वसमनियतत्वेन श्रुतमुपास्यत्वमपि त्वन्निष्ठमेवेत्यभिप्रायेण स्तुवन्ति, ब्रह्मादयो देवाः श्रीदेवकीगर्भगतं श्रीनिवासम्-त्वयीति । हे अम्बुजाक्ष ! अमलसत्त्वधाम्नि शुद्धसत्त्वमयं धाम स्थानं शरीरं श्रीविग्रहो वा यस्येति यावत् तद्यस्य तस्मिन् विशुद्धसत्त्वमयदिव्यनित्यमङ्गलश्रीविग्रहविशिष्टे त्वयि एके विपश्चितः अवताररूपचरित्रगुणकथाश्रवणकीर्त्तनस्मरणादिपराः पुरुषाः समाधिना आवेशितं चेतो यैस्तथाभूताः चेतसैक इति सन्धिराषेः समाधिना त्वय्याविशितचेतसोपलक्षिताः इति वा महत्कृतेन महता सदाचार्येण कर्णधारस्थानीयेन कृतेन सन्निधापितेन प्रदर्शितेन तव पादपोतेन श्रीपादपद्मरूपप्लवेन भवः संसारः स एवाब्धिः सागरस्तं गोवत्सपदं कुर्वन्ति तदिव सुखेनातितरन्तीत्यर्थः ॥ ३० ॥ 
</details>

<details><summary>श्रीसुदर्शनसूरिः</summary>

त्वयीति महद्भिरुपदेशकृतेन समाधिना त्वय्यावेशितेन चेतसोपलक्षता एके अवताररूपप्रवणाः पुरुषाः त्वत्पादपोतेन भवाब्धिं गोवत्सपदं कुर्वन्ति ॥ ३० ॥ 
</details>

#### श्लोक-३१


<details open><summary>विश्वास-प्रस्तुतिः</summary>

स्वयं समुत्तीर्य सुदुस्तरं द्युमन्  
भवार्णवं भीममदभ्रसौहृदाः।  
भवत्पदाम्भोरुहनावमत्र ते  
निधाय याताः सदनुग्रहो भवान्॥
</details>

<details><summary>मूलम्</summary>

स्वयं समुत्तीर्य सुदुस्तरं द्युमन्  
भवार्णवं भीममदभ्रसौहृदाः।  
भवत्पदाम्भोरुहनावमत्र ते  
निधाय याताः सदनुग्रहो भवान्॥
</details>

<details><summary>अनुवाद (हिन्दी)</summary>

परम प्रकाशस्वरूप परमात्मन्! आपके भक्तजन सारे जगत‍्के निष्कपट प्रेमी, सच्चे हितैषी होते हैं। वे स्वयं तो इस भयंकर और कष्टसे पार करनेयोग्य संसारसागरको पार कर ही जाते हैं, किन्तु औरोंके कल्याणके लिये भी वे यहाँ आपके चरण-कमलोंकी नौका स्थापित कर जाते हैं। वास्तवमें सत्पुरुषोंपर आपकी महान् कृपा है। उनके लिये आप अनुग्रहस्वरूप ही हैं॥ ३१॥
</details>

<details><summary>वीरराघवः</summary>

न केवलं ते स्वयमेव गोवत्सपदं कुर्वन्ति किन्त्वन्येषामपि तथैवास्त्विति तादृशशास्त्रप्रकाशानाद्यविच्छेदसम्प्रदायपरम्परामत्रैव दृढतया विस्तार्य भवत्कृपया श्रीभवद्धाम प्राप्ता इत्यभिप्रायेण स्तुवन्ति—स्वयमित्यादिना । हे द्युमन् ! नित्यविभूतिमन् विभूतिद्वयनायक ! द्युभिदिति पाठे द्युमद्भवार्णवमिति समस्तं पदं स्वर्गादिस्थानोपेतं भवार्णवं भीमं दुस्तरमपि अदभ्रमनल्पं सौहृदं त्वद्भक्तिरूपं येषां तथाभूतास्ते स्वयं समुत्तीर्य त्वत्पादपोतेनेत्यनुषङ्गः श्रीभगवतः पादाम्बुजमेव नौस्तामत्र निधाय इयमेव संसारसागरोत्तारणसाधनभूतेति प्रदर्श्य यातास्त्वत्पदं प्राप्नुवन्ति बिभर्षि रूपाणीत्यादिनोपक्रान्तमनुगृहीतृस्वप्रतिपादनमुपसंहरन्ति एवं भवान् सदनुग्रहः साधूनामनुग्रहशीलः ॥ ३१ ॥ 
</details>

<details><summary>श्रीसुदर्शनसूरिः</summary>

द्युमत्स्वर्गादिस्थानोपेतम् अदभ्रसौहृदाः मैत्र्यादिगुणोपेताः भवत्पदाम्भोरुहनावं निधाय भवार्णवं समुत्तीर्य स्वयं याता इत्यन्वयः । एवं भवान् सदनुग्रहः सदनुग्रहलीलः ॥ ३१ ॥ 
</details>

#### श्लोक-३२


<details open><summary>विश्वास-प्रस्तुतिः</summary>

येऽन्येऽरविन्दाक्ष विमुक्तमानिन-  
स्त्वय्यस्तभावादविशुद्धबुद्धयः।  
आरुह्य कृच्छ्रेण परं पदं ततः  
पतन्त्यधोऽनादृतयुष्मदङ्घ्रयः॥
</details>

<details><summary>मूलम्</summary>

येऽन्येऽरविन्दाक्ष विमुक्तमानिन-  
स्त्वय्यस्तभावादविशुद्धबुद्धयः।  
आरुह्य कृच्छ्रेण परं पदं ततः  
पतन्त्यधोऽनादृतयुष्मदङ्घ्रयः॥
</details>

<details><summary>अनुवाद (हिन्दी)</summary>

कमलनयन! जो लोग आपके चरणकमलोंकी शरण नहीं लेते तथा आपके प्रति भक्तिभावसे रहित होनेके कारण जिनकी बुद्धि भी शुद्ध नहीं है, वे अपनेको झूठ-मूठ मुक्त मानते हैं। वास्तवमें तो वे बद्ध ही हैं। वे यदि बड़ी तपस्या और साधनाका कष्ट उठाकर किसी प्रकार ऊँचे-से-ऊँचे पदपर भी पहुँच जायँ, तो भी वहाँसे नीचे गिर जाते हैं॥ ३२॥
</details>

<details><summary>वीरराघवः</summary>

तन्निहितश्रीभवत्पदाम्बुरुहनावमननुवर्त्तमानानां समाधिनावेशितचेतसैक इत्युक्तविपरीतानां गतिं वदन्तः स्तुवन्ति य इति । हे अरविन्दाक्ष ! येऽन्ये पूर्वश्लोकद्वयप्रस्तुतेभ्योऽन्ये ये जना विमुक्ता वयमिति वृथाभिमानिनः त्वय्यस्तभावाद्भक्तिशून्यत्वाद्धेतोरविशुद्धा बुद्धिर्येषां ते तथाभूताः परं पदं वर्णाश्रमादिरूपं परं पदमुत्कृष्टं स्थानं कृच्छेण प्रयासेनारुह्यापि सुकृत-विशेषाद्विप्रादिरूपं श्रेष्ठं जन्म प्राप्यापीत्यर्थः । अनादृतयुष्मदङ्घ्रयः अनुपासितभगवच्चरणाः सन्तस्तस्ततोऽधः पतन्ति पुनर्नीहीनं जन्म प्राप्नुवन्तीत्यर्थः ॥ ३२ ॥ 
</details>

<details><summary>श्रीसुदर्शनसूरिः</summary>

विमुक्तमानिनः विमुक्ता वयम् इति वृथाऽभिमानिनः परम्पदं वर्णाऽऽश्रमादिरूपं स्थानमारुह्य अनादृतयुष्मदङ्घ्रयः त्वच्चरण आदररहितमनसः वर्णाश्रमधर्मं क्रियमाणा अस्तभावात्त्वयि भक्तिशून्यत्वादविशुद्धबुद्धयः अधः पतन्ति ॥ ३२ ॥ 
</details>

#### श्लोक-३३


<details open><summary>विश्वास-प्रस्तुतिः</summary>

तथा न ते माधव तावकाः क्वचिद्  
भ्रश्यन्ति मार्गात्त्वयि बद्धसौहृदाः।  
त्वयाभिगुप्ता विचरन्ति निर्भया  
विनायकानीकपमूर्धसु प्रभो॥
</details>

<details><summary>मूलम्</summary>

तथा न ते माधव तावकाः क्वचिद्  
भ्रश्यन्ति मार्गात्त्वयि बद्धसौहृदाः।  
त्वयाभिगुप्ता विचरन्ति निर्भया  
विनायकानीकपमूर्धसु प्रभो॥
</details>

<details><summary>अनुवाद (हिन्दी)</summary>

परन्तु भगवन्! जो आपके अपने निज जन हैं, जिन्होंने आपके चरणोंमें अपनी सच्ची प्रीति जोड़ रखी है, वे कभी उन ज्ञानाभिमानियोंकी भाँति अपने साधन-मार्गसे गिरते नहीं। प्रभो! वे बड़े-बड़े विघ्न डालनेवालोंकी सेनाके सरदारोंके सिरपर पैर रखकर निर्भय विचरते हैं, कोई भी विघ्न उनके मार्गमें रुकावट नहीं डाल सकते; क्योंकि उनके रक्षक आप जो हैं॥ ३३॥
</details>

<details><summary>वीरराघवः</summary>

आदृतयुष्मदङ्घ्रीणां तु न कर्हिचिदधःपतनमस्तीति वदन्तः सन्तः स्तुवन्ति— तथा न ते माधव तावक इत्यादिना । माधव ! ते तावकास्त्वद्भक्तास्तु तथा त्वद्भक्तिरहितवत् क्वचित् कदाचिदपि मार्गादुत्तमजन्मनः न भ्रश्यन्ति नाधः पतन्ति तत्र हेतुं वदन्तस्तान् विशिषन्ति त्वय्येव बद्धं सौहृदं भक्त्यात्मकं येषां ते न भ्रश्यन्ति किन्तु त्वयाऽभिगुप्ता अभितो रक्षिताः "तेषां नित्याभियुक्तानां योगक्षेमं वहाम्यहम्" इति तदुक्तेरिति भावः । हे प्रभो ! विनायकानीकपमूर्द्धसु विघ्नसेनापतिशिरस्सु भयरहिता विचरन्ति जीवद्दशायां विघ्नानुपहतत्वद्भक्तियोगास्ततस्त्वां प्राप्नुवन्तीति भावः ॥ ३३ ॥ 
</details>

<details><summary>श्रीसुदर्शनसूरिः</summary>

विनायकानीकपमूर्द्धसु विघ्नसेनापतिशिरस्तु विचरन्ति ॥ ३३ ॥ 
</details>

#### श्लोक-३४


<details open><summary>विश्वास-प्रस्तुतिः</summary>

सत्त्वं विशुद्धं श्रयते भवान् स्थितौ  
शरीरिणां श्रेय उपायनं वपुः।  
वेदक्रियायोगतपःसमाधिभि-  
स्तवार्हणं येन जनः समीहते॥
</details>

<details><summary>मूलम्</summary>

सत्त्वं विशुद्धं श्रयते भवान् स्थितौ  
शरीरिणां श्रेय उपायनं वपुः।  
वेदक्रियायोगतपःसमाधिभि-  
स्तवार्हणं येन जनः समीहते॥
</details>

<details><summary>अनुवाद (हिन्दी)</summary>

आप संसारकी स्थितिके लिये समस्त देहधारियोंको परम कल्याण प्रदान करनेवाला विशुद्ध सत्त्वमय, सच्चिदानन्दमय परम दिव्य मंगल-विग्रह प्रकट करते हैं। उस रूपके प्रकट होनेसे ही आपके भक्त वेद, कर्मकाण्ड, अष्टांगयोग, तपस्या और समाधिके द्वारा आपकी आराधना करते हैं। बिना किसी आश्रयके वे किसकी आराधना करेंगे?॥ ३४॥
</details>

<details><summary>वीरराघवः</summary>

यद्यपि सङ्कल्पमात्र परिकल्पितनिखिल- प्रपञ्चस्त्वं संकल्पमात्रेणैव जगत्त्रातुं प्रभुर्नावतारमपेक्षसे तथाप्युपासकानाम् उपासनालम्बनार्थमवतरसीति स्तुवन्ति — सत्त्वमिति । स्थितौ स्थितिः पालनं तस्यां निमित्तभूतायां स्थित्यर्थं भवान् विशुद्धं रजस्तमोभ्यामननुविद्धं सत्त्वं सत्त्वमयं वपुः शरीरं श्रयते बिभर्ति संश्रयणे मुख्यं प्रयोजनं दर्शयतो वपुर्विशिषन्ति शरीरिणां श्रेय उपायनं श्रेयसे उपेयते "इण् गतौ” गत्यर्था बुद्ध्यर्थाः उपास्यत् इत्युपायनं येन वपुषा आलम्बनभूतेनोपलक्षितस्य तव जना वेदक्रियादिभिरर्हणमाराधनं समीहते कुरुते वेदक्रिया वेदपूर्वभागचोदिता क्रिया यज्ञादिक्रिया योगः उत्तरभागचोदितमुपासनं तपस्तदनुग्राहकमनशनादिरूपं समाधिर्वेदक्रियातपोभ्यासानुगृहीतेन योगेन निर्वृत्यं चित्तैकाग्र्यं यदि भवान् वपुर्न संश्रयते तर्ह्याराध्यरूपापरिज्ञानादाराधकास्त्वामाराधितुमप्रभवः स्युः अतो भवानाराधकानुग्रहार्थं वपुः संश्रयत इति भावः ॥ ३४ ॥ 
</details>

<details><summary>श्रीसुदर्शनसूरिः</summary>

विशुद्धं रजस्तमोभ्यामननुविद्धं श्रेय उपायनं श्रेयसामाश्रयं येन शुद्धसत्वमयं वपुः संश्रयणेन दिव्यविग्रहस्य दुरवबोधत्वमाहुः ॥ ३४ ॥ 
</details>

#### श्लोक-३५


<details open><summary>विश्वास-प्रस्तुतिः</summary>

सत्त्वं न चेद्धातरिदं निजं भवेद्  
विज्ञानमज्ञानभिदापमार्जनम्।  
गुणप्रकाशैरनुमीयते भवान्  
प्रकाशते यस्य च येन वा गुणः॥
</details>

<details><summary>मूलम्</summary>

सत्त्वं न चेद्धातरिदं निजं भवेद्  
विज्ञानमज्ञानभिदापमार्जनम्।  
गुणप्रकाशैरनुमीयते भवान्  
प्रकाशते यस्य च येन वा गुणः॥
</details>

<details><summary>अनुवाद (हिन्दी)</summary>

प्रभो! आप सबके विधाता हैं। यदि आपका यह विशुद्ध सत्त्वमय निज स्वरूप न हो, तो अज्ञान और उसके द्वारा होनेवाले भेदभावको नष्ट करनेवाला अपरोक्षज्ञान ही किसी को न हो। जगत‍्में दीखनेवाले तीनों गुण आपके हैं और आपके द्वारा ही प्रकाशित होते हैं, यह सत्य है। परन्तु इन गुणोंकी प्रकाशक वृत्तियोंसे आपके स्वरूपका केवल अनुमान ही होता है, वास्तविक स्वरूपका साक्षात्कार नहीं होता। (आपके स्वरूपका साक्षात्कार तो आपके इस विशुद्ध सत्त्वमय स्वरूपकी सेवा करनेपर आपकी कृपासे ही होता है)॥ ३५॥
</details>

<details><summary>वीरराघवः</summary>

तदेव स्पष्टीकुर्वन्तः स्तुवन्ति- सत्त्वं न चेदिति । हे धातः विश्वकारणभूत ! इदं विज्ञानं प्रकाशकमज्ञानभिदापमार्जनं ध्यातॄणामज्ञानकृतदेवादिभेदाभिमानापमार्जनं शुद्धसत्त्वमयं धाम तेजोरूपं निजमसाधारणं वपुर्न चेत् न भवानाश्रयते चेत्तर्हि यस्य पुंसः येन कारणेन कालकर्मादिरूपेण यो गुणः सत्वाद्यन्यतमः प्रकाशते उन्मिषति तस्य तैर्गुणप्रकाशैर्गुणोन्मेषैर्भवाननुमीयते कार्यस्य कारणभूतः देवमनुष्यादिविलक्षणः न ज्ञायते किन्तु इतरसजातीयतयाऽनुमीषते यदि भवान् वपुराश्रयते तर्हि तद्वपुरसाधारणानि देवमनुष्यादिष्वसंभावितानि गुणचेष्टितानि दृष्ट्वा तैर्देवादिभिर्विजातीयं मन्यमानो ध्यातृवर्गो ध्यायतीति भावः ॥ ३५ ॥ 
</details>

<details><summary>श्रीसुदर्शनसूरिः</summary>

सत्त्वं न चेदिति विज्ञायतेऽनेनेति विज्ञानं प्रकाशकमित्यर्थः। अनेन स्वरूपतिरोधायकत्रैगुण्यव्यावृत्तिः ध्यातृणामज्ञानकृतदेवादिभेदाभिमानापमार्जनं शुद्धसत्त्वमयं धाम तेजोरूपं ते वपुः जन्तवः एवंभूतं न वदन्ति किन्तु इतरसजातीयमेव मन्वते गुणप्रकाशैः गुणोन्मेषेः गुणकार्यैरनुमीयते कार्यस्य कारणभूत इति ज्ञायते यस्य गुणः गुणप्रपञ्चः प्रकाशते सर्वज्ञोऽसीत्यर्थः ॥ ३५ ॥ 
</details>

#### श्लोक-३६


<details open><summary>विश्वास-प्रस्तुतिः</summary>

न नामरूपे गुणजन्मकर्मभि-  
र्निरूपितव्ये तव तस्य साक्षिणः।  
मनोवचोभ्यामनुमेयवर्त्मनो  
देव क्रियायां प्रतियन्त्यथापि हि॥
</details>

<details><summary>मूलम्</summary>

न नामरूपे गुणजन्मकर्मभि-  
र्निरूपितव्ये तव तस्य साक्षिणः।  
मनोवचोभ्यामनुमेयवर्त्मनो  
देव क्रियायां प्रतियन्त्यथापि हि॥
</details>

<details><summary>अनुवाद (हिन्दी)</summary>

भगवन्! मन और वेद-वाणीके द्वारा केवल आपके स्वरूपका अनुमानमात्र होता है। क्योंकि आप उनके द्वारा दृश्य नहीं; उनके साक्षी हैं। इसलिये आपके गुण, जन्म और कर्म आदिके द्वारा आपके नाम और रूपका निरूपण नहीं किया जा सकता। फिर भी प्रभो! आपके भक्तजन उपासना आदि क्रियायोगोंके द्वारा आपका साक्षात्कार तो करते ही हैं॥ ३६॥
</details>

<details><summary>वीरराघवः</summary>

नन्वहमपि देवादिसजातीयवपुष्मानेवेत्यत्राह — न नामरूप इति । मनोवचोभ्यां वचसा वेदवाक्येन तदनुसारेण मनसा चानुमेयस्वभावस्य सर्वसाक्षिणः तव गुणकर्मजन्मभिः सह नामरूपे न निरूपितव्ये गुणकर्मजन्मनामरूपाणि इतरसजातीयतया न निरूपणीयानि " यत्तदद्देश्यमग्राह्यमस्थूलमनण्वह्रस्वमगोत्रमवर्णमचक्षुरश्रोत्रं, निष्क्रियं निष्कलम् अजायमानः" इत्यादिभिरितरसजातीयानि गुणादीनि प्रतिषिध्य " यः सर्वज्ञः सर्ववित्" परास्य शक्तिर्विविधैव श्रूयते" स्वाभाविकी ज्ञानबलक्रिया च "यस्य चेतत्कर्म स वै वेदितव्यः बहुधा विजायते" इत्यादिभिर्विलक्षणानामेव गुणादीनां श्रवणात् "जन्म कर्म च मे दिव्यमिति यो वेत्ति तत्त्वतः" इति त्वदुक्तेश्चेति भावः । यद्यपि देवादिविलक्षणगुणकर्मादि-युक्तस्तथापि त्वां वेदक्रियायां प्रतियन्ति अग्नीन्द्रादिनामरूपाणि तदन्तरात्मभूतस्य तवैवेति बुद्ध्या त्वद्विशिष्टमपि त्वां वेदावगत-यज्ञादिक्रियायां प्रतियन्ति आराध्यं मन्यन्ते ॥ ३६ ॥ 
</details>

<details><summary>श्रीसुदर्शनसूरिः</summary>

न नामरूप इति मनोवचोभ्यां वेदवाक्येन तदनुसारिमनसा अनुमेयस्वभावस्य सर्वसाक्षिणस्तव गुणजन्मकर्मभिः सह नामरूपे न निरूपितव्ये गुणजन्मकर्मसहितेतरसजातीयतया न निरूपणीयानि "जन्म कर्म च मे दिव्यम्" इति वचनात् अथापि वेदक्रियायां प्रतियन्ति अग्नीन्द्रादिनामरूपाणि त्वदीयानीति बुद्ध्या वेदक्रियायां प्रवदन्तीत्यर्थः ॥ ३६ ॥ 
</details>

#### श्लोक-३७


<details open><summary>विश्वास-प्रस्तुतिः</summary>

शृण्वन् गृणन् संस्मरयंश्च चिन्तयन्  
नामानि रूपाणि च मङ्गलानि ते।  
क्रियासु यस्त्वच्चरणारविन्दयो-  
राविष्टचेता न भवाय कल्पते॥
</details>

<details><summary>मूलम्</summary>

शृण्वन् गृणन् संस्मरयंश्च चिन्तयन्  
नामानि रूपाणि च मङ्गलानि ते।  
क्रियासु यस्त्वच्चरणारविन्दयो-  
राविष्टचेता न भवाय कल्पते॥
</details>

<details><summary>अनुवाद (हिन्दी)</summary>

जो पुरुष आपके मंगलमय नामों और रूपोंका श्रवण, कीर्तन, स्मरण और ध्यान करता है और आपके चरणकमलोंकी सेवामें ही अपना चित्त लगाये रहता है—उसे फिर जन्म-मृत्युरूप संसारके चक्रमें नहीं आना पड़ता॥ ३७॥
</details>

<details><summary>वीरराघवः</summary>

इन्द्रादिनामरूपेभ्यः स्वासाधारणनामरूपाणां ध्येयत्वादिकं वदन्तः स्तुवन्ति—शृण्वन्निति । यः पुमांस्ते तव मङ्गलावहानि नामानि रूपाणि च शृण्वन् वक्तृसन्निधौ सति गृणन् श्रोतृसन्निधौ तदुभयासन्निधौ नामानि स्मरन् रूपाणि चिन्तयंश्च संस्मरयन्निति णिजर्थस्त्वविवक्षितः क्रियासु वैदिकक्रियासु आसनाटनभोजनादिक्रेियास्वपि त्वच्चरणारविन्दयोरासक्तं चित्तं मतिर्यस्य तथाभूतः स पुमान् भवाय श्रेयःसमृध्यै कल्पते नेति पाठे भवाय संसृतये न कल्पते किन्तु मुक्तय इत्यर्थः ॥ ३७ ॥ 
</details>

<details><summary>श्रीसुदर्शनसूरिः</summary>

इन्द्रादिनामरूपेभ्यः स्वाऽसाधारणनामरूपाणां ध्येयत्वादिकमाहुः - शृण्वन्निति ॥ ३७ ॥ 
</details>

#### श्लोक-३८


<details open><summary>विश्वास-प्रस्तुतिः</summary>

दिष्ट्या हरेऽस्या भवतः पदो भुवो  
भारोऽपनीतस्तव जन्मनेशितुः।  
दिष्ट्याङ्कितां त्वत्पदकैः सुशोभनै-  
र्द्रक्ष्याम गां द्यां च तवानुकम्पिताम्॥
</details>

<details><summary>मूलम्</summary>

दिष्ट्या हरेऽस्या भवतः पदो भुवो  
भारोऽपनीतस्तव जन्मनेशितुः।  
दिष्ट्याङ्कितां त्वत्पदकैः सुशोभनै-  
र्द्रक्ष्याम गां द्यां च तवानुकम्पिताम्॥
</details>

<details><summary>अनुवाद (हिन्दी)</summary>

सम्पूर्ण दुःखोंके हरनेवाले भगवन्! आप सर्वेश्वर हैं। यह पृथ्वी तो आपका चरणकमल ही है। आपके अवतारसे इसका भार दूर हो गया। धन्य है! प्रभो! हमारे लिये यह बड़े सौभाग्यकी बात है कि हमलोग आपके सुन्दर-सुन्दर चिह्नोंसे युक्त चरणकमलोंके द्वारा विभूषित पृथ्वीको देखेंगे और स्वर्गलोकको भी आपकी कृपासे कृतार्थ देखेंगे॥ ३८॥
</details>

<details><summary>वीरराघवः</summary>

आत्मनां प्रकृतावतारप्रयुक्तमानन्दमाविष्कुर्वन्तः स्तुवन्ति- दिष्ट्येति । दिष्ट्येत्यानन्दद्योतकमव्ययं हे हरे आश्रितार्तिहारिन् ! तव ईश्वरस्य जन्मना भवतस्तव पदा पादविन्यासेन च पद इति पाठे पदरूपाया अस्या भुवोभारोऽपनीतोऽपनीतप्रायः । इदं दिष्ट्या अस्माकमानन्द इत्यर्थः । एवमुत्तरत्रापि सुशोभनैर्ध्वजवाङ्कुशादिचिह्नैश्चारुभिः पदकैः पादविन्यासैरलङ्कृतां तव त्वया अनुकम्पिताञ्च गां भूमिं द्याञ्च स्वर्गं द्रक्ष्यामः नित्यविभूतिमिव द्रक्ष्याम इत्यर्थः । एतद्दिष्ट्या सङ्कल्पमात्रनिर्वर्त्यजगद्रक्षणक्षमस्य तवावतारप्रयोजनं भक्तजनानुप्रह एवेत्युक्तम् ॥ ३८ ॥ 
</details>

<details><summary>श्रीसुदर्शनसूरिः</summary>

अपनीतः अपनीतप्रायः गां भूमिम् ॥ ३८ ॥ 
</details>

#### श्लोक-३९


<details open><summary>विश्वास-प्रस्तुतिः</summary>

न तेऽभवस्येश भवस्य कारणं  
विना विनोदं बत तर्कयामहे।  
भवो निरोधः स्थितिरप्यविद्यया  
कृता यतस्त्वय्यभयाश्रयात्मनि॥
</details>

<details><summary>मूलम्</summary>

न तेऽभवस्येश भवस्य कारणं  
विना विनोदं बत तर्कयामहे।  
भवो निरोधः स्थितिरप्यविद्यया  
कृता यतस्त्वय्यभयाश्रयात्मनि॥
</details>

<details><summary>अनुवाद (हिन्दी)</summary>

प्रभो! आप अजन्मा हैं। यदि आपके जन्मके कारणके सम्बन्धमें हम कोई तर्क ना करें, तो यही कह सकते हैं कि यह आपका एक लीला-विनोद है। ऐसा कहनेका कारण यह है कि आप तो द्वैतके लेशसे रहित सर्वाधिष्ठानस्वरूप हैं और इस जगत‍्की उत्पत्ति, स्थिति तथा प्रलय अज्ञानके द्वारा आपमें आरोपित हैं॥ ३९॥
</details>

<details><summary>वीरराघवः</summary>

अथावतारनिमित्तमाविष्कुर्वन्तः स्तुवन्ति नेति । हे ईश ! अभवस्य कर्माधीनोत्पत्तिरहितस्य तव भवस्य जन्मनः कारणं निमित्तं विना विनोदं लीलार्थं सङ्कल्पं विना अन्यन्न तर्कयामहे । बतेत्याश्चर्ये अनितरसाधारणत्वाद्विस्मयः यथा सृष्ट्यादि जगद्व्यापारो विनोदमात्रानुकूलसङ्कल्पमूलकस्तद्वज्जन्मादीत्यभिप्रायेणाऽऽहुः - भव इति । हे अभय ! यतो विनोदादेव निमित्तादविद्यया संसारिणां ज्ञानविरोधिन्या प्रकृत्या जगत उत्पत्त्यादय विकारास्तस्याश्रये आधारभूतेऽन्तरात्मनि च त्वयि कृताः तमेव विनोदमभवस्य तव भवकारणं मन्यामह इत्यर्थः । आश्रयात्मनि कृता इत्यनेन उत्पत्त्यादयो विकाराः प्रकृतिगताः न स्वरूपगता इति सूचितम् ॥ ३९ ॥ 
</details>

#### श्लोक-४०


<details open><summary>विश्वास-प्रस्तुतिः</summary>

मत्स्याश्वकच्छपनृसिंहवराहहंस-  
राजन्यविप्रविबुधेषु कृतावतारः।  
त्वं पासि नस्त्रिभुवनं च यथाधुनेश  
भारं भुवो हर यदूत्तम वन्दनं ते॥
</details>

<details><summary>मूलम्</summary>

मत्स्याश्वकच्छपनृसिंहवराहहंस-  
राजन्यविप्रविबुधेषु कृतावतारः।  
त्वं पासि नस्त्रिभुवनं च यथाधुनेश  
भारं भुवो हर यदूत्तम वन्दनं ते॥
</details>

<details><summary>अनुवाद (हिन्दी)</summary>

प्रभो! आपने जैसे अनेकों बार मत्स्य, हयग्रीव, कच्छप, नृसिंह, वराह, हंस, राम, परशुराम और वामन अवतार धारण करके हमलोगोंकी और तीनों लोकोंकी रक्षा की है—वैसे ही आप इस बार भी पृथ्वीका भार हरण कीजिये। यदुनन्दन! हम आपके चरणोंमें वन्दना करते हैं’॥ ४०॥
</details>

<details><summary>वीरराघवः</summary>

यथा मत्स्याद्यवतारपरिग्रहेणास्मान् रक्षितवानेवमधुना भूभारारापहारद्वाराऽस्मान् पाहीत्याहु:- मत्स्येति । मत्स्यादिषु कृतः परिगृहीतोऽवतारो येन तथाभूतस्त्वमस्मान् त्रिलोकीञ्च यथा पासि रक्षितवांस्तथाऽधुनाऽपि भुवो भारं हराऽपनय हे यदूत्तम ! ते तुभ्यं वन्दनं नम इत्यर्थः ॥ ४० ॥ 
</details>

<details><summary>श्रीसुदर्शनसूरिः</summary>

अभवस्य ते भवस्य जन्म न कारणमित्यन्वयः । अविद्यया संसारिणां ज्ञानाविरोधिन्या प्रकृत्या उत्पत्त्यादयो विकाराः प्रकृतिगता न स्वरूपगता इत्यर्थः ॥ ३९ ॥ ४० ॥ 
</details>

#### श्लोक-४१


<details open><summary>विश्वास-प्रस्तुतिः</summary>

दिष्ट्याम्ब ते कुक्षिगतः परः पुमा-  
नंशेन साक्षाद् भगवान् भवाय नः।  
मा भूद् भयं भोजपतेर्मुमूर्षो-  
र्गोप्ता यदूनां भविता तवात्मजः॥
</details>

<details><summary>मूलम्</summary>

दिष्ट्याम्ब ते कुक्षिगतः परः पुमा-  
नंशेन साक्षाद् भगवान् भवाय नः।  
मा भूद् भयं भोजपतेर्मुमूर्षो-  
र्गोप्ता यदूनां भविता तवात्मजः॥
</details>

<details><summary>अनुवाद (हिन्दी)</summary>

[देवकीजीको सम्बोधित करके] ‘माताजी! यह बड़े सौभाग्यकी बात है कि आपकी कोखमें हम सबका कल्याण करनेके लिये स्वयं भगवान् पुरुषोत्तम अपने ज्ञान, बल आदि अंशोंके साथ पधारे हैं। अब आप कंससे तनिक भी मत डरिये। अब तो वह कुछ ही दिनोंका मेहमान है। आपका पुत्र यदुवंशकी रक्षा करेगा’॥ ४१॥
</details>

<details><summary>वीरराघवः</summary>

देवकीं प्रत्याहुः दिष्ट्येति । हे अम्ब ! नोऽस्माकं भवाय समृद्ध्यै अंशेन स्वसङ्कल्पेन हेतुना परमपुरुषो भगवान् साक्षात् तव कुक्षिं प्रविष्टः मुमूर्षोर्भोजपतेः कंसाद्भयं तव माभूत् तव आत्मजो यदूनां गोप्ता भविता भविष्यति ॥ ४१ ॥ 
</details>

#### श्लोक-४२


<details open><summary>मूलम् (वचनम्)</summary>

श्रीशुक उवाच
</details>

<details open><summary>विश्वास-प्रस्तुतिः</summary>

इत्यभिष्टूय पुरुषं यद्रूपमनिदं यथा।  
ब्रह्मेशानौ पुरोधाय देवाः प्रतिययुर्दिवम्॥
</details>

<details><summary>मूलम्</summary>

इत्यभिष्टूय पुरुषं यद्रूपमनिदं यथा।  
ब्रह्मेशानौ पुरोधाय देवाः प्रतिययुर्दिवम्॥
</details>

<details><summary>अनुवाद (हिन्दी)</summary>

श्रीशुकदेवजी कहते हैं—परीक्षित्! ब्रह्मादि देवताओंने इस प्रकार भगवान‍्की स्तुति की। उनका रूप ‘यह है’ इस प्रकार निश्चितरूपसे तो कहा नहीं जा सकता, सब अपनी-अपनी मतिके अनुसार उसका निरूपण करते हैं। इसके बाद ब्रह्मा और शंकरजीको आगे करके देवगण स्वर्गमें चले गये॥ ४२॥
</details>

<details><summary>वीरराघवः</summary>

इतीत्थं यथा यस्य भगवतो रूपम् अविदंस्तथा स्वमत्यनुसारेण तं परमपुरुषमभिष्टूय ब्रह्मरुद्रौ पुरुस्कृत्य देवाः स्वर्गं ययुः ।। ४२ ।।   

इति श्रीमद्भागवते महापुराणे दशमस्कन्धे श्रीमद्वीरराघवाचार्य्यंकृत भागवतचन्द्रचन्द्रिकायां द्वितीयोऽध्यायः ॥ २ ॥ 
</details>

<details><summary>श्रीसुदर्शनसूरिः</summary>

देवकीं प्रत्याहुः दिष्ट्याम्बेति भवाय समृद्ध्यै ।। ४१-४२ ।।  

इति श्रीमद्भागवतव्याख्याने दशमस्कन्धे श्रीसुदर्शनसूरिकृते शुकपक्षीये द्वितीयोऽध्यायः || २ || 
</details>

<details><summary>अनुवाद (समाप्ति)</summary>

इति श्रीमद‍्भागवते महापुराणे पारमहंस्यां संहितायां दशमस्कन्धे पूर्वार्धे गर्भगतविष्णोर्ब्रह्मादिकृतस्तुतिर्नाम द्वितीयोऽध्यायः॥ २॥
</details>
