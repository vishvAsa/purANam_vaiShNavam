<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>पुराणे विश्वासटिप्पन्यः  | १५४</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/purANam_vaiShNavam/matsya-purANam/154/" rel="alternate" type="application/rss+xml" title="पुराणे विश्वासटिप्पन्यः" />
    <link href="/purANam_vaiShNavam/matsya-purANam/154/" rel="feed" type="application/rss+xml" title="पुराणे विश्वासटिप्पन्यः" />

    <meta property="og:url" content="https://vishvAsa.github.io/purANam_vaiShNavam/matsya-purANam/154/">
  <meta property="og:site_name" content="पुराणे विश्वासटिप्पन्यः">
  <meta property="og:title" content="१५४">
  <meta property="og:description" content="तारकपीडितैर्देवैः ब्रह्मस्तुतिकरणम्।
सूत उवाच।
प्रादुरासीत् प्रतीहारः शुभ्रनीलांशुकाम्वरः।
स जानुभ्यां महीं गत्वा पिहितास्यः स्वपाणिना ॥ १५४.१
उवाचानाविलं वाक्यमल्पाक्षरपरिस्फुटम्।
दैत्येन्द्रमर्कवृन्दानां विभ्रन्तं भास्वरं वपुः ॥ १५४.२
कालनेमिः सुरान् बद्धांश्चादायद्वारि तिष्ठति।
सविज्ञापयति स्थेयं क्व वन्दिभिरिति प्रभो! ॥ १५४.३
तन्निशम्याब्रवीद् दैत्यः प्रतीहारस्य भाषितम्।
यथेष्टं स्थीयतामेभिर्गृहं मे भुवनत्रयम् ॥ १५४.४
केवलं पाशबन्धेन विमुक्तैरविलम्बितम्।
एवं कृते ततो देवा दूयमानेन चेतसा ॥ १५४.५
जग्मुर्जगद्गुरुं द्रष्टुं शरणं कमलोद्भवम्।
निवेदितास्ते शक्राद्याः शिरोभिर्धरणिङ्गताः ॥
तुष्टुवुः स्पष्टवर्णार्थैर्वचोभिः कमलासनम् ॥ १५४.६
देवा ऊचुः।
त्वमोङ्कारोऽस्यङ्कुराय प्रसूतो विश्वस्यात्मानन्तभेदस्य पूर्वम्।
सम्भूतस्यानन्तरं सत्वमूर्ते! संहारेच्छास्ते नमो रुद्रमूर्त्ते ! ॥ १५४.७">
  <meta property="og:locale" content="en_us">
  <meta property="og:type" content="article">
    <meta property="article:section" content="matsya-puranam">

  <meta itemprop="name" content="१५४">
  <meta itemprop="description" content="तारकपीडितैर्देवैः ब्रह्मस्तुतिकरणम्।
सूत उवाच।
प्रादुरासीत् प्रतीहारः शुभ्रनीलांशुकाम्वरः।
स जानुभ्यां महीं गत्वा पिहितास्यः स्वपाणिना ॥ १५४.१
उवाचानाविलं वाक्यमल्पाक्षरपरिस्फुटम्।
दैत्येन्द्रमर्कवृन्दानां विभ्रन्तं भास्वरं वपुः ॥ १५४.२
कालनेमिः सुरान् बद्धांश्चादायद्वारि तिष्ठति।
सविज्ञापयति स्थेयं क्व वन्दिभिरिति प्रभो! ॥ १५४.३
तन्निशम्याब्रवीद् दैत्यः प्रतीहारस्य भाषितम्।
यथेष्टं स्थीयतामेभिर्गृहं मे भुवनत्रयम् ॥ १५४.४
केवलं पाशबन्धेन विमुक्तैरविलम्बितम्।
एवं कृते ततो देवा दूयमानेन चेतसा ॥ १५४.५
जग्मुर्जगद्गुरुं द्रष्टुं शरणं कमलोद्भवम्।
निवेदितास्ते शक्राद्याः शिरोभिर्धरणिङ्गताः ॥
तुष्टुवुः स्पष्टवर्णार्थैर्वचोभिः कमलासनम् ॥ १५४.६
देवा ऊचुः।
त्वमोङ्कारोऽस्यङ्कुराय प्रसूतो विश्वस्यात्मानन्तभेदस्य पूर्वम्।
सम्भूतस्यानन्तरं सत्वमूर्ते! संहारेच्छास्ते नमो रुद्रमूर्त्ते ! ॥ १५४.७">
  <meta itemprop="wordCount" content="6446">
  <meta name="twitter:card" content="summary">
  <meta name="twitter:title" content="१५४">
  <meta name="twitter:description" content="तारकपीडितैर्देवैः ब्रह्मस्तुतिकरणम्।
सूत उवाच।
प्रादुरासीत् प्रतीहारः शुभ्रनीलांशुकाम्वरः।
स जानुभ्यां महीं गत्वा पिहितास्यः स्वपाणिना ॥ १५४.१
उवाचानाविलं वाक्यमल्पाक्षरपरिस्फुटम्।
दैत्येन्द्रमर्कवृन्दानां विभ्रन्तं भास्वरं वपुः ॥ १५४.२
कालनेमिः सुरान् बद्धांश्चादायद्वारि तिष्ठति।
सविज्ञापयति स्थेयं क्व वन्दिभिरिति प्रभो! ॥ १५४.३
तन्निशम्याब्रवीद् दैत्यः प्रतीहारस्य भाषितम्।
यथेष्टं स्थीयतामेभिर्गृहं मे भुवनत्रयम् ॥ १५४.४
केवलं पाशबन्धेन विमुक्तैरविलम्बितम्।
एवं कृते ततो देवा दूयमानेन चेतसा ॥ १५४.५
जग्मुर्जगद्गुरुं द्रष्टुं शरणं कमलोद्भवम्।
निवेदितास्ते शक्राद्याः शिरोभिर्धरणिङ्गताः ॥
तुष्टुवुः स्पष्टवर्णार्थैर्वचोभिः कमलासनम् ॥ १५४.६
देवा ऊचुः।
त्वमोङ्कारोऽस्यङ्कुराय प्रसूतो विश्वस्यात्मानन्तभेदस्य पूर्वम्।
सम्भूतस्यानन्तरं सत्वमूर्ते! संहारेच्छास्ते नमो रुद्रमूर्त्ते ! ॥ १५४.७">
<script type="text/javascript">
    
    let baseURL = "https:\/\/vishvAsa.github.io\/purANam_vaiShNavam\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/purANam_vaiShNavam\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/purANam_vaiShNavam\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/purANam_vaiShNavam\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/purANam_vaiShNavam\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvya\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/purANam_vaiShNavam\/matsya-purANam\/154\/".replace(basePath, "/");
  pageVars.pageParams = {};
  pageVars.pageSource = "matsya-purANam\/154.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/purANam_vaiShNavam/webpack_dist/uiLib-bundle.js"></script>







    <link rel="stylesheet" href="/purANam_vaiShNavam/webpack_dist/uiLib.css">
<link rel="stylesheet" href="/purANam_vaiShNavam/css/uiLibPrint.css" media="print" >
<link rel="stylesheet" href="/purANam_vaiShNavam/css/fonts.css" >
<link rel="stylesheet" href="/purANam_vaiShNavam/css/@fortawesome/fontawesome-free/css/solid.min.css">

<link rel="stylesheet" href="/purANam_vaiShNavam/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/purANam_vaiShNavam/matsya-purANam/154/" />
<link rel="alternate" hreflang="sa-Deva" href="https://vishvAsa.github.io/purANam_vaiShNavam/matsya-purANam/154/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/purANam_vaiShNavam/matsya-purANam/154/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/purANam_vaiShNavam/matsya-purANam/154/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/purANam_vaiShNavam/matsya-purANam/154/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/purANam_vaiShNavam/matsya-purANam/154/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/purANam_vaiShNavam/matsya-purANam/154/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/purANam_vaiShNavam/matsya-purANam/154/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/purANam_vaiShNavam/matsya-purANam/154/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/purANam_vaiShNavam/matsya-purANam/154/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/purANam_vaiShNavam/matsya-purANam/154/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/purANam_vaiShNavam/matsya-purANam/154/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/purANam_vaiShNavam/matsya-purANam/154/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/purANam_vaiShNavam/matsya-purANam/154/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/purANam_vaiShNavam/matsya-purANam/154/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/purANam_vaiShNavam/matsya-purANam/154/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/purANam_vaiShNavam/matsya-purANam/154/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/purANam_vaiShNavam/matsya-purANam/154/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/purANam_vaiShNavam/matsya-purANam/154/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/purANam_vaiShNavam/matsya-purANam/154/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/purANam_vaiShNavam/matsya-purANam/154/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/purANam_vaiShNavam/matsya-purANam/154/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/purANam_vaiShNavam/matsya-purANam/154/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/purANam_vaiShNavam/matsya-purANam/154/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/purANam_vaiShNavam/matsya-purANam/154/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/purANam_vaiShNavam/matsya-purANam/154/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/purANam_vaiShNavam/matsya-purANam/154/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/purANam_vaiShNavam/matsya-purANam/154/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/purANam_vaiShNavam/matsya-purANam/154/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/purANam_vaiShNavam/matsya-purANam/154/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/purANam_vaiShNavam/matsya-purANam/154/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/purANam_vaiShNavam/matsya-purANam/154/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/purANam_vaiShNavam/matsya-purANam/154/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/purANam_vaiShNavam/matsya-purANam/154/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/purANam_vaiShNavam/matsya-purANam/154/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/purANam_vaiShNavam/matsya-purANam/154/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/purANam_vaiShNavam/matsya-purANam/154/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/purANam_vaiShNavam/matsya-purANam/154/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/purANam_vaiShNavam/matsya-purANam/154/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/purANam_vaiShNavam/matsya-purANam/154/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/purANam_vaiShNavam/matsya-purANam/154/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/purANam_vaiShNavam/matsya-purANam/154/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/purANam_vaiShNavam/matsya-purANam/154/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/purANam_vaiShNavam/matsya-purANam/154/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/purANam_vaiShNavam/matsya-purANam/154/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">पुराणे विश्वासटिप्पन्यः <br/> १५४</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/purANam_vaiShNavam/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="१५४">१५४</h1>
    
    <a id="editLink" class="btn btn-primary noPrint"  href="https://github.com/vishvAsa/purANam_vaiShNavam/edit/content/matsya-purANam/154.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <p>तारकपीडितैर्देवैः ब्रह्मस्तुतिकरणम्।</p>
<p>सूत उवाच।<br>
प्रादुरासीत् प्रतीहारः शुभ्रनीलांशुकाम्वरः।<br>
स जानुभ्यां महीं गत्वा पिहितास्यः स्वपाणिना ॥ १५४.१</p>
<p>उवाचानाविलं वाक्यमल्पाक्षरपरिस्फुटम्।<br>
दैत्येन्द्रमर्कवृन्दानां विभ्रन्तं भास्वरं वपुः ॥ १५४.२</p>
<p>कालनेमिः सुरान् बद्धांश्चादायद्वारि तिष्ठति।<br>
सविज्ञापयति स्थेयं क्व वन्दिभिरिति प्रभो! ॥ १५४.३</p>
<p>तन्निशम्याब्रवीद् दैत्यः प्रतीहारस्य भाषितम्।<br>
यथेष्टं स्थीयतामेभिर्गृहं मे भुवनत्रयम् ॥ १५४.४</p>
<p>केवलं पाशबन्धेन विमुक्तैरविलम्बितम्।<br>
एवं कृते ततो देवा दूयमानेन चेतसा ॥ १५४.५</p>
<p>जग्मुर्जगद्गुरुं द्रष्टुं शरणं कमलोद्भवम्।<br>
निवेदितास्ते शक्राद्याः शिरोभिर्धरणिङ्गताः ॥<br>
तुष्टुवुः स्पष्टवर्णार्थैर्वचोभिः कमलासनम् ॥ १५४.६</p>
<p>देवा ऊचुः।<br>
त्वमोङ्कारोऽस्यङ्कुराय प्रसूतो विश्वस्यात्मानन्तभेदस्य पूर्वम्।<br>
सम्भूतस्यानन्तरं सत्वमूर्ते! संहारेच्छास्ते नमो रुद्रमूर्त्ते ! ॥ १५४.७</p>
<p>व्यक्तिं नीत्वा त्वं वपुः स्वं महिम्ना तस्मादण्डात् स्वाभिधानादचिन्त्यः ।<br>
द्यावापृथिव्योरूर्ध्वखण्डावराभ्याम् ह्यण्डादस्मात्त्वं विभागङ्करोषि ॥ १५४.८</p>
<p>व्यक्तं मेरौ यज्जनायुस्तवाभूदेवं विद्मस्त्वत्प्रणीतश्चकास्ति।<br>
व्यक्तं देवा जन्मनः शाश्वतस्य द्यौस्ते मूर्द्धा लोचने चन्द्रसूर्यौः ॥ १५४.९</p>
<p>व्यालाः केशाः श्रोत्ररन्ध्रा दिशस्ते पादौ भूमिर्नाभिरन्ध्रे समुद्राः।<br>
मायाकरः कारणस्त्वं प्रसिद्धो वेदैः शान्तो ज्योतिषा त्वं विमुक्तः ॥ १५४.१०</p>
<p>वेदार्थेषु त्वां विवृण्वन्ति बुद्ध्वा हृत्पद्मान्तः सन्निविष्टं पुराणम्।<br>
त्वामात्मानं लब्धयोगा गृणन्ति साङ्क्यैर्यास्ताः सप्त सूक्ष्माः प्रणीताः ॥ १५४.११</p>
<p>तासां हेतुर्याष्टमी चापि गीता तस्यां तस्याङ्गीयसे वै त्वमन्तम्।<br>
दृष्ट्वा मूर्तिं स्थूलसूक्ष्माञ्चकार देवैर्भावाः कारणैः कैश्चिदुक्ताः ॥ १५४.१२</p>
<p>सम्भूतास्ते त्वत्त एवादिसर्गे भूयस्तां तां वासनान्तेऽभ्युपेयुः।<br>
त्वत्सङ्कल्पेनान्तमायाप्तिगूढः कालो मेघो ध्वस्तसङ्ख्याविकल्पः ॥ १५४.१३</p>
<p>भावाभावव्यक्तिसंहारहेतुस्त्वं सोऽनन्तस्तस्य कर्त्तासि चात्मन्।<br>
येऽन्ये सूक्ष्माः सन्ति तेभ्योऽभिगीतः स्थूला भावाश्चावृतारश्च तेषाम् ॥ १५४.१४</p>
<p>तेभ्यः स्थूलैस्तैः पुराणैः प्रतीतो भूतं भव्यं चैवमुद्भूतिभाजाम्।<br>
भावे भावे भावितं त्वा युनक्ति युक्तं युक्तं व्यक्तिभावान्निरस्य।<br>
इत्थं देवो भक्तिभाजां शरण्यस्त्राता गोप्ता नो भवानन्तमूर्तिः ॥ १५४.१५</p>
<p>विरिञ्चिममराः स्तुत्वा ब्रह्माणमविकारिणम्।<br>
तस्थुर्मनोभिरिष्टार्थ सम्प्राप्तिप्रार्थनास्ततः ॥ १५४.१६</p>
<p>एवं स्तुतो विरिञ्चिस्तु प्रसादं परमं गतः।<br>
अमरान्वरदेनाह वामहस्तेन निर्दिशन् ॥ १५४.१७</p>
<p>ब्रह्मोवाच।<br>
नारी याऽभर्तृकाऽकस्मात् तनुस्ते त्यक्तभूषणा।<br>
न राजते तथा शक्र! म्लानवक्त्रशिरोरुहा ॥ १५४.१८</p>
<p>हुताशन! विमुक्तोऽपि न धूमेन विराजसे।<br>
भस्मनेव प्रतिच्छन्नो दग्धदावश्चिरोषितः ॥ १५४.१९</p>
<p>यमामयमयेनैव शरीरे त्वं विराजसे।<br>
दण्डस्यालम्बनेनेव ह्यकृच्छुस्तु पदे पदे ॥ १५४.२०</p>
<p>रजनीचरनाथोऽपि किं भीत इव भाष्यते।<br>
राक्षसेन्द्र क्षताराते त्वमरातिक्षतो यथा ॥ १५४.२१</p>
<p>तनुस्ते वरुणीच्छुष्का परीतस्येव वह्निना।<br>
विमुक्तरुधिरं पाशं फणिभिः प्रविलोकयन् ॥ १५४.२२</p>
<p>वायो! भवान् विचेतस्कस्त्वं स्निग्धैरिव निर्जितः।<br>
किन्त्वं विभेषि धनद! सन्न्यस्तैव कुबेरताम् ॥ १५४.२३</p>
<p>रुद्रास्त्रिशूलिनः सन्तो वदध्वं बहुशूलताम्।<br>
भवन्तः केन तत् क्षिप्तं तेजस्तु भवतामपि ॥ १५४.२४</p>
<p>अकिञ्चित्करतां यातः करस्तेन विभासते।<br>
अलं नीलोत्पलाभेन चक्रेण मधुसूदन! ॥ १५४.२५</p>
<p>किं त्वयानुदरालीन भुवनं प्रविलोकनम्।<br>
क्रियते स्तिमिताक्षेण भवता विश्वतोमुख!॥ १५४.२६</p>
<p>एवमुक्ताः सुरास्तेन ब्रह्मणा ब्रह्ममूर्तिना।<br>
वाचां प्रधानभूतत्वान्मरुतं तमचोदयन् ॥ १५४.२७</p>
<p>अथ विष्णुमुखैर्देवैः श्वसनः प्रतिबोधितः।<br>
चतुर्मुखं तदा प्राह चराचर गुरं विभुम् ॥ १५४.२८</p>
<p>न तु वेत्सि चराचरभूतगतं भवभावमतीव महानुच्छ्रितः प्रभवः।<br>
पुनरर्थि-ववोविस्तृतश्रवणोपमकौतुकभावकृतः ॥ १५४.२९</p>
<p>त्वमनन्त करोषि जगद्भवताम् स चराचरगर्भविभिन्नगुणाम्।<br>
अमरासुरमेतदशेषमपि त्वयि तुल्यमहो न कोऽसि यतः।<br>
पितुरस्ति तथापि मनो विकृतिः सगुणो विगुणो बलवानबलः ॥ १५४.३०</p>
<p>भवतो वरलाभनिवृत्तभयः कुलिसाङ्गसुतो दितिजोऽतिबलः।<br>
सचराचरनिर्मथने किमिति कितवस्तु कृतो विहितो भवता ॥ १५४.३१</p>
<p>किल देव त्वया स्थितये जगताम् महदद्भुतचित्रविचित्रगुणाः।<br>
अपि तुष्टिकृतः श्रुतकामफला विहिता द्विजनायक देवगणाः ॥ १५४.३२</p>
<p>अपि नाकमभूत्किलयज्ञभुजाम् भवतो विनियोगवशात्सततम्।<br>
अपहृत्य विमानगणं स कृतो दितिजेन महामरुभूमिसमः ॥ १५४.३३</p>
<p>कृतवानसि सर्वगुणातिशयं यमशेषमहीधरराजतया।<br>
सममिङ्गितभावविधिः स च गिरिर्गगनेन सदोच्छ्रयतां हि गतः ॥ १५४.३४</p>
<p>अधिवासविहारविधावुचितो दितिजेन पविक्षतश्रृङ्गतटः।<br>
परिलुण्ठितरत्नगुहानिवहो बहुदैत्यसमाश्रयताङ्गमितः ॥ १५४.३५</p>
<p>सुरराज! स तस्य भयेन गतं व्यदधादशरीर इतोऽपि वृथा।<br>
उपयोग्यतया विवृतं सुचिरं विमलद्युतिपूरितदिग्वदनम् ॥ १५४.३६</p>
<p>भवतेव विनिर्मितमादियुगे सुरहेतिसमूहमनुत्थमिदम्।<br>
दितिजस्य शरीरमवाप्य गतं शतधा मतिबेदमिवाल्पमनाः॥ १५४.३७</p>
<p>आसारधूलि द्वस्ताङ्गा द्वारस्थाः स्थ कदर्थिनः।<br>
लब्धप्रवेशाः कृच्छेण वयं तस्यामरद्विषः ॥ १५४.३८</p>
<p>सभायाममरा देव! निकृष्टेप्युपवेशिताः।<br>
वेत्रहस्तैरजल्पन्तस्ततोऽपहसितास्तु तैः ॥ १५४.३९</p>
<p>महार्याः सिद्धसर्वार्था भवन्तः स्वल्पभाषिणः।<br>
चाटुयुक्तमथो कर्म्म ह्यमरा बहुभाषत ॥ १५४.४०</p>
<p>सभयं दैत्यसिंहस्य सशक्रस्य तु संश्थिताः।<br>
वदतेति च दैत्यस्य प्रेष्यैर्विहसिता बहु ॥ १५४.४१</p>
<p>ऋतवो मूर्तिमन्तस्तमुपासन्ते ह्यहर्निशम्।<br>
कृतापराधसन्त्रासं न त्यजन्ति कदाचन ॥ १५४.४२</p>
<p>तन्त्रीत्रयलयोपेतं सिद्धगन्धर्वकिन्नरैः।<br>
सुरागमुपधा नित्यं गीयते तस्य वेश्मसु ॥ १५४.४३</p>
<p>हन्ताकृतोपकरणैर्मित्राणि गुरुलाघवैः।<br>
शरणागतसन्त्यागी त्यक्तसत्यपरिश्रयः ॥ १५४.४४</p>
<p>इति निःशेषमथवा निःशेषं वै न शक्यते।<br>
तस्याविनयमाख्यातुं स्रष्टा तत्र परायणम् ॥ १५४.४५</p>
<p>इत्युक्तः स्वात्मभूर्देवः सुरैर्दैत्यविचेष्टिते।<br>
सुरानुवाच भगवांस्ततः स्मितमुखाम्बुजः ॥ १५४.४६</p>
<p>ब्रह्मोवाच।<br>
अबध्यस्तारको दैत्यः सर्वैरपि सुरासुरैः।<br>
यस्य वध्यः स नाद्यापि जातस्त्रिभुवने पुमान् ॥ १५४.४७</p>
<p>मया स वरदानेन छन्दयित्वा निवारितः।<br>
तपसः साम्प्रतं राजा त्रैलोक्यदहनात्मकात् ॥ १५४.४८</p>
<p>स च वव्रे वधं दैत्यः शिशुतः सप्तवासरात्।<br>
स सप्तदिवसो बालः शङ्कराद्यो भविष्यति ॥ १५४.४९</p>
<p>तारकस्य निहन्ता स भास्करा भो भविष्यति।<br>
साम्प्रतं चाप्यपत्नीकः शङ्करो भगवान् प्रभुः ॥ १५४.५०</p>
<p>यच्चाह मुक्तवान् यस्या ह्युतानकरता सदा।<br>
उत्तानो वरदः पाणिरेष देव्याः सदैव तु ॥ १५४.५१</p>
<p>हिमाचलस्य दुहिता सा तु देवी भविष्यति।<br>
तस्याः सकाशाद्यः शर्वस्त्वरण्यां पावको यथा ॥ १५४.५२</p>
<p>जनयिष्यति तं प्राप्य तारकोऽभिभविष्यति।<br>
मयाप्युपायः सकृतो यथैवं हि भविष्यति ॥ १५४.५३</p>
<p>शेषश्चाप्यस्य विभवो विनश्येत्तदनन्तरम्।<br>
स्तोककालं प्रतीक्षध्वन्निर्विशङ्केन चेतसा ॥ १५४.५४</p>
<p>इत्युक्तास्त्रिदशास्तेन साक्षात् कमलजन्मना।<br>
जग्मुस्तं प्रणिपत्येशं यथायोगं दिवौकसः ॥ १५४.५५</p>
<p>ततो गतेषु देवेषु ब्रह्मा लोकपितामहः।<br>
निशां सस्मार भगवान् स्वतनोः पूर्वसम्भवाम् ॥ १५४.५६</p>
<p>ततो भगवती रात्रिरुपतस्थे पितामहम्।<br>
तां विविक्ते समालोक्य ब्रह्मोवाच विभावरीम् ॥ १५४.५७</p>
<p>ब्रह्मोवाच।<br>
विभावरि! महत्कार्यं विबुधानामुपस्थितम्।<br>
तत्कर्तव्यं त्वया देवि! श्रृणु कार्यस्य निश्चयम् ॥ १५४.५८</p>
<p>तारको नाम दैत्येन्द्रः सुरकेतुरनिर्जितः।<br>
तस्याभावाय भगवान् जनयिष्यति चेश्वरः ॥ १५४.५९</p>
<p>सुतं स भविता तस्य तारकस्यान्तकारकः।<br>
शङ्करस्याभवत् पत्नी सती दक्षसुता तु या ॥ १५४.६०</p>
<p>सा मृता कुपिता देवी कस्मिंश्चित्कारणान्तरे।<br>
भविता हिमशैलस्य दुहिता लोकभावनी ॥ १५४.६१</p>
<p>विरहेण हरस्तस्या मत्वा शून्यं जगत्त्रयम्।<br>
तपस्यन् हिमशैलस्य कन्दरे सिद्धसेविते ॥ १५४.६२</p>
<p>प्रतीक्षमाणस्तज्जन्म कञ्चित्कालं निवत्स्यति।<br>
तयोः सुतप्त तपसोर्भविता यो महाबलः ॥ १५४.६३</p>
<p>स भविष्यति दैत्यस्य तारकस्य विनाशकः।<br>
जातमात्रातु सा देवी स्वल्प सञ्ज्ञा च भामिनी ॥ १५४.६४</p>
<p>विरहोत्कण्ठिता गाढं हरसङ्गमलालसा।<br>
तयोः सुतप्ततपसोः संयोगः स्याच्छुभानने ॥ १५४.६५</p>
<p>ततस्ताभ्यान्तु जनितः स्वल्पो वाक्कलहोऽभवत्।<br>
ततोऽपि संशयो भूयस्तारकं प्रतिदृश्यते ॥ १५४.६६</p>
<p>तयोः संयुक्तयोस्तस्मात् सुरतासक्तिकारणे।<br>
विघ्नस्त्वया विधातव्यो यथा ताभ्यां तथा श्रृणु ॥ १५४.६७</p>
<p>गर्भस्थाने च तन्मातुः स्वेन रूपेण रञ्जय।<br>
ततो विहाय शर्वस्तां विश्रान्तो नर्म पूर्वकम् ॥ १५४.६८</p>
<p>भर्त्सयिष्यति तां देवीं ततः सा कुपिता सती।<br>
प्रयास्यति तपश्चर्तुं तत्तस्मात्तपसा पुनः ॥ १५४.६९</p>
<p>जनयिष्यति यं शर्वादमितद्युतिमण्डितम्।<br>
स भविष्यति हन्ता वै सुरारीणामसंशयम् ॥ १५४.७०</p>
<p>त्वयापि दानवा देवि! हन्तव्या लोकदुर्जयाः।<br>
यावच्च न सती देह सङ्क्रान्तगुणसञ्चया ॥ १५४.७१</p>
<p>तत् सङ्गमेन तावत्त्वं दैत्यान् हन्तुं न शक्ष्यसे।<br>
एवं कृते तपस्तप्त्वा सृष्टिसंहार कारिणी॥ १५४.७२</p>
<p>समाप्तनियमा देवी यदा चोमा भविष्यति।<br>
तदा स्वमेव तद्रूपं शैलजा प्रतिपत्स्यते ॥ १५४.७३</p>
<p>तनुस्तवापि सहजा सैकानंशा भविष्यति।<br>
रूपांशेन तु संयुक्ता त्वमुमायां भविष्यसि ॥ १५४.७४</p>
<p>एकानंशेति लोकस्त्वां वरदे! पूजयिष्यति।<br>
भेदैर्बहुविधाकारैः सर्वगा कामसाधिनी ॥ १५४.७५</p>
<p>ओङ्कारवक्त्रा गायत्री त्वमिति ब्रह्मवादिभिः।<br>
आक्रान्तिरूर्जिताकारा राजभिश्च महाभुजैः ॥ १५४.७६</p>
<p>त्वं भूरिति विशां माता शूद्रैः शैवीति पूजिता।<br>
क्षान्तिर्मुनीनामक्षोभ्या दया नियमिनामिति ॥ १५४.७७</p>
<p>त्वं महोपायसन्दोहा नीतिर्नयविसर्पिणाम्।<br>
परिच्छित्तिस्त्वमर्थानां त्वं मही प्राणिहृच्छया ॥ १५४.७८</p>
<p>त्वं मुक्तिः सर्वभूतानां त्वं गतिः सर्वदेहिनाम्।<br>
त्वञ्चकीर्तिमतां कीर्तिस्त्वं मूर्तिः सर्वदेहिनाम् ॥ १५४.७९</p>
<p>रतिस्त्वं रक्तचित्तानां प्रीतिस्त्वं हृष्टदर्शिनाम्।<br>
त्वं कान्तिः कृतभूषाणां त्वं शान्तिर्दुःखकर्म्मणाम् ॥ १५४.८०</p>
<p>त्वं भ्रान्तिः सर्वबोधानां त्वं गतिः क्रतुयाजिनाम्।<br>
जलधीनां महावेला त्वञ्च लीला विलासिनाम् ॥ १५४.८१</p>
<p>सम्भूतिस्त्वं पदार्थानां स्थितिस्त्वं लोकपालिनी।<br>
त्वं कालरात्रिर्निः शेष भुवनावलिनाशिनी ॥ १५४.८२</p>
<p>प्रियकण्ठग्रहानन्द दायिनी त्वं विभावरी।<br>
इत्यनेकविधैर्देवि! रूपैर्लोके त्वमर्चिता ॥ १५४.८३</p>
<p>ये त्त्वां स्तोष्यन्ति वरदे! पूजयिष्यन्ति वापि ये।<br>
ते सर्वकामानाप्स्यन्ति नियता नात्र संशयः ॥ १५४.८४</p>
<p>इत्युक्ता तु निशा देवी तथेत्युक्त्वा कृताञ्जलिः।<br>
जगाम त्वरिता तूर्णं गृहं हिमगिरेः परम् ॥ १५४.८५</p>
<p>तत्रासीनां महाहर्म्ये रत्नभित्ति समाश्रयाम्।<br>
ददर्श मेनामापाण्डुच्छ्रविवक्त्र सरोरुहाम् ॥ १५४.८६</p>
<p>किञ्चिच्छ्याममुखोदग्र स्तनभारावनामिताम्।<br>
महौषधि गणाबद्ध मन्त्रराज निषेविताम् ॥ १५४.८७</p>
<p>उद्वहत्कनकोन्नद्ध जीवरक्षामहोरगाम्।<br>
मणिदीपगणज्योतिर्महालोक प्रकाशिते ॥ १५४.८८</p>
<p>प्रकीर्ण बहुसिद्धार्थे मनोजपरिवारके।<br>
शुचिन्यं शुकसच्छन्न भूशय्यास्तरणोज्वले ॥ १५४.८९</p>
<p>धूपामोदमनोरम्ये सज्जसर्वोपयोगिके।<br>
ततः क्रमेण दिवसे गते दूरं विभावरी ॥ १५४.९०</p>
<p>व्यजृम्भत सुखोदर्के ततो मेनामहागृहे।<br>
प्रसुप्तप्रायपुरुषे निद्रा भूतोपचारिके ॥ १५४.९१</p>
<p>स्फुटालोके शशभृति भ्रान्ति रात्रि विहङ्गमे।<br>
रजनीचरभूतानां सङ्घैरावृतचत्वरे ॥ १५४.९२</p>
<p>गाढकण्ठग्रहालग्न सुभगेष्टजने ततः।<br>
किञ्चिदाकुलतां प्राप्तो मेना नेत्राम्बुजद्वये ॥ १५४.९३</p>
<p>आविवेश मुखो रात्रिः सुचिरस्फुटसङ्गमा।<br>
जन्मदाया जगन्मातुः क्रमेण जठरान्तरे ॥ १५४.९४</p>
<p>आविवेशान्तरं जन्म मन्यमाना क्षपा तु वै।<br>
अरञ्जयच्छविन्देव्या गुहारण्ये विभावरी ॥ १५४.९५</p>
<p>ततो जगत्पतिप्राण हेतुर्हिमगिरि प्रिया।<br>
ब्राह्मो मुहूर्ते सुभगे व्यसूयत गुहारणिम् ॥ १५४.९६</p>
<p>तस्यान्तु जायमानायां जन्तवः स्थाणुजङ्गमाः।<br>
अभवन् सुखिनः सर्वे सर्वे लोकनिवासिनः ॥ १५४.९७</p>
<p>नारकाणामपि तदा सुखं स्वर्गसमं महत्।<br>
अभवत् क्रूरसत्वानां चेतः शान्तं च देहिनाम् ॥ १५४.९८</p>
<p>ज्योतिषामपि तेजस्त्वमभवत् सुरतोन्नता।<br>
वनाश्रिताश्चौषधयः स्वादुवन्ति फलानि च ॥ १५४.९९</p>
<p>गन्धवन्ति च माल्यानि विमलञ्च नभोऽभवत्।<br>
मारुतश्चसुखस्पर्शो दिशाश्च सुमनोहराः ॥ १५४.१००</p>
<p>तेन चोद्भूतफलित परिपाक गुणोज्वलाः।<br>
अभवत् पृथिवी देवी शालिमाला कुलापि च ॥ १५४.१०१</p>
<p>तपांसि दीर्घचीर्णानि मुनीनां भावितात्मनाम्।<br>
तस्मिन् गतानि साफल्यं काले निर्मलचेतसाम् ॥ १५४.१०२</p>
<p>विस्मृतानि च शस्त्राणि प्रादुर्भावं प्रपेदिरे।<br>
प्रभावस्तीर्थमुख्यानां तदा पुण्यतमोऽभवत् ॥ १५४.१०३</p>
<p>अन्तरिक्षे सुराश्चासन् विमानेषु सहस्रशः।<br>
समहेन्द्रहरिब्रह्मवायुवह्निपुरोगमाः ॥ १५४.१०४</p>
<p>पुष्पवृष्टिं प्रमुमुचुस्तस्मिंस्तु हिमभूधरे।<br>
जगुर्गन्धर्वमुख्याश्च ननृतु श्चाप्सरो गणाः ॥ १५४.१०५</p>
<p>मेरु प्रभृतयश्चापि मूर्तिमन्तो महाबलाः।<br>
तस्मिन् महोत्सवे प्राप्तो दिव्य प्रभृत पाणयः ॥ १५४.१०६</p>
<p>सरितः सागराश्चैव समाजग्मुश्च सर्वशः।<br>
हिमशैलोऽभवल्लोके तथा सर्वैश्चराचरैः ॥ १५४.१०७</p>
<p>सेव्यश्चाप्यभिगम्यश्च सश्रेयां श्चाचलोत्तमः।<br>
अनुभूयोत्सवं देवा जग्मुः स्वानालयान् मुदा ॥ १५४.१०८</p>
<p>देवगन्धर्वनागेन्द्र सैलशीलावनी गुणैः।<br>
हिमशैलसुता देवी स्वयं पूर्विकया ततः ॥ १५४.१०९</p>
<p>क्रमेण वृद्धिमानीता लक्ष्मीं वानलसैर्बुधैः।<br>
क्रमेण रूपसौभाग्य प्रबोधैर्भुवनत्रयम् ॥ १५४.११०</p>
<p>अजयद् भूषयच्चाति निःसाधारैर्नगात्मजा।<br>
एतस्मिन्नन्तरे शक्रो नारदं देवसम्मतम् ॥ १५४.१११</p>
<p>देवर्षिमथ सस्मार कार्य्यसाधनसत्वरम्।<br>
स्मृति शक्रस्य विज्ञाय जातान्तु भगवांस्तदा ॥ १५४.११२</p>
<p>आजगाम मुदा युक्तो महेन्द्रस्य निवेशनम्।<br>
तं सुदृष्ट्वा सहस्राक्षः समुत्थाय महासनात् ॥ १५४.११३</p>
<p>यतार्हेण तु पाद्येन पूजयामास वासवः।<br>
शक्रप्रणीतात्तां पूजां प्रतिगृह्य यथाविधि ॥ १५४.११४</p>
<p>नारदः कुशलं देवमपृच्छत् पाकशासनम्।<br>
पृष्टे च कुशले सक्तः प्रोवाच वचनं प्रभुः ॥ १५४.११५</p>
<p>इन्द्र उवाच।<br>
कुशलस्याङ्कुरे तावत् सम्भूते भुवनत्रये।<br>
तत्फलोद्भवसम्पत्तौ त्वं भवा तन्द्रितो मुने!॥ १५४.११६</p>
<p>वेत्सि चैतत् समस्तं त्वं तथापि परिचोदकः।<br>
निर्वृत्तिं परमां याति निवेद्यार्थं सुहृज्जने ॥ १५४.११७</p>
<p>तद्यथा शैलजा देवी योगं यायात् पिनाकिना।<br>
शीघ्रं तदुद्यमः सर्वैरस्मत्पक्षैर्विधीयताम् ॥ १५४.११८</p>
<p>अवगम्यार्थमखिलन्तत आमन्त्र्य नारदः।<br>
शक्रं जगाम भगवान् हिमशैल निवेशनम् ॥ १५४.११९</p>
<p>तत्र द्वारे स विप्रेन्द्रश्चित्रवेत्रलताकुले।<br>
वन्दितो हिमशैलेन निर्गतेन पुरो मुनिः ॥ १५४.१२०</p>
<p>सह प्रविश्य भवनं भुवो भूषणताङ्गतम्।<br>
निवेदिते स्वयं हैमे हिमशैलेन विस्तृते ॥ १५४.१२१</p>
<p>महासने मुनिवरो निषसादानुलद्युतिः।<br>
यथार्हं चार्घ्यपाद्यञ्च शैलस्तस्मै न्यवेदयत् ॥ १५४.१२२</p>
<p>मुनिस्तु प्रतिजग्राह तमर्घ्यं विधिवत्तदा।<br>
गृहीतार्घ्यं मुनिवरमपृच्छच्छ्लक्ष्णया गिरा ॥ १५४.१२३</p>
<p>कुशलं तपसः शैलः शनैः स्फुल्लाननाम्बुजः।<br>
मुनिरप्यद्रिराजानमपृच्छत् कुशलं तदा ॥ १५४.१२४</p>
<p>नारद उवाच।<br>
अहोऽवतारिताः सर्वे सन्निवेशे महागिरे!।<br>
पृथुत्वं मनसा तुल्यं कन्दराणां तथाचल!॥ १५४.१२५</p>
<p>गुरुत्वन्ते गुणौघानां स्थावरादतिरिच्यते।<br>
प्रसन्नता च तोयस्य मनसोऽप्यधिकाचले ॥ १५४.१२६</p>
<p>न लक्षयामः शैलेन्द्र! शिष्यते कन्दरोदरात्।<br>
न च लक्ष्मीस्तथा स्वर्गे कुत्राधिक तयास्थिता ॥ १२४.१२७</p>
<p>नानातपोभिर्मुनिभिः ज्वलनार्कसमप्रभैः।<br>
पावनैः पावितो नित्यं त्वत्कन्दरसमाश्रितैः ॥ १५४.१२८</p>
<p>अवमत्य विमानानि स्वर्गवासविरागिणः।<br>
पितुर्गृह इवासन्ना देवगन्धर्वकिन्नराः ॥ १५४.१२९</p>
<p>अहो! धन्योऽसि शैलेन्द्र! यस्य ते कन्दरं हरः।<br>
अध्यास्ते लोकनाथोऽपि समाधानपरायणः ॥ १५४.१३०</p>
<p>इत्युक्तवति देवर्षे नारदे सादरङ्गिरा।<br>
हिमशैलस्य महिषी मेना मुनिदिदृक्षया ॥ १५४.१३१</p>
<p>अनुयाता दुहित्रा तु स्वल्पालि परिचारिका।<br>
लज्जा प्रणयनम्राङ्गी प्रविवेश निवेशनम् ॥ १५४.१३२</p>
<p>तत्र स्थितो मुनिवरः शैलेन सहितो वशी।<br>
दृष्टा तु तेजसो राशिं मुनिं सैलप्रिया तदा ॥ १५४.१३३</p>
<p>ववन्दे गूढवदना पाणिपद्म कृताञ्जलिः।<br>
तां विलोक्य महाभागो महर्षिरमितद्युतिः ॥ १५४.१३४</p>
<p>आशीर्भिरमृतोद्गार रूपाभिस्तां व्यवर्धय।<br>
ततो विस्मितचित्ता तु हिमवद्गिरिपुत्रिका ॥ १५४.१३५</p>
<p>उदैक्षन्नारदं देवी मुनिमद्भुत रूपिणम्।<br>
एहि वत्सेति चाप्युक्ता ऋषिणा स्निग्धया गिरा ॥ १५४.१३६</p>
<p>कण्ठे गृहीत्वा पितरमुत्सङ्गे समुपाविशत्।<br>
उवाच माता तां देवीमभिवन्दय पुत्रिके! ॥ १५४.१३७</p>
<p>भगवन्तं ततो धन्यं पतिमाप्स्यसि सम्मतम्।<br>
इत्युक्त्वातु ततो मात्रा वस्त्रान्तपिहितानना ॥ १५४.१३८</p>
<p>किञ्चित् कम्पितमूर्द्धा तु वाक्यं नोवाच किञ्चन।<br>
ततः पुनरुवाचेदं वाक्यं माता सुतान्तदा ॥ १५४.१३९</p>
<p>वत्से! वन्दय देवर्षिं ततो दास्यामि ते शुभम्।<br>
रत्नक्रीडनकं रम्यं स्थापितं यच्चिरं मया ॥ १५४.१४०</p>
<p>इत्युक्त्वा तु ततो वेगादुद्धृत्य चरणौ तदा।<br>
ववन्दे मूर्ध्नि सन्धाय करपङ्कज कुड्मलम् ॥ १५४.१४१</p>
<p>कृते तु वन्दने तस्या माता सखिमुखेन तु।<br>
चोदयामास शनकैस्तस्याः सौभाग्य शंसिनाम् ॥ १५४.१४१</p>
<p>शरीर लक्षणानान्तु विज्ञानाय तु कौतुकात्।<br>
स्त्री स्वभावाद्यद्दुहितुश्चिन्तां हृदि समुद्वहन् ॥ १५४.१४२</p>
<p>ज्ञात्वा तदिङ्गितं शैलो महिष्या हृदयेन तु।<br>
अनुद्गीर्णोक्षतिर्मेने रम्यमेतदुपस्थितम् ॥ १५४.१४३<br>
चोदितः शैलमहिषी सङ्ख्या मुनिवरस्तदा।<br>
स्मिताननो महाभागो वाक्यं प्रोवाच नारदः ॥ १५४.१४४</p>
<p>न जातोऽस्याः पतिर्भद्रे! लक्षणैश्च विवर्जिता।<br>
उत्तानहस्ता सततं चरणैर्व्यभिचारिभिः ॥ १५४.१४५</p>
<p>स्वच्छायया भविष्येयं किमन्यद् बहु भाष्यते।<br>
श्रुत्वैतत्सम्भ्रमाविष्टो ध्वस्तधैर्यो महाबलः ॥ १५४.१४६</p>
<p>नारदं प्रत्युवाचाथ साश्रुकण्ठो महागिरिः।<br>
संसारस्यातिदोषस्य दुर्विज्ञेया गतिर्यतः ॥ १५४.१४७</p>
<p>सृष्ट्यां चावश्यभाविन्यां केनाप्यतिशयात्मना।<br>
कर्त्रा प्रणीता मर्य्यादा स्थिता संसारिणामियम् ॥ १५४.१४८</p>
<p>यो जायते हियद्वीजो जनितुः सह्यसार्थकः।<br>
जनिता चापि जातस्य न कश्चिदिति यत्स्फुटम्॥ १५४.१४९</p>
<p>स्वकर्मणैव जायन्ते विविधा भूतजातयः।<br>
अण्डजो ह्यण्डजाज्जातः पुनर्जायेन मानवः॥ १५४.१५०</p>
<p>मानुषाच्च सरीसृप्यां मनुष्यत्वेन जायते।<br>
तत्रापि जातौ श्रेष्ठायां धर्म्मस्योत्कर्षणेन तु ॥ १५४.१५१</p>
<p>क्रमेणाश्रमसम्प्राप्तिः बह्मचारिव्रतादनु।<br>
तस्य कर्तुर्नियोगेन संसारो येन वर्द्धितः ॥ १५४.१५२<br>
अपुत्रजन्मिनः शेषाः प्राणिनः समवस्थिताः।<br>
मनुजास्तत्र जायन्ते यतो न गृहधर्मिणः ॥ १५४.१५३</p>
<p>संसारस्य कुतो वृद्धिः सर्वेस्युर्य्यदतिग्रहाः।<br>
अतः कर्त्रा तु शास्त्रेषु सुतलाभः प्रशंसितः ॥ १५४.१५४</p>
<p>प्राणिनां मोहनार्थाय नरकत्राणसंश्रयात्।<br>
स्त्रिया विरहिता सृष्टिर्जन्तूनां नोपपद्यते ॥ १५४.१५५</p>
<p>स्त्रीजातिस्तु प्रकृत्यैव कृपणा दैन्यभाषिणी।<br>
शास्त्रालोचन सामर्थ्यामुज्झितं तासु वेधसा ॥ १५४.१५६</p>
<p>शास्त्रेषूक्तमसन्दिग्धं बहुवारं महाफलम्।<br>
दशपुत्रसमा कन्या या नस्याच्छील वर्जिता ॥ १५४.१५७</p>
<p>वाक्यमेतत् फलभ्रष्टं पुंसि ग्लानिकरम्परम्।<br>
कन्या हि कृपणाऽशोच्या पितुर्दुःख विवर्द्धिनी ॥ १५४.१५८</p>
<p>यापि स्यात् पूर्णसर्वाढ्या पतिपुत्रधनादिभिः।<br>
किम्पुनर्दुर्भगा हीना पतिपुत्र धनादिभिः ॥ १५४.१५९</p>
<p>त्वं चोक्तवान् सुतायामे शरीरे दोषसङ्ग्रहम्।<br>
अहो! मुह्यामि शुष्यामि ग्लामि सीदामि नारद! ॥ १५४.१६०</p>
<p>अयुक्तमथ वक्तव्यमप्राप्यमपि साम्प्रतम्।<br>
अनुग्रहेण मे च्छिन्धि दुःखं कन्याश्रयं मुने! ॥ १५४.१६१</p>
<p>परिच्छिन्नेऽप्यसन्दिग्धे मनः परिभवाश्रयम्।<br>
तृष्णा मुष्णाति निष्णाता फल लोभाश्रया शुभा ॥ १५४.१६२</p>
<p>स्त्रीणां हि परमं जन्म कुलानामुभयात्मनाम्।<br>
इहामुत्रसुखायोक्तं सत्पति प्राप्तिसञ्ज्ञितम् ॥ १५४.१६३</p>
<p>दुर्लभः सत्पतिःस्त्रीणां विगुणोऽपि पतिः किल।<br>
न प्राप्यते विना पुण्यैः पतिर्नार्या कदाचन ॥ १५४.१६४</p>
<p>यतो निःसाधनो धर्म्मः परिमाणोज्झिता रतिः।<br>
धनं जीवितपर्याप्तं पतौ नार्याः प्रतिष्ठितम् ॥ १५४.१६५</p>
<p>निर्धनो दुर्भगो मूर्खः सर्वलक्षणवर्जितः।<br>
दैवतं परमं नार्याः पतिरुक्तः सदैव हि ॥ १५४.१६६</p>
<p>त्वया चोक्तं हि देवर्षे! न जातोऽस्याः पतिः किल।<br>
एतद्दौर्भाग्यमतुलमसङ्ख्यं गुरु दुःसहम् ॥ १५४.१६७</p>
<p>चराचरे भूतसर्गे यदद्यापि च नो मुने।<br>
न स जात इति ब्रूषे तेन मे व्याकुलं मनः ॥ १५४.१६८</p>
<p>मनुष्यदेवजातीनां शुभाशुभनिवेदकम्।<br>
लक्षणं हस्तपादादौ विहितैर्लक्षणैः किल ॥ १५४.१६९</p>
<p>सेयमुत्तानहस्तेति त्वयोक्ता मुनिपुङ्गव!।<br>
उत्तानहस्तता प्रोक्ता यावतामेव नित्यदा ॥ १५४.१७०</p>
<p>शुभोदयानां धन्यानां न कदाचित् प्रयच्छताम्।<br>
स्वच्छायया स्याश्चरणौ त्वयोक्तौ व्यभिचारिणौ ॥ १५४.१७१</p>
<p>तत्रापि श्रेयतां ह्याशा मुने! तु प्रतिभाति नः।<br>
शरीरलक्षणाश्चान्ये पृथक्फलनिवेदिनः ॥ १५४.१७२</p>
<p>सौभाग्यधनपुत्रायुः पतिलाभानु शंसनम्।<br>
तैश्च सर्वैर्विहीनेयं त्वमात्थ मुनिपुङ्गव॥ १५४.१७३</p>
<p>त्वं मे सर्वं विजानासि सत्यवागसि चाप्यतः।<br>
मुह्यामि मुनिशार्दूल! हृदयं दीर्यतीव मे ॥ १५४.१७४</p>
<p>इत्युक्त्वा विरतः शैलो महादुःख विचारणात्।<br>
श्रुत्वैतदखिलं तस्माच्छैलराज मुकाम्बुजात् ॥ १५४.१७५</p>
<p>स्मितपूर्वमुवाचेदं नारदो देवचोदितः।<br>
हर्षस्थानेऽपि महति त्वया दुःखं निरूप्यते ॥ १५४.१७६</p>
<p>अपरिच्छिन्नवाक्यार्थे मोहं यासि महागिरे!।<br>
इमां श्रृणु गिरं मत्तो रहस्यापरिनिष्ठताम् ॥ १५४.१७७</p>
<p>समाहितो महाशैल! मयोक्तस्य विचारणे।<br>
न जातोऽस्याः पतिर्देव्या यन्मयोक्तं महाबल! ॥ १५४.१७८</p>
<p>न स जातो महादेव भूतभव्य भवोद्भवः।<br>
शरण्यः शाश्वत शास्ता शङ्करः परमेश्वरः ॥ १५४.१७९</p>
<p>ब्रह्मविष्णिवन्द्रमुनयो जन्ममृत्युजरार्दिताः।<br>
तस्यैते परमेशस्य सर्वे क्रीडनका गिरे! ॥ १५४.१८०</p>
<p>आस्ते ब्रह्मा तदिच्छातः सम्भूतो भुवनप्रभुः।<br>
विष्णुर्युगे युगे जातो नानाजातिर्महातनुः ॥ १५४.१८१</p>
<p>मन्यसे मायया जातं विष्णुञ्चापि युगे युगे।<br>
आत्मनो न विनाशोऽस्ति स्थावरान्तेऽपि भूधर!॥ १५४.१८२</p>
<p>संसारे जायमानस्य म्रियमाणस्य देहिनः।<br>
नश्यते देह एवात्र नात्मनो नाश उच्यते॥ १५४.१८३</p>
<p>ब्रह्मादिस्थावरान्तोऽयं संसारो यः प्रकीर्त्तितः।<br>
स जन्ममृत्युदुःखार्त्तो ह्यवशः परिवर्त्तते ॥ १५४.१८४</p>
<p>महादेवोऽचलः स्थाणर्न जातो जनकोऽजरः।<br>
भविष्यति पतिः सोऽस्या जगन्नाथो निरामयः ॥ १५४.१८५</p>
<p>यदुक्तञ्च मया देवी लक्षणैर्वर्जिता तव।<br>
श्रृणु तस्यापि वाक्यस्य सम्यक्त्वेन विचारणम् ॥ १५४.१८६</p>
<p>लक्षणं दैविको ह्यङ्कः शरीरावयवाश्रयः।<br>
सर्वायुर्द्धनसौभाग्य परिमाण प्रकाशकः ॥ १५४.१८७</p>
<p>अनन्तस्याप्रमेयस्य सौभाग्यस्यास्य भूधर!।<br>
नैवाङ्को लक्षणाकारः शरीरे संविधीयते ॥ १५४.१८८</p>
<p>अतोऽस्या लक्षणं गात्रे शैल! नास्ति महामते!।<br>
यताहमुक्तवानस्याह्युत्तानकरतां सदा ॥ १५४.१८९</p>
<p>उत्तानो वरदः पाणिरेष देव्याः सदैव तु।<br>
सुरासुरमुनिव्रात वरदेयं भविष्यति ॥ १५४.१९०</p>
<p>यथा प्रोक्तं तदा पादौ स्वच्छाया व्यभिचारिणौ।<br>
अस्याः श्रृणु ममात्रापि वाग्युक्तिं शैलसत्तम!॥ १५४.१९१</p>
<p>चरणौ पद्मसङ्काशावस्याः स्वच्छनखोज्वलौ।<br>
सुरासुराणां नमतां किरीट मणिकान्तिभिः ॥१५४.१९२</p>
<p>विचित्रवर्णैर्भासन्तौ स्वच्छाया प्रतिबिम्बितौ।<br>
भार्या जगद्गुरोर्ह्येषा वृषाङ्कस्य महीधर! ॥ १५४.१९३</p>
<p>जननी लोकधर्म्मस्य सम्भूता भूतभावनी।<br>
शिवेयं पावनायैव त्वत्क्षेत्रे पावकद्युतिः ॥ १५४.१९४</p>
<p>तद्यथा शीग्रमेवैषा योगं यायात् पिनाकिना।<br>
तथा विधेयं विधिवत्त्वया शैलेन्द्रसत्तम! ॥ १५४.१९५</p>
<p>अत्यन्तं हि महत्कार्यं देवानां हिमभूधर!।<br>
सूत उवाच।<br>
एवं श्रुत्वा तु शैलेन्द्रो नारदात् सर्वमेव हि ॥ १५४.१९६</p>
<p>आत्मानं स पुनर्जातं मेने मेनापतिस्तदा।<br>
नमस्कृत्य वृषाङ्काय तदा देवाय धीमते ॥ १५४.१९७</p>
<p>उवाच सोऽपि संहृष्टो नारदन्तु हिमाचलः।<br>
दुस्तरान्नरकात् घोरादुद्धृतोऽस्मि त्वया मुने! ॥ १५४.१९८</p>
<p>पातालादहमुद्धृत्य सप्तलोकाधिपः कृतः।<br>
हिमाचलोऽस्मि विक्यातस्त्वया मुनिवराधुना ॥ १५४.१९९</p>
<p>हिमाचले चलगुणां प्रापितोऽस्मि समुन्नतिम्।<br>
आनन्ददिवसाहारि हृदयं मेऽधुना मुने! ॥ १५४.२००</p>
<p>नाव्यवस्यति कृत्यानां प्रविभाग विचारणम्।<br>
यदि वाचामधीशः स्यान्त्वद्गुणानां विचारणे ॥ १५४.२०१</p>
<p>भवद्विधानां नियतममोघं दर्शनं मुने!।<br>
तवास्मान्प्रति चापल्यं व्यक्तं मम महामुने!॥ १५४.२०२</p>
<p>भवद्भिरेव कृत्योऽहं निवासायात्मरूपिणम्।<br>
मुनीनां देवतानाञ्च स्वयं कर्तापि कल्मषम् ॥ १५४.२०३</p>
<p>तथापि वस्तुन्येकस्मिन्नाज्ञा मे सम्प्रदीयताम्।<br>
इत्युक्तवति शैलेन्द्रे स तदा हर्षनिर्भरे ॥ १५४.२०४</p>
<p>तथाच नारदो वाक्यं कृतं सर्वमिति प्रभो!।<br>
सुरकार्ये य एवार्थस्तवापि सुमहत्तरः ॥ १५४.२०५</p>
<p>इत्युक्त्वा नारदः शीघ्रं जगाम त्रिदिवं प्रति।<br>
स गत्वा शक्रभवनममरं सन्ददर्श ह ॥ १५४.२०६</p>
<p>ततोऽभिरूपे स मुनिरुपविष्टो महासने।<br>
पृष्टः शक्रेण प्रोवाच हिमजा संश्रयां कथाम् ॥ १५४.२०७</p>
<p>नारद उवाच।<br>
समूह्य यत्तु कर्तव्यं तन्मया कृतमेव हि।<br>
किन्तु पञ्चशरस्यैव समयोऽयमुपस्थितः ॥ १५४.२०८</p>
<p>इत्युक्तो देवराजस्तु मुनिना कार्यदर्शिना।<br>
चूताङ्कुरास्त्रं सस्मार भगवान् पाकशासनः ॥ १५४.२०९</p>
<p>संस्मृतस्तु तदा क्षिप्रं सहस्राक्षेप धीमता।<br>
उपतस्थे रतियुतः सविलासो झषध्वजः ॥ १५४.२१०</p>
<p>प्रादुर्भूतन्तु तं दृष्ट्वा शक्रः प्रोवाच सादरम्।<br>
उपदेशेन बहुना किन्त्वां प्रतिवदे प्रियम् ॥ १५४.२११</p>
<p>मनोभवासि तेन त्वं वेत्सि भूतमनोगतम्।<br>
तद्यथार्थकमेवत्त्वं कुरु नाकसदाम्प्रियम् ॥ १५४.२१२</p>
<p>शङ्करं योजय क्षिप्रं गिरिपुत्र्या मनो भव!।<br>
संयुतो मधुना चैव ऋतुराजेन दुर्जय!॥ १५४.२१३</p>
<p>इत्युक्तो मदनस्तेन शक्रेण स्वार्थसिद्धये।<br>
काम उवाच।<br>
अनया देवसामग्य्रा मुनिदानवभीमया ॥ १५४.२१४</p>
<p>दुःसाध्यः शङ्करो देवः किन्न वेत्सि जगत्प्रभो!।<br>
तस्य देवस्य वेत्थ त्वं कारणन्तु यदव्ययम् ॥ १५४.२१५</p>
<p>प्रायः प्रसादः कोपोऽपि सर्वो हि महतां महान्।<br>
सर्वोपभोगसारा हि सुन्दर्यः स्वर्गसम्भवाः ॥ १५४.२१६</p>
<p>अध्याश्रितञ्च यत्सौख्यं भवता नष्टचेष्टितम्।<br>
प्रमादादथ विभ्रश्येदीशम्प्रति विचिन्त्यताम् ॥ १५४.२१७</p>
<p>प्रागेव चेह दृश्यन्ते भूतानां कार्यसम्भवाः।<br>
विशेषं काङ्क्षतां शक्र! सामान्याद् भ्रंशनं फलम् ॥ १५४.२१८</p>
<p>श्रुत्वैतद्वचनं शक्रस्तमुवाचामरैर्युतः।<br>
शक्र उवाच।<br>
वयं प्रमाणास्ते ह्यत्र रतिकान्त! न संशयः ॥ १५४.२१९</p>
<p>सन्देशेन विना शक्तिरपकारस्य नेष्यते।<br>
सस्यचिच्च क्वचिद्दृष्टं समर्थ्यं न तु सर्वतः ॥ १५४.२२०</p>
<p>इत्युक्तः प्रययौ कामः सखायं मधुमाक्षितः।<br>
रतियुक्तो जगामाशु प्रस्थन्तु हिमभूभृतः ॥ १५४.२२१</p>
<p>स तु तत्राकरोच्चिन्तां कार्यस्योपायपूर्विकाम्।<br>
महात्मा ये हि निष्कम्पा मनस्तेषां सुदुर्जयम् ॥ १५४.२२२</p>
<p>तदादावेव सङ्क्षोभ्य नियतं सुजयो भवेत्।<br>
संसिद्धिं प्राप्नुयुश्चैव पूर्वे संशोद्यमानसम् ॥ १५४.२२३</p>
<p>कथञ्च विविधैर्भावैः द्वेषानुगमनं विना।<br>
क्रोधः क्रूरतरासङ्गाद्रावणेर्ष्यां महासखीम् ॥ १५४.२२४</p>
<p>चापल्यमूर्ध्नि विध्वस्त धैर्याधारां महाबलाम्।<br>
तामस्य विनियोक्ष्यामि मनसो विकृतिम्पराम् ॥ १५४.२२५</p>
<p>पिधाय धैर्यद्वाराणि सन्तोषमपकृष्य च।<br>
अवगन्तुं हि मां तत्र न कश्चिदतिपण्डितः ॥ १५४.२२६</p>
<p>विकल्प मात्रावस्थाने वैरूप्यं मनसो भवेत्।<br>
पश्चान्मूलक्रियारम्भ गम्भीरावर्तदुस्तरः॥ १५४.२२७</p>
<p>हरिष्यामि हरस्याहं तपस्तस्य स्थिरात्मनः।<br>
इन्द्रियग्राममावृत्य रम्यसाधनसंविधिः ॥ १५४.२२८</p>
<p>चिन्तयित्वेति मदनो भूतभर्तुस्तदाश्रमम्।<br>
जगाम जगतीसारं सरलद्रुम वेदिकम् ॥ १५४.२२९</p>
<p>शान्तसत्वसमाकीर्णमचल प्राणसङ्कुलम्।<br>
नानापुष्पलताजालं गगनस्थ गणेश्वरम् ॥ १५४.२३०</p>
<p>निर्व्यग्रवृषभाध्युष्ट नीलसाद्वलसानुकम्।<br>
तत्रापश्यत् त्रिनेत्रस्य रम्यं कञ्चिद्द्वितीयकम् ॥ १५४.२३१</p>
<p>वीरकं लोकवीरेशमीशान सदृशद्युतिम्।<br>
यक्षकुङ्कुमकिञ्जल्क पुञ्जपिङ्ग जटासटम् ॥ १५४.२३२</p>
<p>वेत्रपाणिनमव्यग्रमुग्रभोगीन्द्र भूषणम्।<br>
ततो निमीलितोन्निद्र पद्म पत्राभलोचनम् ॥ १५४.२३३</p>
<p>प्रेक्षमाणमृजुस्थान स्थितनासाग्र लोचनम्।<br>
श्रवस्तरस सिंहेन्द्र चर्मलम्बोत्तरीयकम् ॥ १५४.२३४</p>
<p>श्रवणा हि फलन् मुक्त निःश्वासानलपिङ्गलम्।<br>
प्रेङ्खत्कपालपर्य्यन्त तुम्बिलं विजटाचयम् ॥ १५४.२३५</p>
<p>कृतवासुकिपर्यङ्क नाभिमूलनिवेशितम्।<br>
ब्रह्माञ्जलिस्थपुच्छाग्र निबद्धोरगभूषणम् ॥ १५४.२३६</p>
<p>ददर्श शङ्करं कामः क्रम प्राप्तान्तिकं शनैः।<br>
ततो भ्रमरझेङ्कारमालम्बि-द्रुमसानुकम् ॥ १५४.२३७</p>
<p>प्रविष्टः कर्णरन्ध्रेण भवस्य मदनो मनः।<br>
शङ्करस्तमथाकर्ण्य मधुरं मदनाश्रयम् ॥ १५४.२३८<br>
सस्मार दक्षदुहितान्दयितां रक्तमानसः।<br>
ततः सा तस्य शनकैस्तिरोभूयाति निर्मला॥ १५४.२३९</p>
<p>समाधिभावना तस्थौ लक्ष्य प्रत्यक्ष रूपिणी।<br>
ततस्तन्मयतां यातः प्रत्यूह पिहिताशयः ॥ १५४.२४०</p>
<p>वशित्वेन बुबोधेशो विकृतिं मदनात्मिकम्।<br>
ईषत्कोपसमाविष्टो धैर्यमालम्ब्य धूर्ज्जटिः॥ १५४.२४१</p>
<p>निरासे मदनस्थित्या योगमाया समावृतः।<br>
तया माययाविष्टो जज्वाल मदनस्ततः ॥ १५४.२४२</p>
<p>इच्छा शरीरे दुर्जेयो रोष दोष महाश्रयः।<br>
हृदयान्निर्गतः सोऽथ वासनाव्यसनात्मकः ॥ १५४.२४३</p>
<p>बहिस्थलं समालम्ब्य ह्युपतस्थौ झषध्वजः।<br>
अनुयातोऽथ हृद्येन मित्रेण मधुना सह॥ १५४.२४४</p>
<p>सहकारतरौ दृष्ट्वा मृदुमारुत निर्धुतम्।<br>
स्तवकं मदनोरम्यं हर वक्षसि सत्वरम् ॥ १५४.२४५</p>
<p>मुमोच मोहनं नाम मार्गणं मकरध्वजः।<br>
शिवस्य हृदये शुद्धे नाशशाली महाशरः॥ १५४.२४६</p>
<p>पपात परुषप्रांशुः पुष्पबाणो विमोहनः।<br>
ततः प्रभुत्वाद् भावानां सङ्क्षोभं समपद्यत ॥ १५४.२४७<br>
बभूव भूधरौपम्य धैर्योऽपि मदनोन्मुकः।<br>
ततः प्रभुत्वाद् भावानां सङ्क्षोभं समपद्यत ॥ १५४.२४८</p>
<p>बाह्यं बहु समासाद्य प्रत्यूहप्रसवात्मकम्।<br>
ततः कोपानलोद्भूत घोरहुङ्कार भीषणे॥ १५४.२४९</p>
<p>बभूव वदने नेत्रं तृतीयमनलाकुलम्।<br>
रुद्रस्य रौद्रवपुषो जगत्संहार भैरवम् ॥ १५४.२५०</p>
<p>तदन्तिकस्थे मदने व्यस्फारयत धूर्जटिः।<br>
तं नेत्रविस्फुलिङ्गेन क्रोशतान्नाकवासिनाम् ॥ १५४.२५१</p>
<p>गमितो भस्मसात्तूर्णं कन्दर्पः कामिदर्पकः।<br>
स तु तं भस्मसात् कृत्वा हरनेत्रोद्भवोऽनलः ॥ १५४.२५२</p>
<p>व्यजृम्भत जगद् दग्धुं ज्वालाहुङ्कार घस्मरः।<br>
ततो भवो जगद्धेतोः व्यभजज्जातवेदसम् ॥ १५४.२५३</p>
<p>सहकारे मधौ चन्द्र सुमनः सुपरेष्वपि।<br>
भृङ्गेषु कोकिलास्येषु विभागेन स्मरानलम् ॥ १५४.२५४</p>
<p>स बाह्यान्तरविद्धेन हरेण स्मरमार्गणः।<br>
रागस्नेहसमिद्धान्तर्धावन् तीव्र हुताशनः ॥ १५४.२५५</p>
<p>विभक्तलोकसङ्क्षोभ करोदुर्वार जृम्भितः।<br>
सम्प्राप्य स्नेहसम्पृक्तं कामिनां हृदयं किला ॥ १५४.२५६</p>
<p>ज्वलत्यहर्निशं भीमो दुश्चिकित्स्य-मुखात्मकः।<br>
विलोक्य हरहुङ्कार ज्वाला भस्मकृतं स्मरम् ॥ १५४.२५७</p>
<p>विललाप रतिः क्रूरं बन्धुना मधुना सह।<br>
ततो विलप्य बहुशो मधुना परिसान्त्विता ॥ १५४.२५८</p>
<p>जगाम शरणं देवमिन्दुमौलिं त्रिलोचनम्।<br>
भृङ्गानुयातां सङ्गृह्य पुष्पितां सहकारजाम् ॥ १५४.२५९</p>
<p>लतां पवित्रकस्थाने पाणौ परभृतां सखीम्।<br>
निर्बध्य तु जटाजूटं कुटिलैरलकै रतिः ॥ १५४.२६०</p>
<p>उद्धूल्य गात्रं शुभ्रेण हृद्येन स्मरभस्मना।<br>
जानुभ्यामवनिङ्गत्वा प्रोवाचेन्दुविभूषणम् ॥ १५४.२६१</p>
<p>रतिरुवाच।<br>
नमः शिवायास्तु निरामयाय नमः शिवायास्तु मनोमयाय।<br>
नमः शिवायास्तु सुरार्चिताय तुभ्यं सदा भक्तकृपापराय ॥ १५४.२६२</p>
<p>नमो भवायास्तु भवोद्भवाय नमोऽस्तु ते ध्वस्तमनोभवाय।<br>
नमोऽस्तु ते गूढमहाव्रताय नमोऽस्तु मायागहनाश्रयाय ॥ १५४.२६३</p>
<p>नमोऽस्तु शर्वाय नमः शिवाय नमोऽस्तु सिद्धाय पुरातनाय।<br>
नमोऽस्तु कालाय नमः कलाय नमोस्तु ते ज्ञानवरप्रदाय॥ १५४.२६४</p>
<p>नमोऽस्तु ते कालकलातिगाय नमो निसर्गामलभूषणाय।<br>
नमोऽस्त्वमेयान्धकमर्दकाय नमः शरण्याय नमोऽगुणाय ॥ १५४.२६५</p>
<p>नमोऽस्तु ते भोमगणानुगाय नमोऽस्तु नानाभुवनादिकर्त्रे।<br>
नमोऽस्तु नानाजगतां विधात्रे नमोऽस्तु ते चित्रफलप्रयोक्त्रे ॥ १५४.२६६</p>
<p>सर्वावसाने ह्यविनाशनेत्रे नमोऽस्तु चित्राध्वर भागभोक्त्रे।<br>
नमोऽस्तु भक्ताभिमतप्रदात्रे नमः सदा ते भवसङ्गहर्त्रे ॥ १५४.२६७</p>
<p>अनन्तरूपाय सदैव तुभ्यमसह्यकोपाय नमोऽस्तु तुभ्यम्।<br>
शशाङ्कचिह्नाय सदैव तुभ्यममेयमानाय नमः स्तुताय ॥ १५४.२६८</p>
<p>वृषेन्द्रयानाय पुरान्तकाय नमः प्रसिद्धाय महौषधाय।<br>
नमोऽस्तु भक्त्याभिमतप्रदाय नमोऽस्तु सर्वार्ति हराय तुभ्यम् ॥ १५४.२६९</p>
<p>चराचराचारविचारवर्यमाचार्यमुत्प्रेक्षितभूतसर्गम्।<br>
त्वामिन्दुमौलिं शरणं प्रपन्ना प्रिया प्रमेयं महतां महेशम् ॥ १५४.२७०</p>
<p>प्रयच्छ मे कामयशः समृद्धि पुनः प्रभो! जीवतु कामदेवः।<br>
प्रियं विना त्वा प्रियजीवितेषु त्वत्तोऽपरः को भुवनेष्विहास्ति ॥ १५४.२७१</p>
<p>प्रभुः प्रियायाः प्रसवः प्रियाणां प्रणीत पर्याय परापरार्थः।<br>
त्वमेवमेको भुवनस्य नाथो दयालुरुन्मुलित भक्तभीतिः ॥ १५४.२७२</p>
<p>इत्थं स्तुतः शङ्कर ईड्य ईशो वृषाकपिर्मन्मथ कान्तया तु।<br>
तुतोष दोषाकरखण्डधारी उवाच चैनां मधुरं निरीक्ष्य ॥ १५४.२७३</p>
<p>शङ्कर उवाच।<br>
भवितेति च कामोऽयं कालात् कान्तोऽचिरादपि।<br>
अनङ्ग इति लोकेषु स विख्यातिं गमिष्यति ॥ १५४.२७४</p>
<p>इत्युक्त्वा शिरसा वन्द्य गिरिशङ्काम वल्लभा।<br>
जगामोपवनं रम्यं रतिस्तु हिमभूभृतः॥ १५४.२७५</p>
<p>रुरोद चापि बहुशो दीना रम्ये स्थले तु सा।<br>
मरणव्यवसायात्तु निवृत्ता सा हराज्ञया ॥ १५४.२७६</p>
<p>अथ नारदवाक्येन चोदितो हिमभूधरः।<br>
कृताभरणसंस्कारां कृतकौतुकमङ्गलाम् ॥ १५४.२७७</p>
<p>स्वर्ग पुष्पकृता पीडां शुभ्रचीनां शुकाम्बराम्।<br>
सखीभ्यां संयुतां शैलो गृहीत्वा स्वसुतान्ततः ॥ १५४.२७८</p>
<p>जगाम शुभयोगेन तदा सम्पूर्णमानसः।<br>
सकाननान्युपाक्रम्य वनान्युपवनानि च ॥ १५४.२७९</p>
<p>ददर्श रुदतीं नारीमप्रतर्क्य महौजसम्।<br>
रूपेणासदृशीं लोके रम्येषु वनसानुषु ॥ १५४.२८०</p>
<p>कौतुकेन परामृश्य तां दृष्ट्वा रुदतीं गिरिः।<br>
उपसर्प्य ततस्तस्या निकटे सोऽभ्यगच्छत ॥ १५४.२८१</p>
<p>हिमवानुवाच।<br>
कासि कस्यासि कल्याणि! किमर्थञ्चापि रोदिषि।<br>
नैतदल्पं महासत्वे कारणं लोकसुन्दरि! ॥ १५४.२८२</p>
<p>सा तस्य वचनं श्रुत्वा उवाच मधुना सह।<br>
रुदती शोकजननं श्वसती दैत्यवर्द्धनम् ॥ १५४.२८३</p>
<p>रतिरुवाच।<br>
कामस्य दयितां भार्यां रतिं मां विद्धि सुव्रत!।<br>
गिरावस्मिन्हाभाग! गिरिशस्तपसि स्थितः ॥ १५४.२८४</p>
<p>तेन प्रत्यूहदृष्टेन विस्फार्यालोक्य लोचनम्।<br>
दग्धोऽसौ झषकेतुस्तु ममकान्तोऽतिवल्लभः ॥ १५४.२८५</p>
<p>अहन्तु शरणं याता तं देवं भयविह्वला।<br>
स्तुतवत्यथ संस्तुत्या ततो मां गिरिशोब्रवीत् ॥ १५४.२८६</p>
<p>तुष्टोऽहं कामदयिते! कामोऽयन्ते भविष्यति।<br>
त्वत्स्तुतिं चाप्यधीयानो नरो भक्त्या मदाश्रयः ॥ १५४.२८७</p>
<p>लप्स्यते काङ्क्षितं कामं निवर्त्य मरणादितः।<br>
प्रतीक्ष्यती च तद्वाक्यमाशावेशादिभिर्ह्यहम् ॥ १५४.२८८</p>
<p>शरीरं परिरक्षिष्ये कञ्चित् कालं महाद्युते!।<br>
इत्युक्तस्तु तदा रत्या शैलः सम्भ्रमभीषितः ॥ १५४.२८९</p>
<p>पाणावादाय हि सुतां गन्तुमैच्छत् स्वकम्पुरम्।<br>
भाविनोऽवश्यभावित्वाद् भवित्रीभूतभाविनीः ॥ १५४.२९०</p>
<p>लज्जमाना सखीमुखैरुवाच पितरङ्गिरिम्।<br>
शैलदुहितोवाच।<br>
दुर्भाग्येन शरीरेण किं ममानेन कारणम् ॥ १५४.२९१</p>
<p>कथं च तादृशं प्राप्तं सुखं मे स पतिर्भवेत्।<br>
तपोभिः प्राप्यतेऽभीष्टं नासाध्यं हि तपस्यतः ॥ १५४.२९२</p>
<p>दुर्भगत्वं वृथा लोको वहते सति साधने।<br>
जीविताद्दुर्भगाच्छ्रेयो मरणं हि तपस्यतः ॥ १५४.२९३</p>
<p>भविष्यामि न सन्देहो नियमैः शोषये तनुम्।<br>
तपसि भ्रष्टसन्देहे उद्यमोऽर्थ जिगीषया ॥ १५४.२९४</p>
<p>साहन्तपः करिष्यामि यदहं प्राप्य दुर्लभा।<br>
इत्युक्तः शैलराजस्तु दुहित्रा स्नेहविक्लवः॥ १५४.२९५</p>
<p>उवाच वाचा शैलेन्द्रो स्नेहगद्गद वर्णया।<br>
उमेति चपले! पुत्रि! न क्षमं तावकं वपुः ॥ १५४.२९६</p>
<p>ततः स चिन्तयाविष्टो दुहितां प्रशशंस च।<br>
ततोऽन्तरिक्षे दिव्या वागभूद् भुवनभूतले॥ १५४.२९७</p>
<p>उमेति चपले!पुत्रि! त्वयोक्ता तनया ततः।<br>
उमेति नाम तेनास्या भुवनेषु भविष्यति ॥ १५४.२९८</p>
<p>सिद्धिं च मूर्तिमत्येषा साधयिष्यति चिन्तिताम्।<br>
इति श्रुत्वा तु वचनमाकाशात् काशपाण्डुरः॥ १५४.२९९</p>
<p>अनुज्ञाय सुतां शैलो जगामाशु स्वमन्दिरम्।<br>
शैलजापि ययौ शैलमगम्यमपि दैवतैः ॥ १५४.३००</p>
<p>सखीभ्यामनुयातानु नियता नगराजजा।<br>
श्रृङ्गं हिमवतः पुण्यं नानाधातुविभुषितम् ॥ १५४.३०१</p>
<p>दिव्यपुष्पलताकीर्णं सिद्धगन्धर्वसेवितम्।<br>
नानामृगगणाकीर्णं भ्रमराभ्युष्टपादपम् ॥ १५४.३०२</p>
<p>दिव्यप्रस्रवणोपेतं दीर्घिकाभिरलङ्कृम्।<br>
नानापक्षिगणाकीर्णं चक्रवाकोपशोभितम् ॥ १५४.३०३</p>
<p>जलजस्थलजैः पुष्पैः प्रोत्फुल्लैरुपशोभितम्।<br>
चित्रकन्दरसंस्थानां गुहागृहमनोहरम् ॥ १५४.३०४</p>
<p>विहङ्गसङ्घसञ्जुष्टं कल्पपादप सङ्कटम्।<br>
तत्रापश्यन्महाशाखं शाखिनं हरितच्छदम् ॥ १५४.३०५</p>
<p>सर्वर्तुकुसुमोपेतं मनोरथ शतोज्वलम्।<br>
नानापुष्पसमाकीर्णं नानाविध फलान्वितम् ॥ १५४.३०६</p>
<p>न तं सूर्यस्य रुचिभिर्भिन्नसंहृत पल्लवम्।<br>
तत्राम्बराणि सन्त्यज्य भूषणानि च शैलजा ॥ १५४.३०७</p>
<p>संवीता वल्कलैर्दिव्यैर्दर्भनिर्मित मेखला।<br>
त्रिः स्नातपाटलाहारा बभूव शरदां शतम् ॥ १५४.३०८</p>
<p>शतमेकेन शीर्णेन पर्णेनावर्त्तयत्तदा।<br>
निराहारा शतं साभूत्सा नाना तपसान्निधिः ॥ १५४.३०९</p>
<p>तत उद्वेजिताः सर्वे प्राणिनस्तत्तपोऽग्निना।<br>
ततः सस्मार भगवान् मुनीन्सप्तशतक्रतुः ॥ १५४.३१०</p>
<p>ते समागम्य मुनयः सर्वे समुदितास्ततः।<br>
पूजिताश्च महेन्द्रेण पप्रच्छुस्तं प्रयोजनम्॥ १५४.३११</p>
<p>किमर्थन्तु सुरश्रेष्ठ! संस्मृतास्तु वचन्त्वया।<br>
शक्रः प्रोवाच श्रृण्वन्तु भगवन्तः! प्रयोजनम् ॥ १५४.३१२</p>
<p>हिमाचले तपो घोरं तप्यते भूधरात्मजा।<br>
तस्या ह्यभिमतं कामं भवन्तः कर्तुमर्हथ ॥ १५४.३१३</p>
<p>ततः समापतन् देव्या जगदर्थं त्वरान्विताः।<br>
तथेत्युक्त्वातु शैलेन्द्रं सिद्धसङ्घात सेवितम् ॥ १५४. ३१४</p>
<p>ऊचुरागत्य मुनयस्तामथो मधुराक्षरम्।<br>
पुत्रि! किन्ते व्यवसितः कामः कमललोचने! ॥ १५४.३१५</p>
<p>तानुवाच ततो देवी सलज्जा चित्रवाङ्मुखी।<br>
तपस्यतो महाभागाः प्राप्य मौनं भवादृशान् ॥ १५४.३१६</p>
<p>वन्दनाय नियुक्ता धीः पावयत्यविकल्पितम्।<br>
प्रश्नोन्मुखत्वाद् भवतां युक्तमासनमादितः ॥ १५४.३१७</p>
<p>उपविष्टाः श्रमोन्मुक्तास्ततः प्रक्ष्यथ मामतः।<br>
इत्युक्त्वा सा ततश्चक्रे कृतासन परिग्रहान् ॥ १५४.३१८</p>
<p>सा तु तान् विधिवत्पूज्यान् पूजयित्वा विधानतः।<br>
उवाचादित्यसङ्काशान् मुनीन् सप्त सती शनैः ॥ १५४.३१९</p>
<p>त्यक्त्वा व्रतात्मकं मौनं मौनं जग्राह ह्रीमयम्।<br>
भावं तस्यास्तु मौनान्तं तस्याः सप्तर्षयो यथा ॥ १५४.३२०</p>
<p>गौरवाधीनतां प्राप्ताः पप्रच्छुस्तां पुनस्तथा।<br>
सापि गौरवगर्भेण मनसा चारुहासिनी ॥ १५४.३२१</p>
<p>मुनीन् शान्तकथालापान् प्रोवाच प्रोज्झय वाग्यमम्।<br>
भगवन्तो विजानन्ति प्राणिनां मानसं हितम् ॥ १५४.३२२</p>
<p>मनोवागभिरत्यर्थं कन्दर्पं ते हि देहिनः।<br>
केचित्तु निपुणास्तत्र घटन्ते विवुधोद्यमैः ॥ १५४.३२३</p>
<p>उपायैर्दुर्लभान्भावान् प्राप्नुवन्तिह्यतन्द्रिताः।<br>
अपरेतु परिच्छिन्ना नानाकाराभ्युपक्रमाः ॥ १५४.३२४</p>
<p>देहान्तरार्थमारम्भमापतन्ति हितप्रदम्।<br>
मम त्वाकाशसम्भूत पुष्पदाम विभूषितम् ॥ १५४.३२५</p>
<p>वन्ध्यासुतं प्राप्तुकामा मनः प्रसरते मुहुः।<br>
अहं किल भवं देवं पतिं प्राप्तुं समुद्यता ॥ १५४.३२६</p>
<p>प्रकृत्यैव दुराधर्षं तपस्यन्तं तु सम्प्रति।<br>
सुरासुरैरनिर्णीत परमार्थ क्रियाश्रयम् ॥ १५४.३२७</p>
<p>साम्प्रतं चापि निर्दग्धमदनं वीतरागिणम्।<br>
कथमाराधयेदीशं मादृशी तादृशं शिवम् ॥ १५४.३२८</p>
<p>इत्युक्ता मुनयस्तेतु स्थिरतां मनसस्ततः।<br>
ज्ञातुमस्या वचः प्रोचुः प्रक्रमात्प्रकृतार्थकम् ॥ १५४.३२९</p>
<p>मुनयः ऊचुः।<br>
द्विविधन्तु सुखन्तावत्पुत्रि! लोकेषु भाष्यते।<br>
शरीरस्यास्य सम्भोगैश्चेतसश्चापि निर्वृतिः ॥ १५४.३३०</p>
<p>प्रकृत्या स तु दिग्वासा भीमः पितृवनेशयः।<br>
कपाली भिक्षुको नग्नो विरूपाक्षः स्थिरक्रियः ॥ १५४.३३१</p>
<p>प्रमत्तोन्मत्तकाकारो वीभत्संस्कृतसङ्ग्रहः।<br>
यतिनानेन कः स्वार्थो मूर्त्तानर्थेन काङ्क्षितः ॥ १५४.३३२</p>
<p>यदि ह्यस्य शरीरस्य भोगमिच्छसि साम्प्रतम्।<br>
तत् कथन्ते महादेवात् भयभाजो जुगुप्सिताम् ॥ १५४. ३३३</p>
<p>स्रवद्रक्तवसाभ्यक्त कपाल कृतभूषणात्।<br>
श्वसदुग्रभुजङ्गेन्द्र कृतभूषण भीषणात् ॥ १५४.३३४</p>
<p>श्मशानवासिनो रौद्र प्रमथानुगतात् सति!।<br>
सुरेन्द्रमुकुटव्राति निघृष्ट चरणोऽरिहा ॥ १५४.३३५</p>
<p>हरिरस्ति जगद्धाता श्रीकान्तोऽनन्तमूर्तिमान्।<br>
नाथो यज्ञभुजामस्ति तथेन्द्रः पाकशासनः ॥ १५४.३३६</p>
<p>देवतानां निधिश्चास्ति ज्वलनः सर्वकामकृत्।<br>
वायुरस्ति जगद्धाता यः प्राणः सर्वदेहिनाम् ॥ १५४.३३७</p>
<p>तथा वैश्रवणो राजा सर्वार्थ मतिमान् विभुः।<br>
एभ्य एकतमं कस्मात् न त्वं सम्प्राप्तुमिच्छसि ॥ १५४.३३८</p>
<p>उत्तान देहसम्प्राप्त्या सुखं मनसेप्सितम्।<br>
एवमेतत्तवाप्यत्र प्रभवो नाकसम्पदाम् ॥१५४.३३९</p>
<p>अस्मिन्नेह परत्रापि कल्याण प्राप्तयस्तव।<br>
पितुरेवास्ति तत् सर्वं सुरेभ्यो यन्न विद्यते। १५४.३४०</p>
<p>अतस्तत्प्राप्तये क्लेशः स वाप्यत्राफलस्तव।<br>
प्रायेण प्रार्थितो भद्रे! सुखल्पोह्यतिदुर्लभः ॥ १५४.३४१</p>
<p>अस्य ते विधियोगस्य धाता कर्तात्र चैव हि।<br>
सूत उवाच।<br>
इत्युक्ता सा तु कुपिता मुनिवर्येषु शैलजा ॥ १५४.३४२</p>
<p>उवाच कोपरक्ताक्षी स्फुरद्भिर्दशनच्छदैः।<br>
देव्युवाच।<br>
असद् ग्रहस्य का प्रीतिर्व्यसनस्य क्व यन्त्रणा ॥ १५४.३४३</p>
<p>विपरीतार्थबोद्धारः सत्पथे केन योजिताः।<br>
एवं मां वेत्थदुष्प्रज्ञां ह्यस्थानासद्ग्रहप्रियाम् ॥ १५४.३४४</p>
<p>न मां प्रति विचारोऽस्ति यत्रेहासद्ग्रहावितौ।<br>
प्रजापतिसमाः सर्वे भवन्तः सर्वदर्शिनः ॥ १५४.३४५</p>
<p>नूनं न वेत्थं तं देवं शाश्वतं जगतः प्रभुम्।<br>
अजमीशानमव्यक्तममेयमहिमोदयम् ॥ १५४.३४६</p>
<p>आस्तान्तद्धर्म्मसद्भाव सम्बोधस्तावदद्भुतः।<br>
विदुर्यन्न हरिब्रह्म प्रमुखाहि सुरेश्वराः ॥ १५४.३४७</p>
<p>यत्तस्य विभवात्स्वोत्थं भुवनेषु विजृम्भितम्।<br>
प्रकटं सर्वभूतानां तदप्यत्र न वेत्थकिम् ॥ १५४.३४८</p>
<p>कस्यैतद्गगनं मूर्त्तिः कस्याग्निः कस्य मारुतः।<br>
कस्य भूः कस्य वरुणः कश्चन्द्रार्क विलोचनः ॥ १५४.३४९</p>
<p>कस्यार्चयन्ति लोकेषु लिङ्गं भक्त्या सुरासुराः।<br>
यं ब्रुवन्तीश्वरं देवा विधीन्द्राद्या महर्षयः ॥ १५४.३५०</p>
<p>प्रभावं प्रभवञ्चैव तेषामपि न वेत्थ किम्।<br>
अदितिः कस्य मातेयं कस्माज्जातो जनार्दनः ॥ १५४.३५१</p>
<p>अदितेः कश्यपाज्जाता देवा नारायणादयः।<br>
मरीचेः कश्यपः पुत्रो ह्यदितिर्दक्षपुत्रिका ॥ १५४.३५२</p>
<p>मरीचिश्चापि दक्षश्च पुत्रौ तौ ब्रह्मणः किल।<br>
ब्रह्मा हिरण्मयात् वण्डाद्दिव्यसिद्धि विभूषितात् ॥ १५४.३५३</p>
<p>कस्य प्रादुरभूद्ध्यानात् प्रक्षुब्धाः प्राकृतांशकाः।<br>
प्रकृतौ तु तृतीयायां मधुद्विड् जननक्रिया ॥ १५४.३५४</p>
<p>जाता ससर्ज षड्वर्गान् बुद्धिपूर्वान् स्वकर्म्मजान्।<br>
अजातकोऽभवद्वेधा ब्रह्मणोऽव्यक्तजन्मनः ॥ १५४.३५५</p>
<p>यः स्वयोगेन सङ्क्षोभ्य प्राकृतं कृतवानिदम्।<br>
ब्रह्मणः सिद्धि सर्वार्थमैश्वर्यलोककर्तृताम् ॥ १५४.३५६</p>
<p>विदुर्विष्ण्वादयो यच्च स्वमहिम्नासदैव हि।<br>
कृत्वान्यदेहमन्यादृक्तादृक् कृत्वा पुनर्हरिः ॥ १५४.३५७</p>
<p>कुरुते जगतः कृत्यमुत्तमाधममध्यमम्।<br>
एवमेव हि संसारो यो जन्म मरणात्मकः ॥ १५४.३५८</p>
<p>कर्म्मणश्च फलं ह्येतत् नानारूपसमुद्भवम्।<br>
अथ नारायणो देवः स्वकां च्छायां समाश्रयत् ॥ १५४.३५९</p>
<p>तत्प्रेरितः प्रकुरुते जन्म नाना प्रकारकम्।<br>
सापि कर्म्मण एवोक्ता प्रेरणी विवशात्मनाम् ॥ १५४.३६०</p>
<p>यथोन्मादादिजुष्टस्य मतिरेव हि सा भवेत्।<br>
इष्टान्येव यथार्थानि विपरीतानि मन्यते ॥ १५४.३६१</p>
<p>लोकस्य व्यवहारेषु सृष्टेषु सहते सदा।<br>
धर्माधर्म्मफलावाप्तौ विष्णुरेव निबोधितः ॥ १५४.३६२</p>
<p>अथानादित्वमस्यास्ति सामान्यात्तु तदात्मना।<br>
न ह्यस्य जीवितं दीर्घदृष्टं देहे तु कुत्रचित् ॥ १५४.३६३</p>
<p>भवद्भिर्यस्य नोदृष्टमन्तमग्रमथापि वा।<br>
देहिनां धर्म्म एवैष क्वचिज्जायेत् क्वचिन् म्रियेत् ॥ १५४.३६४</p>
<p>क्वचिद् गर्भगतो नश्येत् क्वचिज्जीवेज्जरामयः।<br>
क्वचित्समाः शतं जीवेत् क्वचिद् बाल्ये विपद्यते ॥ १५४.३६५</p>
<p>शतायुः पुरुषो यस्तु सोऽनन्तः स्वल्पजन्मनः।<br>
जीवितो नम्रियत्यग्रे तस्मात्सोऽमर उच्यते ॥ १५४.३६६</p>
<p>अट्टष्टजन्मनिधना ह्येवं विष्ण्वादयो मताः।<br>
एतत् संशुद्धमैश्वर्यं संसारे को लभेदिह ॥ १५४.३६७</p>
<p>तत्र क्षयादियोगात्तु नानाश्चर्य्य स्वरूपिणी।<br>
तस्माद्दिवश्चरान् सर्वान् मलिनान् स्वल्पभूतिकान् ॥ १५४.३६८</p>
<p>नाहं भद्राः! किलेच्छामि ऋते शर्वात् पिनाकिनः।<br>
स्थितञ्च तारतम्येन प्राणिनां परमन्त्विदम् ॥ १५४.३६९</p>
<p>धीबलैश्वर्यकार्यादि प्रमाणं महतां महत्।<br>
यस्मान्न किञ्चिदपरं सर्वं यस्मात् प्रवर्त्तते ॥ १५४.३७०</p>
<p>यस्यैश्वर्यमनाद्यन्तं तमहं शरणं गता।<br>
एष मे व्यवसायश्च दीर्घोऽतिविपरीतकः ॥ १५४.३७१</p>
<p>यात वा तिष्ठतै वाथ मुनयो! मद्विधायकाः!।<br>
एवं निशम्य वचनं देव्या मुनिवरास्तदा ॥ १५४.३७२</p>
<p>आनन्दाश्रु परीताक्षाः सस्वजुस्तां तपस्विनीम्।<br>
ऊचुश्च परमप्रीताः शैलजां मधुरं वचः ॥ १५४.३७३</p>
<p>ऋषय उचुः।<br>
अत्यद्भुतास्यहो देवि! ज्ञानमूर्तिरिवामला।<br>
प्रसादयति नो भावं भवभाव प्रतिश्रयात्। १५४.३७४</p>
<p>न तु विद्मो वयन्तस्य देवस्यैश्वर्यमद्भुतम्।<br>
त्वन्निश्चयस्य दृढतां वेत्तुं वयमिहागताः ॥ १५४.३७५</p>
<p>अतिरादेव तन्वङ्गि! कामस्तेयं भविष्यति।<br>
क्वादित्यस्य प्रभा याति रत्नेभ्यः क्व ध्युतिः पृथक् ॥ १५४.३७६</p>
<p>कोऽर्थोवर्णालिका व्यक्तः कथं त्वं गिरिशं विना।<br>
यामो नैकाभ्युपायेन तमभ्यर्थयितुं वयम् ॥ १५४.३७७</p>
<p>अस्माकमपि वै सोऽर्थः सुतरां हृदि वर्त्तते।<br>
अतस्त्वमेव सा बुद्धिर्यतो नीतिस्त्वमेव हि ॥ १५४.३७८</p>
<p>अतो निःसंशयं कार्यं शङ्करोऽपि विधास्यति।<br>
इत्युक्ताः पूजितायाता मुनयो गिरिकन्यया ॥ १५४.३७९</p>
<p>प्रययुर्गिरिशं द्रष्टुं प्रस्थं हिमवतो महत्।<br>
गङ्गाम्बुप्लावितात्मानं पिङ्ग बद्ध जटासटम् ॥ १५४.३८०</p>
<p>भृङ्गानु यात पाणिस्थ मन्दार कुसुमस्रजम्।<br>
गिरेः सम्प्राप्य ते प्रस्थ ददृशुः शङ्कराश्रमम् ॥ १५४.३८१</p>
<p>प्रशान्ताशेषसत्वौघं नवस्तिमितकाननम्।<br>
निःशब्दाक्षोभसलिल प्रपातं सर्वतो दिशम् ॥ १५४.३८२</p>
<p>तत्रापश्यंस्ततो द्वारि वीरकं वेत्रपाणिनम् ।<br>
सप्त ते मुनयः पूज्या विनीताः कार्य्य गौरवात् ॥ १५४.३८३</p>
<p>ऊचुर्मधुरभाषिण्या वाचा ते वाग्मिनाम्वराः।<br>
द्रष्टं वयमिहायाताः शरण्यं गणनायकम् ॥ १५४.३८४</p>
<p>त्रिलोचनं विजानीहि सुरकार्य्य प्रचोदिताः।<br>
त्वमेव नो गतिस्तत्त्वं यथा कालानतिक्रमः ॥ १५४.३८५</p>
<p>सत्कारितैष प्रायेण प्रतीहारमयः प्रभुः।<br>
इत्युक्तो मुनिभिः सोऽथ गौरवात्तानुवाच सः ॥ १५४.३८६</p>
<p>समन्वास्यापरां सन्ध्यां स्नातुं मन्दाकिनी जले।<br>
क्षणेन भविता विप्रास्तत्र द्रक्ष्यथ शूलिनम् ॥ १५४.३८७</p>
<p>इत्युक्ता मुनयस्तस्थुस्ते तत्कालप्रतीक्षिणः।<br>
गम्भीराम्बुधरं प्रावृट् तृषिताश्चातका यथा ॥ १५४.३८८</p>
<p>ततः क्षणेन निष्पन्न समाधान क्रियाविधिः!<br>
वीरासनं बिभेदेशो मृगचर्म निवासितम् ॥ १५४.३८९</p>
<p>ततो विनीतो जानुभ्यामवलम्ब्य महीस्थितिम्।<br>
उवाच वीरको देवं प्रणामैकसमाश्रयः ॥ १५४.३९०</p>
<p>सम्प्राप्ता मुनयः सप्त त्वां द्रष्टुं दीप्तचेतसः।<br>
विभो! समादिश द्रष्टुमवगन्तुमिहार्हसि ॥ १५४.३९१</p>
<p>इत्युक्तो धूर्जटिस्तेन वीरकेण महात्मना।<br>
भ्रूभङ्गसञ्ज्ञया तेषां प्रवेशाज्ञां ददौ तदा ॥ १५४.३९२</p>
<p>मूर्द्धकम्पेन तान् सर्वान्‌ वीरकोऽपि महामुनीन्।<br>
आजुहाव विदूरस्थान् दर्शनाय पिनाकिनः ॥ १५४.३९३</p>
<p>त्वराबद्धार्द्धचूडास्ते लम्बमानाजिनाम्बराः।<br>
विविशुर्वेदिकां सिद्धां गिरिशस्य विभूतिभिः १५४.३९४</p>
<p>बद्धपाणि पुटाक्षिप्त नाकपुष्पोत्करास्ततः।<br>
पिनाकिपादयुगलं यथा नाकनिवासिनः ॥ १५४.३९५</p>
<p>ततः स्निग्धेक्षिताः शान्ता मुनयः शूलपाणिना।<br>
मन्मथारिं ततो हृष्टाः सम्यक् तुष्टुवुरादृताः ॥ १५४.३९६</p>
<p>मुनयः ऊचुः।<br>
अहो कृतार्था वयमेव साम्प्रतं सुरेश्वरोऽप्यत्र पुरो भविष्यति।<br>
भवत्प्रसादामलवारि सेकतः फलेन काचित्तपसा नियुज्यते ॥ १५४.३९७</p>
<p>जयत्यसौ धन्यतरो हिमाचलस्तदाश्रयं यस्य सुता तपस्यति।<br>
सदैत्यराजोऽपि महाफलोदयो विमूलिताशेषसुरो हि तारकः ॥ १५४.३९८</p>
<p>त्वदीयमंशम्प्रविलोक्य कल्मषात् स्वकं शरीरं परिमोक्ष्यते हि यः।<br>
स धन्यधीर्लोकपिता चतुर्मुखो हरिश्च यत्सम्भ्रमवह्निदीपितः ॥ १५४.३९९</p>
<p>त्वदङ्घ्रि युग्मं हृदयेन बिभ्रतो महाभिताप प्रशमैकहेतुकम्।<br>
त्वमेव चैको विविधकृतक्रियः किलेति वाचा विधुरैर्विभाष्यते ॥ १५४.४००</p>
<p>अथाद्य एकस्त्वमवैषि नान्यथा जगत्तथा निर्घृणतान्तव स्पृशेत्।<br>
न वेत्सि वा दुःखमिदं भवात्मिकं विहन्यते ते खलु सर्वनिष्क्रिया ॥ १५४.४०१</p>
<p>उपेक्षसे चेज्जगतामुपद्रवं दयामयत्वं तव केन कथ्यते।<br>
स्वयोगमाया महिमागुहाश्रयं न विद्यते निर्मल भूतिगौरवम् ॥ १५४.४०२</p>
<p>वयं च ते धन्यतराः शरीरिणां यदीदृशं त्वं प्रविलोकयामहे।<br>
अदर्शनं तेन मनोरथो यथा प्रयाति साफल्यतया मनोगतम् ॥ १५४.४०३</p>
<p>जगद्विधानैकविधौ जगन्मुखे करिष्यसेतो वलभिच्चरा वयम्।<br>
विनेमुरित्थं मुनयो विसृज्य तां गिरं गिरीश श्रुतिभूमि सन्निधौ।<br>
उत्कृष्टकेदार इवावनीतले सुवीजमुष्टिं सुफलाय कर्षकाः ॥ १५४.४०४</p>
<p>तेषां श्रुत्वा ततो रम्यां प्रक्रमोपक्रमक्रियाम्।<br>
वाचं वाचस्पतिरिव प्रोवाच स्मितसुन्दरः ॥ १५४.४०५</p>
<p>शर्व उवाच।<br>
जाने लोकविधानस्य कन्या सत्कार्य्यमुत्तमम्।<br>
जाता प्रलेयशैलस्य सङ्केतकनिरूपणाः ॥ १५४.४०६</p>
<p>सत्यमुत्कण्ठिताः सर्वे देवकार्यार्थमुद्यताः।<br>
तेषां त्वरन्ति चेतांसि किन्तु कार्यं विवक्षितम् ॥ १५४.४०७</p>
<p>लोकयात्रानुगन्तव्या विशेषेण विचक्षणैः।<br>
सेवन्ते ते यतो धर्मं तत्प्रामाण्यात्परे स्थिताः ॥ १५४.४०८</p>
<p>इत्युक्त्वा मुनयो जग्मुस्त्वरितास्तु हिमाचलम्।<br>
तत्र ते पूजितास्तेन हिमशैलेन सादरम् ॥ १५४.४०९</p>
<p>ऊचुर्मुनिवराः प्रीताः स्वल्पवर्णन्त्वरान्विताः।<br>
मुनय ऊचुः।<br>
देवो दुहितरं साक्षात् पिनाकी तव मार्गते ॥ १५४.४१०</p>
<p>तच्छीघ्रं पावयात्मानमाहुत्येवानलार्पणात्।<br>
कार्यमेतच्च देवानां सुचिरं परिवर्तते ॥ १५४.४११</p>
<p>जगदुद्धरणायैव क्रियतां वै समुद्यमः।<br>
इत्युक्तस्तैस्तदा शैलो हर्षाविष्टोऽवदन्मुनीन् ॥ १५४.४१२</p>
<p>असमर्थोऽभवद्वक्तुमुत्तरं प्रार्थयञ्छिवम्।<br>
ततो मेना मुनीन्वन्द्य प्रोवाच स्नेहविक्लवा ॥ १५४.४१३</p>
<p>दुहितस्तान् मुनींश्चैव चरणाश्रयमर्थवित्।<br>
मेनोवाच।<br>
यदर्थं दुहितुर्जन्म नेच्छन्त्यपि महाफलम् ॥ १५४.४१४</p>
<p>तदेवोपस्थितं सर्वं प्रक्रमेणैव साम्प्रतम्।<br>
कुलजन्मवयोरूपविभूत्यर्द्धियुतोऽपि यः ॥ १५४.४१५</p>
<p>वरस्तस्यापि चाहूय सुता देवा ह्ययाचतः।<br>
तत्समस्त तपो घोरं कथं पुत्री प्रयास्यति॥ १५४.४१६</p>
<p>पुत्रीवाक्याद्यदत्रास्ति विधेयं तद्विधीयताम्।<br>
इत्युक्ता मुनयस्ते तु प्रियया हिमभूभृतः ॥ १५४.४१७</p>
<p>ऊचुः पुनरुदारार्थं नारीचित्त प्रसादकम्।<br>
मुनयः ऊचुः।<br>
ऐश्वर्यमवगच्छस्व शङ्करस्य सुरासुरैः ॥ १५४.४१८</p>
<p>आराध्यमानपादाब्ज युगलत्वात् सुनिर्वृतिः।<br>
यस्योपयोगि यद्रूपं सा च तत्प्राप्तये चिरम् ॥ १५४.४१९</p>
<p>घोरं तपस्यते बाला तेन रूपेण निर्वृतिः।<br>
यस्तद्व्रतानि दिव्यानि न यिष्यति समापनम् ॥ १५४.४२०</p>
<p>तत्र सावहिता तावत्तस्मात् सैव भविष्यति।<br>
इत्युक्ता गिरिणा सार्द्धन्ते ययुर्यत्र शैलजा ॥ १५४.४२१</p>
<p>जितार्कज्वलनज्वाला तपस्तेजो मयीह्युमा।<br>
प्रोचुस्तां मुनयः स्निग्धं सन्मान्य पथमागतम् ॥ १५४.४२२</p>
<p>रम्यं प्रियं मनोहारि मारूपं तपसा दह।<br>
प्रातस्ते शङ्करः पाणिमेष पुत्रि! ग्रहीष्यति॥ १५४.४२३</p>
<p>वयमर्थितवन्तस्ते पितरं पूर्वमागताः।<br>
पित्रा सह गृहङ्गच्छ वयं यामः स्वमन्दिरम्॥ १५४.४२४</p>
<p>इत्युक्त्वा तपसः सत्यं फलमस्तीति चिन्त्य मा।<br>
त्वरमाणा ययौ वेश्म पितुर्दिव्यार्थशोभितम् ॥ १५४.४२५</p>
<p>सा तत्र रजनीं मेने वर्षायुतसमां सतीम्।<br>
हरदर्शनसञ्जातमहोत्कण्ठा हिमाद्रिजा ॥ १५४.४२६</p>
<p>ततो मुहूर्ते ब्राह्मे तु तस्याश्चक्रुः सुरस्त्रियः।<br>
नानामङ्गलसन्दोहान्यथावक्त्रमपूर्वकम् ॥ १५४.४२७</p>
<p>दिव्यमण्डनमङ्गानां मन्दिरे बहुमङ्गले।<br>
उपासत गिरिं मूर्ता ऋतवः सार्वकामिकाः॥ १५४.४२८</p>
<p>वायवो वारिदाश्चासन् सम्मार्जनविधौ गिरेः।<br>
हर्म्येषु श्रीः स्वयं देवी कृत नाना प्रसाधना ॥ १५४.४२९</p>
<p>कान्तिः सर्वेषु भावेषु ऋद्धिश्चाभवदाकुला।<br>
चिन्ता मणिप्रभृतयो रत्नाः शैलं समन्ततः ॥ १५४.४३०</p>
<p>उपतस्थुर्नगाश्चापि कल्पकाम महाद्रुमाः।<br>
ओषध्यो मूर्तिमत्यश्च दिव्यौषधि समन्विताः ॥ १५४.४३१</p>
<p>रसाश्च धातवश्चैव सर्वे शैलस्य किङ्कराः।<br>
किङ्करास्तस्य शैलस्य व्यग्राश्चाज्ञानुवर्तिनः ॥ १५४.४३२</p>
<p>नद्यः समुद्रा निखिलाः स्तावरं जङ्गमञ्च यत्।<br>
तत् सर्वं हिमशैलस्य महिमानमवर्द्धयत् ॥ १५४.४३३</p>
<p>अभवन्मुनयो नागा यक्षगन्धर्वकिन्नराः।<br>
शङ्करस्यापि विबुधा गन्धमादनपर्वते ॥ १५४.४३४</p>
<p>सर्वे मण्डनसम्भारा तस्थुर्निर्मल मूर्तयः।<br>
सर्वस्यापि जटा जूटे चन्द्रखण्डं पितामहः॥ १५४.४३५</p>
<p>बबन्ध प्रणयोदार विस्फारित विलोचनः।<br>
कपालमालां विपुलां चामुण्डा मूर्ध्न्यबन्धत ॥ १५४.४३६</p>
<p>उवाच चापि वचनं पुत्रं जनय शङ्कर!।<br>
यो दैत्येन्द्रकुलं हत्वा मारक्तैस्तर्पयिष्यति ॥ १५४.४३७</p>
<p>सौरिर्ज्वलच्छिरोरत्न मुकुटञ्चानलोल्बणम्।<br>
भुजगाभरणं गृह्य सज्जं शम्भोः पुरोऽभवत् ॥ १५४.४३८</p>
<p>शक्रो गजाजिनं तस्य वसाभ्यक्ताग्र पल्लवम्।<br>
दध्रे सरभसं स्विद्यद्विस्तीर्ण मुख पङ्कजम् ॥ १५४.४३९</p>
<p>वायुश्च विपुलं तीक्ष्ण श्रृङ्गं हिमगिरिप्रभम्।<br>
वृषं विभूषयामास हरयानं महौजसम् ॥ १५४.४४०</p>
<p>वितेनुर्नयनान्तस्थाः शम्भोः सूर्यानलेन्दवः।<br>
स्वान्द्युतिं लोकनाथस्य जगतः कर्म्मसाक्षिणः ॥ १५४.४४१</p>
<p>चिताभस्म समाधाय कपाले रजतप्रभम्।<br>
मनुजास्थिमयीं मालामाबबन्ध च पाणिना ॥ १५४.४४२</p>
<p>प्रेताधिपः पुरो द्वारे सगदः समवर्तत।<br>
नानाकारमहारत्न भूषणं धनदाहृतम् ॥ १५४.४४३</p>
<p>विहायोदग्रसर्पेन्द्र कटकेन स्वपाणिना।<br>
कर्णोत्तंसञ्चकारेशो वासुकिन्तक्षकं स्वयम् ॥ १५४.४४४</p>
<p>जलाधीशाहृतां स्थास्तु प्रसूनावेष्टितां पृथक्।<br>
ततस्तुते गणाधीशा विनयात्तत्र वीरकम् ॥ १५४.४४५</p>
<p>प्रोचुर्व्यग्राकृते! त्वन्नो समावेदय शूलिने।<br>
निष्पन्नाभरणं देवं प्रसाध्येशम्प्रसाधनः॥ १५४.४४६</p>
<p>सप्तवारिधयस्तस्थुः कर्तुं दर्पणविभ्रमम्।<br>
ततो विलोकितात्मानं महाम्बुधिजलोदरे॥ १५४.४४७</p>
<p>धरामालिङ्ग्य जानुभ्यां स्थाणुं प्रोवाच केशवः।<br>
शोभसे देव! रूपेण जगदानन्ददायिना ॥ १५४.४४८</p>
<p>मातरः प्रेरयाकाम वधूं वैधव्य चिह्निताम्।<br>
कालोऽयमिति चालक्ष्य प्रकारेङ्गितसञ्ज्ञया॥ १५४.४४९</p>
<p>ततस्ताश्चोदिता देवमूचुः प्रहसिताननाः।<br>
रतिः पुरस्तव प्राप्ता नाभाति मदनोज्झिता ॥ १५४.४५०</p>
<p>ततस्तां सन्निवार्याह वामहस्ताग्र सञ्ज्ञया।<br>
प्रयाणे गिरिजा वक्त्र दर्शनोत्सुकमानसः ॥ १५४.४५१</p>
<p>ततो हरो हिमगिरिकन्दराकृतिम् समुन्नतं मृदुगतिभिः प्रचोदयन्।<br>
महावृषङ्गणतुमुलाहितेक्षणं स भूधरानशनिरिव प्रकम्पयन् ॥ १५४.४५२</p>
<p>ततो हरिर्द्रुतपदपद्धतिः पुरःसरः श्रमात् द्रुमनिकरेषु विश्रमन्।<br>
धरारजः शवलितभूषणोऽब्रवीत् प्रयात मा कुरुत पथोऽस्य सङ्कटम् ॥ १५४.४५३</p>
<p>प्रभोः पुनः प्रथमनियोगमूर्जयन् सुतोऽब्रवीद्भ्रुकुटिमुखोऽपि वीरकः।<br>
वियच्चरा वियति किमस्तिकान्तकम् प्रयात नो धरणिधराऽविदूरतः ॥ १५४.४५४</p>
<p>महार्णवाः कुरुत शिलोपमम्पयः सुरद्विषा गमनमहातिकर्दमान्।<br>
गणेश्वराश्चपलतया न गम्यताम् सुरेश्वरैः स्थिरमतिभिश्च गम्यताम् ॥ १५४.४५५</p>
<p>न भृङ्गिणा स्वतनुमवेक्ष्य नीयते पिनाकिनः पृथुमुखमण्डमग्रतः।<br>
वृथायमप्रकटितदन्तकोटरम् त्वमायुधं वहसि विहाय पञ्चरम् ॥ १५४.४५६</p>
<p>पदन्नयद्रथतुरगैः पुरद्विषा प्रमुच्यते बहुतरमातृ सङ्कुलम्।<br>
अमी सुराः पृथगनुयायिभिर्वृताः पदातयो द्विगुणपथान् हरप्रियाः ॥ १५४.४५७</p>
<p>स्ववाहनैः पवनविधूतचामरै श्चलध्वजैर्व्रजत विहारशालिभिः।<br>
सुराः स्वकं किमिति न रागमूर्जितं विचार्यते नियतलयत्रयानुगम् ॥ १५४.४५८</p>
<p>न किन्नरैरभिभवितुं हि शक्यते विभूषण प्रचयसमुद्भवो ध्वनिः।<br>
स्वजातिकाः किमिति नषड्जमध्यम पृथुस्वरं बहुतरमत्र वक्ष्यते ॥ १५४.४५९</p>
<p>नतानता नतन तनताङ्गताः पृथक् तया समयकृता विभिन्नताम्।<br>
विशङ्किता भवदतिभेदशीलिनः प्रयान्त्यमी द्रुतपदमेव गौडकाः ॥ १५४.४६०</p>
<p>विसंहताः किमिति न षाड्गवादयः स्वगीतकैर्ललितपदप्रयोगजैः।<br>
प्रभोः पुरो भवति हि यस्य चाक्षतं समुद्गतार्थकमिति तत्प्रतीयते ॥ १५४.४६१</p>
<p>अमी पृथग्विरचितरम्यरासकं विलासिनो बहुगमक-स्वभावकम्।<br>
प्रयुञ्जते गिरिशयशो विसारिणं प्रकीर्णकं बहुतर नागजातयः ॥ १५४.४६२</p>
<p>अमी कथं ककुभिकथाः प्रतिक्षणं ध्वनन्ति ते विविध वधूविमिश्रिताः।<br>
न जातयो ध्वनिमुरजा समीरिता न मूर्च्छिताः किमिति च मूर्च्छनात्मिकाः ॥ १५४.४६३</p>
<p>श्रुतिप्रिय क्रमगति भेदसाधनं ततादिकं किमिति न तुम्वरेरितम्।<br>
न हन्यते बहुविधवाद्यडम्बरं प्रकीर्णवीणामुरजादि नाम यत् ॥ १५४.४६४</p>
<p>इतीरिते गिरिमवदानशालिनः सुरासुराः सपदि तु वीरकाज्ञया।<br>
नियामितीः प्रययुरतीव हर्षिताश्चराचरं जगदखिलं ह्यपूरयन् ॥ १५४.४६५</p>
<p>इतीस्तनत्ककुभिरसन्महार्णवे स्तनद्घने विदलितशैलकन्दरे।<br>
जगत्यभूत्तुमुल इवाकुलीकृतः पिनाकिना त्वरितगतेन भूधरः ॥ १५४.४६६</p>
<p>परिज्वलत् कनकसहस्रतोरणं क्वचिन्मिलन्मरकत वेश्मवेदिकम्।<br>
क्वचित् क्वचिद्विमलवैढूर्यभूमिकं क्वचिद्गलज्जलधर रम्यनिर्झरम् ॥ १५४.४६७</p>
<p>चलध्वजप्रवरसहस्रमण्डितं सुरद्रुमस्तवक विकीर्ण चत्वरम्।<br>
सिता सितारुणरुचिदातुवर्णकं श्रियोज्ज्वलं प्रविततमार्गगोपुरम् ॥ १५४.४६८</p>
<p>विजृम्भिताप्रतिम-ध्वनिवारिदं सुगन्धिभिः पुरपवनैर्मनोहरम्।<br>
हरो महागिरिनगरं समासदत् क्षणादिव प्रवरसुरासुरस्तुतः ॥ १५४.४६९</p>
<p>तं प्रविशन्तमगात् प्रविलोक्य व्याकुलतां नगरं गिरिभर्तुः।<br>
व्यग्रपुरन्ध्रिजनञ्जवियानं धावितमार्गजनाकुल रथ्यम् ॥ १५४.४७०</p>
<p>हर्म्यगवाक्षगतामरनारी लोचन नील सरोरुह मालम्।<br>
सुप्रकटासमदृश्यत काचित्स्वाभरणांशुवितानविगूढा ॥ १५४.४७१</p>
<p>काप्यखिलीकृतमण्डनभूषा त्यक्तसखी प्रणयाहरमैक्षत्।<br>
काचिदुवाच कलङ्गतमाना कातरतां सखि! मा कुरु मूढे ॥ १५४.४७२</p>
<p>दग्धमनोभव एव पिनाकी कामयते स्वयमेव विहर्तुम्।<br>
काचिदपि स्वयमेव पतन्ति प्राह परां विरहस्खलिताङ्गीम् ॥ १५४.४७३</p>
<p>मा चपले मदनव्यतिषङ्गं शङ्करजं स्खलनेन वद त्वम्।<br>
कापि कृतव्यवधानमदृष्ट्वा युक्तिवशाद्गिरिशो ह्ययमूचे ॥ १५४.४७४</p>
<p>एष स यत्र सहस्रमखाद्या नाकसदामधिपाः स्वयमुक्तैः।<br>
नामभिरिन्दुजटं निजसेवा प्राप्तिफलायनतास्तु घटन्ते ॥ १५४.४७५</p>
<p>एष न चैष स एष यदग्रे घर्मपरीततनुः शशिमौली।<br>
धावति वज्रधरोऽमरराजो मार्गममुं विवृतीकरणाय ॥ १५४.४७६</p>
<p>एष स पद्मभवोऽयमुपेत्य प्रांशुजटामृगचर्मनिगूढः।<br>
सप्रणयङ्करघट्टितचक्रं किञ्चिदुवाच मितं श्रुतिमूले ॥ १५४.४७७</p>
<p>एवमभूत् सुरनारिकुलानां चित्तविसंष्ठुलता गुररागात्।<br>
शङ्कर संश्रयणादि-गिरिजाया जन्मफलं परमन्त्विति चोचुः ॥ १५४.४७८</p>
<p>ततो हिमगिरेर्वेश्म विश्वकर्म्म निवेदितम्।<br>
महानीलमयस्तम्भ ज्वलत्काञ्चन कुट्टिमम् ॥ १५४.४७९</p>
<p>मुक्ताजाल-परिष्कारं ज्वलितौषधि दीपितम्।<br>
क्रीडोद्यानसहस्राढ्यं काञ्चना बद्धदीर्घिकम् ॥ १५४.४८०</p>
<p>महेन्द्रप्रमुकाः सर्वे सुरा दृष्ट्वा तदद्भुतम्।<br>
नेत्राणि सफलान्यद्य मनोभिरिति ते दधुः ॥ १५४.४८१</p>
<p>विमर्दकीर्ण०-केयूरा हरिणा द्वारिरोधिताः।<br>
कथञ्चित् प्रमुकास्तत्र विविशुर्नाकवासिनः ॥ १५४.४८२</p>
<p>प्रणतेनाचलेन्द्रेण पूजितोऽथ चतुर्मुखः।<br>
चकार विधिना सर्वं विधिमन्त्रपुरःसरम् ॥ १५४.४८३</p>
<p>शर्वेण पाणिग्रहणमग्निसाक्षिकमक्षतम्।<br>
दाता महीभृतान्नाथो होता देवश्चतुर्मुखः ॥ १५४.४८४</p>
<p>वरः पशुपति साक्षात् कन्या विश्वारणिस्तथा।<br>
चराचराणि भूतानि सुरासुरवराणि च ॥ १५४.४८५</p>
<p>तत्राप्येते नियमतो ह्यभवन्व्यग्रमूर्तयः।<br>
मुमोचाभिनवान्सर्वान्‌ सस्यशालीन्रसौषधीः ॥ १५४.४८६</p>
<p>व्यग्रा तु पृथिवी देवी सर्वभावमनोरमा।<br>
गृहीत्वा वरुणः सर्व रत्नान्याभारणानि च ॥ १५४.४८७</p>
<p>पुण्यानि च पवित्राणि नानारत्नमयानि तु।<br>
तस्थौ स्वाभरणो देवो हर्षदः सर्वदेहिनाम् ॥ १५४.४८८</p>
<p>धनदश्चापि दिव्यानि हैमान्याभरणानि च ।<br>
जातरूपविचित्राणि प्रयतः समुपस्थितः ॥ १५४.४८९</p>
<p>वायुर्ववौ सुसुरभिः सुखसंस्पर्शनो विभुः।<br>
छत्रमिन्दुकरोद्गारं सुसितञ्च शतक्रतुः ॥ १५४.४९०</p>
<p>जग्राह मुदितः स्रग्वी बाहुभिर्बहुभूषणैः।<br>
जगुर्गन्धर्वमुख्याश्च ननृतुश्चाप्सरोगणाः ॥ १५४.४९१</p>
<p>वादयन्तोऽतिमधुरं जगुर्गन्धर्वकिन्नराः।<br>
मूर्त्ताश्च ऋतवस्तत्र जगुश्च ननृतुश्च वै ॥ १५४.४९२</p>
<p>चपलाश्च गणास्तस्थुर्लोलयन्तो हिमाचलम्।<br>
उत्तिष्ठन् क्रमशश्चान्न विश्वभुग्भगनेत्रहा ॥ १५४.४९३</p>
<p>चकारौद्वाहिकं कृत्यं पत्न्या सह यथोचितम्।<br>
दत्तार्घो गिरिराजेन सुरवृन्दैर्विनोदितः ॥ १५४.४९४</p>
<p>अवसत् तां क्षपान्तत्र पत्न्या सह पुरान्तकः।<br>
ततो गन्धर्वगीतेन नृत्येनाप्सरसामपि ॥ १५४.४९५</p>
<p>स्तुतिभिर्देवदैत्यानां विबुधो विबुधाधिपः।<br>
आमन्त्र्य हिमशैलेन्द्रं प्रभाते चोमया सह ॥<br>
जगाम मन्दरगिरिं वायुवेगेन श्रृङ्गिणा ॥ १५४.४९६</p>
<p>ततो गते भगवति नीललोहिते सहोमया रतिमलभन्न भूधरः।<br>
सबान्धवो भवति च कस्य नो मनो विह्वलञ्च जगति हि कन्यकापितुः ॥ १५४.४९७</p>
<p>ज्वलन्मणिस्फटिकहाटकोत्कटं स्फुटद्युतिस्फटिकगोपुरं पुरम्।<br>
हरो गिरौ चिरमनुकल्पितन्तदा विसर्जितामरनिवहोऽविशत्स्वकम् ॥ १५४.४९८</p>
<p>तदोमासहितो देवो विजहार भगाक्षिहा।<br>
पुरोद्यानेषु रम्येषु विविक्तेषु वनेषु च ॥ १५४.४९९</p>
<p>सुरक्तहृदयो देव्या मकराङ्कपुरः सरः।<br>
ततो बहुतिथे काले सुतकामा गिरेः सुता ॥ १५४.५००</p>
<p>सखीभिः सहिता क्रीडां चक्रे कृत्रिमपुत्रकैः।<br>
कदाचिद् गन्ध तैलेन गात्रमभ्यज्य शैलजा ॥ १५४.५०१</p>
<p>चूर्णैरुद्वर्तयामास मलिनां तरितान्तनुम्।<br>
तदुद्वर्तनकं गृह्य नरं चक्रे गजाननम् ॥ १५४.५०२</p>
<p>पुत्रकं क्रीडती देवी तं चाक्षिपयदम्भसि।<br>
जाह्नव्यास्तु शिवासख्यास्ततः सोऽभूद्वहत् वपुः ॥ १५४.५०३</p>
<p>कायेनातिविशालेन जगदापूरयत्तदा।<br>
पुत्रेत्युवाच तं देवी पुत्रेत्यूचे च जाह्नवी ॥ १५४.५०४</p>
<p>गाङ्गेय इति देवैस्तु पूजितोऽभूद्गजाननः।<br>
विनायकाधिपत्यञ्च ददावस्य पितामहः ॥ १५४.५०५</p>
<p>पुनः सा क्रीडनं चक्रे पुत्रार्थं वरवर्णिना।<br>
मनोज्ञमङ्कुरं रूढमशोकस्य शुभानना ॥ १५४.५०६</p>
<p>वर्द्धयामास तां चापि कृत संस्कारमङ्गला।<br>
बृहस्पतिमुखैर्विप्रैः दिवस्पति पुरोगमैः ॥ १५४.५०७</p>
<p>ततो देवैश्च मुनिभिः प्रोक्ता देवी त्विदम्वचः।<br>
भवानी भवती भव्या सम्भूता लोकभूयते ॥ १५४.५०८</p>
<p>प्रायः सुतफलो लोकः पुत्रपौत्रैश्च लभ्यते।<br>
अपुत्राश्च प्रजाः प्रायो दृश्यन्ते दैवहेतवः ॥ १५४.५०९</p>
<p>अधुना दर्शिते मार्गे मर्यादां कर्तुमर्हसि।<br>
फलं किम्भविता देवि! कल्पितैस्तरु पुत्रकैः ॥ १५४.५१०</p>
<p>इत्युक्ता हर्षपूर्णाङ्गी प्रोवाचोमा शुभाङ्गिरम्।<br>
देव्युवाच।<br>
एवं निरुदके देशे यः कूपं कारयेद् बुधः ॥ १५४.५११</p>
<p>बिन्दौ बिन्दौ च तोयस्य वसेत् सम्वत्सरन्दिवि।<br>
दशकूपसमावापी दशवापी समो ह्रदः ॥ १५४.५१२</p>
<p>दशह्रदसमः पुत्रो दशपुत्रसमो द्रुमः।<br>
एषैव मम मर्यादा नियता लोकभाविनी ॥ १५४.५१३</p>
<p>इत्युक्तास्तु ततो विप्रा बृहस्पति-पुरोगमाः।<br>
जग्मुः स्वमन्दिराण्येव भवानीं वन्द्य सादरम् ॥ १५४.५१४</p>
<p>गतेषु तेषु देवोऽपि शङ्करः पर्वतात्मजाम्।<br>
पाणिना लम्बमानेन शनैः प्रावेशयच्छुभाम् ॥ १५४.५१५</p>
<p>चित्तप्रसादजननं प्रासादमनुगोपुरम्।<br>
लम्बमौक्तिकदामानं मालिका कुल वेदिकम् ॥ १५४.५१६</p>
<p>निर्धौत कल धौतं च क्रीडागृह मनोरमम्।<br>
प्रकीर्णकुसुमोद्दाम मत्तालि कुल कूजितम् ॥ १५४.५१७</p>
<p>किन्नरोद्गीतसङ्गीत गृहान्तरित भित्तिकम्।<br>
सुगन्धिधूपसङ्घात मनः प्रार्थ्यमलं हितम्॥ १५४.५१८</p>
<p>क्रीडन्मयूरनारीभिः वृतं वै तत्ववादिभिः।<br>
हंस सङ्घातसङ्घुष्टं स्फाटिकस्तम्भवेदिकम् ॥ १५४.५१९</p>
<p>अनारतमतिप्रीत्या बहुशः किन्नराकुलम्।<br>
शुकेर्यत्राभिहन्यन्ते पद्म राग विनिर्मिताः ॥ १५४.५२०</p>
<p>भित्तयो दाडिमभ्रान्त्या प्रति बिम्बितमौक्तिकाः।<br>
तत्राक्षक्रीडया देवो विहर्तमुपचक्रमे ॥ १५४.५२१</p>
<p>स्वच्छेन्द्रनीलभूभागे क्रीडने यत्र धिष्ठितौ।<br>
वपुः सहायतां प्राप्तौ विनोदरसनिर्वृतौ ॥ १५४.५२२</p>
<p>एवं प्रक्रीडतोस्तत्र देवीशङ्करयोस्तदा।<br>
प्रादुर्भवन्महाशब्दस्तद्गृहोदरगोचरः ॥ १५४.५२३</p>
<p>तच्छ्रुत्वा कौतुकाद्देवी किमेतदिति शङ्करम्।<br>
पप्रच्छ तं शुभतनुर्हरं विस्मयपूर्वकम् ॥ १५४.५२४</p>
<p>उवाच देवीं नैतत्ते दृष्टपूर्वं सुविस्मिते।<br>
एते गणेशाः क्रीडन्ते शैलेऽस्मिन् मत्प्रियाः सदा ॥ १५४.५२५</p>
<p>तपसा ब्रह्मचर्येण नियमैः क्षेत्रसेवनैः।<br>
यैरहन्तोषितः पूर्वं त एते मनुजोत्तमाः ॥ १५४.५२६</p>
<p>मत्समीपमनु प्राप्ता मम हृद्याः शुभानने।<br>
कामरूपा महोत्साहा महारूपगुणान्विताः ॥ १५४.५२७</p>
<p>कर्मभिर्विस्मयं तेषां प्रयामि बलशालिनाम्।<br>
सामरस्यास्य जगतः सृष्टिसंहरण क्षमाः॥ १५४.५२८</p>
<p>ब्रह्मविष्णवीन्द्रगन्धर्वैः सकिन्नरमहोरगैः।<br>
विवर्जितोऽप्यहं नित्यं नैभिर्विरहितो रमे ॥ १५४.५२९</p>
<p>हृद्या मे चारु सर्वाङ्गास्त एते क्रीडते गिरौ।<br>
इत्युक्त्वा तु ततो देवी त्यक्त्वा तद्विस्मयाकुला ॥ १५४.५३०</p>
<p>गवाक्षान्तरमासाद्य प्रेक्षते विस्मितानना।<br>
यावन्तस्ते कृशा दीर्घा ह्रस्वा स्थूला महोदराः ॥ १५४.५३१</p>
<p>व्याघ्रेभवदनाः केचित् केचिन्मेषाज रूपिणः।<br>
अनेक प्राणिरूपाश्च ज्वालास्याः कृष्णपिङ्गलाः ॥ १५४.५३२</p>
<p>सौम्या भीमाः स्मितमुखाः कृष्णपिङ्गजटासटाः।<br>
नानाविहङ्गवदना नानाविधमृगाननाः ॥ १५४.५३३</p>
<p>कौशेयचर्म्मवसना नग्नाश्चान्ये विरुपिणः।<br>
गोकर्णा गजकर्णाश्च बहुवक्त्रेक्षणोदराः ॥ १५४.५३४</p>
<p>बहुपादा बहुभुजा दिव्य नानास्त्रपाणयः।<br>
अनेककुसुमापीडा नाना व्यालविभूषणाः ॥ १५४.५३५</p>
<p>वृत्ताननायुधधरा नाना कवचभूषणः।<br>
विचित्रवाहनारूढा दिव्यरूपा वियच्चराः ॥ १५४.५३६</p>
<p>वीणा वाद्यरवाघुष्टा नाना स्थानक नर्तकाः।<br>
गणेशांस्तांस्तथा दृष्ट्वा देवी प्रोवाच शङ्करम् ॥ १५४.५३७</p>
<p>देव्युवाच।<br>
गणेशाः कति सङ्ख्याताः किं नामानः किमात्मकाः।<br>
एकैकशो मम ब्रूहि धिष्ठिता ये पृथक् पृथक् ॥ १५४.५३८</p>
<p>शङ्कर उवाच।<br>
कोटिसङ्क्या ह्यसङ्ख्याता नाना विख्यातपौरुषाः।<br>
जगदापूरितं सर्वैरेभिभीमैर्महाबलैः ॥ १५४.५३९</p>
<p>सिद्धक्षेत्रेषु रथ्यासु जीर्णोद्यानेषु वेश्मसु।<br>
दानवानां शरीरेषु बालेषून्मत्तकेषु च ॥ १५४.५४०</p>
<p>एते विशन्ति मुदिता नानाहार विहारिणः।<br>
ऊष्मपाः फेनपाश्चैव धूमपा मधुपायिनः ॥ १५४.५४१</p>
<p>रक्तपाः सर्वभक्षाश्च वायुपा ह्यम्बुभोजनाः।<br>
गेय नृत्योपहाराश्च नाना वाद्यरवप्रियाः ॥ १५४.५४२</p>
<p>न ह्येषां वै अनन्तत्वाद् गुणान् वक्तुं हि शक्यते।<br>
देव्युवाच।<br>
मार्गत्वगुत्तरासङ्गः शुद्धाङ्गो मुञ्जमेखली ॥ १५४.५४३</p>
<p>वामस्थेन च शिक्येन चपलो रञ्जिताननः।<br>
मृगदंष्ट्रो ह्युत्पलानां स्रग्दामो मधुराकृतिः ॥ १४५.५४४</p>
<p>पाषाणशकलोत्तान कांस्यताल प्रवर्तकः।<br>
असौ गणेश्वरो देव! किन्नामाकिन्नरानुगाः ॥ १५४.५४५</p>
<p>य एष गणगीतेषु दत्तकर्णो मुहुर्मुहुः।<br>
शर्व उवाच।<br>
स एष वीरको देवि! सदा मद्धृदयप्रियः ॥ १५४.५४६</p>
<p>नानाश्चर्य्यगुणाधारो गणेश्वरगणार्चितः।<br>
देव्युवाच।<br>
ईदृशस्य सुतस्यास्ति ममोत्कण्ठा पुरान्तक ॥ १५४.५४७</p>
<p>कदाहमीदृशं पुत्रं द्रक्ष्याम्यानन्ददायिनम्।<br>
शर्व उवाच।<br>
एष एव सुतस्तेऽस्तु नयनानन्दहेतुकः ॥ १५४.५४८</p>
<p>त्वया मात्रा कृतार्थस्तु वीरकोऽपि सुमध्यमे!।<br>
इत्युक्त्वा प्रेषयामास विजयां हर्षणोत्सुका ॥ १५४.५४९</p>
<p>वीरकानयनायाशु दुहिता हिमभूभृतः।<br>
सावरुह्य त्वरा युक्ता प्रासादादम्बरस्पृशः॥ १५४.५५०</p>
<p>विजयोवाच गणपङ्गणमध्ये प्रवर्तिता।<br>
विजयोवाच।<br>
एहि वीरक! चापल्यात् त्वया देवः प्रकोपितः ॥ १५४.५५१</p>
<p>किमुत्तरं वदत्यर्थे नृत्यरङ्गे तु शैलजा।<br>
इत्युक्तस्त्यक्तपाषाण शकलो मार्जिताननः ॥ १५४.५५२</p>
<p>आहूतस्तु तयोद्भूत मूलप्रस्ताव शंसकः।<br>
देव्याः समीपमागच्छज्जययानुगतः शनैः ॥ १५४.५५३</p>
<p>प्रासादशिखरात्फुल्ल रक्ताम्बुज निभद्युतिः।<br>
तं दृष्ट्वा प्रस्रुतानल्प स्वादुक्षीर पयोधरा ॥<br>
गिरिजोवाच सस्नेहं गिरा मधुरवर्णया ॥ १५४.५५४</p>
<p>उमोवाच।<br>
एह्येहि यातोऽसि मे पुत्रतां देव देवेन दत्तोऽधुना वीरक! ॥ १५४.५५५</p>
<p>इत्येवमङ्के निधायाथ तं पर्यष्वजत् कपोले कलवादिनम् ॥ १५४.५५६</p>
<p>मूर्ध्न्युपाघ्राय सम्मार्ज्यगात्राणि भूषयामास दिव्यैः स्वयम्भूषणैः किङ्किणीमेखलानूपुरै-र्माणिक्य केयूरहारोरुमूलगुणैः ॥ १५४.५५७</p>
<p>कामलैः पल्लवै श्चित्रितै श्चारुभि-र्दिव्यमन्त्रोद्भवैस्तस्य शुभैस्ततो भूरिभिश्चाकरोन्मिश्रसिद्धार्थकै रङ्गरक्षाविधिः ॥ १५४.५५८</p>
<p>एवमादाय चोवाच कृत्वा सम्मूर्ध्नि गोरेचनां पत्रभङ्गोज्ज्वलैः ॥ १५४.५५९</p>
<p>गच्छगच्छाधुना क्रीडसार्द्धं गणैरप्रमत्तोवसं श्वभ्रवर्जाशनैर्व्याल माला कुलाशैलसानुद्रुमदन्तिभि-र्भिन्नसाराः परे सङ्गिनः ॥ १५४.५६०</p>
<p>जाह्नवीयं जलं क्षुब्धतोयाकुलम् कूलं मा विशेथा बहुव्याघ्रदुष्टे वने ॥ १५४.५६१</p>
<p>वत्सा सङ्ख्येषु दुर्गागणेशेष्वेतस्मिन् वीरके पुत्रभावोपतुष्टान्तः करणातिष्ठतु ॥ १५४.५६२</p>
<p>स्वस्य पितृजनप्रार्थितं भव्यमायाति भाविन्यसौ भव्यता ॥ १५४.५६३</p>
<p>सोऽपि निभृत्य सर्वगणैः सस्मयमाह बालत्वलीलारसाविष्टधीः ॥ १५४.५६४</p>
<p>एषमात्रा स्वयं मे कृतभूषणोऽत्र एषपटः पटलैर्विन्दुभिः सिन्दुवारस्य पुष्पैरियं मालतीमिश्रितामालिका मे शिरस्याहिता ॥ १५४.५६५</p>
<p>कोऽयमातोद्यधारीगणस्तस्य दास्यामि हस्तादिदं क्रीडनम् ॥ १५४.५६६</p>
<p>दक्षिणात् पश्चिमं पश्चिमादुत्तरमुत्तरात् पूर्वमभ्येत्य सख्या युता प्रेक्षती तं गवक्षान्तराद्वीरकं शैलपुत्री बहिः क्रीडनं यज्जगन्मातुरेष चित्तभ्रमः ॥ १५४.५६७</p>
<p>पुत्रलुब्धो जनस्तत्र को मोहमायाति न स्वल्पचेताजडो मांसविण्मूत्रसङ्घातदेहः ॥ १५४.५६८</p>
<p>द्रष्टुमब्यन्तरन्नाकवासेश्वरैरिन्दुमौलिं प्रविष्टेषु कक्षान्तरम् ॥ १५४.५६९</p>
<p>वाहनात्यावरोहागणास्तैर्युतोलोकपालास्त्रमूर्तोह्ययं खड्गो विखड्ग-करोनिर्ममः कृतान्तः कस्य केनाहतो ब्रूत मौने भवन्तोऽस्त्रदण्डन किं दुस्पृहा ॥ १५४.५७०</p>
<p>भीममूर्त्यानने नास्ति कृत्यङ्गिरौ य एषोऽस्त्रज्ञेन किं वध्यते ॥ १५४.५७१</p>
<p>मावृथा लोकपालानुगचित्तता एव मेवैतदित्यूचुरस्मै तदा देवताः ॥ १५४.५७२</p>
<p>देवदेवानुगं वीरकं लक्षणाप्राह देवी वनं पर्वतानिर्झराण्यग्निदेव्यान्यथोभूतपानिर्झराम्भोनिपातेषु निमज्जत ॥ १५४.५७३</p>
<p>पुष्पजालावनद्धेषु धामस्वपिशेत प्रोत्तुङ्गनाद्रिकुञ्जेष्वनुगर्जन्तु हे मारुतां स्फोटसङ्क्षेपणान् कामतः ॥ १५४.५७४</p>
<p>काञ्चनोत्तुङ्ग श्रृङ्गावरोहक्षितौ हेमरेणूत्करा सङ्गद्युतिम्।<br>
खेचराणां वनाधायिनि रम्ये बहुरूपसम्पत्प्रकरेगणान्वासितम् मन्दरकन्दरे सुन्दरमन्दारपुष्पप्रवालाम्बुजे सिद्धनारीभिरापीतरूपामृतं विस्तृतैर्नेत्रपात्रैरनुन्मेषिभिर्वीरकं शैलपुत्री निमेषान्तरादस्मरत् पुत्रगृध्नी विनोदार्थिनी ॥ १५४.५७५</p>
<p>सोऽपि तादृक् क्षणावाप्तपुण्योदयो योऽपि जन्मान्तरस्यात्मजत्वङ्गतः ॥ १५४.५७६</p>
<p>क्रीडतस्तस्य तृप्तिः कथं जायते योऽपि भाविजगद्वेधसा तेजसः कल्पितः प्रतिक्षणं दिव्यगीतक्षणो नृत्यलोलो गणेशैः स्वप्रणत्यक्षणः सिंहनादाकुले गण्डशैलेऽसृजद्रत्नजाले बृहत्सालताले क्षणे फुल्लनानातमालालिकाले क्षणं वृक्षमूले विलोलोमराले क्षणे स्वल्पपङ्केजले पङ्कजाढ्ये क्षणं मातुरङ्के शुभे निष्कलङ्के ॥ १५४.५७७</p>
<p>परिक्रीडते बाललीलाविहारी गणेशाधिपो देवतानन्दकारी।<br>
निकुञ्जेषु विद्याधरै-र्गीतशीलः पिनाकीव लीलाविलासैः सलीलः ॥ १५४.५७८</p>
<p>प्रकाश्य भुवना भोगी ततो दिनकरे गते।<br>
देशान्तरं तदा पश्चाद्दूरमस्तावनीधरम् ॥ १५४.५७९</p>
<p>उदयास्ते पुरो भावी यो हि चास्तेऽवनीधरः।<br>
मित्रत्वमस्य सुदृढं हृदये परिचिन्त्यताम् ॥ १५४.५८०</p>
<p>नित्यमाराधितः श्रीमान् पृथुमूलः समुन्नतः।<br>
नाकरोत् सेवितुं मेरुरुपहारं पतिष्यतः ॥ १५४.५८१</p>
<p>यतिष्ये मा व्यवस्थिति संश्रयेणाखिलं बुधः।<br>
दिनान्तानुगतो भानुः स्वजनत्वमपूरयत् ॥ १५४.५८२</p>
<p>सन्ध्या बद्धाञ्जलिपुटा मुनयोभिमुखा रविम्।<br>
याचन्त्याङ्गमनं शीघ्रं निवार्यात्मनि भाविताम् ॥ १५४.५८३</p>
<p>व्यजृम्भदथ लोकेऽस्मिन् क्रमाद्वैभावरन्तमः।<br>
कुटिलस्येव हृदये कालुष्यन्दूषयन्मनः ॥ १५४.५८४</p>
<p>ज्वलत्फणिफणारत्न दीपोद्योतितभित्तिके।<br>
शयनं शशिसङ्घात शुभ्रवस्त्रोत्तरच्छदम्॥ १५४.५८५</p>
<p>नानारत्नद्युतिलसच्छक्रचाप विडम्बकम्।<br>
रत्नकिङ्किणिकाजालं लम्बमुक्ताकलापकम् ॥ १५४.५८६</p>
<p>कमनीयचलल्लोलवितानाच्छादिताम्वरम्।<br>
मन्दिरे मन्दसञ्चारः शनैर्गिरिसुतायुतः ॥ १५४.५८७</p>
<p>तस्थौ गिरिसुताबाहु लतामीलितकन्धरः।<br>
शशिमौलिसितज्योत्स्ना शुचिपूरितगोचरः ॥ १५४.५८८</p>
<p>गिरिजाप्यसितापाङ्गी नीलोत्पलदलच्छविः।<br>
विभावर्या च सम्पृक्ता बभूवातितमोमयी।<br>
तामुवाच ततो देवः क्रीडाकेलिकलायुतम् ॥ १५४.५८९</p>

  </div>
</article>


        

        



    <aside class="card border noPrint" id="section-tree-item-matsya-purANam_154_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/purANam_vaiShNavam/matsya-purANam/154/">१५४ </a>
            <a data-toggle="collapse" href="#section-tree-item-body-matsya-purANam_154_md" role="button" aria-expanded="false" aria-controls="section-tree-item-body-matsya-purANam_154_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-matsya-purANam_154_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: १५४</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/purANam_vaiShNavam/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/purANam_vaiShNavam/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/purANam_vaiShNavam/actions/workflows/build.yml"><img src="https://github.com/vishvAsa/purANam_vaiShNavam/actions/workflows/build.yml/badge.svg"> Built </a> on 2025 Aug 25 05:46:07 UTC. (<a href="http://google.com/search?q=05%3a46%3a07%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
