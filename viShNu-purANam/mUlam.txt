




अथ श्रीविष्णुमहापुराणं विष्णुचित्त्यात्मप्रकाशाख्यश्रीधरीय व्याख्याद्वयोपेतं प्रारभ्यते

श्रीमते रामानुजाय नमः

नारायणं नमस्कृत्य नरं चैव नरोत्तमम्  ।
देवीं सरस्वतीव्यासं ततो जयमुदीरयेत् ॥ १,१.० ॥
श्रीसूत उवाच

ओं पराशरं मुनिवरं कृतपौर्वाह्निकक्रियम्  ।
मैत्रेयः परिपप्रच्छ प्रणिपत्याभिवाद्य च  ॥ १,१.१ ॥
त्वत्तो हि वेदाध्ययनमधीतमखिलं गुरो  ।
धर्मशास्त्राणि सर्वाणि तथाङ्गानि यथाक्रमम्  ॥ १,१.२ ॥
त्वाप्रसादान्मुनिश्रेष्ट मामन्ये नाकृतश्रमम्  ।
वक्ष्यन्ति सर्वशास्त्रेषु प्रयशो येपि विद्विषः  ॥ १,१.३ ॥
सोहमिच्छामि धर्मज्ञ श्रोतुं त्वत्तो यथा जगत् ।
बभूव भूयश्च यथा महाभाग भविष्यति  ॥ १,१.४ ॥
यन्मयं च जगद्ब्रह्मन्यतश्चौतच्चराचरम्  ।
लीनमासीद्यथा यत्र लयमेष्यति यत्र च  ॥ १,१.५ ॥
यत्प्रमाणानि भूतानि देवादीनां च संभवम्  ।
समुद्रपर्वतानां च संस्थानं च यथा भुवः  ॥ १,१.६ ॥
सूर्यादीनां च संस्थानं प्रमाणं मुनिसत्तम  ।
देवादीनां तथा वंशान्मनून्मन्वन्तराणिच  ॥ १,१.७ ॥
कल्पान् कल्पविभागांश्च चातुर्युगविकल्पितान्  ।
कल्पान्तस्य स्वरूपं च युगधर्मांश्च कृत्स्नशः  ॥ १,१.८ ॥
देवर्षिपार्थिवानां च चरितं यन्महामुने  ।
वेदशाखाप्रणयनं यथावव्द्यासकर्तृकम्  ॥ १,१.९ ॥
धर्मांश्च ब्रह्मणादीनां तथा चाश्रमवासिनाम्  ।
श्रेतुमिच्छाम्यहं सर्वं त्वत्तो वासिष्ठनन्दन  ॥ १,१.१० ॥
ब्रह्मन्प्रसादप्रवणं कुरुष्व मयि मानसम्  ।
येनाहमेतज्जानीयां त्वत्प्रसादान्महामुने  ॥ १,१.११ ॥
श्रीपराशर उवाच
साधु मैत्रेय धर्मज्ञ स्मारितोस्मि पुरातनम्  ।
पितुः पिता मे भगवान् वसिष्ठो यदुवाच ह  ॥ १,१.१२ ॥
विश्वामित्रपुयुक्तेन रक्षसा भक्षितः पुरा  ।
श्रुतस्तातस्ततः क्रोधे मैत्रेयाभून्ममातुलः  ॥ १,१.१३ ॥
ततोऽहं रक्षसां सत्रं विनाशाय समारभम्  ।
भस्मी भूताश्च शतशस्तस्मिन्सत्रे निशाचराः  ॥ १,१.१४ ॥
ततः संक्षीयमाणेषु तेषु रक्षस्वशेषतः  ।
मामुवाच महाभागो वसिष्ठी मत्पितामहः  ॥ १,१.१५ ॥
अलमत्यन्तकोपेन तात मन्युमिमं जहि  ।
राक्षसा नापराध्यन्ति पितुस्ते विहितं हि तत् ॥ १,१.१६ ॥
मूढानामेव भवति क्रोधो ज्ञानवतां कुतः  ।
हन्यते तात कः केन यतः स्वकृतभुक्पुमान्  ॥ १,१.१७ ॥
सञ्चिचस्यापि महता वत्स क्लेशेन मानवैः  ।
यशसस्तपसश्चैव क्रोधो नाशकरः परः  ॥ १,१.१८ ॥
स्वर्गापवर्गव्यासेधकारणं परमर्षयः  ।
वर्जयन्ति सदा क्रोधं तात मा तद्वशो भवः  ॥ १,१.१९ ॥
अलं निशाचरैर्धग्धैर्दीनैरनपकारिभिः  ।
सत्रं ते विरमत्वेतत्क्षमासारा हि साधवः  ॥ १,१.२० ॥
एवं तातेन तेनाहमनुनीतो महात्मना  ।
उपसंहृतवान्सत्रं सद्यस्तद्वाक्यगौरवात् ॥ १,१.२१ ॥
ततः प्रीतः स भगवान्वसिष्ठो मुनिसत्तमः  ।
संप्राप्तश्च तदा तत्र पुलस्त्यो ब्रह्मणः सुतः  ॥ १,१.२२ ॥
पितामहेन दत्तर्घ्यः कृतासनपरिग्रहः  ।
मामुवाच महाभागो मैत्रेय पुलहाग्रजः  ॥ १,१.२३ ॥
पुलास्त्य उवाच
वैरे महति यद्वाक्याद्गुरोरद्याश्रिता क्षमा  ।
त्वया तस्मात्समस्तानि भवाञ्शास्त्राणि वेत्स्यति  ॥ १,१.२४ ॥
संततेर्न ममोच्छेदः क्रुद्धेनापि यतः कृतः  ।
त्वया तस्मान्महाभाग ददाम्यन्यं महावरम्  ॥ १,१.२५ ॥
पुराणसंहिताकर्त भवान्वत्स भविष्यति  ।
देवतापारमार्थ्यं च यथावद्वेत्स्यते भवान्  ॥ १,१.२६ ॥
प्रवृत्ते च निवृत्ते च कर्मण्यस्तमला मतिः  ।
मत्प्रसादादसंदिग्धा तव वत्स भविष्यति  ॥ १,१.२७ ॥
ततश्च प्राह भगवान्वसिष्ठो मे पितामहः  ।
पुलस्त्येन यदुक्तं ते सर्वमेतद्भविष्यति  ॥ १,१.२८ ॥
इति पूर्वं वसिष्ठेन पुलस्त्येन च धीमता  ।
यदुक्तं तत्स्मृतिं याति त्वत्प्रश्रादखिलं मम  ॥ १,१.२९ ॥
सोऽहं वदाम्यशेषं ते मैत्रेय परिपृच्छते  ।
पुरामसंहितां सम्यक्तां निबोध यथातथम्  ॥ १,१.३० ॥
विष्णोः सकाशादुद्भुतं जतत्तत्रैव च स्थितम्  ।
स्थितिसंयमकर्तासौ जगतोस्य जगच्च सः  ॥ १,१.३१ ॥
इति श्रिविष्णुपुराणे प्रथमेऽंशे प्रथमोऽध्यायः (१)


_____________________________________________________________


श्रीपराशर उवाच
अविकाराय शुद्धाय नित्याय परमात्मने  ।
सदैकरूपरूपाय विष्णवे सर्वजिष्णवे  ॥ १,२.१ ॥
नमो हिरण्यगर्भाय हरये शङ्कराय च  ।
वासुदेवाय ताराय सर्वस्थित्यन्तकारिणे  ॥ १,२.२ ॥
एकानेकस्वरूपाय स्थूलसूक्ष्मात्मने नमः  ।
अव्यक्तव्यक्तरूपाय विष्णवे मुक्तिहेतवे  ॥ १,२.३ ॥
सर्गस्थितिविनाशानां जगतो यो जगन्मयः  ।
मूलभूतो नसम्तस्मै विष्णवे परमात्मने  ॥ १,२.४ ॥
आधारभूतं विश्वस्याप्यणीयांसमणीयसाम्  ।
प्रणम्य सर्वभूतस्थमच्युतं पुरुषोत्तमम्  ॥ १,२.५ ॥
ज्ञानस्वरूपमत्यन्तनिर्मलं परमार्थतः  ।
तमेवार्थस्वरूपेण भ्रन्तिदर्शनतः स्थितम्  ॥ १,२.६ ॥
विष्णु ग्रसिष्णुं विश्वस्य स्थितौ सर्गे तथा प्रभुम्  ।
प्रणम्य जगतामीशमजमक्षयमव्ययम्  ॥ १,२.७ ॥
कथयामि यथापूर्वं दक्षाद्यैर्मुनिसत्तमैः  ।
पृष्टः प्रोवाच भगवानब्जयोनिः पितामहः  ॥ १,२.८ ॥
तैश्चोक्तं पुरुकुत्साय भूभुजे नर्मदातटे  ।
सारस्वताय तेनापि मह्यं सारस्वतेन च  ॥ १,२.९ ॥
परः पराणां परमः परमात्मात्मसंस्थितः  ।
रूपवर्णादिनिर्देशविशेषणविवर्जितः  ॥ १,२.१० ॥
अपक्षयविनाशाभ्यां परिणामर्द्धिजन्मभिः  ।
वर्जितः शक्यते वक्तुं यः सदास्तीति केवलम्  ॥ १,२.११ ॥
सर्वत्रासौ समस्तं च वसत्यत्रेति वै यतः  ।
ततः स वासुदेवेति विद्वद्भिः परिपठ्यते  ॥ १,२.१२ ॥
तद्ब्रह्म परमं नित्यमजमक्षयमव्ययम्  ।
एकस्वरूपं तु सदा हेयाभावाच्च निर्मलम्  ॥ १,२.१३ ॥
तदेव सर्वमेवैतद्व्यक्ताव्यक्तस्वरूपवत् ।
तथा पुरुषरूपेण कालरूपेण च स्थितम्  ॥ १,२.१४ ॥
परस्य ब्रह्मणो रूपं पुरूषः प्रथमं द्विज  ।
व्यक्ताव्यक्ते तथैवान्ये रूपे कालस्तथापरम्  ॥ १,२.१५ ॥
प्रधानपूरुषव्यक्तकालानां परमं हि यत् ।
पश्यन्ति सूरयः शुद्धं तद्विष्णोः परमं पदम्  ॥ १,२.१६ ॥
प्रधानपूरुषव्यक्तकालास्तु प्रविभागशः  ।
रूपाणि स्थितिसर्गान्तव्यक्तिसद्भावहेतवः  ॥ १,२.१७ ॥
व्यक्तं विष्णुस्तथव्यक्तं पुरूषः काल एव च  ।
क्रीडतो बालकस्येव चेष्टां तस्य निशामय  ॥ १,२.१८ ॥
अव्यक्तं कारणं यत्तत्प्रधानमृषिसत्तमैः  ।
प्रोच्यते प्रकृतिः सीक्ष्मा नित्यं सदसदात्मकम्  ॥ १,२.१९ ॥
अक्षय्यं नान्यदाधारममेयमजरं ध्रुवम्  ।
शब्दस्पर्शविहीनं तद्रूपादिभिरसंहितम्  ॥ १,२.२० ॥
त्रिगुणं तज्जगद्योनिरनादिप्रभवाप्ययम्  ।
तेनाग्रे सर्वमेवासीव्द्याप्तं वै प्रलयादनु  ॥ १,२.२१ ॥
वेदवादविदो विद्वन्नियता ब्रह्मवादिनः  ।
पठन्ति चैतमेवार्थं प्रधानप्रतिपादकम्  ॥ १,२.२२ ॥
नाहो न रात्रिर्न नभो न भूमिर्नासीत्तमोज्योतिरभूच्च नान्यत् ।
श्रोत्रादिबुद्ध्यानुपलभ्यमेकं प्राधानिकं ब्रह्म पुमांस्तदासीत् ॥ १,२.२३ ॥
विष्णोः स्वरूपात्परतोदिते द्वे रूपे प्रधानं पुरूषश्च विप्र  ।
तस्यैव तेऽन्येन धृते वियुक्ते रूपातरं तद्द्विज कालसंज्ञम्  ॥ १,२.२४ ॥
प्रकृतौ संस्थितं व्यक्तमतीतप्रलये तु यत् ।
तस्मात्प्राकृतसंज्ञोयमुच्यते प्रतिसंचरः  ॥ १,२.२५ ॥
अनादिर्भगवान्कालो नान्तोस्त द्विज विद्यते  ।
अव्युच्छिन्नस्ततस्त्वेते सर्गस्थित्यन्तसंयमाः  ॥ १,२.२६ ॥
गुणसाम्ये ततस्तस्मिन्पृथक्पुंसि व्यवस्थिते  ।
कालस्वरूपं तद्विष्णोर्मैत्रेय परिवर्तते  ॥ १,२.२७ ॥
ततस्तु तत्परं ब्रह्म परमात्मा जगन्मयः  ।
सर्वगः सर्वभूतेशः सर्वात्मा परमेश्वरः  ॥ १,२.२८ ॥
प्रधानपुरूषौ चापि प्रविश्यात्मेच्छया हरिः  ।
क्षोभयामास संप्राप्ते सर्गकाले व्ययाव्ययौ  ॥ १,२.२९ ॥
यथा सन्निधिमात्रेण गन्धः क्षोभाय जायते  ।
मनसो नोपकर्तृत्वात्तथासौ परमेश्वरः  ॥ १,२.३० ॥
स एव क्षोभको ब्रह्मन् क्षोभ्यश्च पुरूषोत्तमः  ।
स संकोचविकासाभ्यां प्रधानत्वेपि च स्थितः  ॥ १,२.३१ ॥
विकासाणुस्वरूपैश्च ब्रह्मरूपादिभिस्तथा  ।
व्यक्तस्वरूपश्च तथा विष्णुः सर्वेश्वरेश्वरः  ॥ १,२.३२ ॥
गुणसाम्यात्ततस्तस्मात्क्षेत्रज्ञाधिष्ठितान्मुने  ।
गुणव्यञ्जनसंभूतिः सर्गकाले द्विजोत्तम  ॥ १,२.३३ ॥
प्रधानतत्त्वमुद्भूतं महान्तं तत्समावृणोत् ।
सात्त्विको राजसश्चैव तामसश्च त्रिधा महान्  ॥ १,२.३४ ॥
प्रधानतत्त्वेन समं त्वचा बीज मिवावृतम्  ।
वैकारेकस्तैजसश्च भूतादिश्चैव तामसः  ॥ १,२.३५ ॥
त्रिविधोयमहङ्कारो महत्तत्त्वादजायत  ।
भीतेन्द्रियाणां हेतुःस त्रिगुणत्वान्महामुने  ।
यथा प्रधानेन महान्महता स तथा वृतः  ॥ १,२.३६ ॥
भूतादिस्तु विकुर्वाणः शब्दतन्मात्रकं ततः  ।
ससर्ज शब्दतन्मात्रादाकाशं शब्दलक्षणम्  ॥ १,२.३७ ॥
शब्दमात्रं तथाकाशं भूतादिः स समावृणोत् ।
अकाशस्तु विकुर्वाणः स्पर्शमात्रं ससर्ज ह  ॥ १,२.३८ ॥
बलवानभवद्वायुस्तस्य स्पर्शो मुणो मतः  ।
आकाशं शब्दमात्रं तु स्वर्शमात्रं समावृणोत् ॥ १,२.३९ ॥
ततो वायुर्विकुर्वाणो रूपमात्रं ससर्ज ह  ।
ज्योतिरुत्पद्यते वायोस्तद्रूपगुणमुच्यते  ॥ १,२.४० ॥
स्पर्शमात्रं तु वै वायू रूपमात्रं समावृणोत् ।
ज्योतिश्चापि विकुर्वाणं रसमात्रं ससर्ज ह  ॥ १,२.४१ ॥
सम्भवन्ति ततोंभांसि रसाधाराणि तानि च  ।
रसमात्राणि चाम्भांसि रूपमात्रं समावृणोत् ॥ १,२.४२ ॥
विकुर्वाणानि चाम्भांसि गन्धमात्रं सस र्जिरे  ।
संघातो जायते तस्मात्तस्य गन्धो गुणो मतः  ॥ १,२.४३ ॥
तस्मिंस्तस्मिंस्तु तन्मात्रं तेन तन्मात्रता स्मृता  ॥ १,२.४४ ॥
तन्मात्रण्यविशेषाणि अविशेषास्ततो हि ते  ॥ १,२.४५ ॥
न शान्ता नापि धोरास्ते न मूढाश्चाविशेषिणः  ।
भूततन्मात्रसर्गोयमहङ्कारात्तु तामसात् ॥ १,२.४६ ॥
तेजसानीन्द्रियाण्याहुर्देवा वैकारिका दश  ।
एकादशं मनश्चात्र देवा वैकारिकाः स्मृताः  ॥ १,२.४७ ॥
त्वक्चक्षुर्नासिका जिह्वा श्रोत्रमत्र च पञ्च मम्  ।
शब्दादीनामवाप्त्यर्थं बुद्धियुक्तानि वै द्विज  ॥ १,२.४८ ॥
पायूपस्थौ करौ पादौ वाक्च मैत्रेय पञ्चमी  ।
विसर्गशिल्पगत्युक्ति कर्म तेषां च कथ्यते  ॥ १,२.४९ ॥
आकाशवायुतेजांसि सलिलं पृथिवी तथा  ।
शब्दादिभिर्गुणैर्ब्रह्मन्संयुक्तान्युत्तरोत्तरै  ॥ १,२.५० ॥
शान्ता घोराश्च मूढाश्च विशेषस्तेन ते स्मृताः  ॥ १,२.५१ ॥
नानाविर्याः पृथग्भूतास्ततस्ते संहतिं विना  ।
नाशक्नुवन्प्रजाः स्रष्टुमसमागम्य सृत्स्त्रशः  ॥ १,२.५२ ॥
समेत्यान्योन्यसंयोगं परस्परसमाश्रयाः  ।
एकसंघातलक्ष्याश्च संप्राप्यैक्यमशेषतः  ॥ १,२.५३ ॥
पुरुषाधिष्ठितत्वाच्च प्रधानानुग्रहेण च  ।
महदाद्य विशेषान्ता ह्यण्डमुत्पादयन्ति ते  ॥ १,२.५४ ॥
तत्क्रमेण विवृद्धं सज्जलबुद्बुदवत्समम्  ।
भूतेभ्योण्डं महाबुद्धे महत्तदुदकेशयम्  ।
प्रकृतं ब्रह्मरूपस्य विष्णोः स्थानमनुत्तमम्  ॥ १,२.५५ ॥
तत्राव्यक्तस्वरूपोऽसौ व्यक्तरूपो जगत्पतिः  ।
विष्णुर्ब्रह्मस्वरूपेण स्वयमेव व्यवस्थितः  ॥ १,२.५६ ॥
मेरुरुल्बमभूत्तस्य जरायुश्च महीधराः  ।
गर्भोदकं समुद्राश्च तस्यासन्सुमहात्मनः  ॥ १,२.५७ ॥
साद्रिद्वीपसमुद्राश्च सज्योतिर्लोकसंग्रहः  ।
तस्मिन्नण्डेऽभवद्विप्र सदेवासुरमानुषाः  ॥ १,२.५८ ॥
वारिवह्न्यनिलाकाशैस्ततो भूतादिना बहिः  ।
वृतं दशगुणैरण्डं भूतादिर्महता तथा  ॥ १,२.५९ ॥
अव्यक्तेनावृतो ब्रह्मंस्तै सर्वैः सहितो महान्  ।
एभिरावरणैरण्डं सप्तभिः प्रकृतैर्वृतम्  ।
नालिकेरफलस्यान्तर्बाजं बाह्यदलैरिव  ॥ १,२.६० ॥
जुषन् रजो गुणं तत्र स्वयं विश्वेश्वरो हरिः  ।
ब्रह्माभूत्वास्य जगतो विसृष्टौ संप्रवर्तते  ॥ १,२.६१ ॥
सृष्टं च पात्यनुयुगं यावत्कल्पविकल्पना  ।
सत्त्वभृद्भगवान्विष्णुरप्रमेयपराक्रमः  ॥ १,२.६२ ॥
तमोद्रेकी च कल्पान्ते रुद्ररूपी जर्नादनः  ।
मैत्रेयाखिलभूतानि भक्षयत्यतिदारूणः  ॥ १,२.६३ ॥
भक्षयित्वा च भूतानि जगत्येकाणवीकृते  ।
नागपर्यङ्कशयने शेते च परमेश्वरः  ॥ १,२.६४ ॥
प्रबुद्धश्च पुनः सृष्टिं करोति ब्रह्मरूपधृक् ॥ १,२.६५ ॥
सृष्टिस्थित्यन्तकरणीं ब्रह्मविष्णुशिवात्मिकाम्  ।
स संज्ञां याति भगवानेक एव जनार्दनः  ॥ १,२.६६ ॥
स्त्रष्टा सृजति चात्मानं विष्णुः पाल्यं च पाति च  ।
उपसंह्रियते चान्ते संहर्ता च स्वयं प्रभुः  ॥ १,२.६७ ॥
पृथिव्यापस्तथा तेजो वायुराकाश एव च  ।
सर्वेन्द्रियान्तःकरणं पुरुषाख्यं हि यज्जगत् ॥ १,२.६८ ॥
स एव सर्वभूतात्मा विश्वरूपो यतोऽव्ययः  ।
सर्गादिकं तु तस्यैव भूतस्थमुपकारकम्  ॥ १,२.६९ ॥
स एव सृज्यः स च सर्गकर्ता स एव पात्यत्ति च पाल्यते च  ।
ब्रह्माद्यवस्थाभिरशेषमूर्तिर्विष्णुर्वरिष्ठो वरदो वरेण्यः  ॥ १,२.७० ॥
इति श्रीविष्णुपुराणे प्रथमेऽंशें द्वितीयोऽध्यायः (२)


_____________________________________________________________


मैत्रेय उवाच
निर्गुणस्याप्रमेयस्य शुद्धस्याप्यमलात्मनः  ।
कथं सर्गादिकर्तृत्वं ब्रह्मणोभ्युपगम्यते  ॥ १,३.१ ॥
श्रीपराशार उवाच
शक्तयः सर्वभावानामचिन्त्यज्ञानगोचराः  ।
यतोऽतो ब्रह्मणस्तस्तु सर्गाद्या भावशक्तयः  ।
भवन्ति तपतां श्रेष्ठ पावकस्य यथोष्णता  ॥ १,३.२ ॥
तन्निबोध यथा सर्गे भगवान्संप्रवर्तते  ।
नारायणाख्यो भगवान्ब्रह्मा लोकपितामाहः  ॥ १,३.३ ॥
उत्पन्नः प्रोच्यते विद्वन्नित्यमेवोपचारतः  ॥ १,३.४ ॥
निजेन तस्य मानेन आयुर्वर्षशतं स्मृतम्  ।
तत्पराख्यं तदर्द्ध च परार्धमभिधियते  ॥ १,३.५ ॥
कालस्वरूपं विष्णोश्च यन्मयोक्तं तवानघ  ।
तेन तस्य निबोधे त्वं परिमाणोपपादनम्  ॥ १,३.६ ॥
अन्येषां चैव जन्तूनां चराणामचराश्च ये  ।
भूभूभृत्सागरादीनामशेषाणां च सत्तम  ॥ १,३.७ ॥
काष्ठा पञ्चदशाख्याता निमेषा मुनिसत्तम  ।
काष्ठात्रिंशत्कला त्रिंशत्कला मौहूर्तिको विधिः  ॥ १,३.८ ॥
तावत्संख्यैरहोरात्रं मुहूर्तैर्मानुषं स्मृतम्  ।
अहोरात्राणि तावन्ति मासः पक्षद्वयात्मकः  ॥ १,३.९ ॥
तैः षड्भिरयनं वर्षं द्वेऽयने दक्षिणोत्तरे  ।
अयनं दक्षिणं रात्रिर्देवानामुत्तरं दिनम्  ॥ १,३.१० ॥
दिव्यैर्वर्षसहस्रैस्तु कृतत्रेतादिसंज्ञितम्  ।
चतुर्युगं द्वादशभिस्तद्विभागं निबोद मे  ॥ १,३.११ ॥
चत्वारित्रीणि द्वे चैकं कृतादिषु यथाक्रमम्  ।
द्विव्याब्दानां सहस्राणि युगोष्वाहुः पुराविदः  ॥ १,३.१२ ॥
तत्प्रमाणैः शतैः संध्या पूर्वा तत्राभिधीयते  ।
सन्ध्यांशश्चैव तत्तुल्यो युगस्यानन्तरो हि सः  ॥ १,३.१३ ॥
सन्ध्यासंध्यांशयोरन्तर्यः कालो मुनिसत्तम  ।
युगाख्यः स तु विज्ञेयः कृतत्रेतादिसंज्ञितः  ॥ १,३.१४ ॥
कृतं त्रेता द्वापरश्च कलिश्चैव चतुर्युगम्  ।
प्रोच्यते तत्सहस्रं व ब्रह्मणां दिवसं मुने  ॥ १,३.१५ ॥
ब्रह्मणो दिवसे ब्रह्मन्मनवस्तु चतुर्दश  ।
भवन्ति परिणामं च तेषां कालकृतं शृणु  ॥ १,३.१६ ॥
सप्तर्षयः सुराः शक्त्रो मनुस्तत्सूनवो नृपाः  ।
एककाले हि सृज्यन्ते संह्नियन्ते च पूर्ववत् ॥ १,३.१७ ॥
चतुर्युगाणां संख्याता साधिका ह्येकसप्ततिः  ।
मन्वन्तरं मनोः कालः सुरादीनां च सत्तम  ॥ १,३.१८ ॥
अष्टौ शत सहस्राणि दिव्यया संख्यया स्मृतम्  ।
द्विपञ्चाशत्तथान्यानि सहस्राण्यधिकानि तु  ॥ १,३.१९ ॥
त्रिंशत्कोट्यस्तु संपूर्णाः संख्याताः संख्यया द्विज  ।
सप्तषष्टिस्तथान्यानि नियुतानि महामुने  ॥ १,३.२० ॥
विंशतिस्तु सहस्राणि कालोयमधिकं विना  ।
मन्वन्तरस्य संख्येयं मानुषैर्वत्सरैर्द्विज  ॥ १,३.२१ ॥
चतुर्दशगुणो ह्येष कालो ब्रह्ममहः स्मृतम्  ।
ब्रह्मो नैमित्तिको नाम तस्यान्ते प्रतिसञ्चरः  ॥ १,३.२२ ॥
तदा हि दह्यते सर्व त्रैलोक्यं भूर्भुवादिकम्  ।
जनं प्रयान्ति तापार्ता महर्लोकनिवासिनः  ॥ १,३.२३ ॥
एकार्णवे तु त्रैतोक्ये ब्रह्मा नारायणात्मकः  ।
भोगिशय्यां गतः शेते त्रैलोक्यग्रासबृंहितः  ॥ १,३.२४ ॥
जनस्थैर्योगिभिर्देवश्चित्यमानोब्जसम्भवः  ।
तत्प्रमाणां हि तांरात्रिं तदन्ते सृजते पुनः  ॥ १,३.२५ ॥
एवं तु ब्रह्मणो वर्षमेवं वर्षशतं च यत् ।
शतं हिं तस्य वर्षाणां परमायुर्महात्मनः  ॥ १,३.२६ ॥
एकमस्य व्यतीतं तु परार्धं ब्रह्मणोऽनघ  ।
तस्यान्तेभून्महाकल्पः पाद्म इत्यभिविश्रुतः  ॥ १,३.२७ ॥
द्वितीयस्य परार्धस्य वर्तमानस्य वै द्विज  ।
वाराह इति कल्पोयः प्रथमः परिकीर्तितः  ॥ १,३.२८ ॥
इति श्रीविष्णुपुराणे प्रथमेऽंशे तृतीयोऽध्यायः (३)


_____________________________________________________________


श्रीमैत्रेय उवाच
ब्रह्मनारायणाख्योऽसै कल्पादौ भगवान्यथा  ।
ससर्ज सर्वभूतानि तदाचक्ष्व महामुने  ॥ १,४.१ ॥
श्रीपराशर उवाच
प्रजाः ससर्ज भगवान्ब्रह्मा नारायणात्मकः  ।
प्रजापतिपतिर्देवो यथा तन्मे निशामय  ॥ १,४.२ ॥
अतीतकल्पावसाने निशासुप्तोत्थितः प्रभुः  ।
सत्त्वोद्रिक्तस्तथा ब्रह्मा शून्यं लोकमवैक्षत  ॥ १,४.३ ॥
नारायणः परोऽचिन्त्यः परेषामपि स प्रभुः  ।
ब्रह्मस्वरूपी भगवाननादिः सर्वसम्भवः  ॥ १,४.४ ॥
इमं चोदाहरन्त्यत्र श्लोकं नारायणं प्रति  ।
ब्रह्मस्वरूपिणं देवं जगतः प्रभवाप्ययम्  ॥ १,४.५ ॥
आपो नारा इति प्रोक्ता आपो वै नरसूनवः  ।
अयनं तस्य ताः पूर्वं तेन नारायणः स्मृतः  ॥ १,४.६ ॥
तोयान्तःस्थां महीं ज्ञात्वा जगत्येकार्णवीकृते  ।
अनुमानात्तदुद्धारं कर्तुकामः प्रजापतिः  ॥ १,४.७ ॥
अकरोत्स्वतनूमन्यां कल्पादिषु यथा पुरा  ।
सत्स्यकूर्मादिकां तद्वद्वाराहं वरुरास्थितः  ॥ १,४.८ ॥
वेदयज्ञमयं रूपमशेषजगतः स्थितौ  ।
स्थितः स्थिरात्मा सर्वात्मा परमात्मा प्रजापतिः  ॥ १,४.९ ॥
जनलोकगतैः सिद्धैः सनकाद्यैरभिष्टुतः  ।
प्रविवेश तदा तोयमात्माधारो धराधरः  ॥ १,४.१० ॥
निरीक्ष्य तं तदा देवी पातालातलमागतम्  ।
तुष्टाव प्रणता भूत्वा भक्तिनम्रा वसुन्धरा  ॥ १,४.११ ॥
श्रीपृथिव्युवाच
नमस्ते पुण्डरीकाक्ष शङ्खचक्रगदाधर  ।
मामुद्धरास्मादद्य त्वं त्वत्तोऽहं पूर्वसुत्थिता  ॥ १,४.१२ ॥
त्वयाहमुद्धृता पूर्वं त्वन्मयाहं जनार्दन  ।
तथान्यानि च भूतानि गगनादिन्यशेषतः  ॥ १,४.१३ ॥
नमस्ते पर मात्मात्मन्पुरुषात्मन्नमोस्तु ते  ।
प्रधानव्यक्तभूताय कालभूताय ते नमः  ॥ १,४.१४ ॥
त्वं कर्ता सर्वभूतानां त्वं पाता त्वं विनाशकृत् ।
सर्गादिषु प्रभो ब्रह्मविष्णुरुद्रात्मरूपधृक् ॥ १,४.१५ ॥
सम्भक्षयित्वा सकलं जगत्येकार्णवीकृते  ।
शेषे त्वमेव गोविन्द चिन्त्यमानो मनीषिभिः  ॥ १,४.१६ ॥
भवतो यत्परं तत्त्वं तन्न जानाति कश्चन  ।
अवतारेषु यद्रूपं तदर्चन्ति दिवौकसः  ॥ १,४.१७ ॥
त्वामाराध्य परं ब्रह्म याता मुक्तिं मुमुक्षवः  ।
वासुदेवमनाराध्य को मोक्षं समवाप्स्यति  ॥ १,४.१८ ॥
यत्किञ्चिन्मनसा ग्राह्यं यद्ग्रह्यं चक्षुरादिभिः  ।
बुद्ध्या च यत्परिच्छेद्यं तद्रूपमखिलं तव  ॥ १,४.१९ ॥
त्वन्मयाहं त्वदाधारा त्वत्सृष्टा त्वत्समाश्रया  ।
माधवीमिति लोकोयमभिधत्ते ततो हि माम्  ॥ १,४.२० ॥
जयाखिलज्ञानमय जय स्थूलमयाव्यय  ।
जयानन्त जयाव्यक्त जय व्यक्तमय प्रभो  ॥ १,४.२१ ॥
परापरात्मन्विश्वात्मञ्जय यज्ञ पतेऽनघ  ।
त्वं यज्ञस्त्वं पषट्कारस्त्वमोङ्कारस्त्वमग्नयः  ॥ १,४.२२ ॥
त्वं वेदास्त्वं तदङ्गानि त्वं यज्ञपुरुषो हरे  ।
सूर्यादयो ग्रहास्तारा नक्षत्राण्य खितं जगत् ॥ १,४.२३ ॥
मूर्तामूर्तमदृश्यं च दृश्यं च पूरुषोत्तम  ।
यच्चोक्तं यच्च नैवोक्तं मयात्र परमेश्वर  ।
तत्सर्वं त्वं नमस्तुभ्यं भूयोभूयो नमोनमः  ॥ १,४.२४ ॥
श्रीपराशर उवाच
एवं संस्तूयमानस्तु पृथिव्या धरणीधरः  ।
सामस्वरध्वनिः श्रीमाञ्जगर्ज परिघर्घरम्  ॥ १,४.२५ ॥
ततः समुत्क्षिप्य धरां स्वदंष्ट्रया महावराहः स्फुटपद्मलोचनः  ।
रसातलादुत्पलपत्रसन्निभः समुत्थितो नील इवाचलो महान्  ॥ १,४.२६ ॥
उत्तिष्ठता तेन मुखानिलाहतं तत्संभवाम्भो जनलोकसंश्रयान्  ।
प्रक्षालयामास हि तान्महाद्युतीन् सनान्दनादीनपकल्मषान्मुनीन्  ॥ १,४.२७ ॥
प्रयानिति तोयानि खुराग्रविक्षतरसातलेऽधः कृतशब्दसन्तति  ।
श्वसानिलास्ताझ परितः प्रयान्ति सिद्धा जने ये नियता वसन्ति  ॥ १,४.२८ ॥
उत्तिष्ठतस्तस्य जलार्द्रकुक्षेर्महावराहस्य महीं विगृह्य  ।
विधुन्वतो वेदमयं शरीरं रोमान्तरस्था मुनयः स्तुवन्ति  ॥ १,४.२९ ॥
त तुष्टुवुस्तोषपरीतचेतसो लोके जने ये निवसन्ति योगिनः  ।
सनन्दनाद्या ह्यतिनम्रकन्धरा धराधरं धीरतरोद्धतेक्षणम्  ॥ १,४.३० ॥
जयेश्वराणां परमेश केशव प्रभो गदाशङ्खधरासिचक्रधृक् ।
प्रसूतिनाशस्थिहेतुरीश्वरस्त्वमेव नान्यत्परमं च यत्पदम्  ॥ १,४.३१ ॥
पादेषु देदास्तव यूपदंष्ट्रा दन्तेषु जज्ञाश्चितयश्च वक्त्रे  ।
हुताशजिह्वोसि तनुरुहाणि दर्भाः प्रभो यज्ञपुमांस्त्वमेव  ॥ १,४.३२ ॥
विलोचने रात्र्यहनी महात्मन्सर्वाश्रयं ब्रह्मपरं शिरस्ते  ।
सूक्तान्यशेषाणि सटाकलापो घ्राणं समस्तानि हवींषि देव  ॥ १,४.३३ ॥
मुक्तुण्डसामस्वरधीरनादप्राग्वंशकाया खिलसत्रसन्धे  ।
पूर्तेष्टधर्मश्रवणोसि देव सनातनात्मन्भगवन्प्रसीद  ॥ १,४.३४ ॥
पदक्रमाक्रान्तभुवं भवन्तमादिस्थितं चाक्षरविश्वमूर्ते  ।
विश्वस्य विद्मः परमेश्वरोऽसि प्रसीद नाथोसि परावरस्त  ॥ १,४.३५ ॥
दंष्ट्राग्रविन्यस्तमशेषमेतद्भुमण्डलं नाथ विभाव्यते ते  ।
विगाहतः पद्मवनं विलगानं सरोजिनीपत्रमिवोढपङ्कम्  ॥ १,४.३६ ॥
द्यावापृथिव्योरतुलप्रभाव यदन्तरं तद्वपुषा तवैव  ।
व्याप्तं जगव्द्याप्तिसमर्थदीप्ते हिताय विश्वस्य विभो भव त्वम्  ॥ १,४.३७ ॥
परमार्थस्त्वमेवैको नान्योस्ति जगतः पते  ।
तवैष महिमा येन व्याप्तमेतच्चराचरम्  ॥ १,४.३८ ॥
यदेतद्दृश्यते मूर्तमेतज्ज्ञानात्मनस्तव  ।
भ्रान्तिज्ञानेन पश्यन्ति जगद्रूपमयोगिनः  ॥ १,४.३९ ॥
ज्ञानस्वरूपमखिलं जगदेतदबुद्धयः  ।
अर्थस्वरूपं पश्यन्तो भ्राम्यन्ते मोहसंप्लवे  ॥ १,४.४० ॥
येतु ज्ञानविदः सुद्धचेतसस्तेऽखिलं जगत् ।
ज्ञानात्मकं प्रपश्यन्ति त्वद्रूपं परमेश्वर  ॥ १,४.४१ ॥
प्रसीद सर्व सर्वात्मन्भवाय जगतामिमाम्  ।
उद्धरोर्वीममेयात्मञ्छन्नो देह्यब्जलोचन  ॥ १,४.४२ ॥
सत्त्वोद्रिक्तोऽसि भगवन् गोविन्द पृथिवीमिमाम्  ।
समुद्धर भवायेश शन्नो देह्यब्जलोचन  ॥ १,४.४३ ॥
सर्गप्रवृत्तिर्भवतो जगतामुपकारिणि  ।
भवत्वेषा नमस्तेऽस्तु शन्नो देह्यब्जलोचन  ॥ १,४.४४ ॥
श्रीपारशर उवाच
एवं संस्तूयमानस्तु परमात्मा महीधरः  ।
उज्जहार क्षितिं क्षिप्रं न्यस्तवांश्च महाम्भसि  ॥ १,४.४५ ॥
तस्योपरि जलौघस्य सहती नौरिव स्थिता  ।
विततत्त्वात्तु देहस्य न मही याति संप्लावम्  ॥ १,४.४६ ॥
ततः क्षितिं समां कृत्वा पृथिव्यां सोचिनोद्गिरीन्  ।
यथाविभागं भगवाननादिः परमेश्वरः  ॥ १,४.४७ ॥
प्राक्सर्गदग्धानखिलान् पर्वतान् पृथिवीतले  ।
अमोघेन प्रभावेण ससर्जामोघवाञ्छितः  ॥ १,४.४८ ॥
भूविभागं ततः कृत्वा सप्तद्वीपान्यथातथम्  ।
भूराद्यांश्चतुरो लोकान्पूर्ववत्समकल्पयत् ॥ १,४.४९ ॥
ब्रह्मरूपधरो देवस्ततोऽसौ रजसा वृतः  ।
चकार सृष्टिं भगवांश्चतुर्वक्रधरो हरिः  ॥ १,४.५० ॥
निमित्तमात्रमेवासौ सृज्यानां सर्गकर्मणि  ।
प्रधानकारणीभूता यतो वै सृज्यशक्तयः  ॥ १,४.५१ ॥
निमित्तमात्रं मुक्त्वैवं नान्यत्किञ्चिदपेक्षते  ।
नीयते तपतां श्रेष्ट स्वशक्त्या वस्तु वस्तुताम्  ॥ १,४.५२ ॥
इति श्रीविष्णुपुराणे प्रथमेऽंशे पृथिव्युद्धारश्चतुर्थोऽध्यायः (४)


_____________________________________________________________



श्रीमैत्रेय उवाच
यथा ससर्ज देवोऽसौ देवर्षिपितृदान वान्  ।
मनुष्यतिर्यग्वृक्षादीन्भूव्योमसलिलौकसः  ॥ १,५.१ ॥
यद्गुणं यत्स्वभावं च यद्रूपं च जगद्द्विज  ।
सर्गादौ सृष्टवान्ब्रह्मा तन्ममाचक्ष्व कृत्स्त्रशः  ॥ १,५.२ ॥
श्रीपराशर उवाच
मैत्रेय कथयाम्येतच्छृषुष्व सुसमाहितः  ।
यथा ससर्ज देवोसौ देवादीनखिलान्विभुः  ॥ १,५.३ ॥
सृष्टिं चिन्तय तस्तस्य कल्पादिषु यथा पुरा  ।
अबुद्धिपूर्वकः सर्गः प्रादुर्भूतस्तमोमयः  ॥ १,५.४ ॥
तमोमोहो महामोहस्तामिस्त्रो ह्यन्धसंज्ञितः  ।
अविद्य पञ्चपर्वैषा प्रागुर्भूता महात्मनः  ॥ १,५.५ ॥
पञ्चधावस्थितः सर्गो ध्यायतो प्रतिबोधवान्  ।
बहिरन्तोऽप्रकाशश्च संवृतात्मा नगात्मकः  ॥ १,५.६ ॥
मुख्या नगा यतः प्रोक्ता मुख्यसर्गस्ततस्त्वयम्  ॥ १,५.७ ॥
तं दृष्वासाधकं सर्गममन्यदपरं पुनः  ॥ १,५.८ ॥
तस्याभिध्यायतः सर्गस्तिर्यक्स्त्रोतोभ्यवर्तत  ।
यस्मात्तिर्यक्प्रवृत्तिस्य तिर्यक्स्त्रोतास्ततः स्मृतः  ॥ १,५.९ ॥
पश्वादयस्ते विख्याता स्तमःप्राया ह्यवेदिनः  ।
उत्पथग्राहिणश्चैव तेऽज्ञाने ज्ञानमानिनः  ॥ १,५.१० ॥
अहङ्कृता अहंमाना अष्टाविंशद्वधात्मकाः  ।
अतः प्रकाशास्ते सर्वे आवृताश्च परस्परम्  ॥ १,५.११ ॥
तमप्यसाधकं मत्वा ध्यायतोन्यस्ततोऽभवत् ।
ऊर्ध्वस्त्रेतास्तृतीयस्तु सात्त्विकोर्ध्वमवर्तत  ॥ १,५.१२ ॥
ते सुखप्रीतिबहुला बहिरन्तश्च नावृताः  ।
प्रकाशा बहिरन्तश्च ऊर्ध्वस्त्रोतोद्भवाः स्मृताः  ॥ १,५.१३ ॥
तुष्टात्मानस्तृतीयस्तु देवसर्गस्तु स स्मृतः  ।
तस्मिन्सर्गेभवत्प्रीतिर्निष्पन्ने ब्रह्मणस्त दा  ॥ १,५.१४ ॥
ततोन्यं स तदा दध्यौ साधकं सर्गमुत्तमम्  ।
असाधकांस्तु ताञ्ज्ञात्वाः मुख्यसर्गादिसम्भवान्  ॥ १,५.१५ ॥
तथाभिध्यायतस्तस्य सत्याभिध्यायिनस्ततः  ।
प्रादुर्बभूव चाव्यक्तादर्वास्त्रेतास्तु साधकः  ॥ १,५.१६ ॥
यस्मादर्वाग्व्यवर्तन्त ततोर्वाक्स्त्रोतसस्तु ते  ।
ते च प्रकाशबहुलास्तमोद्रिक्ता रजोधिकाः  ॥ १,५.१७ ॥
तस्मात्ते दुःखबहुला भूयोभूयश्च कारिणः  ।
प्रकाशा बहिरन्तश्च मनुष्याः साधकास्तु ते  ॥ १,५.१८ ॥
इत्येते कथिताः सर्गाः षडत्र मुनिसत्तम  ।
प्रथमो महतः सर्गो विज्ञेयो ब्रह्मणस्तु सः  ॥ १,५.१९ ॥
तन्मात्राणां द्वितीयश्च भूतसर्गो हि स स्मृतः  ।
वैकारिकस्तृतीयस्तु सर्ग एन्द्रियकः स्मतः  ॥ १,५.२० ॥
इत्येष प्राकृतः सर्गः सम्भूतो बुद्धिपूर्वकः  ।
मुख्यसर्गश्चतुर्थस्तु मुख्या वै स्थावराः स्मृताः  ॥ १,५.२१ ॥
तिर्यक्स्त्रोतास्तु यः प्रोक्तस्तैर्यग्योन्यः स उच्यते  ।
तदूर्ध्वस्त्रोतसां षष्ठो देवसर्गस्तु संस्मृतः  ॥ १,५.२२ ॥
ततोर्ऽवाक्स्त्रोतसां सर्गः सप्तमः स तु मानुषः  ॥ १,५.२३ ॥
अष्टमोऽनुग्रहः सर्गः सात्त्विकस्तामसश्च सः  ।
पञ्चैते वैकृताः सर्गाः प्राकृतास्तु त्रयः स्मृताः  ॥ १,५.२४ ॥
प्राकृतो वैकृतश्चैव कौमारो नवमः स्मृतः  ।
इत्येते वै समाख्याता नव सर्गाः प्रजापतेः  ॥ १,५.२५ ॥
प्राकृता वैकृताश्चैव जगतो मूलहेतवः  ।
सृजतो जगदीशस्य किमन्यञ्छ्रोतुमिच्छसि  ॥ १,५.२६ ॥
श्रीमैत्रेय उवाच
संक्षेपात्कथितः सर्गे देवादीनां मुने त्वया  ।
विस्तराच्छ्रोतुमिच्छमि त्वत्तो मुनिवरोत्तम  ॥ १,५.२७ ॥
श्रीपराशर उवाच
कर्मभिर्भाविताः पूर्वैः कुशलाः कुशलैस्तु ताः  ।
ख्यात्या तया ह्यनिर्मुक्ताः संहारे ह्युपसंहृताः  ॥ १,५.२८ ॥
स्थावरान्ताः सुराद्यास्तु प्रजा ब्रह्मश्चतुर्विधाः  ।
ब्रह्मणः कुर्वतः सृष्टिं जज्ञिरे मानसास्तु ताः  ॥ १,५.२९ ॥
ततो देवासुरपितॄन्मनुष्यांश्च चतुष्टयम्  ।
सिसृक्षुरम्भांस्येतानि स्वमात्मानमयूयुजत् ॥ १,५.३० ॥
युक्तात्मनस्तमोमात्रा ह्युद्रिक्ताभूत्प्रजापतेः  ।
सिसृक्षोर्जघनात्पूर्वमसुरा जज्ञिरे ततः  ॥ १,५.३१ ॥
उत्ससर्ज ततस्तां तु तमोमात्रात्मिकां तनुम्  ।
सा तु व्यक्ता तनुस्तेन मैत्रेयाभूद्विभावरी  ॥ १,५.३२ ॥
सिसृक्षुरन्यदेहस्थः प्रीतिमाप ततः सुराः  ।
सत्त्वोद्रिक्ताः समुद्भुता मुखतो ब्रह्मणो द्विजः  ॥ १,५.३३ ॥
त्यक्ता सापि तनुस्तेन सत्त्वप्रायमभूद्दिनम्  ।
ततो हि बलिनो रात्रावसुरा देवता दिवा  ॥ १,५.३४ ॥
सत्त्वमात्रात्मिकामेव ततोन्यां जगृहे तनुम्  ।
पितृवन्मन्यमानस्य पितरस्तस्य जज्ञिरे  ॥ १,५.३५ ॥
उत्ससर्ज ततस्तां तु पितॄन्सृष्ट्वापि स प्रभुः  ।
सा चोत्सृष्टाभवत्संध्या दिन नक्तान्तरस्थिता  ॥ १,५.३६ ॥
रजोमात्रात्मिकामन्यां जगृहे स तनुं ततः  ।
रजोमात्रोत्कटा जाता मनुष्या द्विजसत्तम  ॥ १,५.३७ ॥
तामप्याशु स तत्याज तनुं सद्यः प्रजापतिः  ।
ज्योत्स्त्रा समभवत्सापि प्राक्सन्ध्या याभिधीयते  ॥ १,५.३८ ॥
ज्योत्स्त्रागमे तु बलिनो मनुष्याः पितरस्तथा  ।
मैत्रेय संध्यासमये तस्मादेते भवन्ति वै  ॥ १,५.३९ ॥
ज्योत्स्ना रात्र्यहनि संध्या चत्वार्यतानि वै प्रभोः  ।
ब्रह्मणस्तु शरीराणि त्रिगुणोपाश्रयाणि तु  ॥ १,५.४० ॥
रजोमात्रात्मिकामेव ततोन्यां जगृहे तनुम्  ।
ततः क्षुद्ब्रह्मणो जाता जज्ञे कामस्तया ततः  ॥ १,५.४१ ॥
क्षुत्क्षामानन्धकारेथ सोसृजद्भगवांस्ततः  ।
वुरूपाः श्मश्रुला जातास्तेभ्यधावं स्ततः प्रभुम्  ॥ १,५.४२ ॥
मैवं भो रक्ष्यतामेष यैरुक्तं राक्षसास्तु ते  ।
ऊचुः खादाम इत्यन्ये ये ते यक्षास्तु जक्षणात् ॥ १,५.४३ ॥
अप्रियेण तु तान्दृष्ट्वा केशाः शीर्यन्तवेधसः  ।
हीनाश्च शिरसो भूयः समारोहन्त तच्छिरः  ॥ १,५.४४ ॥
सर्पणात्तेऽभवन् सर्पा हीनत्वादहयः स्मृताः  ।
ततः क्रुद्धो जगत्स्त्रष्टा क्रोधात्मानो विनिर्ममे  ।
वर्णेन कपिशेनोग्रभूतास्ते पिशिताशनाः  ॥ १,५.४५ ॥
ध्यायतोङ्गात्समुत्पन्ना गन्धर्वास्तस्य तत्क्षणात् ।
पिबन्तो जज्ञिरे वाचं गन्धर्वास्तेन ते द्विज  ॥ १,५.४६ ॥
एतानि सृष्ट्वा भगवान्ब्रह्म तच्छक्तिचोदितः  ।
ततः स्वच्छन्दतोन्यानि वयांसि वयसोऽसृजत् ॥ १,५.४७ ॥
अपयो वक्षसश्चक्रे मुखतोजाः स सृषृवान्  ।
सृशृवानुदराद्गाश्च पार्श्वभ्यां च प्रजापतिः  ॥ १,५.४८ ॥
पद्भ्यां चाश्वान्समातङ्गान्रासभान्गवयान्मृगान्  ।
उष्ट्रानश्वतरांश्चैव न्यङ्कूनन्याश्च जातयः  ॥ १,५.४९ ॥
ओषध्यः फलमूलिन्यो रोमभ्यस्तस्य जत्रिरे  ।
त्रेतायुगमुखे ब्रह्मा कल्पस्यादौ द्विजोत्तम  ।
सृष्ट्वापश्चौषधीः सम्यग्युयोजस तदाध्वरे  ॥ १,५.५० ॥
गौरजः पुरुषो मेषश्चाश्वाश्वतरगर्दभाः  ।
एतान्ग्राम्यान्पशूनाहुरारण्यांश्च निबोध मे  ॥ १,५.५१ ॥
श्वापदा द्विखुरा हस्ती वानराः पक्षिपञ्चमाः  ।
औदकाः पशवः षष्ठा सप्तमास्तु सरीसृपाः  ॥ १,५.५२ ॥
गायत्रं च ऋचश्चैव त्रिवृत्सोमं रथन्तरम्  ।
अग्निष्टोमं च यज्ञानां निर्ममे प्रथमान्मुखात् ॥ १,५.५३ ॥
यजूंषि त्रैष्टुभं छन्दः स्तोमं पञ्चदशं तथा  ।
बृहत्साम तथोक्थं च दक्षिणादसृजन्मु खात् ॥ १,५.५४ ॥
सामानि जगतीछन्दः स्तोमं सप्तदशं तथा  ।
वैरूपमतिरात्रं च पश्चिमादसृजन्मुखात् ॥ १,५.५५ ॥
एकविंशमथर्वाणमाप्तोर्यामाणमेव च  ।
अनुष्टुभं च वैराजमुत्तरादसृजन्मुखात् ॥ १,५.५६ ॥
उच्चावचानि भूतानि गात्रेभ्यस्तस्य जज्ञिरे  ।
देवासुरपितॄन् सृष्ट्वा मनुष्यांश्च प्रजापतिः  ॥ १,५.५७ ॥
ततः पुनः ससर्जादौ संकल्पस्य पितामहः  ।
यक्षान् पिशाचान्गन्धर्वान् तथैवाप्सरसां गणान्  ॥ १,५.५८ ॥
नरकिन्नररक्षांसि वयः पशुमृगोरगान्  ।
अव्ययं च व्ययं चैव यदिदं स्थाणुजङ्गमम्  ॥ १,५.५९ ॥
तत्ससर्ज तदा ब्रह्म भगवानादिकृत्प्रभुः  ।
तेषां ये यानि कर्माणि प्रक्सृष्ट्यां प्रतिपेदिरे  ।
तान्येव ते प्रपद्यन्ते सृज्यमानाः पुनःपुनः  ॥ १,५.६० ॥
हिस्त्राहिंस्त्रे मृदुक्रूरे धर्मधर्मावृतानृते  ।
तद्भाविताः प्रपद्यन्ते तस्मात्तत्तस्य रोचते  ॥ १,५.६१ ॥
इन्द्रियार्थेषु भूतेषु शरीरेषु च स प्रभुः  ।
नानात्वं विनियोगं च धातैवं व्यसृजत्स्वयम्  ॥ १,५.६२ ॥
नाम रूपं च भूतानां कृत्यानां च प्रपञ्चनम्  ।
वेदशब्देभ्य एवादौ देवादीनां चकार सः  ॥ १,५.६३ ॥
ऋषीणां नामधेयानि यथा वेदश्रुतानि वै  ।
तथा नियोगयोग्यानि ह्यन्येषामपि सोऽकरोत् ॥ १,५.६४ ॥
यथर्तुष्वृतुलिङ्गानि नानारूपाणि पर्य ये  ।
दृस्यन्ते तानि तान्येव तथा भावा युगादिषु  ॥ १,५.६५ ॥
करोत्येवंविधां सृष्टिं कल्पादौ स पुनः पुनः  ।
सिसृक्षाशक्तियुक्तोसौ सृज्यशक्तिप्रचोदितः  ॥ १,५.६६ ॥
इति श्रीविष्णुपुराणे प्रथमेऽंशे पञ्चमोऽध्यायः (५)


_____________________________________________________________


श्रीमैत्रेय उवाच
अर्वाक्स्त्रोतास्तु कथितो भवता यस्तु मानुषः  ।
ब्रह्मन्विस्तरतो ब्रूहि ब्रह्म तमसृजद्यथा  ॥ १,६.१ ॥
यथा च वर्णानसृजद्यद्गुणां श्च प्रजापतिः  ।
यच्च तेषां स्मृतं कर्म विप्रादीनां तदुच्यताम्  ॥ १,६.२ ॥
श्रीपराशर उवाच
सत्याभिध्यायिनः पूर्वं सिसृक्षेर्ब्रह्मणो जगत् ।
अजायन्त द्विजश्रेष्ठ सत्त्वोद्रिक्ता मुखात्प्रजाः  ॥ १,६.३ ॥
वक्षमो रजसोद्रिक्तास्तथा वै ब्रह्मणोऽभवन्  ।
रजसा तमसा चैव समुद्रिक्तास्तथोरुतः  ॥ १,६.४ ॥
पद्भ्यामन्याः प्रजा ब्रह्मा ससर्ज द्विजसत्तम  ।
तमःप्रधानास्ताः सर्वश्चातुर्वर्ण्यमिदं ततः  ॥ १,६.५ ॥
ब्रह्मणाः क्षत्रिया वेश्याः शूद्राश्च द्विजसत्तम  ।
पादोरुवक्षस्थलतो मुखतश्च समुद्गताः  ॥ १,६.६ ॥
यज्ञनिष्पत्तये सर्वमेतद्ब्रह्या चकार वै  ।
चातुर्वर्ण्यं महाभाग यज्ञसाधनमुत्तमम्  ॥ १,६.७ ॥
यज्ञैराप्यायिता देवा वृष्ट्युत्सर्गेण वै प्रजाः  ।
आप्याययन्ते धर्मज्ञ यज्ञाः कल्याणहेतवः  ॥ १,६.८ ॥
निष्पाद्यन्ते नरैस्तैस्तु स्वधर्माभिरतैः सदा  ।
विशुद्धाचरणैपेतैः सद्भिः सन्मार्गगामिभिः  ॥ १,६.९ ॥
स्वर्गापवर्गौ मानुष्यात्प्राप्नुवन्ति नरा मुने  ।
यच्चाभिरुचितं स्थानं तद्यान्ति मनुजा द्विज  ॥ १,६.१० ॥
प्रजास्ता ब्रह्मणा सृष्टाश्चातुर्वर्ण्यव्यवस्थि ताः  ।
सम्यक्छ्रद्धाः समाचारप्रवणा मुनिसत्तम  ॥ १,६.११ ॥
यथेच्छावासनिरताः सर्वबाधाविवर्जिताः  ।
शुद्धान्तः करणाः शुद्धाः कर्मानुष्ठा ननिर्मलाः  ॥ १,६.१२ ॥
शुद्धे च तासां मनसि शुद्धेन्तःसंस्थिते हरौ  ।
सुद्धज्ञानं प्रपश्यन्ति बिल्वाख्यं येन तत्पदम्  ॥ १,६.१३ ॥
ततः कालात्म को योऽसौ स चांशः कथितो हरेः  ।
स पातयत्यघं घोरमल्पमल्पाल्पसारवत् ॥ १,६.१४ ॥
अधर्मबीजमुद्भुतं तमोलोभसमुद्भवम्  ।
प्रजासु तासु मैत्रेय रागादिकमसाधकम्  ॥ १,६.१५ ॥
ततः सा सहजा सिद्धस्तासां नातीव जायते  ।
रसोल्लासादयश्चान्याः सिद्धयोष्टौ भवन्ति याः  ॥ १,६.१६ ॥
तासु क्षीणास्वशेषासु वर्धमाने च पातके  ।
द्वन्द्वाभिभवदुःखार्तास्ता भवन्ति ततः प्रजाः  ॥ १,६.१७ ॥
ततो दुर्गाणि ताश्चक्रुर्धान्वं पार्वतमौदकम्  ।
कृत्रिमं च तथा दुर्गं पुरखर्वटकादिकम्  ॥ १,६.१८ ॥
गृहीणि च यथान्यायं तेषु चकुः पुरादिषु  ।
शीतातपादिबाधानां प्रशमाय महामते  ॥ १,६.१९ ॥
प्रतीकारमिमं कत्वा शीतादेस्ताः प्रजाः पुनः  ।
वार्तोपायं ततश्चक्रुर्हस्तसिद्धिं च कर्मजाम्  ॥ १,६.२० ॥
व्रीहयश्च यवाश्चैव गोधूमाश्चणवस्तिलाः  ।
प्रियङ्गवो ह्युदा राश्च कोरदूषाः सतीनकाः  ॥ १,६.२१ ॥
माषा मुद्गा मसूराश्च निष्पावाः सकुलात्थकाः  ।
आढक्यश्चणकाश्चैव शणाः सप्तदश स्मृताः  ॥ १,६.२२ ॥
इत्येता ओषधीनां तु ग्राम्यानां जातयो मुने  ।
ओषध्यो यज्ञियाश्चैव ग्राम्यारण्याश्चतुर्दश  ॥ १,६.२३ ॥
व्रीहयःसयवा माषा गोधूमाश्चाणव स्तिलाः  ।
प्रियङ्गुसप्तमा ह्येते अष्टमास्तु कुलत्थकाः  ॥ १,६.२४ ॥
श्यामाकास्त्वथ नीवारा जर्तिलाः सगवेधुकाः  ।
तथा वेणुयवाः प्रोक्तस्तथा मर्कटका मुने  ॥ १,६.२५ ॥
ग्राम्यारण्याः स्मृता ह्येता ओषध्यस्तु चतुर्दश  ।
यज्ञनिष्पत्तये यज्ञस्तथासां हेतुरुत्तमः  ॥ १,६.२६ ॥
एताश्च सह यज्ञेन प्रजानां कारणं परम्  ।
परावरविदः प्राज्ञास्ततो यज्ञान्वितन्वेत  ॥ १,६.२७ ॥
अहन्यहन्यनुष्ठानं यज्ञानां मुनिसत्तम  ।
उपकारकरं पुंसां क्रियमाणा घशान्तिदम्  ॥ १,६.२८ ॥
येषां तु कालसृषोऽसौ पापबन्दुर्महामुने  ।
चेतःसु ववृधे चक्रुस्ते न यज्ञेषु मानसम्  ॥ १,६.२९ ॥
वेदवादांस्तथा वेदान्यज्ञ कर्मादिकं च यत् ।
तत्सर्वं निन्दयामासुर्यज्ञव्यासेधकारिणः  ॥ १,६.३० ॥
प्रवृत्तिमार्गव्युच्छित्तिकारिणो वेदनिन्दकाः  ।
दुरात्मानो दुराचारा बभूवुः कुटिलाशयाः  ॥ १,६.३१ ॥
संसिद्धायां तु वार्तायां प्रजाः सृष्ट्वा प्रजापतिः  ।
सर्यादां स्थापयामास यथास्थानं यथागुणम्  ॥ १,६.३२ ॥
वर्णा नामाश्रमाणां च धर्मधर्मभृतां वर  ।
लोकांश्च सर्ववर्णानां सम्यग्धर्मानुपालिनाम्  ॥ १,६.३३ ॥
प्रजापत्यं ब्रह्मणानां स्मृतं स्थानं क्रियावताम्  ।
स्थानमैन्द्रं क्षत्रियाणां संग्रमेष्वनिवर्तताम्  ॥ १,६.३४ ॥
वैश्यानां मारुतं स्थानं स्वधर्ममनुवर्तिनाम्  ।
गान्धर्वं शूद्रजातीनां.परिचर्यानुवर्तिनाम्  ॥ १,६.३५ ॥
अष्टाशीतिसहस्राणि मुनीनामूर्ध्वरेतसाम्  ।
स्मृतं तेषां तु यत्स्थानं तदेव गुरुवासिनाम्  ॥ १,६.३६ ॥
सप्तर्षिणां तु यत्स्थानं स्मृतं तद्वै वनौकसाम्  ।
प्राजापत्यं गृहस्थानां न्यासिनां ब्रह्मसंज्ञितम्  ॥ १,६.३७ ॥
योगिनाममृतं स्थानं स्वात्मसंतोषकारिणाम्  ॥ १,६.३८ ॥
एकान्तिनः सदा ब्रह्मध्यायिनो योगिनश्च ये  ।
तेषां तु परमं स्थानं यत्तत्पश्यन्ति सूरयः  ॥ १,६.३९ ॥
गत्वागत्वा निवर्तन्ते चन्द्रसूर्यादयो ग्रहाः  ।
अद्यापि न निवर्तन्ते द्वादशाक्षरचिन्तकाः  ॥ १,६.४० ॥
तामिस्त्रमन्धतामिस्त्रं महारौरवरौरवौ  ।
असिपत्रवनं घोरं कालसूत्रमवीचिकम्  ॥ १,६.४१ ॥
विनिन्दकानां वेदस्य यज्ञव्याघातकारिणाम्  ।
स्थानमेतत्समाख्यातं स्वधर्मत्यागिनश्च ये  ॥ १,६.४२ ॥
इति श्रीविष्णुरुराणे प्रथमेऽंशे षष्ठोऽध्यायः (६)


_____________________________________________________________


श्रीपराशर उवाच
ततोभिध्यायतस्तस्य जज्ञिरे मानसाः प्रजाः  ।
तच्छरीरसमुत्पन्नैः कार्यैस्तैः करणैः सह  ।
क्षेत्रज्ञाः समवर्तन्त गात्रेभ्यस्य स्यः धीमतः  ॥ १,७.१ ॥
ते सर्वे समावर्तन्त ये मया प्रागुदाहताः  ।
देवाद्याः स्थावरान्ताश्च त्रैगुण्यविषये स्थिताः  ॥ १,७.२ ॥
एवंभूतानि सृष्टानि चराणि स्थावराणि च  ॥ १,७.३ ॥
यदास्य ताः प्रजाः सर्वा न व्यवर्धन्त धीमतः  ।
अथान्यान्मानसान्पुत्रान्सदृशानात्मनोऽसृजत् ॥ १,७.४ ॥
भृगुं पुलस्त्यं पुलहं क्रतुमङ्गिरसं तथा  ।
मरीचिं दभमत्रिं च वसिष्ठं चैव मानसान्  ॥ १,७.५ ॥
नव ब्रह्माण इत्येते पुराणे निश्चयं गताः  ॥ १,७.६ ॥
ख्यातिं भूतिं च संभूतिं क्षमां प्रीतिं तथैव च  ।
सन्नतिं च तथैवोर्जमनसूयां तथैव च  ॥ १,७.७ ॥
प्रसूतिं च ततः सृष्ट्वा ददौ तेषां महात्मनाम्  ।
पत्न्यो भवध्व मित्युक्त्वा तेषामेव तु दत्तवान्  ॥ १,७.८ ॥
सनन्दनादयो ये च पूर्वसृष्टास्तु वेधसा  ।
न ते लोकेष्वसज्जन्त निरपेक्षाः प्रजासु ते  ॥ १,७.९ ॥
सर्वे तेऽभ्या गतज्ञाना वीतरागा विमत्सराः  ।
तेष्वेवं निरपेक्षेषु लोकसृष्टौ महात्मनाः  ॥ १,७.१० ॥
ब्रह्मणोभून्महान् क्रोधस्त्रैलोक्यदहनक्षमः  ।
तस्य क्रोधात्स मुद्भूतज्वालामालातिदीपितम्  ।
ब्रह्मणोभूत्तदा सर्वं त्रैलोक्यमखिलं मुने  ॥ १,७.११ ॥
भ्रकुटीकुटिलात्तस्य ललाटात्क्रोधदीपितात् ।
समुत्पन्न स्तदा रुद्रो मध्याह्नार्कसमप्रभः  ॥ १,७.१२ ॥
अर्धनारीनरवपुः प्रचण्डोऽतिशरीरवान्  ।
विभजात्मानमित्युक्त्वा तं ब्रह्मान्तर्दधे ततः  ॥ १,७.१३ ॥
तथोक्तोसौ द्विधा स्त्रीत्वं पुरुषत्वं तथाकरोत् ।
विभेदपुरुषत्वं च दशधा चैकधा पुनः  ॥ १,७.१४ ॥
सौम्यासौम्योस्तदाशान्ताशान्तैः स्त्रीत्वं च स प्रभुः  ।
विभेद बहुधा देवाः स्वरूपैरसितैः सितैः  ॥ १,७.१५ ॥
ततो ब्रह्मात्मसंभूतं पूर्वं स्वायंभुवं प्रभु  ।
आत्मानमेव कृत वान्प्रजापाल्ये मनुं द्विज  ॥ १,७.१६ ॥
शतरूपां च तां नारीं तपोनिर्धूतकल्पषाम्  ।
स्वायंभुवो मनुर्देवः पत्नीत्वे जगृहे प्रभुः  ॥ १,७.१७ ॥
तस्मात्तु पुरुषाद्देवी शतरूपा व्यजायत  ।
प्रियव्रतोत्तानपादौ प्रसूत्याकूतिसंज्ञितम्  ॥ १,७.१८ ॥
कन्याद्वयं च धर्मज्ञ रूपौदार्यगुणान्वितम्  ।
ददौ प्रसूतिं दक्षाय आकूतिं रुचये पुरा  ॥ १,७.१९ ॥
प्रजापतिः स जग्राह तयोर्जज्ञे सदक्षिणः  ।
पुत्रो यज्ञे महाभाग दम्पत्योर्मिथुनं ततः  ॥ १,७.२० ॥
यज्ञस्य दक्षिणायां तु पुत्रा द्वादश जज्ञिरे  ।
यामा इति समाख्याता देवाः स्वायंभुवे मनौ  ॥ १,७.२१ ॥
प्रसूत्यां च तथा दक्षश्चतस्त्रो विंशतिस्तथा  ।
ससर्ज कन्यास्तासां च सम्यङ्नामानि मे शृणु  ॥ १,७.२२ ॥
श्रद्धा लक्ष्मीर्धृतिस्तुष्टिर्मेधा पुष्टिस्तथा क्रिया  ।
बुद्धिर्लज्जा वपुः शान्तिः सिद्धिः कीर्तिस्त्रयोदशी  ॥ १,७.२३ ॥
पत्न्यर्थं प्रतिजग्राह धर्मो दाक्षायणीः प्रभुः  ।
ताभ्यः शिष्टयवीयस्य एकादश सुलोचनाः  ॥ १,७.२४ ॥
ख्यातिः सत्यथ संभूतिः स्मृतिः पीतिः क्षमा तथा  ।
सन्ततिश्चानसूया च ऊर्जा स्वाहा स्वधा तथा  ॥ १,७.२५ ॥
भृतुर्भवो मरीचिश्च तथा चैवाङ्गिरा मुनिः  ।
पुलस्त्यः पुलहश्चैव क्रतुश्चर्षिवरस्तथा  ॥ १,७.२६ ॥
अत्रिर्वसिष्ठो वह्निश्च पितरश्च यथाक्रमम  ।
ख्यात्याद्य जगृहुः कन्या मुनयो मुनि सत्तम  ॥ १,७.२७ ॥
श्रद्धा कामं चला दर्पं नियमं धृतिरात्मजम्  ।
सन्तोषं च तथा तुष्टिर्लोभं पुष्टिरसूयत  ॥ १,७.२८ ॥
मेधा श्रुतं क्रिया दण्डं नयं विनयमेव च  ॥ १,७.२९ ॥
बोधं बुद्धिस्तथा लज्जा विनयं वपुरात्मजम्  ।
व्यवसायं प्रजज्ञे वै क्षेमं शान्तिरसूयता  ॥ १,७.३० ॥
सुखं सिद्धिर्यशः कीर्तिरित्येते धर्मसूनवः  ।
कामाद्रतिः सुतं हर्षं धर्मपौत्रमसूयत  ॥ १,७.३१ ॥
हिंसा भार्या त्वधर्मस्य ततो जज्ञे तथानृतम्  ।
कन्या च निकृतिस्ताभ्यां माया जज्ञे च वेदना  ॥ १,७.३२ ॥
माया च वेदना चैव मिथुनं त्विदमेतयोः  ।
तयोर्जज्ञेथ वै माया मृत्युं भूतापहारिणम्  ॥ १,७.३३ ॥
वेदना स्वसूतं चापि दुःखं जज्ञेऽथ रौरवात् ।
मृत्योर्व्याधिजराशोकतृष्णक्रोधाश्च जज्ञिरे  ॥ १,७.३४ ॥
दुःखोत्तराः स्मृता ह्येते सर्वे चाधर्मलक्षणाः  ।
नैषां पुत्रोस्ति वै भार्या ते सर्वे ह्यूर्ध्वरेतसः  ॥ १,७.३५ ॥
रौद्राण्येतानिरूपाणि विष्णोर्मुनिवरात्मज  ।
नित्यप्रलयहेतुत्वं जगतोस्य प्रयान्ति वै  ॥ १,७.३६ ॥
दक्षो मरीचिरत्रिश्च भृग्वाद्याश्च प्रजेश्वराः  ।
जगत्यत्र महाभाग नित्यसर्गस्य हेतवः  ॥ १,७.३७ ॥
मनवो मनुपुत्राश्च भूपा वीर्यधराश्च ये  ।
सन्मार्गनिरताः शूरास्ते सर्वे स्थितिकारिणः  ॥ १,७.३८ ॥
श्रीमैत्रेय उवाच
येयं नित्या स्थितिर्ब्रह्मन्नित्यसर्गस्तथेरितः  ।
नित्याभावश्च तेषां वै स्वरूपं मम कथ्यताम्  ॥ १,७.३९ ॥
श्रीपराशर उवाच
सर्गस्थितिविनाशांश्च भगवान्मधुसूदनः  ।
तैस्तै रूपैरचिन्त्यात्मा करोत्यव्याहतो विभुः  ॥ १,७.४० ॥
नैमित्तिकः प्राकृतिकस्तथैवात्यन्तिको द्विज  ।
नित्यश्च सर्वभूतानां प्रलयोऽयं चतुर्विधः  ॥ १,७.४१ ॥
ब्रह्मो नैमित्तिकस्तत्र च्छेतेयं जगतीपतिः  ।
प्रयाति प्राकृतं चैव ब्रह्मण्डं प्रकृतौ लयम्  ॥ १,७.४२ ॥
ज्ञानादात्यन्तिकः प्रोक्तो योगिनः परमात्मनि  ।
नित्यः सदैव भूतानां यो विनाशो दिवानिशम्  ॥ १,७.४३ ॥
प्रसूतिः प्रकृतेर्या तु सा सृष्टिः प्राकृता स्मृता  ।
दैनन्दिनी तथा प्रोक्ता नान्तरप्रलयादनु  ॥ १,७.४४ ॥
भूतान्यनुदिने यत्र जायन्ते मुनिसत्तम  ।
नित्यसर्गो हि स प्रोक्तः पुराणार्थविचक्षणैः  ॥ १,७.४५ ॥
एवं सर्वशरीरेषु भगवान्भूतभावनः  ।
संस्थितः कुरुते विष्णुरुत्पत्तिस्थितिसंयमान्  ॥ १,७.४६ ॥
सृष्टि स्थितिविनाशानां शक्तयः सर्वदेहिषु  ।
वैष्णव्यः परिवर्तन्ते मैत्रेयाहर्निशं समाः  ॥ १,७.४७ ॥
गुणत्रयमयं ह्यतद्ब्रह्यन् शक्तित्रयं महत् ।
योऽतियाति सा यात्येव परं नावर्तते पुनः  ॥ १,७.४८ ॥
इति श्रीविष्णुपुराणे प्रथमेऽंशे सप्तमोऽध्यायः (७)


_____________________________________________________________


श्रीपारशर उवाच
कथितस्तामसः सर्गो ब्रह्मणस्ते महामुने  ।
रुद्रसर्गं प्रवक्ष्यामि तन्मे निगदतः शृणु  ॥ १,८.१ ॥
कल्पादावात्मनस्तुल्यं सुतं प्रध्यायतस्ततः  ।
प्रादुरासीत्प्रभोरङ्के कुमारो नीललोहितः  ॥ १,८.२ ॥
रुरोद सुस्वरं सोथ प्राद्रवद्दि जसत्तम  ।
किं त्वं रोदिषि तं ब्रह्म रुदन्तं प्रत्युवाच ह  ॥ १,८.३ ॥
नाम देहीति तं सोऽथ प्रत्युवाच प्रजापतिः  ।
रुद्रस्त्वं देवनाम्नासि मारो दीर्धैर्यमावह  ।
एवमुक्तः पुनः सोऽथ सप्तकृत्वो रुरोद वै  ॥ १,८.४ ॥
ततोन्यानि ददौ तस्मै सप्त नामानि वै प्रभुः  ।
स्थानानि चैषामष्टानां पत्नीः पुत्रांश्च स प्रभुः  ॥ १,८.५ ॥
भवं शर्वमथेशानं तथा पशुपतिं द्विज  ।
भीममुग्रं महादेवमुवाच स पितामहः  ॥ १,८.६ ॥
चक्रे नामान्यथैतानि स्थानान्येषां चकार सः  ।
सूर्यो जलं मही वायुर्वह्निराकाशमेव च  ।
दीक्षितो ब्रह्मणः सोम इत्येतास्तनवः क्रमात् ॥ १,८.७ ॥
सुवर्चला तथैवोषा विकेशी चापरा शिवा  ।
स्वाहा दिशस्तथा दीक्षा रोहिणी च यथाक्रमम्  ॥ १,८.८ ॥
सूर्यादीनां द्विजश्रेष्ठ रुद्राद्यैर्नामभिः सह  ।
पत्न्यः स्मृता महाभाग तदपत्यानि मे शृणु  ॥ १,८.९ ॥
एषां सूतिप्रसूतिभ्यामिदमापूरितं जगत् ॥ १,८.१० ॥
शनैश्चरस्तथा शुक्रो लोहिताङ्गो मनोजवः  ।
स्कन्दः सर्गोऽथ सन्तानो बुधश्चानुक्रमात्सुताः  ॥ १,८.११ ॥
एवंप्रकारो रुद्रोऽसौ सतीं भार्यामनिन्दिताम्  ।
उपयेमे दुहितरं रक्षस्यैव प्रजापतेः  ॥ १,८.१२ ॥
दक्षकोपाच्च तत्याज स सती स्वकलेवरम्  ।
हिमवद्दुहित साभून्मेनायां द्विजसत्तम  ॥ १,८.१३ ॥
उपयेमे पुनश्चोमामनन्यां भगवान्हरः  ॥ १,८.१४ ॥
देवौ धातृविधातारौ भृगोः ख्यातिरसूयत  ।
श्रियं च देवदेवस्य पत्नी नारायणस्य या  ॥ १,८.१५ ॥
श्रीमैत्रेय उवाच
क्षीराब्धौ श्रीः समुत्पन्ना श्रूयतेऽमृतमन्थने  ।
भृगोः ख्यात्यां समुत्पन्नेत्येतदाह कथं भवात् ॥ १,८.१६ ॥
श्रीपराशर उवाच
नित्यैवैषा जगन्माता विष्णोः श्रीरनपायिनि  ।
यथा सर्वगतो विष्णुस्तथैवेयं द्विजोत्तम  ॥ १,८.१७ ॥
अर्थो विष्णुरियं वाणी नीतिरेषा नयो हरिः  ।
बोधो विष्णुरियं बुद्धिर्धर्मोऽसौ सत्क्रिया त्वियम्  ॥ १,८.१८ ॥
स्त्रष्टा विष्णुरियं सृष्टिः श्रीर्भूमिर्भूधरो हरिः  ।
सन्तोषो भगवाल्लङ्क्ष्मीस्तुष्टिर्मैत्रेय शाश्वती  ॥ १,८.१९ ॥
इच्छा श्रीर्भगवान्कामो यज्ञोऽसौ दक्षिणा त्वियम्  ।
आज्याहुतिरसौ देवी पुरोडाशो जनार्दनः  ॥ १,८.२० ॥
पत्नीशाला मुने लक्ष्मीः प्राग्वंशौ मधुसूदनः  ।
चितिर्लक्ष्मीर्हरिर्यूप इध्मा श्रीर्भगवान्कुशः  ॥ १,८.२१ ॥
सामास्वरूपी भगवानुद्गीतिः कमलालया  ।
स्वाहा लक्ष्मीर्जगन्नाथो वासुदेवो हुता शनः  ॥ १,८.२२ ॥
शङ्करो भगवाञ्छौरिर्गौरीलक्ष्मीर्द्विजोत्तम  ।
मैत्रेय केशवः सूर्यस्तत्प्रभा कमलालया  ॥ १,८.२३ ॥
विष्णुः पितृगणः पद्मा स्वधा शाश्वतपुष्टिदा  ।
द्यौः श्रीः सर्वात्मको विष्णुरवकाशोतिविस्तरः  ॥ १,८.२४ ॥
शशाङ्कः श्रीधरः कान्तिः श्रीस्तथैवानपायिनी  ।
धृतिर्लक्ष्मीर्जगच्चेष्टा वायुः सर्वत्रगो हरिः  ॥ १,८.२५ ॥
जलधिर्द्विजगोविन्दस्तद्वेला श्रीर्महामुने  ।
लक्ष्मीस्वरूपमिन्द्राणी देवेन्द्रो मधुसूदनः  ॥ १,८.२६ ॥
यमश्चक्रधरः साक्षाद्धूमोर्णा कमलालया  ।
ऋद्धिः श्रीः श्रीधरो देवः स्वयमेव धनेश्वरः  ॥ १,८.२७ ॥
गौरी लक्ष्मीमंहाबागा केशवो वरुणः स्वयम्  ।
श्रीर्देवसेना विप्रेन्द्र देवसेनापतिर्हरिः  ॥ १,८.२८ ॥
अवष्टंभो गदापाणिः शक्तिर्लक्ष्मीर्द्विजोत्तम  ।
काष्ठा लक्ष्मीर्निमेषोऽसौ मुहूर्तोऽसौ कला त्वियम्  ॥ १,८.२९ ॥
ज्योत्स्ना लक्ष्मीः प्रदीपोऽसौ सर्वः सर्वेश्वरो हरिः  ।
लताभूता जगन्माता श्रीर्विष्णुर्द्रुमसंज्ञितः  ॥ १,८.३० ॥
विभावरी श्रीर्दिवसो देवचक्रगदाधरः  ।
वरप्रदो वरो विष्णुर्वधूः पद्मवनाल या  ॥ १,८.३१ ॥
नदस्वरूपी भगवाञ्छ्रीर्नदीरूपसंस्थिता  ।
ध्वजश्च पुण्डरीकाक्षः पताका कमलालया  ॥ १,८.३२ ॥
तृष्णा लक्ष्मीर्जगन्नाथो लोभो नारायणः परः  ।
रती रागश्च मैत्रेय लक्ष्मीर्गोविन्द एव च  ॥ १,८.३३ ॥
किं चातिबहुनोक्तेन संक्षेपेणेदमुच्यते  ॥ १,८.३४ ॥
देवतिर्यङ्मनुष्यादौ पुन्नामा भगवान्हरिः  ।
स्त्रीनाम्नी श्रीश्च विज्ञेया नानयोर्विद्यते परम्  ॥ १,८.३५ ॥
इति श्रीविष्णुपुराणे प्रथमेऽंशे अष्टमोऽध्यायः (८)


_____________________________________________________________


श्रीपराशर उवाच
इदं च शृणु मैत्रेय यत्पृष्टोहमिह त्वया  ।
श्रीसम्बन्धं मायाप्येतच्छ्रुतमासीन्मरीचितः  ॥ १,९.१ ॥
दुर्वासाः शङ्करस्यांशश्चार पृथिविमिमाम  ।
स ददर्श स्रजं दिव्यामृषिर्विद्याधरीकरे  ॥ १,९.२ ॥
संतानकानामखिलं यस्या गन्धेन वासितम्  ।
अतिसेव्यमभूद्ब्रह्यन् तद्वनं वनचारिणाम्  ॥ १,९.३ ॥
उन्मत्तव्रतधृग्विप्रस्तां दृष्ट्वा शोभनां स्रजम्  ।
तां ययाचे वरारोहां विद्याधरवधूं ततः  ॥ १,९.४ ॥
याचिता तेन तन्वङ्गी मालां विद्याधराङ्गना  ।
ददौ तस्मै विशालाक्षी सादरं प्रणिपत्य तम्  ॥ १,९.५ ॥
तामादायात्मनो मूर्ध्नि स्रजमुन्मत्तरूपधृक् ।
कृत्वा स विप्रो मैत्रेय परिबभ्राम मेदिनीम्  ॥ १,९.६ ॥
स ददर्श तमायान्तमुन्मत्तैरावते स्थितम्  ।
त्रैलोक्याधिपतिं देवं सह देवैः शचीपतिम्  ॥ १,९.७ ॥
तामात्मनः स शिरसः स्रजमुन्मत्त षट्पदाम्  ।
आदायामरराजाय चिक्षेपोन्मत्तवन्मुनिः  ॥ १,९.८ ॥
गृहीत्वामरराजेन स्रगैरावतमूर्धनि  ।
न्यस्ता रराज कैलासशिखरे जाह्नवी यथा  ॥ १,९.९ ॥
मदान्धकारिताक्षोसौ गन्धाकृष्टेन वारणः  ।
करेणाघ्राय चिक्षेप तां स्रजं धरणीतले  ॥ १,९.१० ॥
ततश्चुक्रोध भगवान्दुर्वासा मुनि सत्तमः  ।
मैत्रेय देवराजानं क्रुद्धश्चैतदुवाच ह  ॥ १,९.११ ॥
दुर्वासा उवाच
ऐश्वर्यमददुष्टात्मन्नतिस्तब्धोसि वासव  ।
श्रियो धाम स्रजं यस्त्वं मद्दत्तां नाभिनन्दसि  ॥ १,९.१२ ॥
प्रसाद इति नोक्तं ते प्रणिपातपुरः सरम्  ।
हर्षोत्फुल्लकपोलेन न चापि शिरसा धृता  ॥ १,९.१३ ॥
मया दत्तामि मां मालं यस्मान्न बहु मन्यसे  ।
त्रैलोक्यश्रीरतो मूढ विनाशमुपयास्यति  ॥ १,९.१४ ॥
मां मन्यसे त्वं मदृशं नूनं शक्रतरद्विजैः  ।
अतोवमा नमस्मासु मानिना भवता कृतम्  ॥ १,९.१५ ॥
मद्दत्त भवता यस्मात्क्षिप्ता माला महीतले  ।
तस्मात्प्रणष्टलक्ष्मीकं त्रैलोक्यं ते भविष्यति  ॥ १,९.१६ ॥
यस्य संजातकोपस्य भयमेति चराचरम्  ।
तं त्वं मामतिगर्वेण देवराजवमन्यसे  ॥ १,९.१७ ॥
श्रीपराशर उवाच
महेन्द्रो वारणस्कन्धादवतीर्य त्वरान्वितः  ।
प्रसादयामास मुनिं दुर्वाससमकल्मषम्  ॥ १,९.१८ ॥
प्रसाद्यमानः स तदा प्रणिपातपुरःसरम्  ।
इत्युवाच सहस्राक्षं दुर्वासा मुनिसत्तम  ॥ १,९.१९ ॥
दुर्वासा उवाच
नाहं कृपालुहृदयो न चमां भजते क्षमा  ।
अन्ये ते मुनयः शक्र दुर्वाससमवेहि माम  ॥ १,९.२० ॥
गौतमादिभिरन्यैस्त्वं गर्वमारोपितो मुधा  ।
अक्षान्तिसारसर्वस्वं दुर्वाससमवेहि माम्  ॥ १,९.२१ ॥
वसिष्ठाद्यैर्दयासारैः स्तोत्रं कुर्वद्भिरुच्चकैः  ।
गर्वं गतो सि येनैवं मामप्यद्यावमन्यसे  ॥ १,९.२२ ॥
ज्वलज्जटाकलापस्य भृकुटीकुटिलं मुखम्  ।
निरीक्ष्य कस्त्रिभुवने मम यो न गतो भयम्  ॥ १,९.२३ ॥
नाहं क्षमिष्ये बहुना किमुक्तेन शतक्रतो  ।
विडंबनामिमां भूयः करोष्यनुनयात्मिकाम्  ॥ १,९.२४ ॥
श्रीपराशर उवाच
इत्युक्त्वा प्रययै विप्रो देवराजोपि तं पुनः  ।
आरुह्यैरावतं ब्रह्मन् प्रययावमरावतीम्  ॥ १,९.२५ ॥
ततः प्रभृति निःश्रीकं सशक्रं भुवनत्रयम्  ।
मैत्रेयासीदपध्वस्तं संक्षा णौषधिवीरुधम्  ॥ १,९.२६ ॥
न यज्ञाः समवर्तन्ते न तपस्यन्ति तापसाः  ।
न च दानादिधर्मेणु मनश्चक्रे तदा जनः  ॥ १,९.२७ ॥
निःसत्त्वाः सकला लोका लोभाद्युपहतेन्द्रियाः  ।
स्वल्पेपि हि बभूवुस्ते साभिलाषा द्विजोत्तम  ॥ १,९.२८ ॥
यतः सत्त्वं ततो लक्ष्मीः सत्त्वं भूत्यनुसारि च  ।
निःश्रीकाणां कुतः सत्त्वं विना तेन गुणाः कुतः  ॥ १,९.२९ ॥
बलशौर्याद्यभावश्च पुरुषाणां गुणैर्विना  ।
लवनायः समस्तस्य बलशौर्यविवर्जितः  ॥ १,९.३० ॥
भवत्यपध्वस्तमतिर्लघितः प्रथितः पुमान्  ।
एवमत्यन्तनिःश्रीके त्रैलोक्ये सत्त्ववर्जिते  ॥ १,९.३१ ॥
दवान् प्रति बलोद्योगं चक्रुर्दैतेयदानवाः  ॥ १,९.३२ ॥
लोभाभिभूता निःश्रीका दैत्याः सत्त्वविवर्जिताः  ।
श्रिपाविहीनैर्निःसत्त्वैर्देवैश्चक्रुस्ततो रणम्  ॥ १,९.३३ ॥
विजितास्त्रिदशा दैत्यैरिन्द्राद्याः शरणं ययुः  ।
पितामहं महाभागं हुताशनपुरोगमाः  ॥ १,९.३४ ॥
यथावत्कथितो देवैर्ब्रह्मा प्राह ततः सुरान्  ।
परावरेशं शरणं व्रजध्वमसुरार्दनम्  ॥ १,९.३५ ॥
उत्पत्तिस्थितिनाशानामहेतुं हेतुमीश्वरम्  ।
प्रजा पतिपतिं विष्णुमनन्तमपराजितम्  ॥ १,९.३६ ॥
प्रधानपुंसोरजयोः कारणं कार्यभूतयोः  ।
प्रणतार्तिहरं विष्णुं स वः श्रेयो विधास्यति  ॥ १,९.३७ ॥
श्रीपराशर उवाच
एवमुक्त्वा सुरान्सर्वान् ब्रह्मा लोकपितामहः  ।
क्षीरोदस्योत्तरं तीरं तैरेव सहितो ययौ  ॥ १,९.३८ ॥
स गत्वा त्रिदशैः सर्वैः समवेतः पितामहः  ।
तुष्टाव वाग्भिरिष्टाभिः परावरपतिं हरिम्  ॥ १,९.३९ ॥
ब्रह्मोवाच
नमामि सर्वं सर्वेशमनन्तमजमव्ययम्  ।
लोकधाम धराधारमप्रकाशमभेदिनम्  ॥ १,९.४० ॥
नारायणमणीयांसमशेषणामणीयसाम्  ।
समस्तानां गरिष्ठं च भूरादीनां गरीयसाम्  ॥ १,९.४१ ॥
यत्र सर्वं यतः सर्वमुत्पन्नं मत्पुरःसरम्  ।
सर्वभूतश्च यो देवः पराणामपि यः परः  ॥ १,९.४२ ॥
परः परस्मात्पुरुषात्परमात्मस्वरूपधृक् ।
योगिभिश्चिन्त्यते योऽसौ सुक्तिहेतोर्मुमुक्षुभिः  ॥ १,९.४३ ॥
सत्त्वादयो न सन्तीशे यत्र च प्राकृता गुणाः  ।
स शुद्धः सर्वशुद्धेभ्यः पुमानाद्यः प्रसीदतु  ॥ १,९.४४ ॥
कला काष्ठा मुहूर्तादिकालासूत्रस्य गोचरे  ।
यस्य शक्तिर्न शुद्धस्य स नो विष्णुः प्रसीदतु  ॥ १,९.४५ ॥
प्रोच्यते परमेशो हि यः शुद्धोऽप्युपचारतः  ।
प्रसीदतु स नो विष्णुरात्मा यः सर्वदेहिनाम्  ॥ १,९.४६ ॥
यः कारणं च कार्यं च कारणस्यापि कारणम्  ।
कार्य स्यापि च यः कार्यं प्रसीदतु स नो हरिः  ॥ १,९.४७ ॥
कार्यकार्यस्य यत्कार्यं तत्कार्यस्यापि यः स्वयम्  ।
तत्कार्यकार्यभूतो यस्ततश्च प्रणतास्म तम्  ॥ १,९.४८ ॥
कारणं कारणस्यापि तस्य कारणकारणम्  ।
तत्कारणानां हेतुं तं प्रणता स्म परेश्वरम्  ॥ १,९.४९ ॥
भोक्तारं भोग्यभूतं च स्रष्टारं सृज्यमेव च  ।
कार्यकर्तृस्वरूपं तं प्रणता स्म परं पदम्  ॥ १,९.५० ॥
विशुद्धबोधवन्नित्यमजमक्षयमव्ययम्  ।
अव्यक्तमविकारं यत्तद्विष्णोः परमं पदम्  ॥ १,९.५१ ॥
न स्थुलं न च सूक्ष्मं यन्न विशेषणगोचरम्  ।
तत्पदं परमं विष्णोः प्रणमाम सदामलम्  ॥ १,९.५२ ॥
यस्या युतायुतांशांशे विश्वशक्तिरियं स्थिता  ।
परब्रह्मस्वरूपं यत्प्रणमामस्तमव्ययम्  ॥ १,९.५३ ॥
यद्योगिनः सदोद्युक्ताः पुण्यपापक्षयेक्षयम्  ।
पश्यन्ति प्रणवे चिन्त्यं तद्विष्णोः परमं पदम्  ॥ १,९.५४ ॥
यन्न देवा न मुनयो न चाहं न च शङ्करः  ।
जानन्ति परमेश स्य तद्विष्णोः परमं पदम्  ॥ १,९.५५ ॥
शक्तयो यस्य देवस्य ब्रह्मविष्णुशिवात्मिकाः  ।
भवन्त्यभूतपूर्वस्य तद्विष्णोः परमं पदम्  ॥ १,९.५६ ॥
सर्वेश सर्वभूतात्मन्सर्व सर्वाश्रयाच्युत  ।
प्रसीद विष्णो भक्तानां व्रज नो दृष्टिगोचरम्  ॥ १,९.५७ ॥
श्रीपराशर उवाच
इत्युदीरितमाकर्ण्य ब्रह्मणस्त्रिदशास्ततः  ।
प्रणम्योचुः प्रसीदेति व्रज नो दृष्टि गोचरम्  ॥ १,९.५८ ॥
यन्नायं भगवान् ब्रह्म जानाति परमं पदम्  ।
तन्नताः स्मजगद्धाम तव सर्वगताच्युत  ॥ १,९.५९ ॥
इत्यन्ते वचसस्तेषां देवानां ब्रह्मणस्त था  ।
ऊचुर्देवर्षयःसर्व बृहस्पतिपुरोगमाः  ॥ १,९.६० ॥
अद्यो यज्ञः पुमानीड्यः पूर्वेषां यश्च पूर्वजः  ।
तन्नताः स्म जगत्स्त्रष्टुः स्रष्टारम विशेषणम्  ॥ १,९.६१ ॥
भगवन्भूतभव्येश यज्ञमूर्तिधराव्यय  ।
प्रसीद प्रणतानां त्वं सर्वेषां देहि दर्शनम्  ॥ १,९.६२ ॥
एष ब्रह्म सहास्माभिः सह रुद्रैस्त्रिलोचनः  ।
सर्वादित्यैः समं पूषा पावकोऽयं सहाग्निभः  ॥ १,९.६३ ॥
अश्विनौ वसवश्चेमे सर्वे चैते मरुद्गणाः  ।
साध्या विश्वे तथा देवा देवेन्द्रश्चायमीश्वरः  ॥ १,९.६४ ॥
प्रणामप्रवणा नाथ दैत्यसैन्यैः पराजिताः  ।
शरणं त्वामनुप्राप्ताः समस्ता देवतागणाः  ॥ १,९.६५ ॥
श्रीपराशर उवाच
एवं संस्तूयमानस्तु भगवाञ्छंखचक्रधृक् ।
जगाम दर्शनं तेषां मैत्रेय परमे श्वरः  ॥ १,९.६६ ॥
तं दृष्ट्वा ते तदा देवाः शङ्खचक्रगदाधरम्  ।
अपूर्वरूपसंस्थानं तेजसां राशिमूर्जितम्  ॥ १,९.६७ ॥
प्रणम्य प्रणताः सर्वे संक्षोभ स्तिमितेक्षणाः  ।
तुष्टुवुः पुण्डरीकाक्षं पितामहपुरोगमाः  ॥ १,९.६८ ॥
देवा ऊचुः  ।
नमोनमो विशेषस्त्वं त्वं ब्रह्म त्वं पिनाकधृक् ।
इन्द्रस्त्वम ग्निः पवनो वरुणः सविता यमः  ॥ १,९.६९ ॥
वसवो मरुतः साध्या विश्वेदेवगणा भवान्  ।
योऽयं तवाग्रतो देव समीपं देवतागणः  ।
स त्वमेव जगत्स्त्रष्टा यतः सर्वगतो भवान्  ॥ १,९.७० ॥
त्वं यज्ञस्त्वं वषट्कारस्त्वमोङ्कारः प्रजापतिः  ।
विद्या वेद्यं च सर्वात्मंस्त्वन्मयं चाखिलं जगत् ॥ १,९.७१ ॥
त्वमार्ताः शरणं विष्णो प्रयाता दैत्यनिर्जिताः  ।
वयं प्रसीद सर्वात्मंस्तेजसाप्याययस्व नः  ॥ १,९.७२ ॥
तावदार्तिस्तथा वाञ्छा ताव न्मोहस्तथा मुखम्  ।
यावन्न याति शरणं त्वामशेषाघनाशनम्  ॥ १,९.७३ ॥
त्वं प्रसादं प्रसन्नत्मन् प्रपन्नानां कुरुष्व नः  ।
तेजसां नाथ सर्वेषां स्वशक्त्याप्यायनं कुरु  ॥ १,९.७४ ॥
श्रीपराशर उवाच
एवं संस्तूयमानस्तु प्रणतैरमरैर्हरिः  ।
प्रसन्नदृश्टिर्भगवानिदमाह स विश्वकृत् ॥ १,९.७५ ॥
तेजसो भवतां देवाः करिष्याम्युपबृंहणम्  ।
वदाम्यहं यत्क्रियतां भवद्भिस्तदिदं सुराः  ॥ १,९.७६ ॥
आनीय सहिता दैत्यैः क्षीराब्धौ सरलौ षधीः  ।
प्रक्षिप्यात्रमृतार्थं ताः सकला दैत्यदानवैः  ।
मन्थानं मन्दरं कृत्वा नेत्रं कृत्वा च वासुकिम्  ॥ १,९.७७ ॥
मथ्यताममृते देवाः सहाये मय्यवस्थिते  ॥ १,९.७८ ॥
सामपूर्वं च दैतेयास्तत्र साहाय्यकर्मणि  ।
सामान्यफलभोक्तारो यूयं वाच्या भविष्यथ  ॥ १,९.७९ ॥
मथ्यमाने च तत्राब्धौ यत्समुत्पत्स्यतेऽमृतम्  ।
तत्पानाद्बलिनो यूयममराश्च भविष्यथ  ॥ १,९.८० ॥
तथा चाहं करिष्यामि ते यथा त्रिदशद्विषः  ।
न प्राप्स्यन्त्यमृतं देवाः केवलं क्लेशभागिनः  ॥ १,९.८१ ॥
श्रीपराशर उवाच
इत्युक्ता देवदेवेन सर्व एव तदा सुराः  ।
सन्धानमसूरैः कृत्वा यत्नवन्तोऽमृतेऽभवन्  ॥ १,९.८२ ॥
नानौषधीः समानीय देवदैतेयदानवाः  ।
क्षिप्त्वा क्षीराब्धिपयसि शर दभ्रामलत्विषि  ॥ १,९.८३ ॥
मन्थानं मन्दरं कृत्वा नेत्रं कृत्वा च वासुकिम्  ।
ततो मथितुमारब्धा मैत्रेय तरसामृतम्  ॥ १,९.८४ ॥
विबुधाः सहिताः सर्वे यतः पुच्छं ततः कृताः  ।
कृष्णेन वासुकेर्दैत्याः पूर्वकाये निवेशिताः  ॥ १,९.८५ ॥
ते तस्य मुखनिश्वासवह्नितापहतत्विषः  ।
निस्तेजसोऽसुराः सर्वे बभूवुरमितौजसः  ॥ १,९.८६ ॥
तेनैव मुखनिश्वासवायुनास्तबलाहकैः  ।
पुच्छप्रदेशे वर्षद्भिस्तदा चाप्यायिताः सुराः  ॥ १,९.८७ ॥
क्षीरो दमध्ये भगवान्कूर्मरूपी स्वयं हरिः  ।
मन्थनाद्रेरधिष्ठानं भ्रमतोऽभून्महामुने  ॥ १,९.८८ ॥
रूपेणान्येन देवानां मध्ये चक्रगदाधरः  ।
चकर्ष नाग राजानं दैत्यमध्येऽपरेण च  ॥ १,९.८९ ॥
उपर्याक्रान्तवाञ्शैलं बृहद्रूपेण केशवः  ।
तथापरेण मैत्रेय यन्न दृष्टं सुरासुरैः  ॥ १,९.९० ॥
तेजसा नागरा जानं तथाप्यायितवान्हरिः  ।
अन्येन तेजसा देवानुपबृंहितवान्प्रभुः  ॥ १,९.९१ ॥
मथ्यमाने ततस्तस्मिन्क्षिराब्धो देवदानवैः  ।
हविर्धामाभवत्पूर्वं सुरभिः सुरपूजीता  ॥ १,९.९२ ॥
जग्मुर्मुदं ततो देवा दानवाश्च महामुने  ।
व्याक्षिप्तचेतसश्चैव बभूवुस्तिमितेक्षणाः  ॥ १,९.९३ ॥
किमेतदितिसिद्धानां दिवि चिन्तयतां ततः  ।
बभूव वारुणी देवी मदाघूर्णितलोचना  ॥ १,९.९४ ॥
कृतावर्तात्ततस्तस्मात्क्षीरोदाद्वासयञ्जगत् ।
गन्धेन पारीजातोभूद्देवस्त्रीनन्दनस्तरुः  ॥ १,९.९५ ॥
रूपौदार्यगुणोपेतस्तथा चाप्सरसां गणः  ।
क्षीरोदधेः समुत्पन्नो मैत्रेय परमाद्भुतः  ॥ १,९.९६ ॥
ततः शीतांशुरभवज्जगृहे तं महेश्वरः  ।
जगृहुश्च विषं नागाः क्षीरोदाब्धिसमुत्थितम्  ॥ १,९.९७ ॥
ततो धन्वन्तरिर्देवः श्वेताम्बरधरस्वयम्  ।
बिभ्रत्कमण्डलुं पूर्णममृतस्य समुत्थितः  ॥ १,९.९८ ॥
ततः स्वस्थमनस्कास्ते सर्वे दैतैयदानवाः  ।
बभूवुर्मुदिताः सर्वे मैत्रेय मुनिभिः सह  ॥ १,९.९९ ॥
ततः स्फुरत्कान्तिमती विकासिकमले स्थिता  ।
श्रीर्देवी पयसस्तस्मादुद्भूता धृतपङ्कजा  ॥ १,९.१०० ॥
तां तुष्टुवुर्मुदा युक्ताः श्रीसूक्तेन महर्षयः  ॥ १,९.१०१ ॥
विश्वावसुमुखास्तस्या गन्धर्वाः पुरतो जगुः  ।
घृताचीप्रमुखास्तत्र ननृतुश्चाप्सरोगणाः  ॥ १,९.१०२ ॥
गङ्गाद्याः सरितस्तोयैः स्नानार्थमुपतस्थिरे  ।
दिग्गजा हेमपात्रस्थमादाय विमलं जलम्  ।
स्त्रापयाञ्चक्रिरे देवीं सर्वलोकमहेश्वरीम्  ॥ १,९.१०३ ॥
क्षीरोदो रूपधृक्तस्यै मालामम्लानपङ्कजाम्  ।
ददौ विभूषणान्यङ्गे विश्वकर्मा चकार ह  ॥ १,९.१०४ ॥
दिव्यमाल्याम्बरधरास्त्राता भूषणभूषिता  ।
पश्यतां सर्वदेवानां ययौ वक्षस्थलं हरेः  ॥ १,९.१०५ ॥
तया विलोकिता देवा हरिवक्षस्थलस्थया  ।
लक्ष्म्या मैत्रेय सहसा परां निर्वृतिमागताः  ॥ १,९.१०६ ॥
उद्वेगं परमं जग्मुर्दैत्या विष्णुपराङ्मुखाः  ।
त्यक्ता लक्ष्म्या महाभाग विप्रचित्तिरुरोगमाः  ॥ १,९.१०७ ॥
ततस्ते जगृहुर्दैत्या धन्वन्तरिकरस्थितम्  ।
कमण्डलुं महावीर्या यत्राऽस्तेऽमृतमुत्तमम्  ॥ १,९.१०८ ॥
मायया मोहयित्वा तान्विष्णुः स्त्रीरूपसंस्थितः  ।
दानवेभ्यस्तदादाय देवेभ्यः प्रददौ प्रभुः  ॥ १,९.१०९ ॥
ततः पपुः सुरगुणाः शक्राद्यास्तत्तदामृतम्  ।
उद्यतायुधनिस्त्रंशा दैत्यास्तांश्च समाभ्ययुः  ॥ १,९.११० ॥
पीतेऽमृते च बलिभिर्देवैर्दैत्यचमूस्तदा  ।
वध्यमाना दिशो भेजे पातालं च विवेश वै  ॥ १,९.१११ ॥
ततो देवा मुदा युक्ताः शङ्खचक्रगदाभृतम्  ।
प्रणिपत्य यथापूर्वमाशासत्तत्त्रिविष्टपम्  ॥ १,९.११२ ॥
ततः प्रसन्नभाः सूर्यः प्रययौ स्वेन वर्त्मना  ।
ज्योतींषि च यथामार्गं प्रययुर्मुनिसत्तम  ॥ १,९.११३ ॥
जज्वाल भगवांश्चोच्चैश्चारुदीप्तिर्विभावसुः  ।
धर्मे च सर्वभूतानां तदा मतिरजायत  ॥ १,९.११४ ॥
त्रैलोक्यं च श्रिया जुष्टं बभूव द्विजसत्तम  ।
शक्रश्च त्रिदशश्रेष्ठः पुनः श्रीमा नजायत  ॥ १,९.११५ ॥
सिंहासनगतः शक्रःसंप्राप्य त्रिदिवं पुनः  ।
देवराज्ये स्तितो देवीं तुष्टावाब्जकरां ततः  ॥ १,९.११६ ॥
इन्द्र उवाच
नमस्ये सर्वलोकानां जननीमब्जसम्भवाम्  ।
श्रियमुन्निद्रपद्माक्षीं विष्णुवक्षस्थलस्थिताम्  ॥ १,९.११७ ॥
पद्मालयां पद्मकरां पद्मपत्रनिभेक्षणाम्  ।
वन्दे पद्मसुखीं देवीं पद्मनाभप्रियामहम्  ॥ १,९.११८ ॥
त्वं सिद्धिस्त्वं स्वधा स्वाहा सुधा त्वं लोकपावनी  ।
सन्ध्या रात्रिः प्रभा भूतिर्मेधा श्रद्धा सरस्वती  ॥ १,९.११९ ॥
यज्ञविद्या महाविद्य गुह्यविद्य च शोभने  ।
आत्मविद्या च देवि त्वं विसुक्तिफलदायिनी  ॥ १,९.१२० ॥
आन्वीक्षिकीत्रयीवार्त दण्डनीतिस्त्वमेव च  ।
सैम्यासौम्यैर्जगद्रूपैस्त्वयैत्तद्देवि पूरितम्  ॥ १,९.१२१ ॥
का त्वन्या त्वामृते देवि सर्वयज्ञमयं वपुः  ।
अध्यास्ते देवदेवस्य योगिचिन्त्यं गदाभृतः  ॥ १,९.१२२ ॥
त्वाया देवि परित्यक्तं सकलं भुवनत्रयम्  ।
विनष्टप्रायमभवत्त्वयेदानीं समेधितम्  ॥ १,९.१२३ ॥
दाराः पुत्रास्तथागारसुहृद्धान्यधनादिकम्  ।
भवत्येतन्महाभागे नित्यं त्वद्वीक्षणान्तृणाम्  ॥ १,९.१२४ ॥
शरीरारोग्यमैश्वर्यमरिपक्षक्षयः सुखम्  ।
देवि त्वद्दृष्टिदृष्टानां पुरुषाणां न दुर्लभम्  ॥ १,९.१२५ ॥
त्वं माता सर्वलोकानां देवदेवो हरिः पिता  ।
त्वयैतद्विष्णुना चाम्ब जगव्द्याप्तं चराचरम्  ॥ १,९.१२६ ॥
मा नः कोशं तथा गोष्ठं मा गृहं मा परिच्छदम्  ।
मा शरीरं कलत्रं च त्यजेथाः सर्वपावनि  ॥ १,९.१२७ ॥
मा पुत्रान्मा सुहृर्द्वग मा पशुन्मा विभूषणम्  ।
त्यजेथा मम देवस्य विष्णोर्वक्षःस्थलालये  ॥ १,९.१२८ ॥
सत्त्वेन सत्यशौचाभ्यां तथा शीलदिभिर्गुणैः  ।
त्यज्यन्ते ते नराः सद्यः संत्यक्ता ये त्वायामले  ॥ १,९.१२९ ॥
त्वया विलोकिताः सद्यः शीलाद्यैरखिलैर्गुणैः  ।
कुलैश्वर्यैश्च युज्यन्ते पुरुषा निर्गुणा अपि  ॥ १,९.१३० ॥
सर्श्लाघ्यः स गुणी धन्यः स कुलीनः स बुद्धिमान्  ।
स शूरः स च विक्रान्तो यस्त्वया देवि वीक्षितः  ॥ १,९.१३१ ॥
सद्यो वैगुण्यमायान्ति शीलाद्यः सकला गुणाः  ।
पराङ्मुखी जगद्धात्री यस्य त्वं विष्णुवल्लभे  ॥ १,९.१३२ ॥
न ते वर्णयितुं शक्ता गुणाञ्चिह्वापि बेधसः  ।
प्रसीद देवि पद्माक्षि मास्मांस्त्याक्षीः कदाटन  ॥ १,९.१३३ ॥
श्रीपरशर उवाच
एवं श्रीः संस्तुता सम्यक्प्राह देवी शतक्रतुम्  ।
शृण्वतां सर्वदेवानां सर्वभूतस्थिता द्विज  ॥ १,९.१३४ ॥
श्रीरुवाच
परितुष्टास्मि देवेशे स्तोत्रेणानेन ते हरे  ।
वरं वृणीष्व यस्त्विष्टो वर दाहं तवागता  ॥ १,९.१३५ ॥
इन्द्र उवाच
वरदा यदि मे देवि वारर्हे यदि वाप्यहम्  ।
त्रैलोक्यं न त्वया त्याज्यमेष मेस्तु वरः परः  ॥ १,९.१३६ ॥
स्तोत्रेण यस्तथैतेन त्वां स्तोष्यत्यब्धिसम्भवे  ।
स त्वया न परीत्याज्यो द्वितीयोस्तु वरो मम  ॥ १,९.१३७ ॥
श्रीरुवाच
त्रैलोक्यं त्रिद शश्रेष्ठ न सन्त्यक्ष्यामि वासव  ।
दत्तो वरो मयायन्ते स्तौत्राराधनतुष्टया  ॥ १,९.१३८ ॥
यश्च सायं तथा प्रातः स्तोत्रेणानेन मानवः  ।
मां स्तोष्यति न तस्याहं भविष्यामि पराङ्मुखी  ॥ १,९.१३९ ॥
श्रीपराशर उवाच
एवं ददौ वरं देवी देवराजाय वै पुरा  ।
मैत्रेय श्रीर्महाभागा स्तोत्राराधनतोषिता  ॥ १,९.१४० ॥
भृगोः ख्यात्यां समुत्पन्ना श्रीः पूर्वमुदधेः पुनः  ।
देवदानवयत्नेन प्रसूतामृतमन्थने  ॥ १,९.१४१ ॥
एवं यदा जगत्स्वामी देवदेवो जनार्दनः  ।
अवतारं करोत्येषा तदा श्रीस्तत्महायिनि  ॥ १,९.१४२ ॥
पुनश्च पद्मादुत्पन्ना आदित्योभूद्यदा हरिः  ।
यदा तु भार्गवो रामस्तदाभूद्धरणी त्वियम्  ॥ १,९.१४३ ॥
राघवत्वेऽभवत्सीता रुक्मिणी कृष्णजन्मनि  ।
अन्येषु चावतारेषु विष्णोरेषानपायिनि  ॥ १,९.१४४ ॥
देवत्वे देवदेहेयं मनुष्यत्वे च मानुषी  ।
विष्णोर्देहानुरूपां वै करोत्येषात्मनस्तनुम्  ॥ १,९.१४५ ॥
यश्चैतच्छृणुयाज्जन्म लक्ष्म्या यश्च पठेन्नरः  ।
श्रियो न विच्युतिस्तस्य गृहे यावत्कुलत्रयम्  ॥ १,९.१४६ ॥
पठ्यते येषु चैवेयं गृहेषु श्रीस्तुतिर्मुने  ।
अलक्ष्मीः कलहाधारा न ते ष्वास्ते कदाचन  ॥ १,९.१४७ ॥
एतते कथितं ब्रह्मन्यन्मां त्वं परिपृच्छसि  ।
क्षीराब्धो श्रीर्यथा जाता पूर्वं भृगुसुता सती  ॥ १,९.१४८ ॥
इति सकल विभूत्यवाप्तिहेतुः स्तुतिरियमिन्द्रमुखोद्गता हि लक्ष्म्याः  ।
अनुदिनमिह पठ्यते नृभिर्यैर्वसति न तेषु कदाचिदप्यलक्ष्मीः  ॥ १,९.१४९ ॥
इति श्रीविष्णुपुराणे प्रथमेऽंशे नवमोऽध्यायः (९)


_____________________________________________________________


श्रीमैत्रेय उवाच
कथितं मे त्वाया सर्वं यत्पृष्टोसि मया मुने  ।
भृगुसर्गात्प्रभृत्येष सर्गो मे कथ्यतां पुनः  ॥ १,१०.१ ॥
श्रीपराशर उवाच
भृगोः ख्यात्यां समुत्पन्ना लक्ष्मीर्विष्णुपरिग्रहः  ।
तथा धातृविधातारौ ख्यात्यां जातौ सुतौ भृगोः  ॥ १,१०.२ ॥
आयतिर्नियतिश्चैव मेरोः कन्ये महात्मनः  ।
भार्ये धातृविधात्रोस्ते तयोर्जातौ सुतावुभौ  ॥ १,१०.३ ॥
प्राणश्चैव मृकण्डुश्च मार्कण्डेयो मृकण्डुतः  ।
ततो वेदशिरा जज्ञे प्राणस्यापि सुतं शृणु  ॥ १,१०.४ ॥
प्राणस्य द्युतिमान्पुत्रो राजवांश्च ततोऽभवत् ।
ततो वंशो महाभाग विस्तरं भार्गवो गतः  ॥ १,१०.५ ॥
पत्नी मरीचेः संभूतिः पौर्णमासमसूयता  ।
विरजाः पर्वतश्चैव तस्य पुत्रो महात्मनः  ॥ १,१०.६ ॥
वंशसंकीर्तने पुत्रान्वदिष्येहं ततो द्विज  ।
स्मृतिश्चाङ्गीरसः पत्नी प्रसूता कन्यकास्तथा  ।
सिनीवाली कुहूश्चैव राका चानुमती तथा  ॥ १,१०.७ ॥
अनसूया तथैवात्रेर्जज्ञे निष्कल्मषान्सुतान्  ।
सोमं दुर्वाससं चैव दत्तात्रेयं च योगिनम्  ॥ १,१०.८ ॥
प्रीत्यां पुलस्त्यभार्यायां दत्तोलिस्तत्सुतोऽभवत् ।
पूर्वजन्मनि योऽगस्त्यः स्मृतः स्वायंभुवेन्तरे  ॥ १,१०.९ ॥
कर्दमश्चार्वरीवांश्च सहिष्णुश्च सुतास्त्रयः  ।
क्षमा तु सुषवे भार्या पुलहस्य प्रजापतेः  ॥ १,१०.१० ॥
क्रतोश्च संततिर्भार्या वालखिल्यानसूयत  ।
षष्टिपुत्रसहस्राणि मुनीनामूर्ध्वरेतसाम्  ।
अङ्गुष्ठपर्वमात्राणां ज्वलद्भास्करतेजसाम्  ॥ १,१०.११ ॥
ऊर्जायां तु वसिष्ठस्य सप्ताजायन्त वै सुताः  ॥ १,१०.१२ ॥
रजो गोत्रोर्ध्वबाहुश्च सवनश्चानघस्तथा  ।
सुतपाः शुक्र इत्येते सर्वे सप्तर्षयोऽमलाः  ॥ १,१०.१३ ॥
योऽसावग्न्यभिमानी स्यात्ब्रह्मणस्तनयोऽग्रजः  ।
तस्मात्स्वाहा सुतांल्लेभे त्रीनुदारौजसो द्विज  ॥ १,१०.१४ ॥
पावकं पवमानं तु शुचिं चापि जलाशिनम्  ॥ १,१०.१५ ॥
तेषां तु सन्ततावन्ये चत्वारिंशच्च पञ्च च  ।
कथ्यन्ते वह्नयश्चैते पितापुत्रत्रयं च यत् ॥ १,१०.१६ ॥
एवमेकोनपञ्चशद्वह्नयः परिकीर्तिताः  ॥ १,१०.१७ ॥
पितरो ब्रह्मणा सृष्टा व्याख्याता ये मया द्विज  ।
आग्निष्वात्त बर्हिषदोऽनग्नयः साग्नयश्च ये  ॥ १,१०.१८ ॥
तेभ्यः स्वधा सुते जज्ञे मेनां वै धारीणीं तथा  ।
ते उभे ब्रह्मवादिन्यौ योगिन्यावप्युभे द्विज  ॥ १,१०.१९ ॥
उत्तमज्ञानसंपन्ने सर्वैः समुदिर्तैर्गुणैः  ॥ १,१०.२० ॥
इत्येषा दक्षकन्यानां कथिता सत्यसंततिः  ।
श्रद्धावान्संस्मरन्नेतामनपत्यो न जायते  ॥ १,१०.२१ ॥
इति श्रीविष्णुपुराणे प्रथमेऽंशे दशमोऽध्यायः (१०)


_____________________________________________________________


श्रीपराशर उवाच
प्रियव्रतोत्तानपादौ मनोः स्वायंभुवस्य तु  ।
द्वौ पुत्रौ तु महावीर्यौ धर्मज्ञौ कथितौ तव  ॥ १,११.१ ॥
तयोरुत्तानपादस्य सुरुच्यामुत्तमः सुतः  ।
अभीष्टायामभूद्ब्रह्यन्पितुरत्यन्तवल्लभः  ॥ १,११.२ ॥
सुनीतिर्नाम या राज्ञस्तस्यासीन्महिषी द्विज  ।
स नाति प्रीतिमांस्तस्यामभूद्यस्या ध्रुवः सुतः  ॥ १,११.३ ॥
राजासनस्थितस्याङ्कं पितुर्भ्रतरमाश्रितम्  ।
दृष्ट्वोत्तमं ध्रुव श्चक्रे तमारोढुं मनोरथम्  ॥ १,११.४ ॥
प्रत्यक्षं भूपतिस्तस्याः सुरुच्या नाभ्यनन्दत  ।
प्रणयेनागतं पुत्रमुत्संगारोहणोत्सुकम्  ॥ १,११.५ ॥
सपत्नी तनयं दृष्ट्वा तमङ्कारोहणोत्सुकम्  ।
स्वपुत्रं च तथारूढं सुरुचिर्वाक्यमब्रवीत् ॥ १,११.६ ॥
क्रियते किं वृथा वत्स महानेष मनोरथः  ।
अन्यस्त्रीगर्भजातेन ह्यसंभूय ममोदरे  ॥ १,११.७ ॥
उत्तमोत्तममप्राप्यमविवेको हि वाञ्छसि  ।
सत्यं सुतस्त्वमप्यस्य किं तु न त्वं मया धृतः  ॥ १,११.८ ॥
एतद्राजासनं सर्व भूभृत्संश्रयकेतनम्  ।
योग्यं ममैव पुत्रस्य किमात्मा क्लिश्यतेत्वया  ॥ १,११.९ ॥
उच्चैर्मनोरथस्तेयं मत्पुत्रस्येव किं वृथा  ।
सुनीत्यामात्मनो जन्म किं त्वया नावगम्यते  ॥ १,११.१० ॥
श्रीपराशर वाच
उत्सृज्य पितरं बालस्तच्छ्रुत्वा मातृभाषितम्  ।
जगाम कुपितो मातुर्निजाया द्विजमन्दिरम्  ॥ १,११.११ ॥
तं दृष्ट्वा कुपितं पुत्रमीषत्प्रस्फुरिताधरम्  ।
सुनीतिरङ्कमारोप्य मैत्रेयेदमभाषत  ॥ १,११.१२ ॥
वत्स कः कोपहेतुस्ते कश्च त्वां नाभि नन्दति  ।
कोवजानाति पितरं वत्स यस्तेपराध्यति  ॥ १,११.१३ ॥
श्रीपराशर वाच
इत्युक्तः सकलं मात्रे कथयामास तद्यथा  ।
सुरुचिः प्राह भूपालप्रत्यक्षमतगर्विता  ॥ १,११.१४ ॥
विनिश्वस्येति कथिते तस्मिन्पुत्रेण दुर्मनाः  ।
श्वसक्षामेक्षणा दीना सुनीतिर्वाक्यमब्रवीत् ॥ १,११.१५ ॥
सुनीतिरुवाच
सुरुचिः सत्यमाहेदं मन्दभाग्योसिःपुत्रक  ।
न हि पुण्यवतां वत्स सपत्नैरेव मुच्यते  ॥ १,११.१६ ॥
नोद्वेगस्तात कर्तव्यः कृतं यद्भवता पुरा  ।
तत्कोपहर्तु शक्नोति दातुं कश्चाकृतं त्वया  ॥ १,११.१७ ॥
तत्त्वया नात्र कर्तव्यं दुःखं तद्वाक्यसम्भवम्  ॥ १,११.१८ ॥
राजासनं राजच्छत्रं वराश्चावरवारणाः  ।
यस्य पुण्यानि तस्यैते मत्वैतच्छांम्य पुत्रक  ॥ १,११.१९ ॥
अन्यजन्मकृतैः पुण्यैः सुरुच्या सुरुचिर्नृपः  ।
भार्येति प्रोच्यते चान्यां मद्विधा पुण्यवर्जिता  ॥ १,११.२० ॥
पुण्योपचयसंपन्नस्तस्याः पुत्रस्तथोत्तमः  ।
मम पुत्रस्तथा जातः स्वल्पपुण्यो ध्रुवो भवान्  ॥ १,११.२१ ॥
तथापि दुःखं न भवान् कर्तुमर्हसि पुत्रक  ।
यस्य यावत्स तेनैव स्वेन तुष्यति मानवः  ॥ १,११.२२ ॥
यदि ते दुःखमत्यर्थं सुरुच्या वचसाभवत् ।
तत्पुण्योपचये यत्नं कुरु सर्वफलप्रदे  ॥ १,११.२३ ॥
सुशीलो भव धर्मात्मा मैत्रः प्राणिहिते रतः  ।
निम्नं यथापः प्रवणाः पात्रमायान्ति सम्पदः  ॥ १,११.२४ ॥
ध्रुव उवाच
अम्ब यत्त्वमिदं प्रात्थ प्रशमाय वचो मम  ।
नैतद्दुर्वाचसा भिन्ने हृदये मम तिष्ठति  ॥ १,११.२५ ॥
सोऽहं तथा यतिष्यामि यथा सर्वोत्तमोत्तमम्  ।
स्थानं प्राप्स्याम्यशोषाणां जगतामभि पूजितम्  ॥ १,११.२६ ॥
सुरुचिर्दयिता राज्ञस्तस्या जातोस्मि नोदरात् ।
प्रभावं पश्य मेंब त्वं वृद्धस्यापि तवोदरे  ॥ १,११.२७ ॥
उत्तमः स मम भ्राता यो गर्भेण धृतस्तया  ।
स राजासनमाप्नोतु पित्रा दत्तं तथास्तु तत् ॥ १,११.२८ ॥
नान्यदत्तमभीप्स्यामि स्तानमम्ब स्वकर्मणा  ।
इच्छामि तदहं स्थानं यत्र प्राप पिता मम  ॥ १,११.२९ ॥
श्रीपराशर उवाच
निर्जगाम गृहान्मातुरित्युक्त्वा मातरं ध्रुवः  ।
पुराच्च निर्गम्य ततस्तद्बाह्योपवनं ययो  ॥ १,११.३० ॥
स ददर्श मुनींस्तत्र सप्तपूर्वागतान्ध्रुवः  ।
कुष्माजिनोत्तरीयेषु विष्टरेषु समास्थितान्  ॥ १,११.३१ ॥
स राजपुत्रस्तान्सर्वान्प्रणिपत्याभ्य भाषत  ।
प्रश्रयावनतः सम्यगभिवादनपूर्वकम्  ॥ १,११.३२ ॥
ध्रुव उवाच
उत्तानपादतनयं मां निबोधत सत्तमाः  ।
जातं सुनीत्यां निर्वेदाद्युष्माकं प्राप्तमन्तिकम्  ॥ १,११.३३ ॥
ऋषय ऊचुः
चतुःपञ्चा ब्दसंभूतो बालस्त्वं तृपनन्दन  ।
निर्वेदकारणं किञ्चित्तव नाद्यापि वर्तते  ॥ १,११.३४ ॥
न चिन्त्यं भवतः किञ्चिद्ध्रयते भूपतिः पिता  ।
न चैवैष्ट वियोगादि तव पश्याम बालक  ॥ १,११.३५ ॥
शरीरे न च ते व्याधिरस्माभिरुपलक्ष्यते  ।
निर्वेदः किन्निमित्तस्ते कथ्यतां यदि विद्यते  ॥ १,११.३६ ॥
श्रीपराशर उवाच
ततः स कथयामास सुरुच्या यदुदाहृतम्  ।
तन्निशम्य ततः प्रोचुर्मुनयस्ते परस्परम्  ॥ १,११.३७ ॥
अहो क्षात्रं परं तेजो बालस्यापि यदक्षमा  ।
सपत्न्या मातुरुक्तं यद्धृदयान्नापसर्पति  ॥ १,११.३८ ॥
भोभोः क्षत्रियदायादः निर्वेदाद्यत्त्वायाधुना  ।
कर्तुं व्यवसितं तन्नः कथ्यतां यदि रोचते  ॥ १,११.३९ ॥
यच्च कार्यं तवास्माभिः साहाय्यममितद्युते  ।
तदुच्यतां विवक्षुस्त्वमस्माभिरुपलक्ष्यसे  ॥ १,११.४० ॥
ध्रुव उवाच
नाह मर्थमभीप्सामि न राज्यं द्विजसत्तमाः  ।
तत्स्थानमेकमिच्छामि भुक्तं नान्येन यत्पुरा  ॥ १,११.४१ ॥
एतन्मे क्रियतां सम्यक्कथ्यतां प्राप्यते यथा  ।
स्थानमग्र्यं समस्तेभ्यः स्थानेभ्यो मुनिसत्तमाः  ॥ १,११.४२ ॥
मरीचिरुवाच
अनाराधितगोविन्दैर्नरैः स्थानं नृपात्मज  ।
न हि संप्राप्यते श्रेष्ठं तस्मादाराधयाच्युतम्  ॥ १,११.४३ ॥
अत्रिरुवाच
परः पराणां पुरुषो यस्य तुष्टो जनार्दनः  ।
संप्राप्नोत्यक्षयं स्थानमेतत्सत्यं मयोदितम्  ॥ १,११.४४ ॥
अङ्गिरा उवाच
यस्यान्तः सर्वमेवेदमच्युतस्याव्ययात्मनः  ।
तमाराधय गोविन्दं स्थानमग्र्यं यदीच्छसि  ॥ १,११.४५ ॥
पुलस्त्य उवाच
परं ब्रह्म परं धाम योऽसौ ब्रह्म तथा परम्  ।
तमाराध्य हरिं याति मुक्तिमप्यति दुर्लभाम्  ॥ १,११.४६ ॥
पुलह उवाच
ऐन्द्रमिन्द्रः परं स्थानं यमाराध्य जगत्पतिम्  ।
प्राप यज्ञपतिं विष्णुं तमाराधय सुव्रत  ॥ १,११.४७ ॥
क्रतुरुवाच
यो यज्ञपुरुषो यज्ञो योगेशः परमः पुमान्  ।
तस्मिंस्तुष्टे यदप्राप्यं किन्तदस्ति जनार्दने  ॥ १,११.४८ ॥
वसिष्ठ उवाच
प्राप्नोष्याराधिते विष्णौ मनसा यद्यदिच्छति  ।
त्रेलोक्यान्तर्गतं स्थानं किमु वत्सोत्तमोत्तमम्  ॥ १,११.४९ ॥
ध्रुव उवाच
आराध्यः कथितो देवो भवद्भिः प्रणतस्य मे  ।
मया तत्परीतोषाय यज्जप्तव्यं तदुच्यताम्  ॥ १,११.५० ॥
यथा चाराधनं तस्य मया कार्यं महात्मनः  ।
प्रसादसुमुखास्तन्मे कथयन्तु महर्षयः  ॥ १,११.५१ ॥
ऋषय ऊचुः
राजपुत्र यथा विष्णोराराधनपरैर्नरैः  ।
कार्यमाराधनं तन्नो यथावच्छ्रोतुमर्हसि  ॥ १,११.५२ ॥
बाह्यार्थादखिलाच्चित्तं त्याजयेत्प्रथमं नरः  ।
तस्मिन्नेव जगद्धाम्नि ततः कुर्वित निश्चलम्  ॥ १,११.५३ ॥
एवमेकाग्रचित्तेन तन्मयेन धृतात्मना  ।
जप्तव्यं यन्नि बोधैतत्तन्रः पार्थिवनन्दन  ॥ १,११.५४ ॥
हिरण्यगर्भपुरुषप्रधानव्यक्तरूपिणे  ।
ओं नमो वासुदेवाय शुद्धज्ञानस्वरूपिमे  ॥ १,११.५५ ॥
एतज्जजाप भगवान् जप्यं स्वायंभुवो मनुः  ।
पितामहस्तव पुरा तस्य तुष्टो जनार्दनः  ॥ १,११.५६ ॥
ददो यथाभिलषितां सिद्धिं त्रैलोक्यदुर्लभाम्  ।
तथा त्वमपि गोविन्दं तोषयैतत्सदा जपन्  ॥ १,११.५७ ॥
इति श्रीविष्णुपुराणे प्रथमेंश एकादशोऽध्यायः (११)


_____________________________________________________________


श्रीपराशर उवाच
निशम्यैतदशेषेण मैत्रेय नृपते सुतः  ।
निर्जगाम वनात्तस्मात्प्रणिपत्य स तानृषीन्  ॥ १,१२.१ ॥
कृतकृत्यमिवात्मानं मन्यमानस्ततो द्विज  ।
मधुसंज्ञं महापुण्यं जगाम यमुनातटम्  ॥ १,१२.२ ॥
पुनश्च मधुसंज्ञेन दैत्येनाधिष्ठितं यतः  ।
ततो मधुवनं नाम्ना ख्यातमत्र महीतले  ॥ १,१२.३ ॥
हत्वा च लवणं रक्षो मधुपुत्रं महाबलम्  ।
शत्रुघ्नो मधुरां नाम पुरीं यत्र चकार वै  ॥ १,१२.४ ॥
यत्र वै देवदेवस्य सान्निध्यं हरिमेधसः  ।
सर्वपापहरे तस्मिंस्तपस्तीर्थे चकार सः  ॥ १,१२.५ ॥
मरीचिमुख्यैर्मुनिभिर्यथोद्दिष्टमभूत्तथा  ।
आत्मन्यशेपदेवेशं स्थितं विष्णुममन्यत  ॥ १,१२.६ ॥
अनन्यचेतसस्तस्य ध्यायतो भगवान्हरिः  ।
सर्वभूतगतो विप्र सर्वभावगतोऽभवत् ॥ १,१२.७ ॥
मनस्यवस्थिते तस्मिन्विष्णौ मैत्रेय योगिनः  ।
न शशाक धरा भारमुद्वोढुं भूतधारिणी  ॥ १,१२.८ ॥
वामपादस्थिते तस्मिन्ननामार्धेन मेदिनी  ।
द्वितीयं च ननामार्धं क्षितेर्दक्षिणतः स्थिते  ॥ १,१२.९ ॥
पादांसुष्ठेन संपीड्य यथा स वसुधां स्थितः  ।
तदा समस्ता वसुधा चचाल सह पर्वतैः  ॥ १,१२.१० ॥
नद्यो नदाः समुद्राश्च संक्षोभं परमं ययुः  ।
तत्क्षोभादमराः क्षोभं परं जग्मुर्महामुने  ॥ १,१२.११ ॥
यामा नाम तदा देवा मैत्रेय परमाकुलाः  ।
इन्द्रेण सह संमन्त्र्य ध्यानभङ्गं प्रचक्रमुः  ॥ १,१२.१२ ॥
कूष्माण्डा विविधै रूपैर्महेन्द्रेण महामुने  ।
समाधिभङ्गमत्यन्तमारब्धाः कर्तुमातुराः  ॥ १,१२.१३ ॥
सुनीतिर्नाम तन्माता सास्त्रा तत्पुरतः स्थिता  ।
पुत्रेति करुणां वाचमाह मायामयी तदा  ॥ १,१२.१४ ॥
पुत्रकास्मान्निवर्तस्व शरीरात्ययदारुणात् ।
निर्बन्धतो मया लब्धो बहुभिस्त्वं मनोरथै  ॥ १,१२.१५ ॥
दीनामेकां परित्यक्तुमनाथां न त्वमर्हसि  ।
सपत्नीवचनाद्वत्स अगतेस्त्वं गतिर्मम  ॥ १,१२.१६ ॥
क्व च त्वं पञ्चवर्षीयः क्वचैतद्दारूणं तपः  ।
निवर्ततां मनः कष्टान्निर्बन्धात्फलवर्जितात् ॥ १,१२.१७ ॥
कालः क्रीडनकानान्ते तदन्तेऽध्ययनस्य ते  ।
ततः समस्तभोगानां तदन्ते चेष्यते तपः  ॥ १,१२.१८ ॥
कालः क्रीडनकानां यस्तव बालस्य पुत्रक  ।
तस्मिंस्त्वमिच्छसि तपः किं नाशायात्मनो रतः  ॥ १,१२.१९ ॥
मत्प्रीतिः परमो धर्मो वयोवस्थाक्रियाक्रमम्  ।
अनुवर्तस्व मा मोहान्निवर्तास्मादधर्मतः  ॥ १,१२.२० ॥
परित्यजति वत्साध्य यध्येतन्न भवांस्तपः  ।
त्यक्ष्याम्यहमिह प्राणांस्ततो वै पश्यतस्तव  ॥ १,१२.२१ ॥
श्रीपराशर उवाच
तां प्रलापवतीमेवं बाष्पाकुलविलोचनाम्  ।
समाहितमना विष्णौ पश्यन्नपि न दृष्टवान्  ॥ १,१२.२२ ॥
वत्स वत्स सुघोराणि रक्षांस्येतानि भीषणे  ।
वनेऽभ्युद्यतशस्त्राणीः समायान्त्यपगम्यताम्  ॥ १,१२.२३ ॥
इत्युक्त्वा प्रययौ साथ रक्षांस्याविर्बभुस्ततः  ।
अभ्युद्यतोग्रशस्त्राणि ज्वालामालाकुलैर्मुखैः  ॥ १,१२.२४ ॥
ततो नादानतीवोग्रन्राजपुत्रस्य ते पुरः  ।
मुमुचुर्दीप्तशस्त्राणि भ्रामयन्तो निशाचराः  ॥ १,१२.२५ ॥
शिवाश्च शतशो नेदुः सज्वालाः कवलैर्मुखैः  ।
त्रासाय तस्य बालस्य योगयुक्तस्य सर्वदा  ॥ १,१२.२६ ॥
हन्यतां दन्यतामेष छिद्यतां छिद्यतामयम्  ।
भक्ष्यतां भक्ष्यतां चाय मित्युचुस्ते निशाचराः  ॥ १,१२.२७ ॥
ततो नानाविधान्नादान् सिंहोष्ट्रमकराननाः  ।
त्रासाय राजपुत्रस्य नेदुस्ते रजनीचराः  ॥ १,१२.२८ ॥
रक्षांसि तानि ते नादाः शिवास्तान्यायुधानि च  ।
गोविन्दासक्तचित्तस्य ययुर्नन्द्रियगोचरम्  ॥ १,१२.२९ ॥
एकाग्रचेताः सततं विष्णुमेवात्मसंश्रयम्  ।
दृष्टवान् पृथिवीनाथपुत्रो नान्यं कथञ्चन  ॥ १,१२.३० ॥
ततः सर्वासु मायासु विलीनासु पुनः सुराः  ।
संक्षोभं परमं जग्मुस्तत्पराभवशङ्किताः  ॥ १,१२.३१ ॥
ते समेत्य जगद्योनिमनादिनिधनं हरिम्  ।
शरण्यं शरणं यातास्तपसा तस्य तापिताः  ॥ १,१२.३२ ॥
देवा ऊचुः
देवदेव जगन्नाथ परेश पुरुषोत्तम  ।
ध्रुवस्य तपसा तप्तास्त्वां वयं शरणं गताः  ॥ १,१२.३३ ॥
दिने दिने कलालेशैः शशाङ्क पूर्यते यथा  ।
तथायं तपसा देव प्रयात्यृद्धिमहर्निंशम्  ॥ १,१२.३४ ॥
औतानपादितपसा वयमित्थं जनार्दन  ।
भीतास्त्वां शरणं यातास्तपसस्तं निवर्तय  ॥ १,१२.३५ ॥
नविद्मः किं स शक्रत्वं सूर्यत्वं किमभीप्सति  ।
वित्तपाम्बुपसोमानां साभिलाषः पदेषु किम्  ॥ १,१२.३६ ॥
तदस्माकं प्रसीदेश हृदयाच्छल्यमुद्धर  ।
उत्तानपादतनयं तपसः सन्निवर्तय  ॥ १,१२.३७ ॥
श्रीभगवानुवाच
नेन्द्रत्वं न च सूर्यत्वं नैवाम्बुपधनेशताम्  ।
प्रार्थयत्येष यं कामं तं करोम्यखिलं सुरा  ॥ १,१२.३८ ॥
यात देवा यथाकाम स्वस्थानं विगतज्वराः  ।
निवर्तयाम्यहं बालं तपस्यासक्तमानसम्  ॥ १,१२.३९ ॥
श्रीपराशर उवाच
इत्युक्ता देवदेवेन प्रणम्य त्रिदशास्ततः  ।
प्रययुः स्वानि धिष्ण्यानि शतक्रतुपुरोगमाः  ॥ १,१२.४० ॥
भगवानपि सर्वात्मा तन्मयत्वेन तोषितः  ।
गत्वा ध्रुवमुवाचेदं चतुर्भुजवपुर्हरिः  ॥ १,१२.४१ ॥
श्रीभगवानुवाच
औत्तानपादे भद्रं ते तपसा परितोषितः  ।
वरदोहमनुप्राप्तो वरं वरय सुव्रत  ॥ १,१२.४२ ॥
ब्राह्यार्थनिरपेक्षं ते मयि चित्तं यदा हितम्  ।
तुष्टोहं भवतस्तेन तद्वृणीष्व वरं परम्  ॥ १,१२.४३ ॥
पराशर उवाच
श्रुत्वेत्थं गदितं तस्य देवदेवस्य बालकः  ।
उन्मीलिताक्षो ददृशे ध्यानदृष्टं हरिं पुरः  ॥ १,१२.४४ ॥
शङ्खचक्रगदाशार्ङ्गवरासिधरमच्युतम्  ।
किरीटिनं समालोक्य जगाम शिरसा महीम्  ॥ १,१२.४५ ॥
रोमाञ्चिताङ्गः सहसा साध्वसं परमं गतः  ।
स्तवाय देवदेवस्य स चक्रे मानसं ध्रुवः  ॥ १,१२.४६ ॥
किं वदामि स्तुतावस्य केनोक्तेनास्य संस्तुतिः  ।
इत्याकुल मतिर्देवं तमेव शरणं ययौ  ॥ १,१२.४७ ॥
ध्रुव उवाच
भगवन्यदि मे तोषं तपसा परमं गतः  ।
स्तोतुं तदहमिच्छामि वरमेनं प्रयच्छ मे  ॥ १,१२.४८ ॥
(ब्रह्माद्यौर्यस्य वेदज्ञैर्ज्ञायते यस्य नो गतिः  ।
तं त्वां कथमहं देव स्तोतुं शक्रोमि बालकः  ।
त्वद्भक्तिप्रवणं ह्येतत्परमेश्वर मे मनः  ।
स्तोतुं प्रवृत्तं त्वत्पादौ तत्र प्रज्ञां प्रयच्च मे)
श्रीपराशर उवाच
शङ्खप्रान्तेन गोविन्दस्तं पस्पर्श कृताञ्जलिम्  ।
उत्तानपादतनयं द्विजवर्य जगत्पतिः  ॥ १,१२.४९ ॥
अथ प्रसन्नवदनः स क्षणान्नृपनन्दनः  ।
तुष्टाव प्रणतो भूत्वा भूतधातारमच्युतम्  ॥ १,१२.५० ॥
ध्रुव उवाच
भूमिरापोनलो वायुः खं मनो बुद्धिरेव च  ।
भूतादिरादि प्रकृतिर्यस्य रूपं नतोस्मि तम्  ॥ १,१२.५१ ॥
शुद्धः सूक्ष्मोखिलव्यापी प्रधानात्परतः पुमान्  ।
यस्य रूपं नमस्तस्मै पुरुषाय गुणात्मने  ॥ १,१२.५२ ॥
भूतादीनां समस्तानां गन्धादीनां च शाश्वतः  ।
बुध्यादीनां प्रधानस्य पुरुषस्य च यः परः  ॥ १,१२.५३ ॥
तं ब्रह्मभूतमात्मानमशेषजगतः पतिम्  ।
प्रपद्ये शरणं शुद्धं त्वद्रूपं परमेश्वर  ॥ १,१२.५४ ॥
बृहत्त्वाद्बृंहणत्वाच्च यद्रूपं ब्रह्मसंज्ञितम्  ।
तस्मै नमस्ते सर्वात्मन्योगिचिन्त्याविकारिणे  ॥ १,१२.५५ ॥
सहस्रशीर्षा पुरुषः सहस्राक्षः सहस्रपात् ।
सर्वव्यापी भुवः स्पर्शादत्यतिष्ठद्दशाङ्गुलम्  ॥ १,१२.५६ ॥
यद्भूतं यच्च वै भव्यं पुरूषोत्तम तद्भवान्  ।
त्वत्तौ विराट्स्वराट्सम्राट्त्वत्तश्चप्यधिपूरुषः  ॥ १,१२.५७ ॥
अत्यरिच्यत सोधश्च तिर्यगूर्ध्वं च वै भुवः  ।
त्वत्तो विश्वमिदं जातं त्वत्तौ भूतं भविष्यति  ॥ १,१२.५८ ॥
त्वद्रूपधारिणश्चान्तः सर्वभूतमिदं जगत् ।
त्वत्तो यज्ञः सर्वहुतः पृषदाज्यं पशुर्द्विधा  ॥ १,१२.५९ ॥
त्वत्तो ऋचोथ सामानि त्वत्तश्छन्दांसि जज्ञिरे  ।
त्वत्तो यजूंष्यजायन्त त्वत्तोश्वाश्चैकतो दतः  ॥ १,१२.६० ॥
गावस्त्वत्तः समुद्भूतास्त्व त्तोजा अवयो मृगाः  ।
त्वमन्मुखाद्ब्राह्मणा बाह्वोस्त्वत्तो क्षत्रमजायत  ॥ १,१२.६१ ॥
वैश्वास्तवोरुजाः शूद्रास्तव पद्भ्यां समुद्गताः  ।
आक्ष्णोः सूर्योऽनिलः प्राणाच्चन्द्रमा मनसस्तव  ॥ १,१२.६२ ॥
प्राणोन्तः मुषिराज्जातो मुखादग्निरजायत  ।
नाभितो गगनं द्यौश्च शिरसः समवर्तत  ॥ १,१२.६३ ॥
दिशः श्रोत्रात्क्षितिः पद्भ्यां त्वत्तः सर्वमभूदिदिम्  ॥ १,१२.६४ ॥
न्यग्रोधः सुमहानल्पे यथा बीजे व्यवस्थितः  ।
संयमे विस्वमखिलं बीजभूते तथात्वायि  ॥ १,१२.६५ ॥
बीजादङ्कुरसम्भूते न्यग्रोधस्तु समुत्थितः  ।
विस्तारं च यथा याति त्वत्तः सृष्टौ तथा जगत् ॥ १,१२.६६ ॥
यथा हि कदली नान्या त्वक्पत्रादपि दृस्यते  ।
एवं विश्वस्य नान्यस्त्वं त्वस्थयीश्वर दृश्येत  ॥ १,१२.६७ ॥
ह्लादिनी संधिनी संवित्त्वय्येका सर्वसंस्थितौ  ।
ह्लादतापकरी मिश्रा त्वयि नो गुणवर्जिते  ॥ १,१२.६८ ॥
पृथग्भूतैकभूताय भूतभूताय ते नमः  ।
प्रभूतभूतभूताय तुभ्यं भूतात्मने नमः  ॥ १,१२.६९ ॥
व्यक्तं प्रधानपुरुषौ विराट्सम्राट्स्वराट्तथा  ।
विभाव्यतेन्तःकरणे पुरुषेष्वक्षयो भवान्  ॥ १,१२.७० ॥
सर्वस्मिन्सर्वभूतस्त्वं सर्वः सर्वस्वरूपधृक् ।
सर्वं त्वत्तस्ततश्च त्वं नमः सर्वात्मनेऽस्तु ते  ॥ १,१२.७१ ॥
सर्वात्मकोसि सर्वेश सर्वभूतस्थितो यतः  ।
कथयामि ततः किं ते सर्वं वेत्सि हृति स्थितम्  ॥ १,१२.७२ ॥
सर्वात्मन्सर्वभूतेश सर्वसत्त्वसमुद्भव  ।
सर्वभूतो भवान्वेत्ति सर्वसत्त्वमनोरथम्  ॥ १,१२.७३ ॥
यो मे मनोरथो नाथ सफलः स त्वया कृतः  ।
तपश्च तप्तं सफलं यद्दृष्टोऽसि जगत्पते  ॥ १,१२.७४ ॥
श्रीभगवानुवाच
तपसस्तत्फलं यद्दृष्टोऽहं त्वया ध्रुव  ।
मदृर्शनं हि विफलं राजपुत्र न जायते  ॥ १,१२.७५ ॥
वरं वरय तस्मात्त्वं यथाभिमतमात्मनः  ।
सर्वं संपद्यते पुंसां मयि दृष्टिपथं गते  ॥ १,१२.७६ ॥
ध्रुव उवाच
भगवन्भूतभव्येश सर्वस्यास्ते भवान् हृदि  ।
किमज्ञातं तव ब्रह्मन्मनसा यन्मयेक्षितम्  ॥ १,१२.७७ ॥
तथापि तुभ्यं देवेश कथयिष्यामि यन्मया  ।
प्रार्थ्यते दुर्विनीतेन हृदयेनातिदुर्लभम्  ॥ १,१२.७८ ॥
किं वा सर्वजगत्स्त्रष्टः प्रसन्ने त्वयि दुर्लभम्  ।
त्वत्प्रसादफलं भुङ्क्ते त्रैलोक्यं मघ वानपि  ॥ १,१२.७९ ॥
नैतद्राजासनं योग्यमजातस्य ममोदरात् ।
इति गर्वदवोचन्मां सपत्नीमातुरुच्चकैः  ॥ १,१२.८० ॥
आधारभूतं जगतः सर्वेषामुत्तमोत्तमम्  ।
प्रार्थयामि प्रभो स्थानं त्वत्प्रसादादतोव्ययम्  ॥ १,१२.८१ ॥
श्रीभगवानुवाच
यत्त्वया प्रार्थ्यते स्थानमेतत्प्राप्स्यति वै भवान्  ।
त्वयाहं तोषितः पूर्वमन्यजन्मनि वालक  ॥ १,१२.८२ ॥
त्वमासीर्ब्रह्मणः पूर्वं मय्येकाग्रमतिः सदा  ।
मातापित्रोश्च शुश्रषुर्निजधर्मानुपालकः  ॥ १,१२.८३ ॥
कालेन गच्छता मित्रं राजपुत्रस्तवाभवत् ।
योवनेखिलभोगाढ्यो दर्शनीयोज्ज्वलाकृतिः  ॥ १,१२.८४ ॥
तत्सङ्गात्तस्य तामृद्धिमवलोक्यादिदुर्लभाम्  ।
भवेयं राजपुत्रोहमिति वाञ्छा त्वया कृता  ॥ १,१२.८५ ॥
ततो यथाभिलषिता प्राप्ता ते राजपुत्रता  ।
उत्तानपादस्य गृहे जातोसि ध्रुव दुर्लभे  ॥ १,१२.८६ ॥
अन्येषां दुर्लभं स्थानं कुले स्वायम्भुवस्य यत् ॥ १,१२.८७ ॥
तस्यैतदपरं बाल येनाहं परितोषितः  ।
मामाराध्य नरो मुक्तिमवाप्नोत्यविलम्बिताम्  ॥ १,१२.८८ ॥
मय्यर्पितमना बाल किमु स्वर्गादिकं पदम्  ॥ १,१२.८९ ॥
त्रैलोक्यादधिके स्थाने सर्वताराग्रहाश्रयः  ।
भविष्यति न संदेहो मत्प्रसादाद्भावन्ध्रुव  ॥ १,१२.९० ॥
सूर्यात्सोमात्तथा भौमात्सोमपुत्राद्बृहस्पतेः  ।
सितार्कतनयादीनां सर्वर्क्षाणां तथा ध्रुवः  ॥ १,१२.९१ ॥
सप्तर्षिणामशेषाणां ये च वैमानिकाः सुराः  ।
सर्वेषामुपरि स्थानं तव दत्तं मया ध्रुव  ॥ १,१२.९२ ॥
केचिच्चतुर्युगं यावत्केचिन्मन्वन्तरं सुराः  ।
तिष्ठन्ति भवतो दत्ता मया वै कल्पसंस्थितिः  ॥ १,१२.९३ ॥
सुनीतिरपि ते माता त्वदासन्नातिनिर्मला  ।
विमाने तारका भूत्वा तावत्कालं निवत्स्यति  ॥ १,१२.९४ ॥
ये च त्वां मानवाः प्रातः सायं च सुसमाहि ताः  ।
कीर्तयिष्यन्ति तेषां च महत्पुण्यं भविष्यति  ॥ १,१२.९५ ॥
श्रीपराशर उवाच
एवं पूर्वं जगन्नाथाद्देवदेवाज्जनार्दनात् ।
वरं प्राप्य ध्रुवः स्थान मध्यास्ते स महामते  ॥ १,१२.९६ ॥
स्वयं शुश्रूषणाद्धर्म्यान्मातापित्रोश्च वै तथा  ।
द्धादशाक्षरमाहत्म्यात्तपसश्च प्रभावतः  ॥ १,१२.९७ ॥
तस्याभिमानमृद्धिं च महिमानं निरिक्ष्य हि  ।
देवासुराणामाचार्यः श्लोकमत्रोशना जगौ  ॥ १,१२.९८ ॥
अहोस्य तपसो वीर्यमहोस्य तपसः फलम्  ।
यदेनं पुरतः कृत्वा ध्रुवं सप्तर्षयः स्थिताः  ॥ १,१२.९९ ॥
ध्रुवस्य जननी चेयं सुनीतिर्नाम सूनृता  ।
अस्याश्च महिमानं कः शक्तो वर्णयितुं भुवि  ॥ १,१२.१०० ॥
त्रैलोक्यश्रयतां प्राप्तं परं स्थानं स्तिरायति  ।
स्थानं प्राप्ता परं धृत्वा या कुक्षिविवरे ध्रुवम्  ॥ १,१२.१०१ ॥
यश्चैतत्कीर्तयेन्नित्यं ध्रुवस्यारोहणं दिवि  ।
सर्वपापविनिर्मुक्तः स्वर्गलोके महीयते  ॥ १,१२.१०२ ॥
स्थानभ्रंशं न चाप्नोति दिवि वा यदि वा भुवि  ।
सर्वकल्याणसंयुक्तो दीर्घकालं स जीवति  ॥ १,१२.१०३ ॥
इति श्रीविष्णुपुराणे प्रथमेऽंशे द्वादशोऽध्यायः (१२)


_____________________________________________________________



श्रीपराशर उवाच
ध्रुवाच्छिष्टिं च भव्यं च भव्याच्छम्भुर्व्यजायत  ।
शिष्टोराधत्त सुच्छाया पञ्चपुत्रानकल्मषान्  ॥ १,१३.१ ॥
रिपुं रिपुञ्जयं विप्रं वृकलं वृकतेजसम्  ।
रिपोराधत्त बृहती चाक्षुषं सर्वतेजसम्  ॥ १,१३.२ ॥
अजीजनत्पुष्करिण्यां वारुण्यां चाक्षुषो मनुम्  ।
प्रजापतेरात्मजायां वीरणस्य महात्मनः  ॥ १,१३.३ ॥
मनोरजायन्त दश नड्वलायां महौजसः  ।
कन्यायां तपतां श्रेष्ठ वैराजस्य प्रजापतेः  ॥ १,१३.४ ॥
कुरुः पुरुः शत द्युम्नस्तपस्वी सत्यवाञ्छुचिः  ।
अग्निष्टोमोतिरात्रश्च सुद्युम्नश्चेति ते नव  ।
अभिमन्युश्च दशमो नड्वलायां महौजसः  ॥ १,१३.५ ॥
कुरोरजनयत्पुत्रान् षडाग्नोयी महाप्रभान्  ।
अङ्गं सुमनसं ख्यातिं क्रतुमङ्गिरसं शिबिम्  ॥ १,१३.६ ॥
अङ्गात्सुनीथापत्यं वै वेनमेकमजायत  ।
प्रजार्थमृषयस्तस्य ममन्थुर्दक्षिणं करम्  ॥ १,१३.७ ॥
वेनस्य पाणौ मथिते सम्बभूव महामुने  ।
वैन्यो नाम महीपालो यः पृथुः परिकीर्तितः  ॥ १,१३.८ ॥
येन दुग्धा मही पूर्वं प्रजानां हितकारणात् ॥ १,१३.९ ॥
मैत्रेय उवाच
किमर्थं मथितः पाणिर्वेनस्य परमर्षिभिः  ।
यत्र जज्ञे महावीर्यः स पृथृर्मुनिसत्तम  ॥ १,१३.१० ॥
श्रीपराशर उवाच
सुनीथा नाम या कन्या कृत्यो प्रथमतोऽभवत् ।
अङ्गस्य भार्या सा दत्ता तस्यां वेनो व्यजायत  ॥ १,१३.११ ॥
स मातामहदोषेण तेन मृत्योः सुतात्मजः  ।
निसर्गादेष मैत्रेय दुष्ट एव व्यजायत  ॥ १,१३.१२ ॥
अभिषिक्तो यदा राज्ये स वेनः परमर्षिभिः  ।
घोष यामास स तदा पृथिव्यां पृथिवीपतिः  ॥ १,१३.१३ ॥
न यष्टव्यं न दातव्यं न होतव्यं कथञ्चन  ।
भोक्ता यज्ञस्य कस्त्वन्योऽह्यहं यज्ञपतिः प्रभुः  ॥ १,१३.१४ ॥
ततस्तमृषयः पूर्व संपूज्यं पृथिवीपतिम्  ।
ऊचुः सामाकलं वाक्यं मैत्रेय समपस्थिताः  ॥ १,१३.१५ ॥
ऋषय ऊचुः
भोभो राजन् शृणुष्व त्वं यद्वदाम महीपते  ।
राज्यं देहोपकाराय प्रजानां च हितं परम्  ॥ १,१३.१६ ॥
दीर्घसत्रेण देवेशं सर्वयज्ञेश्वरं हरिम्  ।
पूजयिष्याम भद्रं ते तस्यांशस्ते भविष्यति  ॥ १,१३.१७ ॥
यज्ञेन यज्ञपुरुषो विष्णुः संप्रीणिते नृप  ।
अस्माभिर्भवतः कामान्सर्वानेव प्रदास्यति  ॥ १,१३.१८ ॥
यज्ञैर्यज्ञेश्वरो येषां राष्ट्रे संपूज्यते हरिः  ।
तेषां सर्वेप्सितावाप्तिं ददाति नृप भूभृताम्  ॥ १,१३.१९ ॥
वेन उवाच
मत्तः कोऽभ्यधिकोन्योस्ति कश्चाराध्यो ममापरः  ।
कोयं हरिरिति ख्यातो यो वो यज्ञश्वरो मतः  ॥ १,१३.२० ॥
ब्रह्मा जनार्दनः शम्भुरिन्द्रो वायुर्यमो रविः  ।
हुतभुग्वरुणो धाता पूषा भूमिर्निंशाकरः  ॥ १,१३.२१ ॥
एते चान्ये च ये देवाः शापानुग्रहकारिणः  ।
नृपस्यैते शरीरस्थाः सर्वदेवमयो नृपः  ॥ १,१३.२२ ॥
एवं ज्ञास्वा मयाज्ञप्तं यद्यथा क्रियतां तथा  ।
न दातव्यं न यष्टव्यं न होतव्यं च भो द्विजाः  ॥ १,१३.२३ ॥
भर्तृशुश्रूषणं धर्मो यथा स्त्रीणां परो मतः  ।
ममाज्ञापालनं धर्मो भवतां च तथा द्विजाः  ॥ १,१३.२४ ॥
ऋषय ऊचुः
देह्यनुज्ञां महाराज मा धर्मो यातु संक्षयम्  ।
हविषां परिणामोऽयं यदेतदखिलं जगत् ॥ १,१३.२५ ॥
श्रीपराशर उवाच
इति विज्ञाप्यमानोऽपि स वेनः परमर्षिभिः  ।
यदा ददाति नानुज्ञं प्रोक्तः प्रोक्तः पुनः पुनः  ॥ १,१३.२६ ॥
ततस्ते मुनयः सर्वे कोपामर्षसमन्विताः  ।
हन्यतां हन्यतां पाप इत्यूचुस्ते परस्परम्  ॥ १,१३.२७ ॥
यो यज्ञपुरुषं विष्णुमनादिनिधनं प्रभुम्  ।
विनिन्दत्यधमाचारो न स योग्यो भुवः पतिः  ॥ १,१३.२८ ॥
इत्युक्त्वा मन्त्रपूतैस्तैः कुशैर्मुनिगणानृपम्  ।
निजघ्नुर्निहतं पुर्वं भगवन्निन्दनादिना  ॥ १,१३.२९ ॥
ततश्च मुनयो रेणुं ददृशुः सर्वतो द्विज  ।
किमेतदिति चासन्नात्पप्रच्छुस्ते जनास्तदा  ॥ १,१३.३० ॥
आख्यातं च जनैस्तेषां चोरीभूतैरराजके  ।
राष्ट्रे तु लोकैरारब्धं परस्वादानमातुरैः  ॥ १,१३.३१ ॥
तेषामुदीर्णवेगानां चोराणां मुनिसत्तमाः  ।
सुमहद्दृश्यते रेणुः परवित्तापहारिणाम्  ॥ १,१३.३२ ॥
ततः संमन्त्र्य ते सर्वे सुनयस्तस्य भूभृतः  ।
ममन्थुरूरुं पुत्रार्थमनपत्यस्य यत्नतः  ॥ १,१३.३३ ॥
मथ्यमानात्समुत्तस्थौ तस्योरोः पुरुषः किल  ।
दग्धस्थूणाप्रतीकाशः खल्वाटास्योतिह्रस्वकः  ॥ १,१३.३४ ॥
किं करोमीति तान्सर्वान्स विप्रानाह चातुरः  ।
निषीदेति तमूचुस्ते निषादस्तेन सोऽभवत् ॥ १,१३.३५ ॥
ततस्तत्संभवा जाता विन्ध्यशैलनिवासिनः  ।
निषादा मुनिशार्दूल पापकर्मोपलक्षणाः  ॥ १,१३.३६ ॥
तेन द्वारेण तत्पापं निष्क्रान्तं तस्य भूपतेः  ।
निषादास्ते ततो जाता वेनकल्मषनाशनाः  ॥ १,१३.३७ ॥
तस्यैव दक्षिणं हस्तं ममन्थुस्ते ततो द्विजाः  ॥ १,१३.३८ ॥
मथ्यमाने च तत्राभूत्पृथुर्वैन्यः प्रतापवान्  ।
दीप्यमानः स्ववपुषा साक्षादग्निरिव ज्वलन्  ॥ १,१३.३९ ॥
आद्यमाजगवं नाम खात्पपात ततो धनुः  ।
शराश्च दिव्या नभसः कवचं च पपात ह  ॥ १,१३.४० ॥
तस्मिन् जाते तु भूतानि संप्रहृष्टानि सर्वशः  ॥ १,१३.४१ ॥
सत्पुत्रेणैव जातेन वेनोपि त्रिदिवं ययो  ।
पुन्नाम्नो नरकात्त्रातः सुतेन सुमहात्मना  ॥ १,१३.४२ ॥
तं समुद्राश्च नद्यश्च रत्नान्यादाय सर्वशः  ।
तोयानि चाभिषेकार्थं सर्वाण्येवोपतस्थिरे  ॥ १,१३.४३ ॥
पितामहश्च भगवान्देवैराङ्गिरसैः सह  ।
स्थावराणि च भूतानि जङ्गमानि च सर्वशः  ।
समागम्य तदा वैन्यमभ्यसिञ्चन्नराधिपम्  ॥ १,१३.४४ ॥
हस्ते तु दक्षिणे चक्रं दृष्ट्वा तस्य पितामहः  ।
विष्णोरंशं षृथुं मत्वा परितोषं परं ययै  ॥ १,१३.४५ ॥
विष्णुचक्र करे चिह्नं सर्वेषां चक्रवर्तिनाम्  ।
भवत्यव्याहतो यस्य प्रभावस्त्रिदशेरपि  ॥ १,१३.४६ ॥
महता राजराज्येन पृथुर्वैन्यः प्रतापवान्  ।
सोभिषिक्तो महातेजा विधिवद्धर्मकोविदै  ॥ १,१३.४७ ॥
पित्रा पराजितास्तस्य प्रजास्तेनानुरञ्चिताः  ।
अनुरागात्ततस्तस्य नाम राजेत्यजायत  ॥ १,१३.४८ ॥
आपस्तस्तंभिरे चास्य समुद्रमभियास्यतः  ।
पर्वताश्च ददुर्मार्गं ध्वजभङ्गश्च नाभवत् ॥ १,१३.४९ ॥
अकृष्टपच्या पृथिवी सिद्धन्त्यन्नानि चिन्तया  ।
सर्वकामदुघा गावः पुटके पुटके मधु  ॥ १,१३.५० ॥
तस्य वै जातमात्रस्य यज्ञे पैतामहे शुभे  ।
सूतः सूत्यां समुत्पन्नः सौत्येऽहनि महामतिः  ॥ १,१३.५१ ॥
तस्मिन्नेव महायज्ञेजज्ञे प्राज्ञेऽथ मागधः  ।
प्रोक्तौ तदा मुनिवरैस्तावुभौ सूतमागधौ  ॥ १,१३.५२ ॥
स्तूयतामेष नृपतिः पृथुर्वैन्यः प्रतापवान्  ।
कर्मैतदनुरूपं वां पात्रं स्तोत्रस्य चापरम्  ॥ १,१३.५३ ॥
ततस्तावूचतुर्विप्रान्सर्वानेव कृताञ्जली  ।
अद्य जातस्य नो कर्म ज्ञायतेस्य महीपतेः  ॥ १,१३.५४ ॥
गुणा न चास्य ज्ञायन्ते न चास्य प्रथितं यशः  ।
स्तोत्रं किमाश्रयं त्वस्य कार्यमस्माभिरुच्यताम्  ॥ १,१३.५५ ॥
कृषय ऊचुः
करिष्यत्येष यत्कर्म चक्रवर्ति महाबलः  ।
गुणा भविष्या ये चास्य तैरयं स्तूयतां नृपः  ॥ १,१३.५६ ॥
श्रीपराशर उवाच
ततः स नृपतिस्तोषं तच्छ्रत्वा परमं ययौ  ।
सद्गुणैः श्लाघ्यतामेति तस्माच्छ्लाघ्या गुणा मम  ॥ १,१३.५७ ॥
तस्माद्यदद्य स्तोत्रेण गुणनिर्वर्णनं त्विमौ  ।
करिष्येते करिष्यामि तदेवाहं समाहितः  ॥ १,१३.५८ ॥
यदिमौ वर्जनीयं च किञ्चिदत्र वदिष्यतः  ।
तदहं वर्जयिष्यामीत्येवं चक्रे मतिं नृपः  ॥ १,१३.५९ ॥
अथ तौ चक्रतुः स्तोत्रं पृथोर्वैन्यस्य धीमतः  ।
भविष्यैः कर्मभिः सम्यक्सुस्वरौ सूतमागधौ  ॥ १,१३.६० ॥
सत्यवाग्दानशीलोयं सत्यसन्धो नरेश्वरः  ।
ह्रीमान्मैत्रः क्षमाशीलो विक्रान्तो दुष्टशानः  ॥ १,१३.६१ ॥
धर्मज्ञश्च कृतज्ञश्च दयावान् प्रियभाषकः  ।
मान्यान्मानयिता यज्वा ब्रह्मण्यः साधुसंमतः  ॥ १,१३.६२ ॥
समः शत्रौ च मित्रे च व्यवहारस्थितौ नृपः  ॥ १,१३.६३ ॥
सूतेनोक्तान् गुणानित्थं स तदा मागधेन च  ।
चकार हृदि तादृक्च कर्मणा कृतवानसौ  ॥ १,१३.६४ ॥
ततस्तु पृथिवीपालः पालयन्पृथिवीमिमाम्  ।
इयाज विविधैर्यज्ञैर्महद्भिर्भूरिदक्षिणैः  ॥ १,१३.६५ ॥
तं प्रजाः पृथिवीनाथमुपतस्थुः क्षुधार्दिताः  ।
ओषधीषु प्रणष्टासु तस्मिन्काले ह्यराजके  ।
तमूचुस्ते नताः पृष्टास्तत्रागमनकारणम्  ॥ १,१३.६६ ॥
प्रजा ऊचुः
अराजके नृपश्रष्ठ धरित्र्या सकलौषधीः  ।
ग्रस्तास्ततः क्षयं यान्ति प्रजाः सर्वाः प्रजेश्वर  ॥ १,१३.६७ ॥
त्वन्नो वृत्तिप्रदो धात्रा प्रजापालो निरूपितः  ।
देहि नः क्षुत्परीता नां प्रजानां जीवनौषधीः  ॥ १,१३.६८ ॥
श्रीपराशर उवाच
ततस्तु नपतिर्दिव्यमादायजगवं धनुः  ।
शरांश्च दिव्यान्कुपितः सोन्वधावद्वसुन्धराम्  ॥ १,१३.६९ ॥
ततो ननाश त्वरीता गौर्भूत्वा च वसुन्धरा  ।
सा लोकान्ब्रह्मलोकादीन्संत्रासादगमन्मही  ॥ १,१३.७० ॥
यत्र यत्र ययौ देवी सा तदा भूतधारिणी  ।
तत्र तत्र तु सा वैन्यं ददृशेऽभ्युद्यतायुधम्  ॥ १,१३.७१ ॥
ततस्तं प्राह वसुधा पृथुं राजपराक्रमम्  ।
प्रवेपमाना तद्बाणपरित्राणपरायणा  ॥ १,१३.७२ ॥
पृथिव्युवाच
स्त्रीवधे त्वं महापापं किं नरेन्द्र न पश्यसि  ।
येन मां हन्तुमत्यर्थं प्रकरोषि नृपोद्यमम्  ॥ १,१३.७३ ॥
पृथुरुवाच
एकस्मिन् यत्र निधनं प्रापिते दुष्टकारिणि  ।
बहूनां भवति क्षेमं तस्य पुण्यप्रदो वधः  ॥ १,१३.७४ ॥
पृथुव्युवाच
प्रजानामुपकाराय यदि मां त्वं हनिष्यसि  ।
आधारः कः प्रजानां ते नृपश्रेष्ठ भविष्यति  ॥ १,१३.७५ ॥
पृथुरुवाच
त्वां हत्वा वसुधे बाणैर्मच्छासनपराङ्मुखीम्  ।
आत्म योगबलेनेमा धारयिष्याम्यहं प्रजाः  ॥ १,१३.७६ ॥
श्रीपराशर उवाच
ततः वसुधा तं भूयः तं भूयः प्राह पार्थिवम्  ।
प्रवेपिताङ्गी परमं साध्वसं समुपागता  ॥ १,१३.७७ ॥
पृथिव्युवाच
उपायतः समारब्धाः सर्वे सिद्ध्यन्त्युपक्रमाः  ।
तस्माद्वदाम्युपायं ते तं कुरुष्व यदीच्छसि  ॥ १,१३.७८ ॥
समस्ता या मया जीर्णा नरनाथ महौषधीः  ।
यदीच्छसि प्रदास्यामि ताः क्षीरपरिणामिनीः  ॥ १,१३.७९ ॥
तस्मात्प्रजाहितार्थाय मम धर्मभृतां वर  ।
तं तु वत्सं कुरुष्व त्वं क्षरेयं येन वत्सला  ॥ १,१३.८० ॥
समां च कुरु सर्वत्र येन क्षीरं समन्ततः  ।
वरौषधीबीजभूतं बीजं सर्वत्र भावये  ॥ १,१३.८१ ॥
श्रीपराशर उवाच
तत उत्सारयामास शैलान् शतसहस्रशः  ।
धनुष्कोट्या पदा वैन्यस्तेन शौला विवर्धिताः  ॥ १,१३.८२ ॥
न हि पूर्वविसर्गे वै विषमे पृथिवीतले  ।
प्रवीभागः पुराणां वा ग्रामाणां वा पुराभवात् ॥ १,१३.८३ ॥
न सस्यानि न गोरक्ष्यं न कृषिर्न वणिक्पथः  ।
वैन्यात्प्रभृति मैत्रेय सर्वस्यैतस्य सम्भवः  ॥ १,१३.८४ ॥
यत्रयत्र समं त्वस्य भूमेरासीद्द्द्वजोत्तम  ।
तत्रतत्र प्रजाः सर्वा निवासं समरोचयन्त् ॥ १,१३.८५ ॥
आहारः फलमूलानि प्रजानामभवत्तदा  ।
कृच्छ्रेण महता सोऽपि प्रणष्टास्वैषदीषु वै  ॥ १,१३.८६ ॥
स कल्पयित्वा वत्सं तु मनुं स्वायंभुवं प्रभुम्  ।
स्वपाणौ पृतिवीनाथो दुदोह पृथिवीं पृथुः  ।
सस्याजातानि सर्वाणि प्रजानां हितकाम्यया  ॥ १,१३.८७ ॥
तेनान्नेन प्रजास्तात वर्तन्तेद्यापि नित्यशः  ॥ १,१३.८८ ॥
प्राणप्रदाता स पृथुर्यस्माद्भुमेरभीत्पिता  ।
ततस्तु पृथिवीसंज्ञामवापाखिलाधारिणी  ॥ १,१३.८९ ॥
ततश्च देवैर्मुनिभिर्दैत्यै रक्षोभिरद्रिभिः  ।
गन्धर्वैरुरगैर्यक्षैः पितृभिस्तरुभिस्तथा  ॥ १,१३.९० ॥
तत्तत्पात्रमुपादाय तत्तद्दुग्धं मुने पयः  ।
वत्सदो ग्धृविशेषाश्च तेषां तद्योनयोऽभवन्  ॥ १,१३.९१ ॥
सैषा धत्री विधात्री च धारिणी पोषणी तथा  ।
सर्वस्य तु ततः पृथ्वी विष्णुपादतलोद्भावा  ॥ १,१३.९२ ॥
एवं प्रभावःस पृथुः पुत्रो वैन्यस्य वीर्यवान्  ।
जज्ञे महीपतिः पूर्वो राजाभूज्जनरञ्जनात् ॥ १,१३.९३ ॥
य इदं जन्म वैन्यस्य पृथोः संकीर्तरेन्नरः  ।
न तस्य दुष्कृतं किञ्चित्फलदायि प्रजायते  ॥ १,१३.९४ ॥
दुःस्वप्नोपशमं नॄणां शृण्वतामेतदुत्तमम्  ।
पृथोर्जन्म प्रभावश्च करोति सततं नृणाम्  ॥ १,१३.९५ ॥
इति श्रीविष्णुपुराणे प्रथमेऽंशे त्रयोदशोध्यायः (१३)


_____________________________________________________________


श्रीपराशर उवाच
पृतोः पुत्रो तु धर्मज्ञो जज्ञातेन्तर्धिवादिनौ  ।
शिखण्डिनी हविर्धानमन्तर्धानाव्द्यजायत  ॥ १,१४.१ ॥
हविर्धानात्षडाग्नोयी धिषणाजयत्सुताना  ।
प्राचीनबर्हिषं शुक्रं गयं कृष्णं वृजाजिनौ  ॥ १,१४.२ ॥
प्रचीनबर्हिर्भगवान्महानासीत्प्रजापतिः  ।
हविर्धानान्महाभाग येन संवर्धिताः प्रजाः  ॥ १,१४.३ ॥
प्राचीनाग्राः कुशास्तस्य पृथिव्यां विश्रुता मुने  ।
प्राचीनवर्हिरभवत्ख्यातो भुवि महाबलः  ॥ १,१४.४ ॥
समुद्रतनयायां तु कृतदारो महीपतिः  ।
महतस्तमसः पारे सवर्णायां महामते  ॥ १,१४.५ ॥
सवर्णाधत्त सामुद्री दश प्राचीनबर्हिषः  ।
सर्वे प्राचेतसो नाम धनुर्वेदस्य पारगाः  ॥ १,१४.६ ॥
अपृथग्धर्मचरणास्ते तप्यन्त महत्तपः  ।
दशवर्षसहस्राणि समुद्रसलिलेशयः  ॥ १,१४.७ ॥
श्रीमैत्रेय उवाच
यदर्थं ते महात्मानस्तपस्तेपुर्महामुने  ।
प्राचेतसः समुद्राम्भस्येतदाख्यातुमर्हसि  ॥ १,१४.८ ॥
श्रीपराशर उवाच
पित्रा प्रचेतसः प्रोक्ताः प्रजार्थममितात्मना  ।
प्रजापतिनियुक्तेन बहुमानपुरःसरम्  ॥ १,१४.९ ॥
प्राचीनबर्हिरुवाच
ब्रह्मणा देवदेवेन समादिष्टोस्म्यहं सुताः  ।
प्रजाः संवर्धनीयास्ते मया चोक्तं तथेति तत् ॥ १,१४.१० ॥
तन्मम प्रीतये पुत्राः प्रजावृद्धिमतन्द्रिताः  ।
कुरुध्वं माननीया वः सम्यगाज्ञा प्रजापतेः  ॥ १,१४.११ ॥
श्रीपराशर उवाच
ततस्ते तत्पितुः श्रुत्वा वचनं नृपनन्दनाः  ।
तथेत्युक्त्वा च तं भूयः पप्रच्छुः पितरं मुने  ॥ १,१४.१२ ॥
प्रचेतस ऊचुः
येन तात प्रजावृद्धौ समर्था कर्मणा वयम्  ।
भवेम तत्समस्तं नः कर्म व्याख्यातुमर्हसि  ॥ १,१४.१३ ॥
पितोवाच
आराध्य वरदं विष्णुमिष्टप्राप्तिमसंशयम्  ।
समेति नान्यथा मर्त्यः किम न्यत्कथयामि वः  ॥ १,१४.१४ ॥
तस्मात्प्रजा विवृद्ध्यर्थं सर्वभूतप्रभुं हरिम्  ।
आराधयत गोविन्दं यदि सिद्धिमभीप्सथः  ॥ १,१४.१५ ॥
धर्ममर्थं च कामं च मोक्षं चान्विच्छतां सदा  ।
आराधनीयो भगवाननादिपुरुषोत्तमः  ॥ १,१४.१६ ॥
यस्मिन्नाराधिते सर्गं चकारादौ प्रजापतिः  ।
तमाराध्याच्युतं वृद्धिः प्रजानां वो भविष्यति  ॥ १,१४.१७ ॥
श्रीपराशर उवाच
इत्येवमुक्तास्ते पित्रा पुत्राः प्राचेतसो दश  ।
मग्नाः पयोधिसलिले तपस्तेषुः समाहिताः  ॥ १,१४.१८ ॥
दशवर्षसहस्राणि न्यस्तचित्ता जगत्पतौ  ।
नारायणे मुनिश्रेष्ठ सर्वलोकपरायणे  ॥ १,१४.१९ ॥
तत्रैवावस्थिता देवमेकाग्रमनसो हरिम्  ।
तुष्टुवुर्यःस्तुतः कामान् स्तोतुरिष्टान्प्रयच्छति  ॥ १,१४.२० ॥
श्रीमैत्रेय उवाच
स्तवं प्रचेतसो विष्णोः समुद्राम्भसि संस्थिताः  ।
चक्रुस्तन्मे मुनिश्रेष्ठ सुपुण्यं वक्तुमर्हसि  ॥ १,१४.२१ ॥
श्रीपराशर उवाच
शृणु मैत्रेय गोविन्दं यथापूर्वं प्रचेतसः  ।
तुष्टुवुस्तन्मयीभूताः समुद्रसलिलेशयाः  ॥ १,१४.२२ ॥
प्रचेतस ऊचुः
नताः स्म सर्ववचसां प्रतिष्ठा यत्र शाश्वती  ।
तमाद्यन्तमशेषस्य जगतः परमं प्रभुम्  ॥ १,१४.२३ ॥
ज्योतिराद्यमनौपम्यमण्वनन्तमपारवत् ।
योनिभूतमशेषस्य स्थावरस्य चरस्य च  ॥ १,१४.२४ ॥
यस्याहः प्रथमं रूपमरूपस्य तथा निशा  ।
संध्या च परमेशस्य तस्मै कालात्मने नमः  ॥ १,१४.२५ ॥
बुज्यतेऽनुदिनं देवैः पितृभिश्च सुधात्मकः  ।
बीजभूतं समस्तस्य तस्मै सोमात्मनेन मः  ॥ १,१४.२६ ॥
यस्तमास्यत्ति तीव्रात्मा प्रभाभिर्भासयन्नभः  ।
घर्मशीताम्भसा योनिस्तस्मै सूर्यत्मने नमः  ॥ १,१४.२७ ॥
काठिन्यवान् यो बिभर्ति जगदेतदशेषतः  ।
शब्दादिसंश्रयो व्यापी तस्मै भूम्यात्मने नमः  ॥ १,१४.२८ ॥
यद्योनिभूतं जगतो वीजं यत्सर्वदेहिनाम्  ।
तत्तोयरूपमीशस्य नमामो हरिमेधसः  ॥ १,१४.२९ ॥
यो मुखं सर्वदेवानां हव्यभुक्कव्यभुक्तथा  ।
पितॄणां च नमस्तस्मै विष्णवे पावकात्मने  ॥ १,१४.३० ॥
पञ्चधावस्थितो देहे यश्चेष्टां कुरुतेऽनिशम्  ।
आकाशयोनिर्भगवांस्तस्मै वाय्वात्मने नमः  ॥ १,१४.३१ ॥
अवकाशमशेषाणां भूतानां यः प्रयच्छति  ।
अनन्तमूर्तिमाञ्धुद्धस्तस्मै व्योमात्मने नमः  ॥ १,१४.३२ ॥
समस्तोन्द्रियसर्गस्य यः सदा स्थानमुत्तमम्  ।
तस्मै शब्दादिरूपाय नमः कृष्णाय वेधसे  ॥ १,१४.३३ ॥
गृह्णाति विषयान्नित्यमिन्द्रियात्माक्षराक्षरः  ।
यस्तस्मै ज्ञानमूलाय नतास्म हरिमेधसे  ॥ १,१४.३४ ॥
हृहीतानिन्द्रियैरर्थानात्मने यः प्रयच्छति  ।
अन्तःकरणरूपाय तस्मै विश्वत्मने नमः  ॥ १,१४.३५ ॥
यस्मिन्ननन्ते सकलं विश्वं यस्मात्तथोद्गतम्  ।
लयस्थानं च यस्तस्मै नमः प्रकृतिधर्मिणे  ॥ १,१४.३६ ॥
शुद्धः संल्लक्ष्यते भ्रान्त्या गुणवानिव योऽगुणः  ।
तमात्मरूपिणं देव नतास्म पुरुषोत्तमम्  ॥ १,१४.३७ ॥
अविकारमजं शुद्धं निर्गुणं यन्निरजनम्  ।
नताःस्मतत्परं ब्रह्म विष्णोर्यत्परमं पदम्  ॥ १,१४.३८ ॥
अदीर्घह्रस्वमस्थूलण्वनमश्यामलोहितम्  ।
अस्नेहच्छायमतनुमसक्तमशरीरीणम्  ॥ १,१४.३९ ॥
अनाकाशमसंस्पर्शमगन्धमरसं च यत् ।
अचक्षुश्रोत्रमचलमवाक्पाणिममानिसम्  ॥ १,१४.४० ॥
अनामगोमत्रसुखमतेजस्कमहेतुकम्  ।
अभयं भ्रान्तिरहितम निद्रमजरामरम्  ॥ १,१४.४१ ॥
अरजोशब्दममृतमप्लुतं यदसंवृतम्  ।
पूर्वापरेण वै यस्मिस्तद्विष्णोः परमं पदम्  ॥ १,१४.४२ ॥
परमेशत्वगुणवत्सर्वभूतम संशयम्  ।
नतास्म तत्पदं विष्णोर्जिह्वादृग्गोचरं न यत् ॥ १,१४.४३ ॥
श्रीपराशर उवाच
एवं प्रचेतसो विष्णुं स्तुवन्तस्तत्समाधयः  ।
दशवर्षसहस्राणि तपश्चेरुर्महार्णवे  ॥ १,१४.४४ ॥
ततः प्रसन्नो भगवांस्तेषामन्तर्जले हरिः  ।
ददौ दर्शनमुन्निद्रनीलोत्पलदलच्छविः  ॥ १,१४.४५ ॥
पतत्रि राजमारूढमवलोक्य प्रचेतसः  ।
प्रणिपेतुः शिरोभिस्तं भक्तिभारावनामितैः  ॥ १,१४.४६ ॥
ततस्तानाह भगवान्व्रयतामीप्सतो वरः  ।
प्रसाद सुमुखोहं वो वरदः समुपस्थितः  ॥ १,१४.४७ ॥
ततस्तमूचुर्वरदं प्रणिपत्य प्रचेतसः  ।
यथा पित्रा समादिष्टं प्रजानां वृद्धिकारणम्  ॥ १,१४.४८ ॥
स चापि देवस्तं दत्त्वा यथभिलषितं वरम्  ।
अन्तर्धानं जगामाशु ते च निश्चक्रमुर्जलात् ॥ १,१४.४९ ॥
इति श्रीविष्णुपुराणे प्रथमेऽंशे प्रचेतास्तवो नाम चतुर्दशोऽध्यायः (१४)


_____________________________________________________________


श्रीपराशर उवाच
तपश्चरत्सु पृथिवीं प्रचेतःसु महीरुहाः  ।
अरक्ष्यमाणामावव्रुर्बभूवाथ प्रजाक्षयः  ॥ १,१५.१ ॥
नाशकन्मरुतो वातुं वृतं खमभवद्द्रुमैः  ।
दशवर्षसहस्राणि न शकुश्चेष्टितुं प्रजाः  ॥ १,१५.२ ॥
तान्दृष्ट्वा जलनिष्क्रान्ताः सर्वे क्रुद्धाः प्रचेतसः  ।
मुखेभ्यो वायुमग्निं च तेऽसृजन् जातमन्यवः  ॥ १,१५.३ ॥
उन्मूलानथ तान्वृक्षान्कृत्वा वायुरशोषयत् ।
तानग्निरदहद्घोरस्तत्राभूद्द्रुमसंक्षयः  ॥ १,१५.४ ॥
द्रुमक्षयमथो दृष्ट्वा किञ्चिच्छिष्टेषु शाखिषु  ।
उपगम्याब्रवीदेतान्राजा सोमः प्रजापतीन्  ॥ १,१५.५ ॥
कोपं यच्छत राजानः शृणुध्वञ्च वचो मम  ।
सन्धानं वः करिष्यामि सह क्षितिरुहैरहम्  ॥ १,१५.६ ॥
रत्नभूता च कन्येयं वार्क्षेयी वरवर्णिनी  ।
भविष्यज्जानता पूर्वं मया गोभिर्विवर्धिता  ॥ १,१५.७ ॥
मारिषा नाम नाम्नैषा वृक्षाणामिति निर्मिता  ।
भार्या वोऽस्तु महाभागा ध्रुवं वंशविवर्धिनी  ॥ १,१५.८ ॥
युष्माकं तेज सोर्धेन मम चार्धेन तेजसः  ।
अस्यामुत्पत्स्यते विद्वान्दक्षोनाम प्रजापतिः  ॥ १,१५.९ ॥
मम चांशेन संयुक्तो युष्मत्तेजोमयेन वै  ।
तेजसाग्निसमो भूयः प्रजाः संवर्धयिष्यति  ॥ १,१५.१० ॥
कण्डुर्नाम मुनिः पूर्वमासीद्वेदविदां वरः  ।
मुरम्ये गोमतीतीरे म तेपे परमं तपः  ॥ १,१५.११ ॥
तत्क्षोभाय सुरेन्द्रेण प्रम्लोचाख्या वराप्सराः  ।
प्रयुक्ता क्षोभयामास तमृषिं सा शुचिस्मिता  ॥ १,१५.१२ ॥
क्षोभितः स तया सार्धं वर्षाणामधिकं शतम्  ।
अतिष्ठन्मन्दरद्रोण्यां विषयासक्तमानसः  ॥ १,१५.१३ ॥
तं सा प्राह महाभाग गन्तुमिच्छाम्यहं दिवम्  ।
प्रसादसुमुखो ब्रह्मन्ननुज्ञां दातुमर्हसि  ॥ १,१५.१४ ॥
तयैवमुक्तः स मुनिस्तस्यामासक्तमानसः  ।
दिनानि कतिचिद्भद्रे स्थीयतामित्यभाषत  ॥ १,१५.१५ ॥
एवमुक्ता ततस्तेन साग्रं वर्षशतं पुनः  ।
बुभुजे विषयांस्तन्वी तेन साकं महात्मना  ॥ १,१५.१६ ॥
अनुज्ञां देहि भगवन् व्रजामि त्रिदशालयम्  ।
उक्तस्तथेति स पुनः स्थीयतामित्यभाषत  ॥ १,१५.१७ ॥
पुनर्गते वर्षशते साधिक सा शुभानना  ।
यामीत्याह दिवं ब्रह्मन्प्रणयस्मितशोभनम्  ॥ १,१५.१८ ॥
उक्तस्तयैवं स मुनिरुपगुह्यायते क्षणाम्  ।
इहास्यतां क्षणं सुभु चिरकालं गमिष्यसि  ॥ १,१५.१९ ॥
सा क्रीडमाना सुश्रोणी सह तेनर्षिणा पुनः  ।
शतद्वयं किञ्चिदूनं वर्षणामन्वतिष्ठत  ॥ १,१५.२० ॥
गमनाय महाभाग देवराजनिवेशनम्  ।
प्रोक्तः प्रोक्तस्तया तन्व्या स्थीयतामित्यभाषत  ॥ १,१५.२१ ॥
तस्य शापभयाद्भीता दाक्षिण्येन च दक्षिणा  ।
प्रोक्ता प्रणयभङ्गर्तिवेदिनी न जहौ मुनिम्  ॥ १,१५.२२ ॥
तया च रमतस्तस्य परमर्षेरहर्निशम्  ।
नवंनवमभूत्प्रम मन्मथाविष्टचेतसः  ॥ १,१५.२३ ॥
एकदा तु त्वरायुक्तो निश्चक्रामोटजान्मुनिः  ।
निष्क्रामन्तं च कुत्रेति गम्यते प्राह सा शुभा  ॥ १,१५.२४ ॥
इत्युक्तः स तया प्राह परिवृत्तमहः शुभे  ।
सन्ध्योपास्तिं करिष्यामि क्रियालोपोन्यथा भवेत् ॥ १,१५.२५ ॥
ततः प्रहस्य सुददी तं सा प्राह महामुनिम्  ।
किमद्य सर्वधर्मज्ञ परिवृत्तमहस्तव  ॥ १,१५.२६ ॥
बहूनां विप्र वर्षाणां परिवृत्तम हस्तव  ।
गतमेतन्न कुरुते विस्मयं कस्य कथ्यताम्  ॥ १,१५.२७ ॥
मुनिरुवाच
प्रातस्त्वमागता भद्रे नदीतीरमिदं शुभम्  ।
मया दृष्टासि तन्वङ्गि प्रविष्टासि ममाश्रमम्  ॥ १,१५.२८ ॥
इयं च वर्तते सन्ध्या परिणाममहर्गतम्  ।
उपहासः किमर्थोयं सद्भावः कथ्यतां मम  ॥ १,१५.२९ ॥
प्रम्लोचोवाच
प्रत्यूषस्यागता ब्रह्मन् सत्यमेतन्न तन्मृषा  ।
नन्वस्य तस्य कालस्य गतान्यब्दशतानि ते  ॥ १,१५.३० ॥
सोम उवाच
ततः स साध्वसो विप्रस्तां पप्रच्छायतेक्षणाम्  ।
कथ्यतां भीरु कः कालस्त्वया मे रमतः सह  ॥ १,१५.३१ ॥
प्रम्लोचोवाच
सप्तोत्तराम्यतीतानि नववर्षशतानि ते  ।
मासाश्च षट्तथैवान्यत्समतीतं दिनत्रयम्  ॥ १,१५.३२ ॥
ऋषिरुवाच
सत्यं भीरु वदस्येतत्परिहासोऽथवा शुभे  ।
दिनमेकमहं मन्येत्वया सार्धमिहासितम्  ॥ १,१५.३३ ॥
प्रम्लोचोवाच
वदिष्याम्यनृतं ब्रह्मन्कथमत्र तवान्तिके  ।
विशेषेणाद्य भवता पृष्टा मार्गानुवर्तिना  ॥ १,१५.३४ ॥
सोम उवाच
निशम्य तद्वचः सत्यं स मुनिर्नृपनन्दनाः  ।
धिक्धिक्मामित्यतीवेत्थं निनिन्दात्मानमात्मना  ॥ १,१५.३५ ॥
मुनिरुवाच
तपांसि मम नष्टनि हतं ब्रह्मविदां धनम्  ।
हतो विवेकः केनापि योषिन्मोहाय निर्मिताः  ॥ १,१५.३६ ॥
ऊर्मिषट्कातिगं ब्रह्म ज्ञेयमात्मजयेन मे  ।
मतिरेषा हृता येन धिक्तं कामं महाग्रहम्  ॥ १,१५.३७ ॥
व्रतानि वेदवेद्याप्तिकाराणान्यखिलानि च  ।
नरकग्राममर्गेण सङ्गेनापहृतानि मे  ॥ १,१५.३८ ॥
विनिन्द्येत्थं स धर्मज्ञः स्वयमात्मानमात्मना  ।
तामप्सरसमासीनामिदं वचनमब्रवीत् ॥ १,१५.३९ ॥
गच्छ पापे यथाकामं यत्कार्यं तत्कृतं त्वया  ।
देवराजस्य मत्क्षोभं कुर्वन्त्या भावचेष्टितैः  ॥ १,१५.४० ॥
न त्वां करोण्यहं भस्म क्रोधतीव्रेण वह्निना  ।
सतां सप्तपदं मैत्रुमुषि तोहं त्वया सह  ॥ १,१५.४१ ॥
अथ वा तव को दोषः किं वा कुप्याम्यहं तव  ।
ममैव दोषो नितरां येनाहमजितेन्द्रियः  ॥ १,१५.४२ ॥
यया शक्रप्रियार्थिन्या कृतो मे तपसो व्ययः  ।
त्वया धिक्तां महामोहमञ्जृषां सुजुगुप्सिताम्  ॥ १,१५.४३ ॥
सोम उवाच
यावदित्थं स विप्रर्षिस्तां ब्रवीति समुध्यमाम्  ।
तावद्गलत्स्वेदजला साबभूवातिवेपथुः  ॥ १,१५.४४ ॥
प्रवेपमानां सततं खिन्नगात्रलतां सतीम्  ।
गच्छ गच्छेति सक्रोधमुवाच मुनिसत्तमः  ॥ १,१५.४५ ॥
सा तु निर्भर्त्सिता तेन विनाष्क्रम्य तदाश्रमात् ।
आकाशगामिनी स्वेदं ममार्ज तरुपल्लवैः  ॥ १,१५.४६ ॥
निर्मार्जमाना गात्राणि गलत्स्वेदजलानि वै  ।
वृक्षाद्धृक्षं ययौ बला तदग्ररुणपल्लवैः  ॥ १,१५.४७ ॥
ऋषिणा यस्तदा गर्भस्तस्या देहे समाहितः  ।
निर्जगाम स रोमाञ्चस्वेदरूपी तदङ्गतः  ॥ १,१५.४८ ॥
तं वृक्षा जगृहुर्गर्भमेकं चक्रे तु मारुतः  ।
मया चाप्यायितो गोभिः स तदा ववधे शनैः  ॥ १,१५.४९ ॥
वृक्षाग्रगर्भसम्भूता मारिषाख्या वरानना  ।
तां प्रदास्यन्ति वो वृक्षाः कोप एष प्रशाम्यताम्  ॥ १,१५.५० ॥
कण्डोरपत्यमेवं सा वृक्षेभ्यश्च समुद्गता  ।
ममापत्यं तथा वायोः प्रम्लोचातनया च सा  ॥ १,१५.५१ ॥
स चापि भगवान् कण्डुः क्षीणे तपसि सत्तमः  ।
पुरुषोत्तमाख्यं मैत्रेय विष्णोरायतनं ययौ  ॥ १,१५.५२ ॥
तत्रैकाग्रमतिर्भूत्वा चकाराराधनं हरेः  ।
ब्रह्मपारमयं कुर्वञ्जपमेकाग्रमानसः  ।
ऊर्ध्वबाहुर्महायोगी स्थित्वासौ भूपनन्दनाः  ॥ १,१५.५३ ॥
प्रचेतस ऊचुः
ब्रह्मपारं मुने श्रोतुमिच्छामः परमं स्तवम्  ।
जपता कण्डुना देवो येनाराध्यत केशवः  ॥ १,१५.५४ ॥
सोम उवाच
पारं परं विष्णुरपारपारः परः परेभ्यः पामारथरूपी  ।
सब्रह्पारः परपारभूतः परः पराणामपि पारपारः  ॥ १,१५.५५ ॥
स कारणं कारणतस्ततोपि तस्यापि हेतुः  ।
कार्येषु चैवं सह कर्मकर्तृरूपैरशेषैरवतीह सर्वम्  ॥ १,१५.५६ ॥
ब्रह्म प्रभुर्ब्रह्म स सर्वभूतो ब्रह्म प्रजानां पतिरच्युतोऽसौ  ।
ब्रह्माव्ययं नित्यमजं स विष्णुरपक्षयाद्यैरखिलैरसङ्गि  ॥ १,१५.५७ ॥
ब्रह्माक्षरमजं नित्यं यथासौ पुरुषोत्तमः  ।
तथा रागादयो दोषः प्रयान्तु प्रशमं मम  ॥ १,१५.५८ ॥
सोम उवाच
एतद्ब्रह्म पराख्यं वै संस्तवं परमं जपन्  ।
अवाप परमांसिद्धिं स तमाराध्य केशवम्  ॥ १,१५.५९ ॥
इमं स्तवं यः पठति शृणुयाद्वापिनित्यशः  ।
स कामदेषैरशिलैर्मुक्तः प्राप्रोति वाञ्छितम्  ॥ १,१५.५९।१ ॥
इयं च मारीषा पूर्वमासीद्य तां ब्रवीमि वः  ।
कार्यगौरवमेतस्याः कथने फलदायि वः  ॥ १,१५.६० ॥
अपुत्रा प्रागियं विष्णुं मृते भर्तरि सत्तमाः  ।
भीपपत्नी महाभागा तोषयामास भक्तितः  ॥ १,१५.६१ ॥
आराधितस्तया विष्णुः प्राह प्रत्यक्षतां गतः  ।
वरं वृणीष्वेति शुभे सा च प्राहात्मवाञ्छितम्  ॥ १,१५.६२ ॥
भगवन्बालवैधव्याद्वृथाजन्माहमीदृशी  ।
मन्दभाग्या समुद्भुता विफला च जगत्पते  ॥ १,१५.६३ ॥
भवन्तु पतयः श्लाघ्या मम जन्मनि जन्मनि  ।
त्वत्प्रसादात्तथा पुत्रः प्रजापतिसमोस्तु मे  ॥ १,१५.६४ ॥
कुलं शीलं वयः सत्यं दाक्षिण्यं क्षिप्रकारिता  ।
अविसंवादिता सत्त्वं वृद्धसेवा कृतज्ञता  ॥ १,१५.६५ ॥
रूपसम्पत्समायुक्ता सर्वस्य प्रियदर्शना  ।
अयोनिजा च जायेयं त्वन्प्रसादादाधेक्षज  ॥ १,१५.६६ ॥
सोम उवाच
तयैवमुक्तो देवेशो हृषीकेश उवाच ताम्  ।
प्रणामनम्रामुत्थाप्य वरदः परमेश्वरः  ॥ १,१५.६७ ॥
देव उवाच
भविष्यन्ति महावीर्या एकस्मिन्नेव जन्मनि  ।
प्रख्यातोदारकर्णाणो भवत्याः पतयो दश  ॥ १,१५.६८ ॥
पुत्रञ्च सुमहावीर्यं महाबलपराक्रमम्  ।
प्रजापतिगुणैर्युक्तं त्वमवाप्स्यसि शोभने  ॥ १,१५.६९ ॥
वंशानां तस्य कर्तृत्वं जगत्यस्मिन्भविष्यति  ।
त्रैलोक्यमखिला सूतिस्तस्य चापूरयिष्यति  ॥ १,१५.७० ॥
त्वं चाप्ययोनिजा साध्वी रूपौदार्यगुणान्विता  ।
मनः प्रीतिकरी नॄणां मत्प्रसादाद्भविष्यसि  ॥ १,१५.७१ ॥
इत्युक्त्वान्तर्दधे देवस्तां विशालविलोचनाम्  ।
सा चेयं मारिषा जाता युष्मत्पत्नी नृपात्मजाः  ॥ १,१५.७२ ॥
श्रीपराशर उवाच
ततः सोमस्य वचनाज्जगृहुस्ते प्रचेतसः  ।
संहृत्य कोपं वृक्षेभ्यः पत्नीधर्मोण मारीषाम्  ॥ १,१५.७३ ॥
दशभ्यस्तु प्रचेतोभ्यो मारीषायां प्रजापतिः  ।
जज्ञे दक्षो महाभागो यः पूर्वं ब्रह्मणोऽभवत् ॥ १,१५.७४ ॥
स तु दक्षो महाभागःसृष्ट्यर्थं सुमहामते  ।
पुत्रानुत्पादयामास प्रजासृष्ट्यर्थमात्मनः  ॥ १,१५.७५ ॥
अवरांश्च वरांश्चैव द्विपदोथ चतुष्पदान्  ।
आदेशं ब्रह्मणः कुर्वन् सृष्ट्यर्थं समुपस्थितः  ॥ १,१५.७६ ॥
स सृष्ट्वा मनसा दक्षः पश्चादसृजत स्त्रियः  ।
ददौ स दश धर्माय कश्यपाय त्रयोदश  ।
कालस्य नयने युक्ताः सप्तविंशतिमिन्दवे  ॥ १,१५.७७ ॥
तासु देवास्तथा दैत्या नागा गावस्तथा खगाः  ।
गन्धर्वाप्सरसश्चैव दानवाद्याश्च जज्ञिरे  ॥ १,१५.७८ ॥
ततः प्रभृति मैत्रेय प्रजा मैथुनसम्भवाः  ।
संकल्पाद्दर्शनात्स्पर्शात्पूर्वेषामभवन् प्रजाः  ।
तपोविशेषैः सिद्धानां तदात्यन्ततपस्विनाम्  ॥ १,१५.७९ ॥
श्रीमैत्रेय उवाच
अङ्गुष्ठाद्दक्षिणाद्दक्षः पूर्वं जातो मया श्रुतः  ।
कथं प्राचेतसो भूयः समुत्पन्नो महामुने  ॥ १,१५.८० ॥
एष मे संशयो ब्रह्मन्सुमहान्हृदि वर्तते  ।
यद्दैहित्रश्च सोमस्य पुनः श्वशुरतां गतः  ॥ १,१५.८१ ॥
श्रीराशर उवाच
उत्पत्तिश्च निरोधश्च नित्यो भूतेषु सर्वाद  ।
ऋषयोत्र न सुह्यन्ति ये चान्ये दिव्यचक्षुषः  ॥ १,१५.८२ ॥
युगेयुगे भवन्त्येते दक्षाद्या मुनिसत्तम  ।
पुनश्चैवं निरुद्ध्यन्ते विद्वांस्तत्र न मुह्यति  ॥ १,१५.८३ ॥
कानिष्ठ्यं ज्यैष्ठ्यमप्येषां पूर्वं नाभूद्द्द्विजोत्तम  ।
तप एव गरीयोभूत्प्रभा वश्चैव कारणम्  ॥ १,१५.८४ ॥
मैत्रेय उवाच
देवानां दानवानां च गन्धर्वोरगरक्षसाम्  ।
उत्पत्तिं विस्तरेणेह मम ब्रह्मन्प्रकीर्तय  ॥ १,१५.८५ ॥
श्रीपराशर उवाच
प्रजाः सृजेति व्यादिष्टः पूर्वं दक्षः स्वयंभुवा  ।
यथा ससर्ज भूतानि तथा शृणु महामुने  ॥ १,१५.८६ ॥
मानसान्येव भूतानि पूर्वं दक्षोऽसृजत्तदा  ।
देवानृषीन्सगन्धर्वानसुरान्पन्नगांस्तथा  ॥ १,१५.८७ ॥
यदास्य सृजमानस्य न व्यवर्धन्त ताः प्रजाः  ।
ततः संचिन्त्य स पुनः सृष्टिहेतोः प्रजापतिः  ॥ १,१५.८८ ॥
मैथुनेनैव धर्मेण सिसृक्षुर्विविधाः प्रजाः  ।
असक्नीमावहत्कन्यां वीरणस्य प्रजापतेः  ।
सुतां सुतपसा युक्तां महतीं लोकधारिणीम्  ॥ १,१५.८९ ॥
अथ पुत्रसहस्राणै वैरुण्यां पञ्च वीर्यवान्  ।
असिक्न्यां जनयामास सर्गहेतोः प्रजापतिः  ॥ १,१५.९० ॥
तान्दृष्ट्वा नारदो विप्र संविवर्धयिषून्प्रजाः  ।
संगम्य प्रियसंवादो देवर्षिरिदमब्रवीत् ॥ १,१५.९१ ॥
हे हर्यश्वा महावीर्याः प्रजा यूयं करिष्यथ  ।
ईदृशो दृश्यते यत्नो भवतां श्रूयतामीदम्  ॥ १,१५.९२ ॥
बालिश बत यूयं वै नास्या जानीत वै भुवः  ।
अन्तरूर्ध्वमधश्चैव कथं सृक्ष्यथ वै प्रजाः  ॥ १,१५.९३ ॥
ऊर्ध्वं तिर्यगधश्चैव यदाप्रतिहता गतिः  ।
तदा कस्माद्भुवो नान्तं सर्वे द्रक्ष्यथ बालिशाः  ॥ १,१५.९४ ॥
ते तु तद्वचनं श्रुत्वा प्रयाताः सर्वतो दिशम्  ।
अद्यापि नो निवर्तन्ते समुद्रेभ्य इवापगाः  ॥ १,१५.९५ ॥
हर्य श्वेष्वथ नष्टोषु दक्षः प्राचेतसः पुनः  ।
वैरुण्यामथ पुत्राणां सहस्रमसृजत्प्रभुः  ॥ १,१५.९६ ॥
विवर्धयिषवस्ते तु शबलाश्वाः प्रजाः पुनः  ।
पूर्वोक्तं वचनं ब्रह्मन्नारदेनैव नोदिताः  ॥ १,१५.९७ ॥
अन्योन्यमूचुस्ते सर्वे सम्यगाह महामुनिः  ।
भ्रतॄणां पदवी चैव गन्तव्या नात्र संशयः  ॥ १,१५.९८ ॥
ज्ञात्वा प्रमाणं पृथ्व्याश्च प्रजाःसृज्यामहे ततः  ॥ १,१५.९९ ॥
तेपि तेनैव मार्गेण प्रयाताः सर्वतोमुखम्  ।
अद्यापि न निवर्तन्ते समुद्रेभ्य इवापगाः  ।
ततः प्रभृति वै भ्राता भ्रातुरन्वेषणे द्विज  ।
प्रयातो नश्यति तथा तन्न कार्यं विजानता  ॥ १,१५.१०० ॥
तां श्चापि नष्टान् विज्ञाय पुत्रान् दक्षः प्रजापतिः  ।
क्रोधं चक्रे महाभागो नारदं स शशाप च  ॥ १,१५.१०१ ॥
सर्गकामस्ततो विद्वान्स मैत्रेय प्रजापतिः  ।
षष्टिं तक्षोऽसृजत्कन्या वैरुण्यामिति नः श्रुतम्  ॥ १,१५.१०२ ॥
ददौ स दश धर्माय कश्यपाय त्रयोदश  ।
सप्तविंशति सोमाय चतस्त्रोऽरिष्टनेमिने  ॥ १,१५.१०३ ॥
द्वे चैव बहुपुत्राय द्वे चैवाङ्गिरसे तथा  ।
द्वेकृशाश्वाय विदुषे तासां नामानि मे शृणु  ॥ १,१५.१०४ ॥
अरुन्धती वसुर्जामिर्लङ्घा भानुमरुत्वती  ।
संकल्पा च मुहूर्ता च साध्या विश्वा च तादृशी  ।
धर्मपत्न्यो दशत्वेतास्तास्वपत्यानि मे शृणु  ।
विश्वेदेवास्तु विश्वायाः साध्या साध्यानजायत  ।
मरुत्वत्यां सरुत्वन्तो वसोश्च वसवः स्मृता  ॥ १,१५.१०५ ॥
भानोस्तु भानवः पुत्रा मुहूर्तायां मुहूर्तजाः  ॥ १,१५.१०६ ॥
लङ्घायाश्चैव घोषोथ नागवीथी तु जामिता  ॥ १,१५.१०७ ॥
पृथिवीविषयं सर्वमरुन्धत्याम जायत  ।
संकल्पायास्तु सर्वात्मा जज्ञे संकल्प एव हि  ॥ १,१५.१०८ ॥
ये त्वनेकवसुप्राणदेवा ज्योतिः पुरोगमाः  ।
वसवोष्टौ समाख्यातास्तेषां वक्ष्यामि विस्तरम्  ॥ १,१५.१०९ ॥
आपो ध्रुवश्च सोमश्च धर्मश्चैवानिलोऽनलः  ।
प्रत्यूषश्च प्रभासश्च वसवो नामभिः स्मृताः  ॥ १,१५.११० ॥
आपस्य पुत्रो वैतण्डः श्रमः शान्तोऽध्वनिस्तथा  ।
ध्रुवस्य पुत्रो भगवान्कालो लोकप्रकालनः  ॥ १,१५.१११ ॥
सोमस्य भगवान्वर्चो वर्चस्वी येन जायते  ॥ १,१५.११२ ॥
धर्मस्य पुत्रो द्रविणो हुतहव्यवहस्तथा  ।
मनोहरायां शिशिरः प्राणोथ रवणस्तथा  ॥ १,१५.११३ ॥
अनिलस्य शिवा भार्या तस्याः पुत्रो मनोजवः  ।
अविज्ञातगतिश्चैव द्वौ पुत्रावनिलस्य तु  ॥ १,१५.११४ ॥
अग्निपुत्रः कुमारस्तु शरस्तम्बे व्यजायत  ।
तस्य शाखो विशाखश्च नैगमेयश्च पृष्ठजाः  ॥ १,१५.११५ ॥
अपत्यं कृत्तिकानां तु कार्त्तिकेय इति स्मृतः  ॥ १,१५.११६ ॥
प्रत्यूषस्य विदुः पुत्रं ऋषि नाम्नाथ देवलम्  ।
द्वौ पुत्रौ देवलस्यापि क्षमावन्तौ मनीषिणौ  ॥ १,१५.११७ ॥
बृहस्पतेस्तु भगिनी वरस्त्री ब्रह्मचारिणी  ।
योगसिद्धा जगत्कृत्स्नमसक्ता विचरत्युत  ।
प्रभासस्य तु सा भार्या वसूनामष्टमस्य तु  ॥ १,१५.११८ ॥
विश्वकर्मा महाभागस्तस्यां जज्ञे प्रजापतिः  ।
कर्ता शिल्पसहस्राणां त्रिदशानां च वार्धकिः  ॥ १,१५.११९ ॥
भूषणानां च सर्वेषां कर्ताशिल्पवतां वरः  ।
यः सर्वैषां विमानानि देवतानां चकार ह  ।
मनुष्याश्चोपजीवन्ति यस्य शिल्पं महात्मनः  ॥ १,१५.१२० ॥
अजैकपादहिर्बुध्न्यस्त्वष्टा रुद्रश्च वीर्यवान्  ।
त्वष्टुश्चाप्यात्मजः पुत्रो विश्वरूपो महातपाः  ॥ १,१५.१२१ ॥
हरश्च बहुरूपश्च त्र्यम्बकश्चापराजितः  ।
वृषाकपिश्च शम्भुश्च कपर्दीरैवतः स्मृतः  ॥ १,१५.१२२ ॥
मृगव्याधश्च शर्वश्च कपाली च महामुने  ।
एकादशैते कथिता रुद्रास्त्रिभुवनेश्वराः  ॥ १,१५.१२३ ॥
शतं त्वेकं समाख्यातं रुद्राणाममितौजसाम्  ।
काश्यपस्य तु भार्या यास्तासां नामानि मे शृणु  ।
अदितिर्दितिर्दनुश्चैवारिष्टा च सुरसा खसा  ॥ १,१५.१२४ ॥
सुरभिर्विनता चैव ताम्रा क्रोधवशा इरा  ।
कद्रुर्मुनिश्च धर्मज्ञ तदपत्यानि मे शृणु  ॥ १,१५.१२५ ॥
पूर्वमन्वन्तरे श्रेष्ठा द्वादशासन्सुरोत्तमाः  ।
तुषिता नाम तेऽन्योन्यमूचुर्वैवस्वतेन्तरे  ॥ १,१५.१२६ ॥
उपस्थितेऽतियशसश्चाक्षुषस्यान्तरे मनोः  ।
समवायीकृताः सर्वे समागम्य परस्परम्  ॥ १,१५.१२७ ॥
आगच्छत द्रुतं देवा अदितिं संप्रविश्य वै  ।
मन्वन्तरे प्रसूयामस्तन्नः श्रेयो भवेदिति  ॥ १,१५.१२८ ॥
एवमुक्त्वा तु ते सर्वे चाक्षुषस्यान्तरे मनोः  ।
मारीचात्कश्यपाज्जाता अदित्या दक्षकन्यया  ॥ १,१५.१२९ ॥
तत्र विष्णुश्च शक्रश्च जज्ञाते पुनरेव हि  ।
अर्यमा चैव धाता च त्वष्टा पूषा तथैव च  ॥ १,१५.१३० ॥
विवस्वान्सविता चैव मित्रो वरुण एव च  ।
अंशुर्भगश्चातितेजा आदित्या द्वादश स्मृताः  ॥ १,१५.१३१ ॥
चाक्षुषस्यान्तरे पूर्वमासन्ये तुषिताः सुराः  ।
वैवस्वतेऽन्तरे ते वै आदित्या द्वादश स्मृताः  ॥ १,१५.१३२ ॥
सप्तविंशति याः प्रोक्ताः सोमपत्न्योथ सुव्रताः  ।
सर्वा नक्षत्रयोगिन्यस्तन्नाम्नश्चैव ताः स्मृताः  ।
तासामपत्यान्यभवन्दीप्तान्यमिततेजसाम्  ॥ १,१५.१३३ ॥
अरिष्टनेमिपत्नीनामपत्यानीह षोडश  ॥ १,१५.१३४ ॥
बहुपुत्रस्य विदुषश्चतस्त्रोविद्युतः स्मृताः  ॥ १,१५.१३५ ॥
प्रत्यङ्गिरसजाः श्रेष्ठा ऋचो ब्रह्मर्षिसत्कृताः  ॥ १,१५.१३६ ॥
कृशाश्वस्य तु देवर्षेर्देवप्रहरणाः स्मृताः  ॥ १,१५.१३७ ॥
एते युगसहस्रान्ते जायन्ते पुनरेव हि  ।
सर्वे देवगणास्तात त्रयस्त्रिंशत्तु छन्दजाः  ।
तेषामपीह सततं निरोधोत्पत्तिरुच्यते  ॥ १,१५.१३८ ॥
यथा सूर्यस्य मैत्रेय उदयास्तमनाविह  ।
एवं देवनिकायास्ते सम्भवन्ति युगेयुगे  ॥ १,१५.१३९ ॥
दित्या पुत्रद्वयं जज्ञे कश्यपादिति नः श्रुतम्  ।
हिरण्यकशिपुश्चैव हिरण्याक्षश्च दुर्जयः  ॥ १,१५.१४० ॥
सिंहिका चाभवत्कन्या विप्रचित्तेः परिग्रहः  ॥ १,१५.१४१ ॥
हिरण्यकशिपोः पुत्राश्चात्वारः प्रथितौजसः  ।
अनुह्लादश्च ह्लादश्च प्रह्लादश्चैव बुद्धिमान्  ।
संह्लादश्च महावीर्या दैत्यवंशविवर्धनाः  ॥ १,१५.१४२ ॥
तेषां मध्ये महाभाग सर्वत्र समदृग्वाशी  ।
प्रह्लादः परमां भक्तिं च उवाच जनार्दने  ॥ १,१५.१४३ ॥
दैत्येन्द्रदीपितो वह्निः सर्वाङ्गोपचितो द्विज  ।
न ददाह च यं विप्र वासुदेव हृदि स्थिते  ॥ १,१५.१४४ ॥
महार्णवान्तः सलिले स्थितस्य चलतो मही  ।
चचाल चलता यस्य पाशबद्धस्य धीमतः  ॥ १,१५.१४५ ॥
न भिन्नं विविधैः शस्त्रैर्यस्य दैत्येन्द्रपातितैः  ।
शरीरमद्रिकठिनं सर्वत्राच्युतचेतसः  ॥ १,१५.१४६ ॥
विषानलोज्ज्वलमुखा यस्य दैत्यप्रचोदिताः  ।
नान्ताय सर्पपतयो बभूवुरुरुतेजसः  ॥ १,१५.१४७ ॥
शैलैराक्रान्तदेहोपि यः स्मरन्पुरुषोत्तमम्  ।
तत्याज नात्मनः प्राणान् विष्णुस्मरणदंशितः  ॥ १,१५.१४८ ॥
पतन्तमुच्चादवनिर्यमुपेत्य महामतिम्  ।
दधार दैत्यपतिना क्षिप्तं स्वर्गनिवासिना  ॥ १,१५.१४९ ॥
यस्य सशोषको वायुर्देहे दैत्येन्द्रयोजितः  ।
अवाप संक्षयं सद्यश्चित्तस्थे मधुसूदने  ॥ १,१५.१५० ॥
विषाणभङ्गमुन्मत्ता मदहानिं च दिग्गजाः  ।
यस्य वक्षःस्थले प्राप्ता दैत्येन्द्रपरिणामिताः  ॥ १,१५.१५१ ॥
यस्य चोत्पादिता कृत्या दैत्यराजपुरोहितैः  ।
बभूव नान्ताय पुरा गोविन्दासक्तचेतसः  ॥ १,१५.१५२ ॥
शम्बरस्य च मायानां सहस्रमतिमायिनः  ।
यस्मिन्प्रयुक्तं चक्रेण कृष्णस्य वितथिकृतम्  ॥ १,१५.१५३ ॥
दैत्येन्द्रसूदोपहृतं यस्य हालाहलं विषम्  ।
जरयामास मतिमानविकारममत्सरी  ॥ १,१५.१५४ ॥
समचेता जगत्यस्मिन्यः सर्वेष्वेव जन्तुषु  ।
यथात्मनि तथान्येषां परं मैत्रगुणान्वितः  ॥ १,१५.१५५ ॥
धर्मात्मा सत्यशौर्यादिगुणानामाकरः परः  ।
उपमानमशेषाणां साधूनां यः सदाभवत् ॥ १,१५.१५६ ॥
इतिश्रीविष्णुपुराणे प्रथमेऽंशे पञ्चदशोऽध्यायः (१५)


_____________________________________________________________


श्रीमैत्रेय उवाच
कथितो भवता वंशो मानवानां महात्मनाम्  ।
कारणं चास्य जगतो विष्णुरेव सनातनः  ॥ १,१६.१ ॥
यत्त्वेतद्भगवानाह प्रह्लादं दैत्यसत्तमम्  ।
ददाह नाग्निर्नास्त्रैश्च क्षुण्णस्तत्याज जीवितम्  ॥ १,१६.२ ॥
जगाम वसुधा क्षोभं यत्राब्धिसलिले स्थिते  ।
पाशौर्बद्धे विचलति विक्षिप्ताङ्गैः समाहता  ॥ १,१६.३ ॥
शैलैराक्रान्तदेहोपि न ममार च यः पुरा  ।
त्वाय चातीव माहात्म्यं कथितं यस्य धीमतः  ॥ १,१६.४ ॥
तस्य प्रभावमतुलं विष्णोर्भक्तिमतो मुने  ।
श्रोतुमिच्छामि यस्यैतच्चरितं दीप्ततेजसः  ॥ १,१६.५ ॥
किंनिमित्तमसौ शस्त्रैर्विक्षिप्तो दितिजेमुन  ।
किमर्थं चाब्धिसलिले विक्षिप्तो धर्मतत्परः  ॥ १,१६.६ ॥
आक्रान्तः पर्वतैः कस्माद्दष्टश्चैव महोरगैः  ।
क्षिप्तः किमद्रिशिखराक्तिं वा पावकसञ्चये  ॥ १,१६.७ ॥
दिग्दन्तिनां दन्तभूमिं स च कस्मान्निरूपितः  ।
सशोषकोनिलश्चास्य प्रयुक्तः किं महासुरैः  ॥ १,१६.८ ॥
कृत्यां च दैत्यगुरवो युयुजुस्तत्र किं मुने  ।
शम्बरश्चापि मायानां सहस्रं किं प्रयुक्तावान्  ॥ १,१६.९ ॥
हालाहलं विषमहो दैत्यसूदैर्महात्मनः  ।
कस्माद्दत्तं विनाशाय यज्जीर्णं तेन धीमता  ॥ १,१६.१० ॥
एतत्सर्वं महाभाग प्रह्लादस्य महात्मनः  ।
चरितं श्रोतुमिच्छामि महामाहात्म्यसूचकम्  ॥ १,१६.११ ॥
न हि कौतूहलं तत्र यद्दैत्यौर्निहतो हि सः  ।
अनन्यमनसो विष्णो कः समर्थो निपातने  ॥ १,१६.१२ ॥
तस्मिन्धर्मपरेनित्यं केशवाराधनोद्यते  ।
स्ववंशप्रभवैर्दैत्यैः कृतो द्वेषोतिदुप्करः  ॥ १,१६.१३ ॥
धर्मात्मनि महाभागो विष्णुभक्ते विमत्सरे  ।
दैतयैः प्रहृतं कस्मात्तन्ममाख्यातुमर्हसि  ॥ १,१६.१४ ॥
प्रहरन्ति महात्मानो विपक्षा अपि नेद्दशे  ।
गुणैः समन्विते साधौ किं पुनर्यः स्वपक्षजः  ॥ १,१६.१५ ॥
तदेतत्कथ्यतां सर्वं विस्तरान्मुनिपुङ्गव  ।
दैत्येश्वरस्य चारितं श्रोतुमिच्छाम्यशेषतः  ॥ १,१६.१६ ॥
इति श्रीविष्णुपुराणे प्रथमेऽंशे षोडशोऽध्यायः (१६)


_____________________________________________________________


श्रीपराशर उवाच
मैत्रेय क्षूयतां सम्यक्चरितं तस्य धीमतः  ।
प्रह्लादस्य सदोदारचरितस्य महात्मनः  ॥ १,१७.१ ॥
दितेः पुत्रो महावीर्यो हिरण्यकशिपुः पुरा  ।
त्रैलोक्यं वशमानिन्ये ब्रह्मणो वरदर्पितः  ॥ १,१७.२ ॥
इन्द्रत्वमकरोद्दैत्यः स चासीत्सविता स्वयम्  ।
वायुरग्निरपां नाथः सोमश्चाभून्महासुरः  ॥ १,१७.३ ॥
धनानामधिपः सोऽभूत्स एवासीत्स्वयं यमः  ।
यज्ञभागानशेषांस्तु स स्वयं बुभुजेऽसुरः  ॥ १,१७.४ ॥
देवाः स्वर्गं परित्यज्य तर्त्रासान्मुनिसत्तम  ।
विचेरुरवनौ सर्वे बिभ्राणा मानुषीं तनुम्  ॥ १,१७.५ ॥
जित्वा त्रिभुवनं सर्वं त्रैलोक्यैश्वर्यदर्पितः  ।
उपगीयमानो गन्धर्वैर्बुभुजे विषयान्प्रियान्  ॥ १,१७.६ ॥
पानासक्तं महात्मानं हिरण्यकशिपुं तदा  ।
उपासांचक्रिरे सर्वे सिद्धगन्धर्वपन्नगाः  ॥ १,१७.७ ॥
अवादयन् जगुश्चान्ये जयशब्दं तथापरे  ।
दैत्यराजस्य पुरतश्चक्रुः सिद्धा मुदान्विताः  ॥ १,१७.८ ॥
तत्र प्रनृत्तप्सरसि स्फाटिकाभ्रमयेऽसुरः  ।
पपौ पानं मुदा युक्तः प्रासादे सुमनोहरे  ॥ १,१७.९ ॥
तस्य पुत्रो महाभागः प्रह्लादो नाम नामतः  ।
पपाठ बालपाठ्यानि गुरुगेहङ्गतोर्ऽभकः  ॥ १,१७.१० ॥
एकदा तु स धर्मात्मा जगाम गुरुणा सह  ।
पानासक्तस्य पुरतः पुतुर्दैत्यपतेस्तदा  ॥ १,१७.११ ॥
पादप्रणामावनतं तमुत्थाप्य पिता सुतम्  ।
हिरण्यकशिपुः प्राह प्रह्लादममितौजसम्  ॥ १,१७.१२ ॥
हिरण्यकशिपुरुवाच
पठ्यतां भवता वत्स सारभूतं सुभाषितम्  ।
कालेनैतावता यत्ते सदोद्योक्तेन शिक्षितम्  ॥ १,१७.१३ ॥
प्रह्लाद उवाच
श्रूयतां तात वक्ष्यामि सारभूतं तवाज्ञया  ।
समाहितमना भूत्वा यन्मे चेतस्यवस्थितम्  ॥ १,१७.१४ ॥
अनादिमध्यान्तमजमवृद्धिक्षयमच्युतम्  ।
प्रणतोस्म्यन्तमन्तानं सर्वकारणकारणम्  ॥ १,१७.१५ ॥
श्रीपराशर उवाच
एतन्निशम्य दैत्येन्द्रः सकोपो रक्तलोचनः  ।
विलोक्य तद्गुरुं प्राह स्फुरिताधरपल्लवः  ॥ १,१७.१६ ॥
हिरण्यकशिपुरुवाच
ब्रह्मबन्धो किमेतत्ते विपक्षस्तुतिसंहितम्  ।
असारं ग्राहितो बालो मामवज्ञाय दुर्मते  ॥ १,१७.१७ ॥
गुरुरुवाच
दैत्येश्वर न कोपस्य वशमागन्तुमर्हसि  ।
ममोपदेशजनितंनायं वदति ते सुतः  ॥ १,१७.१८ ॥
हिरण्यकशिपुरुवाच
अनुशिष्टोसि केनेदृग्वत्स ब्रह्लाद कथ्यताम्  ।
मयोपदिष्टं नेत्येष प्रब्रवीति गुरुस्तव  ॥ १,१७.१९ ॥
प्रह्लाद उवाच
शास्ता विष्णुरशेषस्य जगतो यो हृदि स्थितः  ।
तमृते परमात्मानं तात कः केन शास्यते  ॥ १,१७.२० ॥
हिरण्यकशिपुरुवाच
कोयं विष्णुः सुदुर्बुद्धे यं ब्रवीषि पुनः पुनः  ।
जगतामीश्वरस्येह पुरतः प्रसभ मम  ॥ १,१७.२१ ॥
प्रह्लाद उवाच
न शब्दगोचरे यस्य योगिध्येयं परं पदम्  ।
यतो यश्च स्वयं विश्वं स विष्णुः परमेश्वरः  ॥ १,१७.२२ ॥
हिरण्यकशिपुरुवाच
परमेश्वरसंज्ञोज्ञ किमन्यो मय्यवस्थिते  ।
तथापि मर्तुकामस्त्वं प्रब्रवीषि पुनः पुनः  ॥ १,१७.२३ ॥
प्रह्लाद उवाच
न केवलं तात मम प्रजानां स ब्रह्मभूतो भवतश्च विष्णुः  ।
धाता विधाता परमेश्वरश्च प्रकीद कोपं कुरुषे किमर्थम्  ॥ १,१७.२४ ॥
हिरण्यकशिपुरुवाच
प्रविष्टः कोऽस्य हृदये दुर्बुद्धेरतिपापकृत् ।
येनेदृशान्यसाधूनि वदत्याविष्टमानसः  ॥ १,१७.२५ ॥
प्रह्लाद उवाच
न केवलं मद्धृदयं स विष्णुराक्रम्य ललोकानखिलानवस्थितः  ।
स मां त्वदान्दीश्च पितःसमस्तान्समस्तचेष्टासु युनक्ति सर्वगः  ॥ १,१७.२६ ॥
हिरण्यकिशिपुरुवाच
निष्कास्यतामयं पापः शास्यतां च गुरोर्गृहे  ।
योजितो दुर्मतिः केन विपक्षविषयस्तुतौ  ॥ १,१७.२७ ॥
श्रीपारशर उवाच
इत्युक्तोऽसौ तदा दैत्यैर्नीतो गुरुगृहं पुनः  ।
जग्राह विद्यमनिशं गुरुशुश्रूषणोद्यतः  ॥ १,१७.२८ ॥
कालोतीतेति महति प्रह्लादमसुरेश्वरः  ।
समाहूयाब्रवीद्राथा काचित्पुत्रक गीयताम्  ॥ १,१७.२९ ॥
प्रह्लाद उवाच
यतः प्रधानपुरुषौ यतश्चैतच्चराचरम्  ।
कारणं सकलस्यास्य स नो विष्णुः प्रसीदतु  ॥ १,१७.३० ॥
हिरण्यकशिपुरुवाच
दुरात्मा वध्यतामेष नानेनार्थोस्ति जीवता  ।
स्वपक्षहानिकर्तृत्वाद्यः कुलाङ्गारतां गतः  ॥ १,१७.३१ ॥
श्रीपराशर उवाच
इत्याज्ञप्तास्ततस्तेन प्रगृहीतमहायुधाः  ।
उद्यतास्तस्य नाशाय दैत्याः शतसहस्रशः  ॥ १,१७.३२ ॥
प्रह्लाद उवाच
विष्णुः शस्त्रेषु युष्मासु मयि चासौ व्यवस्थितः  ।
दैतेयास्तेन सत्येन माक्रमन्त्वायुधानि मे  ॥ १,१७.३३ ॥
श्रीपराशर उवाच
ततस्तैः शतशो दैत्यैः शस्त्रोघैराहतोपि सन्  ।
नावाच वेदनामल्पामभूच्चैव पुनर्नवः  ॥ १,१७.३४ ॥
हिरण्यकशिपुरुवाच
दुर्बुद्धे विनिवर्तस्व वैरिपक्षस्तवाहतः  ।
अभयं ते प्रयच्छामि मातिमूढमतिर्भव  ॥ १,१७.३५ ॥
प्रह्लाद उवाच
भयं भयानामपहारिण स्थिते मनस्यनन्ते मम कुत्र तिष्ठति  ।
यस्मिन्स्मृते जन्मजरान्तकादिभयानि सर्वाम्यपयान्ति तात  ॥ १,१७.३६ ॥
हिरण्यकशिपुरुवाच
भोभोः सर्पाः दुराचारमेनमत्यन्तदुर्मतिम्  ।
विषज्वालाकुलैर्वक्रैः सद्यो नयतः संक्षयम्  ॥ १,१७.३७ ॥
श्रीपराशर उवाच
इत्युक्तास्ते ततः सर्पाः कुहकास्तक्षकादयः  ।
अदशन्त समस्तेषु गात्रेष्वतिविषोल्बणाः  ॥ १,१७.३८ ॥
स त्वासक्तमतिः कृष्णे दश्यमानो महोरगैः  ।
न विवेदात्मनो गात्रं तत्स्मृत्याह्लादसुस्थितः  ॥ १,१७.३९ ॥
सर्पा ऊचुः
दंष्ट्रा विशीर्णा मण्यः स्फुटन्ति फणेषु तापो हृदयेषु कंपः  ।
नास्य त्वचः स्वल्पमपीह भिन्नं प्रसाधि दैत्येश्वर कार्यमन्यत  ॥ १,१७.४० ॥
हिरण्यकशिपुरुपाच
हे दिग्गाजाः संकटदन्तमिश्र घ्नतैनमस्मद्रिपुपक्षभिन्नम्  ।
तज्जा विनाशाय भवन्ति तस्य यथारणेः प्रज्वलितो हुताशः  ॥ १,१७.४१ ॥
श्रीपराशर उवाच
ततः स दिग्गजैर्बालो भूभृच्छिखरसन्निभैः  ।
पातितो धरणीपृष्ठे विषाणैर्वावपीडितः  ॥ १,१७.४२ ॥
स्मरतस्तस्य गोविन्दमिभदन्ताः सहस्रशः  ।
शीर्णा वक्षस्थलं प्राप्य स प्राह पितरं ततः  ॥ १,१७.४३ ॥
दन्ता गजानां कुलिशाग्रनिष्ठुराझ शीर्णा यदेतेन बलं ममैतत् ।
महाविपत्तापविनाशनोऽयं जनार्दनानुस्मरणानुभावः  ॥ १,१७.४४ ॥
हिरण्यकशिपुरुवाच
ज्वाल्यतामसुरा बह्निरपसर्पत दिग्गजाः  ।
वायो समेधयाग्निं त्वं दह्यतामेष पापकृत् ॥ १,१७.४५ ॥
श्रीपराशर उवाच
महाकाष्ठचयस्थं तमसुरेन्द्रसुतं ततः  ।
प्रज्वाल्य दानवा वह्निं ददहुः स्वामिनोदिताः  ॥ १,१७.४६ ॥
प्रह्लाद उवाच
तातैष वह्निः पवनेरितोपि न मां दहत्यत्र समन्ततोहम्  ।
पश्यामि पद्मास्तरणास्तृतानि शीतानि सर्वाणि दिशां मुखानि  ॥ १,१७.४७ ॥
श्रीपराशर उवाच
अथ दैत्येश्वरं प्रोचुर्भार्गवस्यात्मजा द्वाजाः  ।
पुरोहिता महात्मानः साम्ना संस्तूय वाग्मिनः  ॥ १,१७.४८ ॥
पुरोहिता ऊचुः
राजन्नियम्यतां कोपो बालेपि तनये निजे  ।
कोपो देवनिकायेषु तेषु ते शपलो यतः  ॥ १,१७.४९ ॥
(ततः पुरोहितैरुक्तो हिरण्यकशिपुः स्वकैः)
तथातथैनं बालं ते शासितारो वयं नृपः  ।
यथा विपभनाशाय विनीतस्ते भविष्यति  ॥ १,१७.५० ॥
बालत्वं सर्वदोषाणां दैत्यराजास्पदं यतः  ।
ततोत्र कोपमत्यर्थं योक्तुमर्हसि नार्भके  ॥ १,१७.५१ ॥
न त्यक्ष्यति हरेः पक्षमस्माकं वचनाद्यदि  ।
ततः कृत्यां वधायास्य करिष्यामोऽनिवर्तिनीम्  ॥ १,१७.५२ ॥
श्रीपराशर उवाच
एवमभ्यर्थितस्तैस्तु दैत्यराजः पुरोहितैः  ।
दैत्यैर्निष्कासयामास पुत्रं पावकसंचयात् ॥ १,१७.५३ ॥
ततो गुरुगृहे वालः स वसन्बालदानवान्  ।
अध्यापयामास मुहुरुपदेशान्तरे गुरोः  ॥ १,१७.५४ ॥
प्रह्लाद उवाच
श्रूयतां परमार्थो मे दैतेया दितिजात्मजाः  ।
न चान्यथैतन्मन्तव्यं नात्र लोभादिकारणम्  ॥ १,१७.५५ ॥
जन्म बाल्यं ततः सर्वो जन्तुः प्राप्नोति यौवनम्  ।
अव्याहतैव भवति ततोनुदिवसं जराः  ॥ १,१७.५६ ॥
ततश्च सृत्युमभ्येति जन्तुर्दैत्येश्वरात्मजाः  ।
प्रत्यक्षं दृस्यते चैतदस्माकं भवतां तथा  ॥ १,१७.५७ ॥
मृतस्य च पुनर्जन्म भवत्येतच्च नान्यथा  ।
आगमोऽयं तथा यच्च नोपादानं विनोद्भवः  ॥ १,१७.५८ ॥
गर्भवासादि यावत्तु पुनर्जन्मोपपादनम्  ।
सह स्तावस्थकं तावद्दुःखमेवावगम्यताम्  ॥ १,१७.५९ ॥
क्षुत्तृष्णोपशमं तद्वच्छीताद्युपशमं मुखम्  ।
मन्यते बालबुद्धित्वाद्दुःखमेव हि तत्पुनः  ॥ १,१७.६० ॥
अत्यन्तस्तिमिताङ्गानां व्यायामेन सुखैषिणाम्  ।
भ्रान्तिज्ञानावृताक्षाणां दुःखमेव सुखायते  ॥ १,१७.६१ ॥
क्व शरीरमशेषाणां श्लेष्मादीनां महाचयः  ।
क्व कान्तिशोभासौन्दर्यरमणीयादयो गुणाः  ॥ १,१७.६२ ॥
मांसासृक्पूयविण्मूत्रस्नायुमज्जास्थिसंहतौ  ।
देहे चेत्प्रीतिमान्मूढो भविता नरकेप्यसौ  ॥ १,१७.६३ ॥
अग्नोः शीतेन तोयस्य तृषा भक्तस्य च क्षुधा  ।
क्रियते सुखकर्तृत्वं तद्विलोमस्य चेतरैः  ॥ १,१७.६४ ॥
करोति हे दैत्यसुता यावन्मात्रं परिग्रहम्  ।
तावन्मात्रं स एवास्य दुःखं चेतसि यच्छति  ॥ १,१७.६५ ॥
यावतः कुरुते जन्तुः सम्बन्धान्मनसः प्रियान्  ।
तावन्तोस्य निखन्यन्ते हृदये शोकशङ्कवः  ॥ १,१७.६६ ॥
यद्यद्गृहे तन्मनसि यत्र तत्रावतिष्ठतः  ।
नाशदाहोपकरणं तस्य तत्रैव तिष्ठति  ॥ १,१७.६७ ॥
जन्मन्यत्र महद्दुःखं म्रियमाणस्य चापि तत् ।
यातनासु यमस्योग्रं गर्भसंक्रमणेषु च  ॥ १,१७.६८ ॥
गर्भेषु सुखलोशोपि भवद्भिरनुमीयते  ।
यदि तत्कथ्यतामेवं सर्वं दुःखमयं जगत् ॥ १,१७.६९ ॥
तदेवमतिदुखानामास्पदेत्र भवार्मवे  ।
भवतां कथ्यते सत्यं विष्णुरेकः परायणः  ॥ १,१७.७० ॥
मा जानीत वयं बाला देही देहेषु शाश्वतः  ।
जरायौवनजन्माद्य धर्मा देहस्य नात्मनः  ॥ १,१७.७१ ॥
बालोहं तावदिच्छातो यतिष्ये श्रेयसे युवा  ।
युवाहं वार्धके प्राप्ते करिष्याम्यत्मनो हितम्  ॥ १,१७.७२ ॥
वृद्धोऽहं मम कार्याणि समस्तानि न गोचरे  ।
किं करिष्यामि मन्दात्मा समर्थेन न यत्कृतम्  ॥ १,१७.७३ ॥
एवं दुराशया क्षिप्तमानसः पुरुषः सदा  ।
श्रेयसोऽभिमुखं याति न कादाचित्पिपासितः  ॥ १,१७.७४ ॥
बाल्ये क्रिडनकासक्ता योवने विषयोन्मुखाः  ।
अज्ञा नयन्त्यशक्त्या च वार्धकं समुपस्थितम्  ॥ १,१७.७५ ॥
तस्माद्बाल्ये विवेकात्मा यतेत श्रेयसे सदा  ।
बाल्ययौवनवृद्वाद्यैर्देहभावैरसंयुतः  ॥ १,१७.७६ ॥
तदेतद्वो मयाख्यातं यदि जानीत नानृतम्  ।
तदस्मत्प्रीतये विष्णुः स्मर्यतां बन्धमुक्तिदः  ॥ १,१७.७७ ॥
प्रयासः स्मरणे कोस्य स्मृतो यच्छति शोभनम्  ।
पापक्षयश्च भवति स्मरतां तमहर्निशम्  ॥ १,१७.७८ ॥
सर्वभूतस्थिते तस्मिन्मतिर्मैत्री दिवानिशम्  ।
भवतां जायतामेवं सर्वक्लेशान्प्रहास्यथ  ॥ १,१७.७९ ॥
तापत्रयेणाभिहतं यदेतदखिलं जगत् ।
तदा शोच्येषु भूतेषु द्वेषं प्राज्ञः करोति कः  ॥ १,१७.८० ॥
अथ भद्राणि भूतानि हीनशक्तिरहं परम्  ।
मुदं तदापि कुर्वित हानिर्द्वेषफलं यतः  ॥ १,१७.८१ ॥
बद्धवैराणि भूतानि द्वेषं कुर्वन्ति चेत्ततः  ।
सुशोच्यान्यतिमोहेन व्याप्तानीति मनीषिणाम्  ॥ १,१७.८२ ॥
एते भिन्नदृसां दैत्या विकल्पाः कथिता मया  ।
कृत्वाभ्युपगमं तत्र संभेपः श्रूयतां मम  ॥ १,१७.८३ ॥
विस्तारः सर्वभूतस्य विष्णोः सर्वमिदं जगत् ।
द्रष्टव्यमात्मवत्तस्मादभेदेन विचक्षणैः  ॥ १,१७.८४ ॥
समुत्सृज्यासुरं भावं तस्माद्ययं यथा वयम्  ।
तथा यत्नं करिष्यामो यथा प्राप्स्याम निर्वृतिम्  ॥ १,१७.८५ ॥
या नाग्निना न चार्केण नेन्दुना न च वायुना  ।
पजन्यवरुणाभ्यां वा न सिद्धेर्न च साक्षसैः  ॥ १,१७.८६ ॥
न यक्षैर्न च दैत्येन्द्रैर्नोरगैर्न च किन्नरैः  ।
न मनुष्यैर्न पशुभिर्दोषैर्नैवात्मसम्भवैः  ॥ १,१७.८७ ॥
ज्वाराक्षिरोगातीसारप्लीहगुल्मादिकैस्तथा  ।
द्वेषोर्ष्यामत्सराद्यौर्वा रागलोभादिभिः क्षयम्  ॥ १,१७.८८ ॥
न चान्यैर्नीयते कैश्चिन्नित्या यात्यन्तनिर्मला  ।
तामाप्नोत्यमलेन्यस्य केशवे हृदयं नरः  ॥ १,१७.८९ ॥
असारसंसारविवर्तनेषु मा यात तोषं प्रसभं ब्रवीमि  ।
सर्वत्र दैत्याःसमतामुपैत समत्वमाराधनमच्युतस्य  ॥ १,१७.९० ॥
तस्मिन्प्रसन्ने किमिहास्त्यलभ्यं धर्मार्थकामैरलमल्पकास्ते  ।
समाश्रिताद्ब्रह्यतरोरनन्तान्निः संशयं प्राप्स्तथ वै महत्फलम्  ॥ १,१७.९१ ॥
इति श्रीविष्णुपुराणे प्रथमेऽंशे प्रह्लादानुचरितं नाम सप्तदशोध्यायः (१७)


_____________________________________________________________


श्रीपारशर उवाच
तस्यैतां दानवाश्चेष्टां दृष्ट्वा दैत्यपतेर्भयात् ।
आचचख्युः स चोवाच सूदानाहूय सत्वरः  ॥ १,१८.१ ॥
हिरण्यकशिपुरुवाच
हे सूदाःमम पुत्रोसावन्योषामपि दुर्मतिः  ।
कुमार्गदेशिको दुष्टो हन्यतामविलम्बितम्  ॥ १,१८.२ ॥
हालाहलं विषं तस्य सर्वभक्षेषु दीयताम्  ।
अविज्ञातमसौ पापो हन्यतां मा विचार्यताम्  ॥ १,१८.३ ॥
श्रीपराशर उवाच
ते तथैव ततश्चक्रुः प्रह्लादाय महात्मने  ।
विषदानं यथाज्ञाप्तं पित्रा तस्य महात्मनः  ॥ १,१८.४ ॥
हालाहलं विषं घोरमनन्तोच्चारणेन सः  ।
अभिमन्त्र्य सहान्नेन मैत्रेय बुभुजे तदा  ॥ १,१८.५ ॥
अविकारं स तद्भुक्त्वा प्रह्लादः स्वस्थमानसः  ।
अनन्तख्यातिनिर्विर्यजरयामास तद्विषम्  ॥ १,१८.६ ॥
ततः सूदा भयत्रस्ता जीर्णं दृष्ट्वा महद्विषम्  ।
दैत्येश्वरमुपागम्य प्रणिपत्येदमब्रुवन्  ॥ १,१८.७ ॥
सूदा ऊचुः
दैत्यराज विषं दत्तमस्माभिरतिभीषणम्  ।
जीर्णं तेन सहान्नेन प्रह्लाहेन सुतेन ते  ॥ १,१८.८ ॥
हिरण्यकशिपुरुवाच
त्वर्यतां त्वर्यतां हे हे सद्यो दैत्यपुरोहिताः  ।
कृत्यां तस्यविनाशाय उत्पादयत मा चिरम्  ॥ १,१८.९ ॥
श्रीपराशर उवाच
सकाशमागम्य ततः प्रह्लादस्य पुरोहिताः  ।
सामपूर्वमथोचुस्ते प्रह्लादं विनयान्वितम्  ॥ १,१८.१० ॥
पुरोहिता ऊचुः
जातस्त्रैलोक्यविख्यात आयुष्मन्ब्रह्मणः कुले  ।
दैत्यराजस्य तनयो हिरण्यकशिपोर्भवात् ॥ १,१८.११ ॥
किन्देवैः किमनन्तेन किमन्येन तवाश्रयः  ।
पिता ते सर्वलोकानां त्वं तथैव भविष्यसि  ॥ १,१८.१२ ॥
तस्मात्परित्यजैनां त्वं विपक्षस्तवसंहिताम्  ।
श्लाघ्यः पिता समस्तानां गुरूणां परमो गुरुः  ॥ १,१८.१३ ॥
प्रह्लाद उवाच
एवमेतन्महाभागाः श्लाघ्यमेतन्महाकुलम्  ।
मरिचेः सकलेप्यस्मिन् त्रैलोक्ये ना न्याथा वदेत् ॥ १,१८.१४ ॥
पिता च मम सर्वास्मिञ्जगत्युक्तृष्टचेष्टितः  ।
एतदप्यवगच्छामि सत्यमत्रापि नानृतम्  ॥ १,१८.१५ ॥
गुरूणामपि सर्वेषां पिता परमको गुरुः  ।
यदुक्तं भ्रान्तिस्तत्रापि स्वल्पापि हि न विद्यते  ॥ १,१८.१६ ॥
पिता गुरुर्न सन्देहः पूजनीयः पूयत्नतः  ।
तत्रापि नापराध्यामीत्येवं मनसि से स्थितम्  ॥ १,१८.१७ ॥
यत्त्वेतत्किमनन्तेनेत्युक्तं युष्माभिरिदृसम्  ।
को ब्रवीति यथान्याय्यं किं तु नैतद्वचोर्थवत् ॥ १,१८.१८ ॥
इत्युक्त्वा सोऽभवन्मौनी तेषां गोरवयन्त्रितः  ।
प्रहस्य च पुनः प्राह किमनन्तेन साध्विति  ॥ १,१८.१९ ॥
साधु भोः किमनन्तेन साधु भो गुरुवो मम  ।
श्रूयतां यदनन्तेन यदि खेदं न यास्यथ  ॥ १,१८.२० ॥
धर्मार्थकाममोक्षाश्च पुरुषार्था उदाहृताः  ।
चतुष्टयमिदं यस्मात्तस्माक्तिं किमिदं वच  ॥ १,१८.२१ ॥
मरीचिमिश्रैर्दक्षाद्यैस्तथैवान्यैरनन्ततः  ।
धर्म प्राप्तस्तथा चान्यैरर्थः कामस्तथापरैः  ॥ १,१८.२२ ॥
तन्तत्त्ववेदिनो भूत्वा ज्ञानध्यानसमाधिभिः  ।
अवापुर्मुक्तिमपरे पुरुषा ध्वस्तबन्धनाः  ॥ १,१८.२३ ॥
सम्पदैश्वर्यमाहात्म्यज्ञानसंततिकर्मणाम्  ।
विमुक्तेश्चैकतो लभ्यं मूलमाराधनं हरेः  ॥ १,१८.२४ ॥
यतो धर्मार्थकामाख्यं मुक्तिश्चपि फलं द्विजाः  ।
तेनापि किङ्किमित्येवमनन्तेन किमुच्यते  ॥ १,१८.२५ ॥
किं चापि बहुनोक्तेन भवन्तो गुरवो मम  ।
वदन्तु साधु वासाधु विवेकोऽस्माकमल्पकः  ॥ १,१८.२६ ॥
बहुनात्र किमुक्तेन स एव जगतः पतिः  ।
स कर्ता च विकर्ता च संहर्ता च हृदि स्थितः  ॥ १,१८.२७ ॥
स भोक्ता भोज्यमप्येवं स एव जगदीश्वरः  ।
भवद्भिरेतत्क्षन्तव्यं बाल्यादुक्तं तु यन्मया  ॥ १,१८.२८ ॥
पुरोहिता ऊचुः
दह्यमानस्त्वमस्माभिरग्निना बाल रक्षितः  ।
भूयो न वक्ष्यसीत्येवं नैव ज्ञातोस्यबुद्धिमान्  ॥ १,१८.२९ ॥
यदास्मद्वचनान्मोहग्राहं न त्यक्षते भवान्  ।
ततः कृत्यां विनाशाय तव सृक्ष्याम दुर्मते  ॥ १,१८.३० ॥
प्रह्लाद उवाच
कः केन हन्यते जन्तुर्जन्तुः कः केन रक्ष्यते  ।
हन्ति रक्षति चैवात्मा ह्यसत्साधु समाचरन्  ॥ १,१८.३१ ॥
कर्मणा जायते सर्वं कर्मैव गतिसाधनम्  ।
तस्मात्सर्वप्रयत्नेन साधु कर्म समाचरेत् ॥ १,१८.३२ ॥
श्रीपराशर उवाच
इत्युक्तास्तेन ते क्रुद्धा दैत्यराजपुरोहिताः  ।
कृत्यामुत्पादयामासुर्ज्वालामालोज्ज्वलाकृतिम्  ॥ १,१८.३३ ॥
अतिभीमा समागम्य पादन्यासक्षतक्षितिः  ।
शुलेन साधु संक्रुद्धा तं जघानाशु वक्षसि  ॥ १,१८.३४ ॥
तत्तस्य हृदयं प्राप्य शूलं बालस्य दीप्तिमत् ।
जगाम खण्डितं भूमौ तत्रापि शतधा गतम्  ॥ १,१८.३५ ॥
यत्रानपायी भगवान् हृद्यास्ते हरिरिश्वरः  ।
भङ्गो भवति वज्रस्य तत्र शूलस्य का कथा  ॥ १,१८.३६ ॥
आपापे तत्र पापैश्च पातिता दैत्यायाजकैः  ।
तानेव सा जघानाशु कृत्या नाशं जगाम च  ॥ १,१८.३७ ॥
कृत्यया दह्यमानांस्तन्विलोक्य स महामतिः  ।
त्राहि कृष्णेत्यनन्तेति वदन्नभ्यवपद्यत  ॥ १,१८.३८ ॥
प्रह्लाद उवाच
सर्वव्यापिन् जगद्रूप जगत्स्त्रष्टर्जनार्दन  ।
पाहि विप्रानिमानस्माद्दुः सहान्मन्त्रपावकात् ॥ १,१८.३९ ॥
यथा सर्वेषु भूतेषु सर्वव्यापी जगद्गुरुः  ।
विष्णुरेव तथा सर्वे जीवन्त्वेते पुरोहिताः  ॥ १,१८.४० ॥
यथा सर्वगतं विष्णुं मन्यमानोनपायिनम्  ।
चिन्तयाम्यरिपक्षेपि जीवन्त्वेते पुरोहिताः  ॥ १,१८.४१ ॥
ये हन्तुमागता दत्तं योर्विषं यैर्हुताशनः  ।
यैर्दिग्गजैरहं क्षुण्णो दष्टः सर्पैश्च यैरपि  ॥ १,१८.४२ ॥
तेष्वहं मित्रभावेन समः पापोस्मि न क्वचित् ।
यथा तेनाद्य सत्येन जीवन्त्वसुरयाजकाः  ॥ १,१८.४३ ॥
श्रीपराशर उवाच
इत्युक्तास्तेन ते सर्वे संस्पृष्टाश्च निरामयाः  ।
समुत्तस्थुर्द्विजा भूयस्तमूचुः प्रश्रयान्वितम्  ॥ १,१८.४४ ॥
पुरोहिता ऊचुः
दीर्घायुरप्रतिहतो बलवीर्यसमन्वितः  ।
पुत्रपौत्रधनश्वैर्यैर्युक्तो वत्स भवोत्तमः  ॥ १,१८.४५ ॥
श्रीपराशर उवाच
इत्युक्त्वा तं ततो गत्वा यथावृत्तं पुरोहिताः  ।
दैत्यराजाय सकलमाचचख्युर्महामुने  ॥ १,१८.४६ ॥
इति श्रीविष्णुपुराणे प्रथमेऽंशे प्रह्लादचारितेऽष्टादशोऽध्यायः (१८)


_____________________________________________________________


श्रीपराशर उवाच
हिरण्यकशिपुः श्रुत्वा तां कृत्यां वितथीकृताम्  ।
आहूय पुत्रं पप्रच्छ प्रभावस्यास्य कारणम्  ॥ १,१९.१ ॥
हिरण्यकशिपुरुवाच
प्रह्लाद सुप्रभावोसि किमेतत्ते विचेष्टितम्  ।
एतन्मन्त्रादिजनितमुताहो सहजं तव  ॥ १,१९.२ ॥
श्रीपराशर उवचा
एवं पृष्टस्तदा पित्रा प्रह्लादोऽसुरबालकः  ।
प्रणिपत्य पितुः पादाविदं वचनमब्रवीत् ॥ १,१९.३ ॥
न मन्त्रादिकृतं तात न च नैसर्गिको मम  ।
प्रभाव एष सामान्यो यस्य यस्याच्युतो हृदि  ॥ १,१९.४ ॥
अन्येषां यो न पापानि चिन्तयत्यात्मनो यथा  ।
तस्य पापागमस्तात हेत्व भावान्न विद्यते  ॥ १,१९.५ ॥
कर्मणा मनसा वाच परिपीडां करोति यः  ।
तद्वीजं जन्म फलति प्रभूतं तस्य चाशुभम्  ॥ १,१९.६ ॥
सोऽहं न पाप मिच्छामि न करोमि वदामि वा  ।
चिन्तयन्सर्वभूतस्थमात्मन्यपि च केशवम्  ॥ १,१९.७ ॥
शारीरं मानसं दुःखं दैवं भूतभवं तथा  ।
सर्वत्र शुभचित्तस्य तस्य मे जायेत कुतः  ॥ १,१९.८ ॥
एवं सर्वेषु भूतेषु भक्तिरव्यभिचारिणी  ।
कर्तव्या पण्डितैर्ज्ञात्वा सर्वभूतमयं हरिम्  ॥ १,१९.९ ॥
श्रीपराशर उवाच
इति श्रुत्वा स दैत्येन्द्रः प्रासादशिखरे स्थितः  ।
क्रोधान्धकारितमुखः प्राह दैतेयकिङ्करान्  ॥ १,१९.१० ॥
हिरण्यकशिपुरुवाच
दुरात्मा क्षिप्यतामस्मात्प्रासादाच्छतयोजनात् ।
गिरिपृष्ठे पतत्वस्मिन् शिलाभिन्नाङ्गसंहतिः  ॥ १,१९.११ ॥
ततस्तं चिक्षुपुः सर्वे बालं दैतेयदानवाः  ।
पपात सोऽप्यधः क्षिप्तो हृदयेनोद्वहह्नरिम्  ॥ १,१९.१२ ॥
पतमानं जगद्धात्री जगद्धातरि केशवे  ।
भक्तियुक्तं दधारैनमुपसंगम्यमैजिनी  ॥ १,१९.१३ ॥
ततो विलोक्य तं स्वस्थमविशिर्णस्थिपञ्जरम्  ।
हिरण्यकशिपुः प्राह शम्बरं मायिनां वरम्  ॥ १,१९.१४ ॥
हिरण्यकशिपुरुवाच
नास्माभिः शक्यते हन्तुमसौ दुर्बुद्धिबालकः  ।
मायां वेत्ति भवांस्तस्मान्माययैनं निषूदय  ॥ १,१९.१५ ॥
शम्बर उवाच
सूदयाम्येव दैत्यैन्द्र पश्य मायाबलं मम  ।
सहस्रमत्र मायानां पश्य कोटिशतं तथा  ॥ १,१९.१६ ॥
श्रीपराशर उवाच
ततः स ससृजे मायां प्रह्लादे शम्बरोऽसुरः  ।
विनाशमिच्छन्दुर्बुद्धिः सर्वत्र समदर्शिनि  ॥ १,१९.१७ ॥
समाहितमतिर्भूत्वा शम्बरेपि विमत्सरः  ।
मैत्रेय सोऽपि प्रह्लादः सस्मार मधुसूदनम्  ॥ १,१९.१८ ॥
श्रीपराशर उवाच
ततो भगवता तस्य रक्षार्थं चक्रमुत्तमम्  ।
आजगाम समाज्ञप्तं ज्वालामालि सुदर्शनम्  ॥ १,१९.१९ ॥
तेन मायामहस्रं तच्छम्बरस्याशुगामिना  ।
बालस्य रक्षता देहमेकैकं चारिशोधितम्  ॥ १,१९.२० ॥
संशोषकं तथा वायुं दैत्येन्द्रस्त्विदमब्रवीत् ।
शीग्रमेष ममादेशाद्दुरात्मा नीयतां क्षयम्  ॥ १,१९.२१ ॥
तथेत्युक्त्वा तु सोऽप्येनं विवेश पवनो लघु  ।
शीतोतिरुक्षः शोषाय तद्देहस्यातिदुः सहः  ॥ १,१९.२२ ॥
तेनाविष्टमथात्मानं स बुद्ध दत्यबालकः  ।
हृदयेन महात्मानं दधार धरणीधरम्  ॥ १,१९.२३ ॥
हृदयस्थस्ततस्तस्य तं वायुमति भीषणम्  ।
पपौ जनार्धनः क्रुद्धः स ययौ पवनः क्षयम्  ॥ १,१९.२४ ॥
क्षीणासु सर्वमायासु पवने च क्षयं गते  ।
जगाम सोऽपि भवनं कुरोरेव महामतिः  ॥ १,१९.२५ ॥
अहन्यहन्यथाचार्यो नीतिं राज्यफलप्रदाम्  ।
ग्राहयामास तं बालं राज्ञामुसनसा कृताम्  ॥ १,१९.२६ ॥
गृहीतनीतिशास्त्रं तं विनीतं च यदा गुरुः  ।
मेने तदैनं तत्पित्रे कथयामास शिक्षितम्  ॥ १,१९.२७ ॥
आचार्य उवाच
गृहीतनीतिशास्त्रस्ते पुत्रो दैत्यपते कृतः  ।
प्रह्लादस्तत्त्वतो वेत्ति भार्गवेण यदीरितम्  ॥ १,१९.२८ ॥
हिरण्यकशिपुरुवाच
मित्रेषु वर्तेत कथमरिवर्गेषु भूपतिः  ।
प्रह्लाद त्रिषु लोकेषु मध्यस्थेषु कथं चरेत् ॥ १,१९.२९ ॥
कथं मन्त्रि ष्वमात्येषु बाह्योष्वाभ्यन्तरेषु च  ।
चारेषु पौरवर्गेषु शङ्कितेष्वितरेषु च  ॥ १,१९.३० ॥
कृत्याकृत्यविधानञ्च दुर्गाटविकसाधनम्  ।
प्रह्लाद कथ्यतां सम्यक्तथा कण्टकशोधनम्  ॥ १,१९.३१ ॥
एतच्चान्यच्च सकलमधीतं भवता यथा  ।
तथा मे कथ्यतां ज्ञातुं तवेच्छामि मनोगतम्  ॥ १,१९.३२ ॥
श्रीपराशर उवाच
प्रणिपत्य पितुः पादौ तदा प्रश्रयभूषणः  ।
प्रह्लादः प्राह दैत्येन्द्रं कृताञ्जलिपुटस्तथा  ॥ १,१९.३३ ॥
प्रह्लाद उवाच
ममो पदिष्टं सकलं गुरुमा नात्र संशयः  ।
गृहीतन्तु मया किन्तु न सदेतन्मतंमम  ॥ १,१९.३४ ॥
साम चोपप्रदानं च भेददण्डौ तथापरौ  ।
उपायाः कथिताः सर्वे मित्रादिनां च साधने  ॥ १,१९.३५ ॥
परमात्मनि गोविन्दे मित्रादींस्तात मा क्रुद्धः  ।
साध्याभावे महाबाहो साधनैः किं प्रयोजनम्  ॥ १,१९.३६ ॥
सर्वभूतात्मके तात जगन्नाथे जगन्मये  ।
परमात्मनि गोविन्दै मित्रादींस्तात मा क्रुद्धः  ।
साध्याभावे महाबाहो साधनैः किं प्रयोजनम्  ॥ १,१९.३६ ॥
सर्वबूतात्मके तात जगन्नाथे जगन्मये  ।
परमात्मनि गोविन्दे मित्रामित्रकथा कुतः  ॥ १,१९.३७ ॥
त्वाय्यस्ति भगवान् विष्णुर्मयि चान्यत्र चास्ति सः  ।
यतस्ततोयं मित्रं मे शत्रुश्चेति पृथक्तुतः  ॥ १,१९.३८ ॥
तदेभिरलमत्यर्थं दुष्टारम्भोक्तिविस्तरैः  ।
अविद्यान्तर्गतैर्यत्नः कर्तव्यस्तात शोभेने  ॥ १,१९.३९ ॥
विद्याबुद्धिरविद्यायामज्ञानान्तात जायते  ।
बालोऽग्निं किं न खद्योतमसुरेश्वर मन्यते  ॥ १,१९.४० ॥
तत्कर्म यन्न बन्धाय सा विद्या या विमुक्तये  ।
आयासायापरं कर्म विद्यान्या शिल्पनैपुणम्  ॥ १,१९.४१ ॥
तदेतदवगम्याहमसारं सारमुत्तमम्  ।
निशामय महाभाग प्रणिपत्य ब्रवीमि ते  ॥ १,१९.४२ ॥
न चिन्तयति को राज्यं को धनं नाभिवाञ्छति  ।
तथापि भाव्यमेवैतदुभयं प्राप्यते नरैः  ॥ १,१९.४३ ॥
सर्व एव महाभाग महत्त्वं प्रति सोद्यमाः  ।
तथापि पुंसां भग्यानि नोद्यमा भूतिहेतवः  ॥ १,१९.४४ ॥
जडानामविवेकानामशूराणमपि प्रभो  ।
भाग्यभोज्यानि राज्यानि सन्त्यनीतिमतामपि  ॥ १,१९.४५ ॥
तस्माद्यतेत पुण्येषु य इच्छेन्महतीं श्रियम्  ।
यतितव्यं समत्वे च निर्वाणमपि चेच्छता  ॥ १,१९.४६ ॥
देवा मनुष्याः पशवः पक्षिवृक्षसरीसृपाः  ।
रूपमेतदनन्तस्य विष्णोर्भिन्नमिव स्थितम्  ॥ १,१९.४७ ॥
एतद्विजानता सर्वं जगत्स्थावरजङ्गमम्  ।
द्रष्टव्यमात्मवद्विष्णुर्यतोऽयं विश्वरूपधृक् ॥ १,१९.४८ ॥
एवं ज्ञाते स भगवाननादिः परमेश्वरः  ।
प्रसीदत्यच्युतस्तस्मिन्प्रसन्ने क्लेशसंक्षयः  ॥ १,१९.४९ ॥
श्रीपराशर उवाच
एतच्छ्रुत्वा तु कोपेन समुत्थाय वरासनात् ।
हिरण्यकशिपुः पुत्रं पदा वक्षस्यताडयत् ॥ १,१९.५० ॥
उवाच च स कोपेन सामर्षः प्रज्यलन्निव  ।
निष्पिष्य पाणिना पिणिं हन्तुकामो जगद्यथा  ॥ १,१९.५१ ॥
हिरण्यकशिपुरुवाच
हे विप्रचित्ते हे राहो हे बलैष महार्णवे  ।
नागापाशैर्दढैर्बद्धा क्षिप्यतां मा विलंब्यताम्  ॥ १,१९.५२ ॥
अन्यथा सकला लोकास्तथा दैतेयदानवाः  ।
अनुयास्यन्ति मूढस्य मतमस्य दुरात्मनः  ॥ १,१९.५३ ॥
बहुशो वारि तोस्माभिरयं पापस्तथाप्यरेः  ।
स्तुतिं करोति दुष्टानां वध एवोपकारकः  ॥ १,१९.५४ ॥
पराशर उवाच
ततस्ते सत्वरा दैत्या बद्धा तं नागबन्धनैः  ।
भर्तुराज्ञां पुरस्कृत्य चिक्षिपुः सलिलार्णवे  ॥ १,१९.५५ ॥
ततश्चचाल चलता प्रह्लादेन महार्णवः  ।
उद्वेलोभूत्परं क्षोभमुपेत्य च सम न्ततः  ॥ १,१९.५६ ॥
भुर्लोकमखिलं दृष्ट्वा प्लाव्यमानं महाम्भसा  ।
हिरण्यकशिपुर्दैत्यानिदमाह माहमते  ॥ १,१९.५७ ॥
हिरण्यकशिपुरुवाच
दैतेयाः सकलैः शैलैरत्रैव वरुणालये  ।
निश्छिद्रैः सर्वशः सर्वैश्चीयतामेष दुर्मतिः  ॥ १,१९.५८ ॥
नाग्निर्दहति नैवायं शस्त्रैश्छिन्नो न चोरगैः  ।
क्षयं नीतो न वातेन न विषेण न कृत्यया  ॥ १,१९.५९ ॥
न मायाभिर्न चैवोच्चत्पातितो न च दिग्गजैः  ।
बालोतिदुष्टचित्तोयं नानेनार्थोस्ति जीवता  ॥ १,१९.६० ॥
तदेष तोयमध्ये तु समाक्रान्तो महीधरैः  ।
तिष्ठत्वब्दसहस्रान्तं प्राणान्हास्यति दुर्मतिः  ॥ १,१९.६१ ॥
ततो दैत्यादानवाश्च पर्वतैस्तं महोदधौ  ।
आक्रम्य चयनं चक्रुर्योजनानि सहस्रशः  ॥ १,१९.६२ ॥
स चितः पर्वतेरन्तः समुद्रस्य महामतिः  ।
तुष्टावाह्निक वेलायामेकाग्रमतिरच्युतम्  ॥ १,१९.६३ ॥
प्रह्ला उवाच
नमस्ते पुण्डरीकाक्ष नमस्ते पुरुषोत्तम  ।
नमस्ते सर्वलोकात्मन्नमस्ते तिग्मचक्रिणे  ॥ १,१९.६४ ॥
नमो ब्रह्मण्यदेवाय गोब्राह्मणहिताय च  ।
जगद्धिताय कृष्णाय गोविन्दाय नमोनमः  ॥ १,१९.६५ ॥
ब्रह्मत्वे सृजते विश्वं स्थितौ पालयते पुनः  ।
रुद्ररूपाय कल्पान्ते नमस्तुभ्यं त्रिमूर्तये  ॥ १,१९.६६ ॥
देवा यक्षाः सुराः सिद्धा नागा गन्धर्वकिन्नराः  ।
पिशाचा राक्षसाश्चैव मनुष्याः पशवस्तथा  ॥ १,१९.६७ ॥
पक्षिणस्थावराश्चैव पिपीलिकसरीसृपाः  ।
भूम्यापोग्निर्नभोवायुः शब्दः स्पर्शस्तथा रसः  ॥ १,१९.६८ ॥
रूपं गन्धो मनो बुद्धिरात्मा कालस्तथा गुणाः  ।
एतेषां परमार्थश्च सर्वमेतत्त्वमच्युत  ॥ १,१९.६९ ॥
विद्याविद्ये भवान्सत्यमसत्यं त्वं विषामृते  ।
प्रवृत्तं च निवृत्तं च कर्म वेदोदितं भवान्  ॥ १,१९.७० ॥
समस्तकर्मभोक्ता च कर्मोपकरणानि च  ।
त्वमेव विष्णो सर्वाणि सर्वकर्मफलं च यत् ॥ १,१९.७१ ॥
मय्यन्यत्र तथान्येषु भूतेषु भुवनेषु च  ।
तवैवाव्याप्तिरैश्वर्यगुणसंसूचिकी प्रभो  ॥ १,१९.७२ ॥
त्वां योगिनश्चिन्तयन्ति त्वां यजन्ति च याजकाः  ।
हव्यकव्यभुगेकस्त्वं पितृदेवस्वरूपधृक् ॥ १,१९.७३ ॥
रूपं महत्ते स्थितमत्र विश्वं ततश्च सूक्ष्मं जगदेतदीश  ।
रूपामि सर्वाणि च भूतभेदास्तेष्वन्तरात्माख्यमतीव सूक्ष्मम्  ॥ १,१९.७४ ॥
तस्माच्च सूक्ष्मादिविशेषणानामगोचरे यत्परमात्मरूपम्  ।
किमप्यचिन्त्यं तव रूपमस्ति तस्मै नमस्ते पुरुषोत्तमाय  ॥ १,१९.७५ ॥
सर्वभूतेषु सर्वात्मन्या शक्तिरपरा तव  ।
गुणाश्रया नमस्तस्यै शाश्वतायै सुरेश्वर  ॥ १,१९.७६ ॥
यातीतगोचरा वाचां मनासां चाविशेषणा  ।
ज्ञानिज्ञानपरिच्छेद्य तां वन्दे स्वेश्वरीं पराम्  ॥ १,१९.७७ ॥
ओं नमो वासुदेवाय तस्मै भगवते सदा  ।
व्यतिरिक्तं न यस्यास्ति व्यतिरिक्तोखिलस्य यः  ॥ १,१९.७८ ॥
नमस्तस्मै नमस्तस्मै नमस्तस्मै महात्मने  ।
नाम रूपं न यस्यैको योस्तित्वेनोपलभ्यते  ॥ १,१९.७९ ॥
यस्यावताररूपामि समर्चन्ति दिवौकसः  ।
अपश्यन्तः परं रूपं नमस्तस्मै महात्मने  ॥ १,१९.८० ॥
योन्तस्तिष्ठन्नशोषस्य पश्यतीशः शुभाशुभम्  ।
तं सर्वसाक्षिणं विश्वं नमस्ये परमेश्वरम्  ॥ १,१९.८१ ॥
नमोस्तु विष्णवे तस्मै यस्या भिन्नमिदं जगत् ।
ध्येयः स जगतामाद्यः स प्रसीदतु मेऽव्ययः  ॥ १,१९.८२ ॥
यत्रोतमेतत्प्रोतं च विश्वमक्षरमव्ययम्  ।
आधारभूतः सर्वस्य स प्रसीदतु मे हरिः  ॥ १,१९.८३ ॥
ओं नमो विष्णवे तस्मै नमस्तस्मै पुनः पुनः  ।
यत्र सर्वं यतः सर्वं यः सर्वं सर्वसंश्रयः  ॥ १,१९.८४ ॥
सर्वगत्वादनन्तस्य स एवाहमवस्थितः  ।
मत्तः सर्वमहं सर्वं मयि सर्वं सनातने  ॥ १,१९.८५ ॥
अहमेवाक्षयो नित्यः परमात्मात्मसंश्रयः  ।
ब्रह्मसंज्ञोऽहमेवाग्रे तथान्ते च परः पुमान्  ॥ १,१९.८६ ॥
इति श्रीविष्णुपुराणे प्रथमेंश एकोनविंशतितमोऽध्यायः (१९)


_____________________________________________________________


श्रीपराशर उवाच
एवं संचिन्तयन्विष्णुमभेदेनात्मनो द्विज  ।
तन्मयत्वमवाप्यग्र्य मेने चात्मानमच्युतम्  ॥ १,२०.१ ॥
विसस्मार तथात्मानं नान्यत्किञ्चिदजानत  ।
अहमेवाव्ययोऽनन्तः परमात्मेत्यचिन्तयत् ॥ १,२०.२ ॥
तस्य तद्भावनायोगात्क्षीणपापस्य वै क्रमात् ।
शुद्धेन्तःकरणे विष्णुस्तस्थौ ज्ञानमयोच्युतः  ॥ १,२०.३ ॥
योगप्रभावात्प्रह्लादे जाते विष्णुमयेऽसुरे  ।
चलत्युरगबन्धैस्तैर्मैत्रेय त्रुटितं क्षणात् ॥ १,२०.४ ॥
भ्रन्तग्राहगमः सोर्मिर्ययौ क्षोभं महार्णवः  ।
चचाल च मही सर्वा सशैलवनकानना  ॥ १,२०.५ ॥
स च तं शैलसंघातं दैत्यैर्न्यस्तमथोपरि  ।
उत्क्षिप्य तस्मात्सलिलान्निश्चक्राम महामतिः  ॥ १,२०.६ ॥
दृष्ट्वा च स जगद्भू६ ओ गगनाद्युपलक्षणम्  ।
प्रह्लादोस्मीति सस्मार पुनरात्मानमात्मनि  ॥ १,२०.७ ॥
तुष्टाव च पुनर्धामाननादिं पुरुषोत्तमम्  ।
एकाग्रमतिरव्यग्रो यतवाक्वायमानसः  ॥ १,२०.८ ॥
प्रह्लाद उवाच
ओंनमः परमार्थाय स्थूल सूक्ष्मक्षराक्षर  ।
व्यक्ताव्यक्तकलातीत सकलेश निचञ्जन  ॥ १,२०.९ ॥
गुणाञ्जन गुणाधार निर्गुणात्मन् गुणस्थित  ।
मूर्तामूर्तमहामूर्ते सूक्ष्ममूर्ते स्फुटास्फुट  ॥ १,२०.१० ॥
करालसौम्यरूपात्मन्विद्याविद्यामयाच्युत  ।
सदसद्रूपसद्भाव सदसद्भावभावन  ॥ १,२०.११ ॥
नित्यानित्यप्रपञ्चात्मन्निष्प्रपञ्चामलाश्रित  ।
एकानेक नमस्तुभ्यं वासुदेवादिकारण  ॥ १,२०.१२ ॥
यः स्थूलसूक्ष्मः प्रकटः प्रकाशो यः सर्वभूतो न च सर्वभूतः  ।
विश्वं यतश्चैतदविश्वहेतो नमोस्तु तस्मै पुरुषोत्तमाय  ॥ १,२०.१३ ॥
पराशर उवाच
तस्य तच्चेतसो देवः स्तुतिमित्थं प्रकृर्वतः  ।
आविर्बभूव भगवान् पीताम्बरधरो हरिः  ॥ १,२०.१४ ॥
ससम्भ्रमस्तमालोक्य समुत्थायाकुलाक्षरम्  ।
नमोस्तु विष्णवेत्येतव्द्याजहारास कृद्द्विज  ॥ १,२०.१५ ॥
प्रह्लाद उवाच
देव प्रपन्नार्तिहर प्रसादं कुरु केशव  ।
अवलोकनदानेन भूयो मां पावयाच्युत  ॥ १,२०.१६ ॥
श्रीभगवानुवाच
कुर्वतस्ते प्रसन्नोहं भक्तिमव्यभिचारिणीम्  ।
यथाभिलषितो मत्तः प्रह्लाद व्रीयतां वरः  ॥ १,२०.१७ ॥
प्रह्लाद उवाच
नाथ योनिसहस्रेषु येषु येषु व्रजाम्यहम्  ।
तेषु तेष्वच्युताभक्तिरच्युतास्तु सदा त्वयि  ॥ १,२०.१८ ॥
या प्रीतिरविवेकानां विषयेष्वनपायिनी  ।
त्वामनुस्मरतः सा मे हृदयान्मापसर्पतु  ॥ १,२०.१९ ॥
श्रीभगवानुवाच
मयि भक्तिस्तवास्त्येव भूयोऽप्येवं भविष्यति  ।
वरस्तु मत्तः प्रह्लाद व्रीयतां यस्तवेप्सितः  ॥ १,२०.२० ॥
प्रह्लाद उवाच
मयि द्वेषानुबन्धोभूत्संस्तुतावुद्यते तव  ।
मत्पितुस्तत्कृतं पापं देव तस्य प्रमश्यतु  ॥ १,२०.२१ ॥
शस्त्राणि पातितान्यङ्गे क्षिप्तो यच्चाग्निसंहतौ  ।
दंशितश्चोरगैर्दत्तं यद्विषं मम भोजने  ॥ १,२०.२२ ॥
बद्धा समुद्रे यत्क्षिप्तो यच्चितोऽस्मि शिलोच्चयैः  ।
अन्यानि चाप्यसाधूनि यानि पित्रा कृताति मे  ॥ १,२०.२३ ॥
त्वयि भक्तिमतो द्वेषादघं तत्संभवं च यत् ।
त्वत्प्रसादात्प्रभो सद्यस्तेन मुच्यतु मे पिता  ॥ १,२०.२४ ॥
श्रीभगवानुवाच
प्रह्लाद सर्वमेतत्ते मत्प्रसादाद्भाविष्यति  ।
अन्यच्च ते वरं दघ्नि व्रीयतामसुरात्मज  ॥ १,२०.२५ ॥
प्रहलाद उवाच
कृतकृत्योस्मि भगवन्वरे णानेन यत्त्वयि  ।
भवित्री त्वत्प्रसादेन भक्तिरव्यभिचारिणी  ॥ १,२०.२६ ॥
धर्मार्थकामैः किं तस्य मुक्तिस्तस्य करे स्तिता  ।
समस्तजगतां मूले यस्य भक्तिः स्थिरा त्वयि  ॥ १,२०.२७ ॥
श्रीभगवानुवाच
यथा ते निश्चलं चेतो मयि भक्तिसमन्वितम्  ।
तथा त्वं मत्प्रसादेन निर्वाणम्परमाप्स्यसि  ॥ १,२०.२८ ॥
श्रीपराशर उवाच
इत्युक्त्वान्तर्दधे विष्णुस्तस्य मैत्रेय पश्यतः  ।
स चापि पुनरागम्य ववन्दे चरणौ पितुः  ॥ १,२०.२९ ॥
तं पिता मूर्ध्न्युपाघ्राय परिष्वज्य च पीडितम्  ।
जीवसीत्याह वत्सेति बाष्पार्द्रनयनोद्विज  ॥ १,२०.३० ॥
प्रीतिमांश्चाभवत्तस्मिन्ननुतापी महासुरः  ।
गुरुपित्रोश्चकारैवं शुश्रूषां सोऽपि धर्मतम्  ॥ १,२०.३१ ॥
पितर्युपरतिं नीते नरसिंह स्वरूपिणा  ।
विष्णुना सोऽपि दैत्यानां मैत्रेयाभूत्पतिस्ततः  ॥ १,२०.३२ ॥
ततो राज्यद्युतिं प्राप्य कर्मशुद्धिकरीं द्वीज  ।
पुत्रपौत्रांश्च सुबहूनवाप्यैश्वर्यमेव च  ॥ १,२०.३३ ॥
क्षीणाधिकारः स यदा पुण्यपापविविर्जितः  ।
तदा स भगवद्ध्यानात्परं नीर्वाणमाप्पवान्  ॥ १,२०.३४ ॥
एवं प्रभावो दैत्योऽसौ मैत्रेयासीन्महामतिः  ।
प्रह्लादो भगवद्भक्तो यं त्वं मामनुपृच्छसि  ॥ १,२०.३५ ॥
यस्त्वेतच्चारीतं तस्य प्रह्लादस्य महात्मनः  ।
शृणोति तस्य पापानि सद्यो गच्छन्ति संक्षयम्  ॥ १,२०.३६ ॥
अहोरात्रकृतं पापं प्रह्लादचरितं नरः  ।
शृण्वन् पठंश्च मैत्रेय व्यपोहति न संशयः  ॥ १,२०.३७ ॥
पौर्ममास्याममावास्यामष्टम्यामथ वा पठन्  ।
द्वादश्यां तदाप्रन्तोति गोप्रदानफलं द्विज  ॥ १,२०.३८ ॥
प्रह्लादं सकलापत्सु यथा रक्षितवान्हरिः  ।
तथा रक्षति यस्तस्य शृणोति चरितं सदा  ॥ १,२०.३९ ॥
इति श्रीविष्णुपुराणे प्रथमेंशोध्यायः (२०)


_____________________________________________________________


प्रह्लादपुत्र आयुष्माञ्छिबिर्बाष्कल एव च  ।
विरोचनस्तु प्राह्लदिर्बलिर्जज्ञे विरोचनात् ॥ १,२१.१ ॥
बलेः पुत्रशतं त्वसीद्बाणज्येष्ठं महामुने  ।
हिरण्याक्षसुताश्चासन्सर्व एव महा बला  ॥ १,२१.२ ॥
झर्झरः शकुनिश्चैव भूतसन्तापनस्तथा  ।
महानाभो महाबाहुः कालनाभस्तथापरः  ॥ १,२१.३ ॥
अभवन्दनुपूत्राश्च द्विमूर्ध शंबरस्तथा  ।
अयोमुखः शङ्कुशिराः कपिलः शङ्करस्तथा  ॥ १,२१.४ ॥
एकचक्रो महाबाहुस्तारकश्च महाबलः  ।
स्वर्भानुर्वृषपर्वा च पुलोम च महाबलः  ॥ १,२१.५ ॥
एते दनोः सुताः ख्याता विप्रचित्तिश्च विर्यवान्  ॥ १,२१.६ ॥
स्वर्भानोस्तु प्रभा कन्या शर्मिष्ठा वार्षपर्वणी  ।
उपदानी हयशिरः प्रख्याता वरकन्यकाः  ॥ १,२१.७ ॥
वैश्वानरसुते चोभे पुलोमा कालका तथा  ।
उभे सुते महाभागे मारीचेस्तु परिग्रहः  ॥ १,२१.८ ॥
ताभ्या पुत्रसहस्राणि षष्टिर्दानवसत्तमाः  ।
पौलोमाः कालके याश्च मारीचतनयाः स्मृताः  ॥ १,२१.९ ॥
ततोऽपरे महावीर्या दारुणा स्त्वतिनिर्घृणा  ।
सिंहिकायामथोत्पन्ना विप्रचित्ते सुतास्तथा  ॥ १,२१.१० ॥
त्र्यंशः शल्यश्च बलवान्नभश्चैव महाबलः  ।
वातापी नमुचिश्चैव इल्वलः खसृमस्तथा  ॥ १,२१.११ ॥
आन्धको नरकश्चैव कालनाभस्तथैव च  ।
स्वर्भानुश्च महावीर्यो वक्त्रयोधी महासुरः  ॥ १,२१.१२ ॥
एते वै दानवाः श्रेष्ठा दनुवंशविवर्धनाः  ।
एतेषां पुत्रपौत्रश्च शतशोऽथ सहस्रशः  ॥ १,२१.१३ ॥
प्रह्लादस्य तु दैत्यस्य निवात कवचाः कुले  ।
समुत्पन्नाः सुमहता तपसा भावितात्मनः  ॥ १,२१.१४ ॥
षट्सुताः सुमहासत्त्वास्ताम्रायाः परिकीर्तिताः  ।
शुकी श्येनी च भासी च सुग्रीवी शुचिगृद्ध्रका  ॥ १,२१.१५ ॥
शुकी शुकानजनयदुलूकप्रत्युलूकिकान्  ।
श्येनी श्येनांस्तथा भासी भासान्गृर्ध्यांश्च गृद्ध्र्यपि  ॥ १,२१.१६ ॥
शुच्यौ दकान्पक्षिगणान्सुग्रीवी तु व्यजायत  ।
अश्वानुष्ट्रान्गर्दभां श्च ताम्रावंशः प्रकीर्तितः  ॥ १,२१.१७ ॥
विनतायास्तु द्वौ पुत्रौ विरतौ गरुडारुणौ  ।
सुपर्णः पततां श्रेष्ठो दारुणः पन्नगाशनः  ॥ १,२१.१८ ॥
सुरसायां सहस्रं तु सर्पाणाममितौजसाम्  ।
अनेकशिरसां ब्रह्मन् खेचरामां महात्मनाम्  ॥ १,२१.१९ ॥
कान्द्रवेयास्तु बलिनः सहस्रममितौजसः  ।
सुपर्णवशागा ब्रह्मन् जज्ञिरे नैकमस्तकाः  ॥ १,२१.२० ॥
तेषां प्रधानभूतास्तु शेषवासुकितक्षकाः  ।
शङ्खश्वेतो महापद्मः कम्बलाश्वतरौ तथा  ॥ १,२१.२१ ॥
एलापुत्रस्तथा नागः कर्कोटकधनञ्जयौ  ।
एते चान्ये च बहवो दन्दशुका विषोल्बणा  ॥ १,२१.२२ ॥
गणं क्रोधवशं विद्धि तस्याः सर्वे च दंष्ट्रिणः  ।
स्थलजाः पक्षिणोब्जाश्च दारुणाः पिशिताशनाः  ॥ १,२१.२३ ॥
क्रोधात्तु पिशाचांश्च जनयामास महाबलान्  ।
गास्तु वै जनयामास सुराभीर्महिषीस्तथा  ।
इरावृक्षलतावल्लीस्तृमजतीश्च सर्वशः  ॥ १,२१.२४ ॥
स्वसा तु यक्षरक्षांसि मुनिरप्सरसस्तथा  ।
आरीष्टा तु महासत्त्वान् गन्धर्वान्समजीजनत् ॥ १,२१.२५ ॥
एते कश्यपदायादाः कीर्तिताः स्थाणुजङ्गमाः  ।
तेषां पुत्राश्च पौत्राश्च शतशोऽथ सहस्रशः  ॥ १,२१.२६ ॥
एष मन्वन्तरे सर्गो ब्रह्मन्स्वारोचिषेस्मृतः  ॥ १,२१.२७ ॥
वैवस्वते च महति वारुणे वितते कृतौ  ।
जुह्वानस्य ब्रह्मणो वै प्रजासर्ग इहोच्यते  ॥ १,२१.२८ ॥
पूर्वं यत्र तु सप्तर्षिनुत्पन्नान्सप्तमानसान्  ।
पुत्रत्वे कल्पयामास स्वयमेव पितामहः  ।
गन्धर्वभोगिदेवानां दानवानां च सत्तम  ॥ १,२१.२९ ॥
दितिर्विनष्टपुत्रा वै तोषयामास काश्यपम्  ।
तया चाराधितः सम्यक्काश्यपस्तपतां परः  ॥ १,२१.३० ॥
वरेण च्छन्दयामास सा च वव्रे ततो वरम्  ।
पुत्रमिन्द्रवधार्थाय समर्थम मितौजसम्  ॥ १,२१.३१ ॥
स च तस्मै वरं प्रादाद्भार्यायै मुनिसत्तमः  ।
दत्त्वा च वरमत्युग्रं कश्यपस्तामुवाच ह  ॥ १,२१.३२ ॥
शक्रं पुत्रो निहन्ता ते यदि गर्भं शरच्छतम्  ।
समाहितातिप्रयता शौचिनी धारयिष्यसि  ॥ १,२१.३३ ॥
इत्येवसुक्त्वा तां देवीं संगतः कश्यपो मुनिः  ।
दधार सा च तं गर्भं सम्यक्छोचसमन्विता  ॥ १,२१.३४ ॥
गर्भमात्मवधार्थाय ज्ञात्वा तं मघवानपि  ।
शुश्रूषुस्तामथागच्छद्विनयादमराधिपः  ॥ १,२१.३५ ॥
तस्या श्चैवान्तरप्रेप्सुरतिष्ठत्पाकशासनः  ।
ऊने वर्षशते चास्या ददर्शान्तरमात्मना  ॥ १,२१.३६ ॥
अकृत्वा पादयोः शौचं दितिः शयनमाविशत् ।
निद्रां चाहारयामास तस्याः कुक्षिं प्रविश्य सः  ॥ १,२१.३७ ॥
वज्रपाणिर्महागर्भं चिच्छेदाथ स सप्तधा  ।
सम्पीड्यमानो पज्रेण स रुरोदादिदारुणम्  ॥ १,२१.३८ ॥
मा रोदीरिति तं शक्रः पुनःपुनरभाषत  ।
सोऽभवत्सप्तधा गर्भस्तमिद्रः कुपितः पुनः  ॥ १,२१.३९ ॥
एकैकं सप्तधा चक्रे वज्रेणारिविदारिणा  ।
मरुतो नाम देवास्ते बभूवुरतिवेगिनः  ॥ १,२१.४० ॥
यदुक्तं वै भगवता तेनैव मरुतोऽभवन्  ।
देवा एकोनपछ्चाशत्सहाया वज्रपाणिनः  ॥ १,२१.४१ ॥
इति श्रिविष्णुपुरामे प्रथमैंश एकविंशोध्यायः (२१)


_____________________________________________________________


श्रीपराशर उवाच
यदाभिषिक्तः स पृथुः पूर्वं राज्ये महर्षिभिः  ।
ततः क्रमेण राज्यानि ददौ लोकपितामहः  ॥ १,२२.१ ॥
नक्षत्रग्रहविप्राणां वीरुधां चाप्यशेषतः  ।
सोमं राज्ये दधद्ब्रह्म यज्ञानां तपसामपि  ॥ १,२२.२ ॥
राज्ञां वैश्रवणं राज्ये जलानां वरुणं तथा  ।
आदित्यानां पतिं विष्णुं वसूनामथ पावकम्  ॥ १,२२.३ ॥
प्रजापतीनां दक्षं तु वासवं मरुतामपि  ।
दैत्यानां दानवानां च प्रह्लादमधिपं ददौ  ॥ १,२२.४ ॥
पितॄणां धर्मराजानं यमं राज्येऽभ्यषेचयत् ।
ऐरावतं गर्जेद्राणामशोषाणां पतिं ददौ  ॥ १,२२.५ ॥
पतत्रिणां तु गुरुडं देवानामपि वासवम्  ।
उच्चैःश्रवसमश्वानां वृषभं तु गवामपि  ॥ १,२२.६ ॥
मृगाणां चैव सर्वेषां राज्ये सिंहं ददौ प्रभुः  ।
शेषं तु दन्दशूकानामकरोत्पतिमव्ययः  ॥ १,२२.७ ॥
हिमालयं स्थावरणां मुनीनां कपिलं मुनिम्  ।
नखिनां देष्ट्रिणां चैव मृगाणां व्याघ्रमीश्वरम्  ॥ १,२२.८ ॥
वनस्पतीनां राजानेः प्लक्षमैवाब्यषेचयत् ।
एवमेवान्यजातीनां प्राधान्येनाकरोत्प्रभून्  ॥ १,२२.९ ॥
एवं विभज्य राज्यानि दिशां पालाननन्तरम्  ।
प्रजापतिपतिर्ब्रह्मा स्थापयामास सर्वतः  ॥ १,२२.१० ॥
पूर्वस्यां दिशि राजानं वैराजस्य प्रजापतेः  ।
दिशापालं सुधन्वानं सुतं वै सोऽभ्यषेचयत् ॥ १,२२.११ ॥
दक्षिणस्यां दिशि तथा कर्दमस्य प्रजापतेः  ।
पुत्रं शङ्खपदं नाम राजानं सोऽभ्यषेचयत् ॥ १,२२.१२ ॥
पश्चिमस्यां दिशि तथा रजसः पुत्रमच्युतम्  ।
केतुमन्तं महात्मानं राजानं सोऽभ्यषैचयत् ॥ १,२२.१३ ॥
तथा हिरण्यरोमाणं पर्जन्यस्य प्रजापतेः  ।
उदीच्यां दिशि दुर्धर्षं राजानमभ्यषेचयत् ॥ १,२२.१४ ॥
तैरियं पृथिवी सर्वा सप्तद्वीपा सपत्तना  ।
यथाप्रदेशमद्यापि धर्मतः परिपाल्यते  ॥ १,२२.१५ ॥
एते सर्वे प्रवृत्तस्य स्थितौ विष्णोर्महात्मनः  ।
विभूतिभूता राजानो ये चान्ये मुनिसत्तम  ॥ १,२२.१६ ॥
ये भविष्यन्ति ये भूताः सर्वे भूतेश्वरा द्विज  ।
ते सर्वे सर्वभूतस्य विष्णोरंशा द्विजोत्तम  ॥ १,२२.१७ ॥
ये तु देवाधिपतयो ये च दैत्याधिपास्तथा  ।
दानवानां च ये नाथा ये नाथाः पिशिताशिनाम्  ॥ १,२२.१८ ॥
पशुनां ये च पतयः पतयो ये च पक्षिणाम्  ।
मनुष्याणां च सर्पाणां नागानामधिपाश्च ये  ॥ १,२२.१९ ॥
वृक्षाणां पर्वतानां च ग्रहाणां चापि येऽधिपाः  ।
अतीता वर्तमानाश्च ये भविष्यन्ति चापरे  ।
ते सर्वे सर्वभूतस्य विष्णोरंशसमुद्भावाः  ॥ १,२२.२० ॥
न हि पालनसामर्थ्यमृते सर्वेश्वरं हरिम्  ।
स्थितं स्थितौ महाप्राज्ञ भवत्यन्यस्य कस्यचित् ॥ १,२२.२१ ॥
सृजत्येष जगत्सृष्टौ स्थितौ पाति सनातनः  ।
हन्ति चैवान्तकत्वेन रजःसत्त्वादिसंश्रयः  ॥ १,२२.२२ ॥
चतुर्विभागः संसृष्टौ चतुर्धा संस्थितः स्थितौ  ।
प्रलयं च करोत्यन्ते चतुर्भेदो जनार्दनः  ॥ १,२२.२३ ॥
एकेनांशेन ब्रह्मसौ भवत्यव्यक्तमूर्तिमान्  ।
मरीचिमिश्राः पतयः प्रजानाञ्चान्यभागशः  ॥ १,२२.२४ ॥
कालस्तृतीयस्तस्यांशः सर्वभूतानि चापरः  ।
इत्थं चतुर्धा संसृष्टौ वर्ततेसौ रजोगुणः  ॥ १,२२.२५ ॥
एकांशेनास्थितो विष्णुः करोति प्रतिपालनम्  ।
मन्वादिरूपश्चान्येन कालरूपोऽपरोण च  ॥ १,२२.२६ ॥
सर्वभूतेषु चान्येन संश्थितः कुरुते स्थितिम्  ।
सत्त्वं गुणं समाश्रित्य जगतः पुरुषोत्तमः  ॥ १,२२.२७ ॥
आश्रित्य तमसो वृत्तिमन्तकाले तथा पुनः  ।
रुद्रस्वरूपो भगवानेकांशेन भवत्यजः  ॥ १,२२.२८ ॥
अग्न्यन्तकादिरूपेण भागेनान्येन वर्तते  ।
कालस्वरूपो भागो यःसर्वभूतानि चापरः  ॥ १,२२.२९ ॥
विनाशं कुर्वतस्तस्य चतुर्धैवं महात्मनः  ।
विभागकल्पना ब्रह्मन् कथ्यते सार्वकालिकी  ॥ १,२२.३० ॥
ब्रह्म दक्षादयः कालस्तथै वाखिलजन्तवः  ।
विभूतयो हरेरेता जगतः सृष्टिहेतवः  ॥ १,२२.३१ ॥
विष्णुर्मन्वादयः कालः सर्वभूतानि च द्विज  ।
स्थितेर्निमित्तभूतस्य विष्णोरेता विभूतयः  ॥ १,२२.३२ ॥
रुद्रः कालान्तकाद्याश्च समस्ताश्चैव जन्तवः  ।
चतुर्धा प्रलायायैता जनार्दनविभूतयः  ॥ १,२२.३३ ॥
जगदादौ तथा मध्ये सृष्टिराप्रलया द्विज  ।
धात्रा मरीचिमिश्रैश्च क्रियते जन्तुभिस्तथा  ॥ १,२२.३४ ॥
ब्रह्म सृजत्यादिकाले मरीचिप्रमुखास्ततः  ।
उत्पादयन्त्यपत्यानि जन्तवश्च प्रतिक्षणम्  ॥ १,२२.३५ ॥
कालेन न विना ब्रह्म सृष्टिनिष्पादको द्विज  ।
न प्रजापतयः सर्वे न चैवाखिलजन्तवः  ॥ १,२२.३६ ॥
एवमेव विभागोयं स्तितावप्युपदिश्यति  ।
चतुर्दा तस्य देवस्य मैत्रेय प्रलये तथा  ॥ १,२२.३७ ॥
यत्किञ्चित्सृज्यते येन सत्त्वजातेन वै द्विज  ।
तस्य सृज्यस्य सम्भूतो तत्सर्वं वै हरेस्तनुः  ॥ १,२२.३८ ॥
हन्ति यावच्च यत्किञ्चित्सत्त्वं स्थावरजङ्गमम्  ।
जनार्दनस्य तद्रौद्रं मैत्रेयान्तकरं वतुः  ॥ १,२२.३९ ॥
एवमेष जगत्स्त्रष्टा जगत्पाता तथा जगत् ।
जगद्भक्षयिता देवः समस्तस्य जनार्दनः  ॥ १,२२.४० ॥
सृष्ठिस्थित्यन्तकालेषु त्रिधैवं संप्रवर्तते  ।
गुणप्रवृत्या परमं पदं तस्यागुणं महत् ॥ १,२२.४१ ॥
तच्च ज्ञानमयं व्यापि स्वासंवेद्यमनौपमम्  ।
चतुष्प्रकारं तदपि स्वरूपं परमात्मनः  ॥ १,२२.४२ ॥
श्रीमैत्रेय उवाच
चतुःप्रकारतां तस्य ब्रह्मभूतस्य हे मुने  ।
ममाचक्ष्व यथान्यायं यदुक्तं परमं पदम्  ॥ १,२२.४३ ॥
श्रीपरासर उवाच
मैत्रेय कारणं प्रोक्तं साधनं सर्ववस्तुषु  ।
साध्यं च वस्त्वभिमतं यत्साधयितुमात्मनः  ॥ १,२२.४४ ॥
योगिनो मुक्तिकामस्य प्राणायामादिसाधनम्  ।
साध्यं च परमं ब्रह्म पुनर्नवर्ततेयतः  ॥ १,२२.४५ ॥
साधनालम्बनं ज्ञानं मुक्तये योगिनां हि यत् ।
स भेदः प्रथमस्तस्य ब्रह्मभूतस्य वै मुने  ॥ १,२२.४६ ॥
युञ्जतः क्लेशमुक्त्यर्थं साध्यं यद्ब्रह्म योगिनः  ।
तदालम्बनविज्ञानं द्वितीयोऽंशो महामुने  ॥ १,२२.४७ ॥
उभयोस्त्वविभागेन साध्यसाधनयोर्हि यत् ।
विज्ञानमद्वैतमयं तद्भागोन्यो मयोदितः  ॥ १,२२.४८ ॥
ज्ञानत्रयस्य वै तस्य विशेषो यो महामुने  ।
तन्निराकरणद्वारा दर्शितात्मस्वरूपवत् ॥ १,२२.४९ ॥
निर्व्यापारमनाख्येयं व्याप्तिमात्रमनूपमम्  ।
आत्मसम्बोधविषयं सत्तामात्रमलक्षणम्  ॥ १,२२.५० ॥
प्रशान्तमभयं शुद्धं दुर्विभाव्यमसंश्रयम्  ।
विष्णोर्ज्ञानमयस्योक्तं तज्ज्ञानं ब्रह्मसंज्ञितम्  ॥ १,२२.५१ ॥
तत्र ज्ञाननिरोधेन योगिनो यान्ति ये लयम्  ।
संसारकर्षणोप्तौ ते यान्ति निर्बीजतां द्विजा  ॥ १,२२.५२ ॥
एवंप्रकारममलं नित्यं व्यापकमक्षयम्  ।
समस्तहेयरहितं विष्ण्वाख्यं परमं पदम्  ॥ १,२२.५३ ॥
तद्ब्रह्म परमं योगी यतो नावर्तते पुनः  ।
श्रयत्यपुण्योपरमे क्षीणक्लेशेऽतिनिर्मले  ॥ १,२२.५४ ॥
द्वे रूपे ब्रह्मणस्तस्य मूर्त चामूर्तमेव च  ।
क्षराक्षरास्वरूपे ते सर्वभूतेष्ववस्थिते  ॥ १,२२.५५ ॥
अक्षरं तत्परं ब्रह्म क्षरं सर्वमिदं जगत् ।
एकदेशस्थितस्याग्नेर्ज्योत्स्त्रा विस्तारिणि यथा  ।
परस्य ब्रह्मणः शक्तिस्तथोदमखिलं जगत् ॥ १,२२.५६ ॥
तत्राप्यासन्नदूरत्वाद्बहुत्वस्वल्पतामयः  ।
ज्योत्स्नाभेदोस्ति तच्छक्तेस्तद्वन्मैत्रेय विद्यते  ॥ १,२२.५७ ॥
ब३ मविष्णुशिवा ब्रह्मन्प्रधाना ब्रह्मशक्तयः  ।
ततश्च देवा मैत्रेय न्यूना दक्षादयस्ततः  ॥ १,२२.५८ ॥
ततो मनुष्याः पशवौ मृगपक्षिसरीसृपाः  ।
न्यूनान्यूनतराश्चैव वृक्षगुल्मादयस्तथा  ॥ १,२२.५९ ॥
तदेतदक्षरं नित्यं जगन्मुनिवराखितम्  ।
आविर्भावतिरोभावजन्मनाशविकल्पवत् ॥ १,२२.६० ॥
सर्वशक्ति मयो विष्णुः स्वरूपं ब्रह्मणः परम्  ।
मूर्तं यद्योगिभिः पुर्वं योगारम्भेषु चिन्त्यते  ॥ १,२२.६१ ॥
सालम्बनो महायोगः सबीजो यत्रसंस्थितः  ।
मनस्यव्याहते सम्यग्युञ्जतां जायते मुने  ॥ १,२२.६२ ॥
स परः परशक्तीनां ब्रह्मणः समनन्तरम्  ।
मूर्तं ब्रह्म महाभाग सर्वब्रह्ममयो हरिः  ॥ १,२२.६३ ॥
यत्र सर्वमिदं प्रोतमोतं चैवाखितं जगत् ।
ततो जगज्जगत्यस्मिन्स जगच्चखिलं मुने  ॥ १,२२.६४ ॥
क्षराक्षरमयो विष्णुर्बिभर्त्यखिलमीश्वरः  ।
पुरुषाव्याकृतमयं भूषणास्त्रस्वरूपवत् ॥ १,२२.६५ ॥
श्रीमैत्रेय उवाच
भूषणास्त्रस्वरूपस्थं यच्चैतदखिलं जगत् ।
बिभर्ति भगवन्विष्णु स्तन्ममाख्यातुमर्हसि  ॥ १,२२.६६ ॥
श्रीपराशर उवाच
नमस्कृत्वाप्रमेयाय विष्णवे प्रभविष्णवे  ।
कथयामि यथाख्यातं वसिष्ठेन ममा भवत् ॥ १,२२.६७ ॥
आत्मानमस्य जगतो निर्लेपमगुणामलम्  ।
बिभर्ति कौस्तुभमणिस्वरूपं भगवान्हरिः  ॥ १,२२.६८ ॥
श्रीवत्ससंस्थानधर मनन्ते न समाश्रितम्  ।
प्रधानं बुद्धिरप्यास्ते गदरूपेण माधवे  ॥ १,२२.६९ ॥
भूतादिमिन्द्रियादिं च द्विधाहङ्कारमीश्वरः  ।
बिभर्ति शंखरूपेण शार्ङ्गरूपेण च स्थितम्  ॥ १,२२.७० ॥
चलत्स्वरूपमत्यन्तं जवेनान्तारितानिलम्  ।
चक्रस्वरूपं च मनो धत्ते विष्णुकरे स्थितम्  ॥ १,२२.७१ ॥
पञ्चरूपा तु या माला वैजयन्ती गदाभृतः  ।
सा भूतहेतुसंघाता भूतमाला च वै द्विज  ॥ १,२२.७२ ॥
यानीन्द्रियाण्यशेषाणि बुद्धिकर्मात्मकानि वै  ।
शररूपाण्यशेषाणि तानि धत्ते जनार्दनः  ॥ १,२२.७३ ॥
बिभर्ति यच्चासिरत्नमच्युतोत्यन्तनिर्मलम्  ।
विद्यामय तु तज्ज्ञानमविद्याकोशसंस्थितम्  ॥ १,२२.७४ ॥
इत्थं पुमान्प्रधानं च बुद्ध्यहङ्कारमेव च  ।
भूतानि च हृषीकेशे मनः सर्वेन्द्रियाणि च  ।
विद्याविद्ये च मैत्रेय सर्वमेतत्समाश्रितम्  ॥ १,२२.७५ ॥
अस्त्रभूषणसंस्थानस्वरूपं रूपवर्जितः  ।
बिभार्ति मायारूपोसौ श्रेयसे प्राणिनां हरिः  ॥ १,२२.७६ ॥
सविकारं प्रधानं च पुमांश्चैवाखिलं जगत् ।
बिभर्ति पुण्डहीकाक्षस्तदेवं परमेश्वरः  ॥ १,२२.७७ ॥
या विद्या या तथाविद्या यत्सद्यच्चासदव्ययम्  ।
तत्सर्वं सर्वभूतेशे मैत्रेय मधुसूदने  ॥ १,२२.७८ ॥
कलाकाष्ठानिमेषादिदिनर्त्वयनहायनैः  ।
कालस्वरूपो भगवानपापो हरिरव्ययः  ॥ १,२२.७९ ॥
भूर्लोकोथ भुवर्लोकः स्वर्लोको मुनिसत्तम  ।
महर्जनस्तपः सत्यं सप्त लोका इमे विभुः  ॥ १,२२.८० ॥
लोकात्ममूर्तिः सर्वेषां पूर्वेषामपि पूर्वजः  ।
आधारः सर्वविद्यानां स्वयमेव हरिः स्थितः  ॥ १,२२.८१ ॥
देवमानुषपश्वादिश्वरूपैर्बहुभिः स्थितः  ।
ततः सर्वेश्वरोऽनन्तो भूतमूर्तिरमूर्तिमान्  ॥ १,२२.८२ ॥
ऋचो यजूंषि सामानि तथैवाथर्वाणानि वै  ।
इतिहासोपवेदाश्च वेदान्तेषु तथोक्तयः  ॥ १,२२.८३ ॥
वेदाङ्गानि समस्तानि मन्वादिगदितानि च  ।
शास्त्राण्यशेषाण्याख्यानान्यनुवाकाश्च ये क्वचित् ॥ १,२२.८४ ॥
काव्यालापाश्च ये केचिद्रीतकान्यखिलानि च  ।
शब्दमूर्तिधरस्यैतद्वपुर्विष्णोर्महात्मनः  ॥ १,२२.८५ ॥
यानि मूर्तान्यमूर्तानि यान्यत्रान्यत्र वा क्वचित् ।
सन्ति वै वस्तुजातानि तानि सर्वाणि तद्वपुः  ॥ १,२२.८६ ॥
अहं हरिः सर्वमिदं जनार्दनो नान्यत्ततः कारणकार्यजातम्  ।
ईदृङ्मनो यस्य न तस्यट भूयो भवोद्भावा द्वन्द्वगदा भवन्ति  ॥ १,२२.८७ ॥
इत्यैष तेंशः प्रथमः पुराणस्यास्य वै द्विज  ।
यथावत्कथितो यस्मिन्धृते पापैः प्रमुच्यते  ॥ १,२२.८८ ॥
कार्त्तिक्यां पुष्करस्नाने द्वादशाब्देन यत्फलम्  ।
तदस्य श्रवणात्सव मैत्रेयाप्नोति मानवः  ॥ १,२२.८९ ॥
देवर्षिपितृगन्धर्वयक्षादिनां च सम्भवम्  ।
भवन्ति शृण्वतः पुंसो देवाद्य वरदा मुने  ॥ १,२२.९० ॥
इति श्रिविष्णुमहापुराणे प्रथमेऽंशे द्वाविंशोऽध्यायः
इति श्रीपराशरमुनिविरचिते श्रिविष्णुपरत्वनिर्णायके श्रीमति विष्णुमहापुराणे प्रथमांशः समाप्तः  ।


_____________________________________________________________


अथ श्रीविष्णुमहापुराणे विष्णुचित्त्यात्मप्रकाशाख्यश्रीधरीय व्याख्याद्वयोपेते द्वितीयोंशः प्रारभ्यते
श्रीमते रामानुजाय नमः

मैत्रेय उवाच
भगवन्सम्यगाख्यातं ममैतदखिलं त्वाया  ।
जगतः सर्गसम्बन्धि यत्पृष्टोसि गुरो मया  ॥ २,१.१ ॥
योयमंशो जगत्सृष्टिसम्बन्धो गदितस्त्वया  ।
तत्राहं श्रोतुमिच्छामि भूयोपि मुनिसत्तम  ॥ २,१.२ ॥
प्रियव्रतोत्तानपादौ सुतौ स्वायम्भुवस्य यौ  ।
तयोरुत्तानपादस्य ध्रुवः पुत्रस्त्वयोदितः  ॥ २,१.३ ॥
प्रियव्रतस्य नैवोक्ता भवता द्विज सन्ततिः  ।
तामहं श्रोतुमिच्छामि प्रसन्नो वक्तुमर्हसि  ॥ २,१.४ ॥
श्रीपराशर उवाच
कर्दमस्यात्मजां कन्यामुपयेमे प्रयिव्रतः  ।
सम्राट्कुक्षि च तत्कन्ये दशपुत्रस्तथापरे  ॥ २,१.५ ॥
महाप्रज्ञा महावीर्या विनीता दयिताः पितुः  ।
प्रियव्रतसुताः ख्यातास्तेषां नामानि मे शृणु  ॥ २,१.६ ॥
आग्नीध्रश्चाग्निबाहुश्च वपुष्मान्द्युतिमांस्तथा  ।
मेधा मेधातिथिर्भव्यः सवनः पुत्र एव च  ॥ २,१.७ ॥
ज्योतिष्मान्दशमस्तेषां सत्यनामा सुतोऽभवत् ।
प्रियव्रतस्य पुत्रास्ते प्रख्याता बलवीर्यतः  ॥ २,१.८ ॥
मेधाग्निबाहुपुत्रास्तु त्रयो योगपरायणाः  ।
जातिस्मारा महाभागान राज्याय मनो दधुः  ॥ २,१.९ ॥
निर्मलाः सर्वकालन्तु समस्तार्थेषु वै मुने  ।
चक्रुः क्रियां यथान्यायमफलाकाक्षिणो हि ते  ॥ २,१.१० ॥
प्रियव्रतो ददौ तेषां सप्तानां मुनिसत्तम  ।
सप्तद्वीपानि मैत्रेय विभज्य सुमहात्मनाम्  ॥ २,१.११ ॥
जम्बूद्वीपे महाभाग सोग्नीध्राय ददौ पिता  ।
मेधातिथेस्तथा प्रादात्प्लक्षद्वीपं तथापरम्  ॥ २,१.१२ ॥
शाल्मले च वपुष्मन्तं नरेन्द्रमभिषिक्तवान्  ।
ज्योतिष्मन्तं कुशद्वीपे राजानं कृतावान्प्रभुः  ॥ २,१.१३ ॥
द्युतिमन्तं च राजानं क्रौञ्चद्वीपे समादिशत् ।
शाकद्वीपेश्वरं चापि भव्यं चक्रे प्रियव्रतः  ॥ २,१.१४ ॥
पुष्कराधिपतिं चक्रे सवनं चापि स प्रभुः  ।
जम्बूद्वीपेश्वरो यस्तु आग्नीध्रो मुनिसत्तम  ॥ २,१.१५ ॥
तस्य पुत्रा बभूवुस्ते प्रजापतिसमा नव  ।
नाभिः किंपुरुषश्चैव हरिवर्ष इलावृतः  ॥ २,१.१६ ॥
रम्यो हिरण्वान्षष्ठश्च कुरुभद्राश्व एव च  ।
केतुमालस्तथैवान्यः साधुचेष्टोऽभवन्तृपः  ॥ २,१.१७ ॥
जन्बूद्वीपवि भागांश्च तेषां विप्र निशामय  ।
पित्रा दत्तं हिमाह्वं तु वर्षं नाभेस्तु दक्षिणम्  ॥ २,१.१८ ॥
हेमकूटं तथा वर्षं ददौ किंपुरुषाय सः  ।
तृतीयं नैषधं वर्षं हरिवर्षाय दत्तवान्  ॥ २,१.१९ ॥
इलावृताय प्रददौ मेरुर्यत्र तु मध्यमः  ।
नीलाचलाश्रितं वर्ष रम्याय प्रददौ पिता  ॥ २,१.२० ॥
श्वेतं यदुत्तरं तस्मात्पित्रा दत्तं हिरण्वते  ॥ २,१.२१ ॥
यदुत्तरं शृङ्गवतो वर्ष तत्कुरवे ददौ  ।
मेरोः पुर्वेण यद्वर्ष भद्राश्वाय प्रदत्तवान्  ॥ २,१.२२ ॥
गन्धमाधनवर्ष तु केतुमालाय दत्तवान्  ।
इत्येतानि ददौ तेभ्यः पुत्रेभ्यः स नरेश्वरः  ॥ २,१.२३ ॥
वर्षेष्वेतेषु तान्पुत्रानभिषिच्य स भूमिपः  ।
सालाग्रामं महापुण्यं मैत्रेय तपसे ययौ  ॥ २,१.२४ ॥
यनि किंपुरुषादीति वर्षाव्यष्टौ महामुने  ।
तेषां स्वाभाविकि सिद्धिः सुखप्राया ह्ययत्नतः  ॥ २,१.२५ ॥
विपर्ययो न तेष्वस्ति जरामृत्युभयं न च  ।
धर्मधमौ न तेष्वास्तां नोत्तमाधममध्यमाः  ॥ २,१.२६ ॥
न तेष्वस्ति युगावस्था क्षेत्रेष्वष्टसु सर्वदा  ।
हिमाह्वयं तु वै वर्षं नाबेरासीन्महात्मनः  ।
तस्यर्षभोऽभवत्पुत्रो मेरुदेव्यां महाद्युतिः  ॥ २,१.२७ ॥
ऋषभाद्भारतो जज्ञे ज्येष्ठः पुत्रशतस्य सः  ।
कृत्वा राज्यं स्वधर्मेण तथैष्ट्वा विविधान्मखान्  ॥ २,१.२८ ॥
अभिषिच्य सुतं वीरं भरतं पृथिवीपतिः  ।
तपसे स महाभागः पुलहस्याश्रमं ययौ  ॥ २,१.२९ ॥
वानप्रस्थविधानेन तत्रापि कृतनिश्चयः  ।
तपस्तेपे यथान्यायमियाज स महीपतिः  ॥ २,१.३० ॥
तपसा कर्षितोत्यर्थं कृशो धमनिसन्ततः  ।
नग्नो वीटां मुखे कृत्वा वीराध्वानं ततो गतः  ॥ २,१.३१ ॥
ततश्च भारतं वर्षमेतल्लोकेषु गीयते  ।
भरताय यतः पित्रा दत्तं प्रातिष्ठता वनम्  ॥ २,१.३२ ॥
सुमतीर्भरतस्याभूत्पुत्रः परमधार्मिकः  ।
कृत्वा सम्यग्ददौ तस्मै राज्यमिष्टमखं पिता  ॥ २,१.३३ ॥
पुत्रसंक्रामित श्रीस्तु भरतः स महीपतिः  ।
योगाभ्यासरतः प्राणान्सालग्रामेऽयजन्मुने  ॥ २,१.३४ ॥
अजायत च विप्रोसौ योगीनां प्रवरे कुले  ।
मैत्रेय तस्य चरितं कथयिष्यामि ते पुनः  ॥ २,१.३५ ॥
मुमतेस्तेजसस्तस्मादिन्द्रद्युम्नो व्यजायत  ।
परमेष्ठी ततस्तस्मात्प्रतिहारस्तदन्वयः  ॥ २,१.३६ ॥
प्रतिहर्तेति विख्यात उत्पन्नस्तस्य चात्मजः  ।
भवस्तस्मादथोद्गीथः प्रास्तविस्तत्सुतो विभुः  ॥ २,१.३७ ॥
पृथुस्ततस्ततो नक्तो नक्तस्यापि गयः सुतः  ।
नरो गयस्य नतयस्तत्पुत्रोभूद्विराट्ततः  ॥ २,१.३८ ॥
तस्य पुत्रो महावीर्यो धीमांस्तस्मादजायत  ।
महान्तस्तत्सुतश्चाभून्मनस्युस्तस्य चात्मजः  ॥ २,१.३९ ॥
त्पष्टा त्वष्टुश्च विरजो रजस्तस्याप्यभूत्सुतः  ।
शतजिद्रजसस्तस्य जज्ञे पुत्रशन्त मुने  ॥ २,१.४० ॥
विष्वग्ज्योतिप्रधानास्ते यैरिमा वर्धिताः प्रजाः  ।
तैरिदं भारतं वर्षं नवभेदमलङ्कृतम्  ॥ २,१.४१ ॥
तेषां वंशप्रसूतैश्च भुक्तेयं भारती पुरा  ।
कृतत्रेतादिसर्गेण युगाख्यामेकसप्ततिम्  ॥ २,१.४२ ॥
एष स्वायंभुवः सर्गौ येनेदं पूरितं जगत् ।
वाराहे तु मुने कल्पे पूर्वमन्वन्तराधिपः  ॥ २,१.४३ ॥
इति श्रीविष्णुपुराणे द्वितीयेऽंशे प्रथमोऽध्यायः (१)


_____________________________________________________________


श्रीमैत्रेय उवाच
कथितो भवता ब्रह्मन्सर्गः स्वायम्भुवश्च मे  ।
श्रोतुमिच्छाम्यहं त्वत्तः सकलं मण्डलं भुवः  ॥ २,२.१ ॥
यावन्तः सागर द्वीपास्तथा वर्षाणि पर्वताः  ।
वनानि सतितः पुर्यो देवादीनां तथा मुने  ॥ २,२.२ ॥
यत्प्रमाणमिदं सर्वं यदाधारं यदात्मकम्  ।
संस्थानमस्य च मुने यथाबद्वक्तुमर्हसि  ॥ २,२.३ ॥
श्रीपराशर उवाच
मैत्रेय श्रूयतामेतत्संक्षेपाद्गदतो मम  ।
नास्य वर्षशतेनापि वक्तुं शक्यो हि विस्तरः  ॥ २,२.४ ॥
जम्बूप्लक्षाह्वयौ द्वीपौ शाल्मलिश्चापरो द्विज  ।
कुशः क्रैञ्चस्तथा शाकः पुष्करश्चैव सप्तमः  ॥ २,२.५ ॥
एते द्वीपाः समुद्रैस्तु सप्तसप्तभिरावृताः  ।
लवणेक्षुसुरासर्पिर्दधिगुग्धजलैः समम्  ॥ २,२.६ ॥
प्रविष्टः षोडशाधस्ताद्द्वात्रिंशन्मूर्ध्रि विस्तृत  ।
मूले षोडशसाहस्रो विस्तारस्तस्य सर्वशः  ॥ २,२.९ ॥
भूपद्मस्यास्य शैलोसौ कर्णिकाकारसंस्थितः  ॥ २,२.१० ॥
हिमावान्हेमकूटश्च विषधश्चस्य दक्षिणे  ।
नीलः श्वेतश्च शृङ्गी च उत्तरे वर्षपर्वताः  ॥ २,२.११ ॥
लक्षप्रमाणो द्वौ मध्यौ दशहीनास्तथापरे  ।
सहस्रद्वितयोच्छ्रायास्तावद्विस्तारिणश्च ते  ॥ २,२.१२ ॥
भारतं प्रथमं वर्षं ततः किपुरुषं स्मृतम्  ।
हरिवर्षं तथैवान्यन्मेरोर्दक्षिणतो द्विज  ॥ २,२.१३ ॥
रम्यकं चोत्तरं वर्षं तस्यैवानु हिरण्मयम्  ।
उत्तराः कुरवश्चैव यथा वै भारतं तथा  ॥ २,२.१४ ॥
नवसाहस्रमैकैकमेतेषां द्विजसत्तम  ।
इलावृतं च तन्मध्ये सौवर्णो मेरुरुच्छ्रितः  ॥ २,२.१५ ॥
मेरोश्चतुर्दिशं तत्तु नवसाहस्रविस्तृतम्  ।
इलावृतं महाभाग चत्वारश्चात्र पर्वताः  ॥ २,२.१६ ॥
विष्कंभारचिता मेरोर्योजनायुतमुच्छ्रितः  ।
नवैः सरोभिश्च समं दिक्ष्वेते केशवाचलाः  ॥ २,२.१७ ॥
पुर्वेण मन्दरो नाम दक्षिणे गन्धमादनः  ।
विप्ललः पश्चिमे पार्श्वे मुपार्श्वश्चोत्तर स्मृतः  ॥ २,२.१८ ॥
कदम्बस्तेषु जम्बूश्च पिप्पलो वट एव च  ।
एकादशशतायामाः पादपा गिरिकेतवः  ॥ २,२.१९ ॥
जम्बूद्वीपस्य सा जम्बूर्नामहेतुर्महामुने  ।
महागजप्रमामानि जम्ब्वास्तस्याः फलनि वै  ।
पतन्ति भूभृतः पृष्ठे शीर्यमाणानि सर्वतः  ॥ २,२.२० ॥
रसेन तेषां प्रख्याता तत्र जाम्बूनदीति वै  ।
सरित्प्रवर्तते चापि पीयते तन्निवासिभिः  ॥ २,२.२१ ॥
न स्वेदो न च दौर्गन्ध्यं न जरा नेन्द्रियक्षयः  ।
तत्पानात्स्वच्छमनासांजनानां तत्र जायते  ॥ २,२.२२ ॥
तीरमृत्तद्रसं प्राप्य सुखवायुविशोषिता  ।
जाम्बूनदाख्यं भवति सुवर्णं सिद्धभूषणम्  ॥ २,२.२३ ॥
भद्राश्वं पूर्वतो मेरोः केतुमालं च पश्चिमे  ।
वर्षे द्वे तु मुनिश्रेष्ठ तयोर्मध्यमिलावृतः  ॥ २,२.२४ ॥
वनं चैत्ररथं पूर्वे दक्षिणे गन्धमादनम्  ।
वैभ्राजं पश्चिमे तद्वदुत्तरे नन्दनं स्मृतम्  ॥ २,२.२५ ॥
अरुणोदं महाभद्रमसितोदं समानसम्  ।
सरांस्योतानि चत्वारि देवभोग्यानि सर्वदा  ॥ २,२.२६ ॥
शीताम्भश्च कुमुन्दश्च कुररी माल्यवांस्तथा  ।
वैकङ्कप्रसुखा मेरोः पूर्वतः केसराचलाः  ॥ २,२.२७ ॥
त्रिकूटः शिशिरश्चैव पतङ्गो रुचकस्तथा  ।
निषदाद्या दक्षिणतस्तस्य केसरपर्वतः  ॥ २,२.२८ ॥
शिखिवासाः सवैडूर्यः कपिलो गन्धमादनः  ।
जारुधिप्रमुखास्तद्वत्पश्चिमे केसराचलाः  ॥ २,२.२९ ॥
मेरोरनन्तराङ्गेषु जठरादिष्ववस्थिताः  ।
शंशकूटोथ ऋषभो हंसो नागस्तथा परः  ।
कालञ्जनाद्याश्च तथा उत्तरे केसराचलाः  ॥ २,२.३० ॥
चतुर्दशसहस्राणि योजनानां महापुरी  ।
मेरोरुपरि मैत्रेय ब्रह्मणः प्रथिता दिवि  ॥ २,२.३१ ॥
तस्याःसमन्ततश्चाष्टौ दिशासु विदिशासु च  ।
इन्द्रादिलोकपालानां प्रख्याताः प्रवराः पुरः  ॥ २,२.३२ ॥
विष्णुपादविनिष्क्रान्ता प्लावयित्वेन्दुमण्डलम्  ।
समन्ताद्ब्रह्यणः पुर्यां गङ्ग पतति वै दिवः  ॥ २,२.३३ ॥
सा तत्र पतिता दिक्षु चतुर्धा प्रतिपद्यते  ।
सीता चालकनन्दा च चक्षुर्भद्रा च वै क्रमात् ॥ २,२.३४ ॥
पूर्वेण शैलाच्छीता तु शैलं यात्यन्तरीक्षगा  ।
ततश्च पूर्ववर्षैण भद्राश्वैनैति सार्णवम्  ॥ २,२.३५ ॥
तथैवालकनन्दापि दक्षिणेनैत्य भारतम्  ।
प्रयाति सागरं भूत्वा सप्तभेदा महामुने  ॥ २,२.३६ ॥
चक्षुश्चं पश्चिमगिरीनतीत्य सकलांस्ततः  ।
पश्चिमं केतुमालाख्य वर्षं गत्वैति सागरम्  ॥ २,२.३७ ॥
भद्रा तथोत्तरगिरीनुत्तरांश्च तथा कुरून्  ।
अतीत्योत्तरमम्भोधिं समभ्येति महामुने  ॥ २,२.३८ ॥
आनीलनिषधायामौ माल्यवद्गन्धमादनौ  ।
तयोर्मध्यगतो मेरूः कर्णिकाकारसंस्थितः  ॥ २,२.३९ ॥
भारताः केतुमालाश्च भद्राश्वाः कुरवस्तथा  ।
पत्राणि लोकपद्मस्य मर्यादाशैलबाह्यतः  ॥ २,२.४० ॥
जठरो हेमकूटश्च मर्यादापर्वतावुभौ  ।
तौ दक्षिमोत्तरायामावानीलनिषधायतौ  ॥ २,२.४१ ॥
गन्धमादनकैलासौ पूर्ववच्चायतावुभौ  ।
आशीति योजनायामावर्णवान्तव्यवस्थितौ  ॥ २,२.४२ ॥
निषधः परियात्रश्च मर्यादापर्वतावुभौ  ।
मेरोः पश्चिमदिग्भागे यथा पूर्वे तथा स्थितौ  ॥ २,२.४३ ॥
त्रिशृङ्गो जारुधिश्चैव उत्तरौ वर्षपर्वतौ  ।
पूर्वपश्चायतावेतावर्णवान्तर्व्यवस्थितौ  ॥ २,२.४४ ॥
इत्येते मुनिवर्योक्ता मर्यादापर्वतास्तव  ।
जठराद्याः स्थिता मेरोस्तेषां द्वौद्वौ चतुर्दिशम्  ॥ २,२.४५ ॥
मेरो श्चतुर्दिशं येतु प्रोक्ताः केसरपर्वताः  ।
शीतान्ताद्या मुने तेषामतीव हि मनोरमाः  ।
शैलानामन्तरे द्रोण्यः सिद्धचारणसेविताः  ॥ २,२.४६ ॥
सुरम्याणि तथा तासु काननानि पुराणि च  ।
लक्ष्मीविष्ण्वग्निसूर्यादिदेवानां मुनि सत्तम  ।
तास्वायतनवर्याणि जुष्टानि वरकिन्नरैः  ॥ २,२.४७ ॥
गन्धर्वयक्षरक्षांसि तथा दैतेयदानवाः  ।
क्रीडन्ति तासु रम्यासु शैलद्रोणीष्वहर्निसम्  ॥ २,२.४८ ॥
भौमा ह्येते स्मृताः स्वर्गा धर्मिणामालया मुने  ।
नैतुषु पापकर्माणो यान्ति जन्मशतैरपि  ॥ २,२.४९ ॥
भद्राश्वे भगवान्विष्णुरास्ते हयशिरा द्विज  ।
वराजः केतुमाले तु भारते कूर्मरूपधृक् ॥ २,२.५० ॥
मत्स्यरूपश्च गोविन्दः कुरुष्वास्ते जनार्दनः  ।
विश्वरूपेण सर्वत्र सर्वः सर्वत्रगो हरिः  ॥ २,२.५१ ॥
सर्वस्याधारभूतोसौ मैत्रेयास्तेखिलात्मकः  ॥ २,२.५२ ॥
यानिं किंपुरुषादिनि वर्षाण्यष्टौ महामुने  ।
न तेषु शौको नायासो नोद्वेगः क्षुद्भयादिकम्  ॥ २,२.५३ ॥
स्वस्थाः प्रजा निरातङ्काःसर्वदुःखविवर्जिताः  ।
दश द्वादशवर्षाणां सहस्राणि स्थिरायुषः  ॥ २,२.५४ ॥
न तेषु वर्षते देवो भौमान्यम्भांसि तेषु वै  ।
कृतत्रेतादिकं नैव तेषु स्थानेषु कल्पना  ॥ २,२.५५ ॥
सर्वेष्वेतेषु वर्षेषु सप्तसप्तकुलाचलाः  ।
नद्यश्च शतशस्तेभ्यः प्रसूता या द्विजोत्तम  ॥ २,२.५६ ॥
इति श्रिविष्णुमहापुराणे द्वितीयेऽंशे द्वितीयोऽध्यायः (२)


_____________________________________________________________


श्रीपराशर उवाच
उत्तरं यत्समुद्रस्य हिमाद्रेश्चैव दक्षिणम्  ।
वर्षं तद्भारतं नाम भारती यत्र सन्ततिः  ॥ २,३.१ ॥
नवयोजनसाहस्रो विस्तारोस्य महामुने  ।
कर्मभूमिरियं स्वर्गमपवर्गं च गच्छताम्  ॥ २,३.२ ॥
महेन्द्रो मलयः सह्यः शुक्तिमानृक्षपर्वतः  ।
विन्ध्यश्च पारीयात्रश्च सप्तात्र कुलपर्वताः  ॥ २,३.३ ॥
अतः संप्राप्यते स्वर्गो सुक्तिमस्मात्प्रयान्ति वै  ।
तिर्यक्त्वं नरकं चापि यान्त्यतः पुरुषा मुने  ॥ २,३.४ ॥
इतः स्वर्गश्च मोक्षश्च मध्यं चान्तश्च गम्यते  ।
न ख्लवन्यत्र मर्त्यानां कर्मभूमौ विधीयते  ॥ २,३.५ ॥
भारतस्यास्य वर्षस्य नवभादान्नशामय  ।
इद्रद्वीपः कसेरुश्च ताम्रपर्णां गभस्तिमान्  ॥ २,३.६ ॥
नागद्वीपस्तथा साम्यो गन्धर्वस्त्वथ चारुणः  ।
अयं तु नवमस्तषां द्वीपः सागारसंवृतः  ॥ २,३.७ ॥
योजनानां सहस्रं तु द्वीपोयं दक्षिणोत्तरात् ।
पूर्वे किराता यस्यान्ते पश्चिमे यवनाः स्थिताः  ॥ २,३.८ ॥
ब्राह्मणाः क्षत्रिया वैश्या मध्ये शब्द्राश्च भागशः  ।
इज्यायुधवणिज्याद्यैर्वर्तयन्तो व्यवस्थिताः  ॥ २,३.९ ॥
शतद्रूचन्द्रभागाद्या हिमयत्पादनिर्गताः  ।
वेदस्मृतिमुखाद्याश्च पारीयात्रोद्भवा मुने  ॥ २,३.१० ॥
नर्मदा मुरसाद्याश्च नद्यो विन्ध्याद्रिनिर्गताः  ।
तापीपयोष्णीनिर्विन्ध्या प्रसूखा ऋक्षसंभवाः  ॥ २,३.११ ॥
गोदावरी भीमरथी कृष्णवेण्यादिकास्तथा  ।
सह्यपादोद्भवा नद्यः स्मृताः पापभयापहाः  ॥ २,३.१२ ॥
कृतमाला ताम्रपर्णिप्रसुखा मलयोद्भवाः  ।
त्रिसामा चर्षिकुल्याद्या महेन्द्रप्रभवाः स्मृताः  ॥ २,३.१३ ॥
ऋषिकुल्याकुमाराद्याः शुक्तिमत्पादसम्भवाः  ।
आसां नद्य उपानद्यः सन्त्यन्याश्च सहस्रशः  ॥ २,३.१४ ॥
तास्विमे कुरुपाञ्चाला मध्यदेशादयो जनाः  ।
पूर्वदेशादिकाश्चैव कामरूपनिवासिनः  ॥ २,३.१५ ॥
पुण्ड्राः कलिङ्गा मगधा दक्षिणाद्याश्च सर्वशः  ।
तथापरान्ताः सौराष्ट्राः शूराभीरास्तथार्बुदाः  ॥ २,३.१६ ॥
कारूषा मालबाश्चैव पारियात्र निवासिनः  ।
सौवीराः सैन्धवा हूणाः साल्वाः कोसलवासिनाः  ॥ २,३.१७ ॥
माद्रारामास्तथाम्बष्ठा पारसीकादयस्तथा  ।
आसां पिबन्ति सलिलं वसन्ति सहिताः सदा  ।
समीपतो महाभाग हृष्टपुष्टजनाकुलाः  ॥ २,३.१८ ॥
चत्वारि भारते वर्षे युगान्यत्र महामुने  ।
कृतं त्रेता द्वापरञ्च कलिश्चान्यत्र न क्वचित् ॥ २,३.१९ ॥
तपस्तप्यन्ति मुनयो जुह्वते चात्र यज्वनः  ।
दानानि चात्र दीयन्ते परलोकार्थमादरात् ॥ २,३.२० ॥
पुरुषैर्यज्ञपुरुषो जम्बूद्वीपे सदेज्यते  ।
यज्ञैर्यज्ञमयो विष्णुरन्यद्वीपेषु चान्यथा  ॥ २,३.२१ ॥
अत्रापि भारतं श्रेष्ठं जन्बूद्वीपे महामुने  ।
यतो हि कर्मभूरेषा ह्यतोन्या भोगभूमयः  ॥ २,३.२२ ॥
अत्र जन्मसहस्राणां सहस्रैरपि सत्तम  ।
कदाचिल्लभते जन्तुर्मानुष्यं पुण्यसंचयात् ॥ २,३.२३ ॥
गायन्ति देवाः किल गीतकानि धन्यास्तु ते भारत भूमिभागे  ।
स्वर्गापवर्गास्पदमार्गभूते भवन्ति भूयः पुरुषाः सुरत्वात् ॥ २,३.२४ ॥
कर्माण्यसंकल्पिततत्फलानि संन्यस्य विष्णो परमात्म्भूते  ।
अवाप्य तां कर्ममहीमनन्ते तस्मिल्लयं ये त्वमलाः प्रयान्ति  ॥ २,३.२५ ॥
जानीम नैतत्क्व वयं विलीने स्वर्गप्रदे कर्मणि देहबन्धम्  ।
प्राप्स्याम धन्याः खलु ते मनुष्या ये भारते नेन्द्रियविप्रहीनाः  ॥ २,३.२६ ॥
नववर्षं तु मैत्रेय जम्बुद्वीपमिदं मया  ।
लक्षयोजनविस्तारं संक्षेपात्कथितं तव  ॥ २,३.२७ ॥
जम्बूद्वीपं समावृत्य लक्षयोजनविस्तरः  ।
मैत्रेय वलयाकारः स्थितः क्षारोदधिर्बहिः  ॥ २,३.२८ ॥
इति श्रिविष्णुमहापुराणे द्वितीयेऽंशे तृतीयोध्यायः (३)


_____________________________________________________________


श्रीपराशर उवाच
क्षारोदेन यथा द्वीपो जम्बूसंज्ञोऽभिवेष्टितः  ।
संवेष्ट्य क्षारमुदधिं प्लक्षद्वीपस्तथा स्थितः  ॥ २,४.१ ॥
जम्बूद्वीपस्य विस्तारः शतसाहस्रसंमितः  ।
स एवं द्विगुणो ब्रह्मन् प्लक्षद्वीप उदाहृतः  ॥ २,४.२ ॥
सप्त मेधातिथेः पुत्राः प्लक्षद्वीपेश्वरस्य वै  ।
ज्येष्ठ शान्तहयो नाम शिशिरस्तदनन्तरः  ॥ २,४.३ ॥
सुखोदयस्तथानन्दः शिवः क्षेमक एव च  ।
ध्रुवश्च सप्तमस्तेषां प्लक्षद्वीपेश्वरा हि ते  ॥ २,४.४ ॥
पूर्वं शान्तहयं वर्षं शिशिरं च सुखं तथा  ।
आनन्दं च शिवं चैव क्षेमकं ध्रुवमेव च  ॥ २,४.५ ॥
मर्यादाकारकास्तेषां तथान्ये वर्षपर्वताः  ।
सप्तैव तेषां नामानि शृणुष्व मुनिसत्तम  ॥ २,४.६ ॥
गोमदेश्चैव चन्द्रश्च नारदौ दुन्दुभिस्तथा  ।
सोमकः मुमनाश्चैव वैभ्राजश्चैव सप्तमः  ॥ २,४.७ ॥
वर्षाचलेषु रम्येषु वर्षेष्वेतेषु चानघाः  ।
वसंति देवगन्धर्वसहिताः सततं प्रजाः  ॥ २,४.८ ॥
तेषु पुण्या जनपदाश्चिराच्च म्रियते जनः  ।
नाधयो व्याधयो वापि सर्वकालसुखं हि तत् ॥ २,४.९ ॥
तेषां नद्यस्तु सप्तैव वर्षाणां च समुद्रगाः  ।
नामतस्ताः प्रवक्ष्यामि श्रुताः पापं हरन्ति याः  ॥ २,४.१० ॥
अनुतप्ता शिखी चैव विपाशा त्रिदिवाक्लमः  ।
अमृता सुकृता चैव सप्तैतास्तत्र निम्नगाः  ॥ २,४.११ ॥
एते शैलास्तथा नद्यः प्रधानाः कथितास्तव  ।
क्षुद्रशैलास्तथा नद्यस्तत्र सन्ति सहस्रशः  ।
ताः पिबन्दि सदाहृष्टा नदीर्जनपदास्तुते  ॥ २,४.१२ ॥
अपसर्पिणी न तेषां वै न चैवोत्सर्पिणी द्विज  ।
न त्वेवास्ति युगावस्था तेषु स्तानेषु सप्तसु  ॥ २,४.१३ ॥
त्रेतायुगसमः कालः सर्वदैव महामते  ।
प्लक्षद्वीपादिषु ब्रह्मञ्शाकद्वीपान्तिकेषु वै  ॥ २,४.१४ ॥
पञ्च वर्षसहस्राणि जना जीवन्त्यनामयाः  ।
धर्मः पञ्चस्वथैतेषु वर्णाश्रमविभागशः  ॥ २,४.१५ ॥
वर्णाश्च तत्र चत्वारस्तान्निबोध वदामि ते  ॥ २,४.१६ ॥
आर्यकाः कुरारश्चैव विदिश्या भाविनश्चे ते  ।
विप्रक्षत्रिवैश्यास्ते शूद्राश्च मुनिसत्तम  ॥ २,४.१७ ॥
ज्मबूवृक्षप्रमाणस्तु तन्मध्ये सुमहांस्तरुः  ।
प्लक्षस्तन्नामसंज्ञोयं प्लक्षद्वीपो द्विजोत्तम  ॥ २,४.१८ ॥
इज्यते तत्र भगवांस्तैर्वर्णैरार्यकादिभिः  ।
सीमरूपि जगत्स्त्रष्टा सर्वः सर्वेश्वरो हरिः  ॥ २,४.१९ ॥
प्लक्षद्वीपप्रमाणेन प्लक्षद्वीपः समावृतः  ।
तथैवेक्षुरमोदेन परिवेषानुकारिणा  ॥ २,४.२० ॥
इत्येवं तव मैत्रेय प्लक्षद्वीप उदाहृतः  ।
संक्षेपेण मया भूयः शाल्मलं मे निसामय  ॥ २,४.२१ ॥
शाल्ममस्येश्वरोःवीरो वपुष्मांस्तत्सुताञ्छृणु  ।
तेषां तु नामसंज्ञानि सप्तवर्षाणि तानि वै  ॥ २,४.२२ ॥
श्वेतोथ हरितश्चैव जीमूतो रोहितस्तथा  ।
वैद्युतो मानसश्चैव सुप्रभश्च महामुने  ॥ २,४.२३ ॥
शाल्मलेन समुद्रोसौ द्वीपेनेक्षुरसोदकः  ।
विस्तारद्विगुणेनाथ सर्वतः संवृतः स्थितः  ॥ २,४.२४ ॥
तत्रापि पर्वताः सप्त विज्ञेया रत्नयोनयः  ।
वर्षाभिव्यञ्जका ये तु तथा सप्त च निम्नगाः  ॥ २,४.२५ ॥
कुमुदश्चेन्नतश्चैव तृतीयश्च बलाहकः  ।
द्रोणो यत्र महौषध्यः स चतुर्थो महीधरः  ॥ २,४.२६ ॥
कङ्कस्तुपञ्चमः षष्ठी महिषः सप्तमस्तथा  ।
ककुद्मान्पर्वतवरः सरिन्नामानि मे शृणु  ॥ २,४.२७ ॥
योनितोयो वितृष्णा च चन्द्रा मुक्ता विमोचनी  ।
निवृत्तिः सप्तमी तासां स्मृतास्ताः पापशान्तिदाः  ॥ २,४.२८ ॥
श्वेतञ्च हरितं चैव वैद्युतं मानसं तथा  ।
जीमूतं रोहितं चैव सुप्रभं चापि शोभनम्  ।
सप्तैतानि तु वर्षाणि चातुर्वर्ण्ययुतानि वै  ॥ २,४.२९ ॥
शाल्मले ये तु वर्णाश्च वसन्त्येते महामुने  ।
कपिलाश्चारुणाः पीताः कृष्णाश्चैव पृथक्पृथक् ॥ २,४.३० ॥
ब्रह्मणाः क्षत्रया वैश्याः शुद्राश्चैव यजन्तितम्  ।
भगवन्तं समस्तस्य विष्णुमात्मानमव्ययम्  ।
वायुभूतं मखश्रेष्ठैर्यज्वनो यज्ञसंस्थितिम्  ॥ २,४.३१ ॥
देवानामत्र सान्नध्यमतीव सुमनोहरे  ।
शाल्मलिः सुमहान्वृक्षो नाम्ना निर्वृतिकारकः  ॥ २,४.३२ ॥
एष द्वीपः समुद्रेण सुरोदेन समावृतः  ।
विस्ताराच्छाल्मलस्यैव समेन तु समन्ततः  ॥ २,४.३३ ॥
सुरोदकः परिवृतः कुशद्वीपेन सर्वतः  ।
शाल्मलस्य तु विस्तराद्द्विगुणेन समन्ततः  ॥ २,४.३४ ॥
ज्योतिष्मतः कुशद्वीपे सप्त पुत्राञ्छृणुष्व तान्  ॥ २,४.३५ ॥
उद्भिदो वेणुमांश्चैव वेरथो लम्बनो धृतिः  ।
प्रभाकरोतिकपिलस्तन्नामा वर्षपद्धतिः  ॥ २,४.३६ ॥
तस्मिन्वसन्ति मनुजाः सह दैते यदानवैः  ।
तथैव देवगन्धर्वयक्षकिंपुरुषादयः  ॥ २,४.३७ ॥
वर्णास्तत्रापि चत्वारो निजानुष्ठानतत्पराः  ।
दमिनः शुष्मिणः स्नेहा मन्देहाश्च महामुने  ॥ २,४.३८ ॥
ब्रह्मणाः क्षत्रिया वैश्याः शूद्राश्चानुक्रमोदिताः  ॥ २,४.३९ ॥
यथोस्ककर्मकर्तृत्वात्स्वाधिकारोक्षयाय ते  ।
तत्रैव तं कुशद्वीपे ब्रह्मरूपं जनार्दनम्  ।
यजन्तः क्षपयन्त्युग्रमधिकारफलप्रदम्  ॥ २,४.४० ॥
विद्रुमो हेमशैलश्च द्यतिमान् पुष्पवांस्तथा  ।
कुशशयो हरिश्चैव सप्तमो मन्दराचलः  ॥ २,४.४१ ॥
वर्षाचलास्तु सप्तैते तत्र द्वीपे महामुने  ।
नद्यश्च सप्त तासां तु शृणु नामान्यनुक्रमात् ॥ २,४.४२ ॥
धूतपापा शिवा चैव पवित्रा संमतिस्तथा  ।
विद्युदम्भा मही चान्या सर्वपाप हरास्त्विमाः  ॥ २,४.४३ ॥
अन्याः सहस्रशस्तत्र क्षुद्रनद्यस्तथाचलाः  ।
कुशद्वीपे गुशस्तम्बः संज्ञया तस्य तत्स्मृतम्  ॥ २,४.४४ ॥
तत्प्रमाणेन स द्वीपो घृतोदेन समावृतः  ।
घृतोदश्च समुद्रो वै क्रौञ्चद्वीपेन संवृतः  ॥ २,४.४५ ॥
क्रौञ्चद्वीपो महाभाग श्रुयताञ्चापरो महान्  ।
कुशद्वीपस्य विस्तारा द्द्विगुणो यस्य विस्तरः  ॥ २,४.४६ ॥
क्रौञ्चद्वीपे द्युतिमतः पुत्रास्तस्य महात्मनः  ।
तन्नामानि च वर्षाणि तेषां चक्रे महीपतिः  ॥ २,४.४७ ॥
कुशलो मल्लगश्चोष्णः पीवरोथान्धकारकः  ।
मुनिश्च दुन्दुभिश्चैव सप्तैते तत्सुता मुने  ॥ २,४.४८ ॥
तत्रापि देवगन्धर्वसेविताः सुमनोहराः  ।
वर्षाचला महाबुद्धे तेषां नामानि मे शृणु  ॥ २,४.४९ ॥
क्रौञ्चश्च वामनश्चैव तृतीयश्चान्धकारकः  ।
चतुर्थो रत्नशैलश्च स्वाहिनी हयसन्निभः  ॥ २,४.५० ॥
दिवावृत्पञ्चमश्चात्र तथान्यः पुण्डरीकवान्  ।
दुन्दुभिश्च महाशैलो द्विगुणास्त परस्परम्  ।
द्वीपाद्वीपेषु ये शैला यथा द्वीपानि ते तथा  ॥ २,४.५१ ॥
वर्षेष्वेतेषु रम्येषु तथा शैलवरेषु च  ।
निवसंति निरातङ्काः सह देवगणैः प्रजाः  ॥ २,४.५२ ॥
पुष्कराः पुष्कला धन्यास्तितिख्याश्च महामुने  ।
ब्रह्मणाः क्षत्रिया वैश्याः शुद्राश्चानुक्रमोदिताः  ॥ २,४.५३ ॥
नदीर्मैत्रेय ते तत्र याः पिबन्ति शृणुष्व ताः  ।
सप्तप्रधानाः शतशस्तत्रान्याः क्षुद्रनिम्नगाः  ॥ २,४.५४ ॥
गौरी कुमुद्वती चैव सन्ध्या रात्रिर्मनोजवा  ।
क्षान्तिश्च पुण्डरीका च सप्तैता वर्षनिम्नगाः  ॥ २,४.५५ ॥
तत्रापि विष्णुर्भगवान्पुष्काराद्यैर्जानार्दनः  ।
यागौ रुद्रस्वरूपश्च इज्यते यज्ञसन्निधौ  ॥ २,४.५६ ॥
क्रौञ्चद्वीपः समुद्रेण दधिमण्डोदकेन च  ।
आवृतः सर्वतः क्रौञ्च द्वीपतुल्येन मानतः  ॥ २,४.५७ ॥
दधिमण्डोदकश्चापि शाकद्वीपेन संवृतः  ।
क्रौञ्चद्वीपस्य विस्ताराद्द्विगुणेन महामुने  ॥ २,४.५८ ॥
शाकद्वीपेश्वरस्यापि भव्यस्य मुमहात्मनः  ।
सप्तैव तनयास्तषां ददौ वर्षाणि सप्त सः  ॥ २,४.५९ ॥
जलदश्च कुमारश्च मुकुमारो मरीचकः  ।
कुसुमोदश्च मौदाकिः सप्तमश्च महाद्रुमः  ॥ २,४.६० ॥
तत्संज्ञान्येव तत्रापि सप्त वर्षाण्यनुक्रमात् ।
तत्रापि पर्वताः स्पत वर्षविच्छेदकारिणः  ॥ २,४.६१ ॥
पूर्वस्तत्रोदयगिरिर्जलाधारस्तथापरः  ।
तथा रैवतकः श्यामस्तथैवास्तगिरिर्द्विज  ।
आम्बिकेयस्तथा रम्यः केसरी पर्वतोत्तमः  ॥ २,४.६२ ॥
शाकस्तत्र महावृक्षः सिद्धगन्धर्वसेवितः  ।
यत्रत्यवातसंस्पार्शादाह्लादो जायते परः  ॥ २,४.६३ ॥
तत्र पुण्या जनपदाश्चातुर्वर्ण्यसमन्विताः  ।
नद्यश्चात्र महापुण्याः सर्वपापभयापहाः  ॥ २,४.६४ ॥
सुकुमारी कुमारी च नलिनी धेनुका च या  ।
इक्षुश्च वेणुका चैव गभस्ती सप्तमी तथा  ॥ २,४.६५ ॥
अन्याश्च शतशस्तत्र क्षुद्रनद्यो महामुने  ।
महीधरास्तथा सन्ति शतशोथ सहस्रशः  ॥ २,४.६६ ॥
ताः पिबन्ति मुदायुक्ता जलदादिषु ये स्थिताः  ।
वर्षषु ते जनपदाः स्वर्गादभ्येत्य मेदिनीम्  ॥ २,४.६७ ॥
धर्महानिर्न तेष्वस्ति न संघर्षः परस्परम्  ।
मर्यादाव्युत्क्रमो नापि तेषु देशेषु सप्तसु  ॥ २,४.६८ ॥
वङ्गाश्च मागधाश्चैव मानसा मन्दगास्तथा  ।
वङ्गा ब्रह्मणभूयिष्ठा मागधाः क्षत्रियास्तथा  ।
वैश्यास्तु मानसास्तेषां शूद्रस्तेषां तु मन्दगाः  ॥ २,४.६९ ॥
शाकद्वीपे तु तैर्विष्णुः सूर्यरूपधरो मुनें  ।
यथोक्तौरिज्यते सम्यक्कर्मभिर्नियतात्मभिः  ॥ २,४.७० ॥
शाकद्वीपस्तु मैत्रेय क्षिरोदेन समावृतः  ।
शाकद्वीपप्रमाणेन वलयेनेव वेष्टितः  ॥ २,४.७१ ॥
क्षिराब्धिः सर्वतो ब्रह्मन्पुष्कराख्येन वेष्टितः  ।
द्वीपेन शाकद्वीपात्तु द्वीगुणेन समन्ततः  ॥ २,४.७२ ॥
पुष्करे सवनस्यापि महावीरोऽभवत्सुतः  ।
धातुकिश्च तयोस्तत्र द्वे वर्षे नामचिह्निते  ।
महावीरं तथैवान्यद्धातुकीखण्डसंज्ञितम्  ॥ २,४.७३ ॥
एकश्चत्र महाभाग प्रख्यातो वर्षपर्वतः  ।
मानासोत्तरसंज्ञो वै मध्यतो वलयाकृतिः  ॥ २,४.७४ ॥
योजनानां सहस्राणि ऊर्ध्वं पञ्चाशदुच्छ्रितः  ।
तावदेव च विस्तीर्णः सर्वतः परिमण्डलः  ॥ २,४.७५ ॥
पुष्करद्वीपवलयं मध्येन विभजन्निव  ।
स्थितोसौ तेन विछिन्नं जातं तद्वर्षकद्वयम्  ॥ २,४.७६ ॥
वलयाकारमेकैकं तयोर्वर्षं तथा गिरिः  ॥ २,४.७७ ॥
दशवर्षसहस्राणि तत्र जीवन्ति मानवाः  ।
विरामया विशोकाश्च रागद्वेषादिवर्जिताः  ॥ २,४.७८ ॥
अधमोत्तमौ न तेष्वास्तां न वध्यवधकौ द्विज  ।
नेर्ष्यासूया भयं द्वेषो दोषो लोभादिको न च  ॥ २,४.७९ ॥
महापीतंबहिर्वर्षं धातकीखण्डमन्ततः  ।
मानसोत्तरशौलस्य देवदैत्यादिसेवितम्  ॥ २,४.८० ॥
सत्यानृतेन तत्रास्तां द्वीपे पुष्करसंज्ञिते  ।
न तत्र नद्यः शैला वा द्वीपे वर्षद्वयान्विते  ॥ २,४.८१ ॥
तुल्यपेषास्तु मनुजा देवास्तत्रैकरूपिणः  ॥ २,४.८२ ॥
वर्णाश्रमाचारहीनं धर्माचरणवर्जितम्  ।
त्रयीवार्तादण्डनीतिशुश्रूषारहितञ्च यत् ॥ २,४.८३ ॥
वर्षद्वयं तु मैत्रेय भौमः स्वर्गोयमुत्तमः  ।
सर्वर्तुसुखदः कालो जरारोगादिवर्जितः  ।
धातकीखण्डसंज्ञेऽथ महावीरे च वै मुने  ॥ २,४.८४ ॥
न्यग्रोधः पुष्करद्वीपे ब्रह्मणः स्थानमुत्तमम्  ।
तस्मिन्नवसति ब्रह्मा पूज्यमानः सुरासुरैः  ॥ २,४.८५ ॥
स्वादूदकेनोदधिना पुष्करः परिवेष्टितः  ।
समेन पुष्करस्यैव विस्तारान्मण्डलं तथा  ॥ २,४.८६ ॥
एवं द्वीपाः समुद्रैश्च सप्तसप्तभिरावृताः  ।
द्वीपश्चैव समुद्रश्च समानो द्विगुणौ परौ  ॥ २,४.८७ ॥
पयांसि सर्वदा सर्वसमुद्रेषु समानि वै  ।
न्यूनातिरिक्तता तेषां कदाचिन्नैव जायते  ॥ २,४.८८ ॥
स्थालीस्थमग्नीसंयोगादुद्रेकिसलिले यथ  ।
तथेन्दुवृद्धौ सलिलमंभोधौ मुनिसत्तम  ॥ २,४.८९ ॥
अन्यूनानतिरिक्ताश्च वर्धन्त्यापो ह्रसंति च  ।
उदयास्तमनेष्विन्दोः पक्षयोः शुक्लकृष्णयोः  ॥ २,४.९० ॥
दशोत्तराणि पञ्चैव ह्यङ्गुलानां शतानि वै  ।
अपां वृद्धिक्षणो दृष्टौ सामुद्रीणां महामुने  ॥ २,४.९१ ॥
भोजनं पुष्करद्वीपे तत्र स्वयमुपस्थितम्  ।
षड्रसं भुञ्जते विप्र प्रजाः सर्वाः सदैव हि  ॥ २,४.९२ ॥
स्वादूदकस्य परितो दृस्यते लोकसंस्थितिः  ।
द्विगुणा काञ्चनी भूमिः सर्वजन्तुविवर्जिता  ॥ २,४.९३ ॥
लोकालोकस्ततः शैलो जोजनायुतविस्तृतः  ।
उच्छ्रायेणापि तावन्ति सहस्राण्यचलो हि सः  ॥ २,४.९४ ॥
ततस्तमः समावृत्य तं शौलं सर्वतः स्थितम्  ।
तमश्चाण्डकटाहेन समन्तात्परिवेष्टितम्  ॥ २,४.९५ ॥
पञ्चशत्कोटिविस्तारा सेयमुर्व महामुने  ।
सहैवाण्डकटाहेन सद्वीपाब्धिमहीधरा  ॥ २,४.९६ ॥
सेयं धात्री विधात्री च सर्वभूतगुणाधिका  ।
आधारभू६ आ सर्वेषां मैत्रेय जगतामिति  ॥ २,४.९७ ॥
इति श्रीविष्णुमहापुराणे द्वितीयेऽंशे चतुर्थोऽध्यायः (४)


_____________________________________________________________


श्रीपराशर उवाच
विस्तार एष कथितः पृथिव्या भवतो मया  ।
सप्ततिस्तु सहस्राणि द्विजोच्छ्रायोपि कथ्यते  ॥ २,५.१ ॥
दशसाहस्रमेकैकं पातालं मुनिसत्तम  ।
अतलं वितलं चैव नितलं च गभस्तिमत् ।
महाख्यं सुतलं चाग्र्यं पातालं चापि सप्तमम्  ॥ २,५.२ ॥
शुक्लाकृष्णारुणाः पीताः शर्कराः शैलकाञ्चनाः  ।
भूमयो यत्र मैत्रेय परग्रासादमण्डिताः  ॥ २,५.३ ॥
तेषु दानवदैतेया यक्षाश्च शतशस्तथा  ।
निवसन्ति महानागजा तयश्च महामुने  ॥ २,५.४ ॥
स्वर्लोकादपि रम्याणि पातालानीति नारदः  ।
प्राह स्वर्गसदं मध्ये पातालाभ्यागतो दिवि  ॥ २,५.५ ॥
आह्लादकारिणः शुभ्रा मणयो यत्र सुप्रभाः  ।
नागाभरणभूषासु पातालं केन तत्समम्  ॥ २,५.६ ॥
दैत्यदानवकन्याभिरितश्चैतश्च शोभिते  ।
पाताले कस्य न प्रीतिर्विमुक्तस्यापि जायते  ॥ २,५.७ ॥
दिवार्करश्मयो यत्र प्रभां तन्वन्ति नातपम्  ।
शशिरश्मिर्न शीताय निशि द्योताय केवलम्  ॥ २,५.८ ॥
भक्ष्यभोज्यमहापानमुदितैरपि भोगिभिः  ।
यत्र न ज्ञायते कालो गतोपि दनुजादिभिः  ॥ २,५.९ ॥
वनानि नद्यो रम्याणि सरांसि कमलाकराः  ।
पुंस्कोकिलाभिलापाश्च मनोज्ञान्यम्बराणि च  ॥ २,५.१० ॥
भूषणान्यतिशुभ्राणि गन्धाढ्यं चानुलेपनम्  ।
वीणावेणुमृदङ्गानां स्वनैरपूरितानि च  ॥ २,५.११ ॥
एतान्यन्यानि चोदारभग्यभोग्यानि तानवैः  ।
दैत्योरगैश्च भुज्यन्ते पातालान्तरगोचरैः  ॥ २,५.१२ ॥
पातालानामधश्चास्ते विष्णोर्या तामसी तनुः  ।
शेषख्या यद्रुणान्वक्तुं न शक्ता दैत्यदानवाः  ॥ २,५.१३ ॥
योनन्तः पाठ्यते सिद्धैर्दैवो देवर्षिपूजितः  ।
स सहस्रशिरा व्यक्तस्वस्तिकामलभूषणः  ॥ २,५.१४ ॥
फणामणिसहस्रेण यः स विद्योतयन्दिशः  ।
सर्वान्करोति निर्विर्यान् हिताय जगतोऽसुरान्  ॥ २,५.१५ ॥
मदाघूर्णितनेत्रोसौ यः सदैवैककुम्डलः  ।
किरिटी स्रग्धरो भाति साग्निः श्वेत इवाचलः  ॥ २,५.१६ ॥
नीलवासा मदोत्सिक्तः श्वेतहारोपशोभितः  ।
साभ्रगङ्गाप्रवाहोसौ कैलासाद्रिरिवापरः  ॥ २,५.१७ ॥
लाङ्गलासक्तहस्ताग्रो बिभ्रन्मुसलमुतमम्  ।
उपास्यते स्वयं कान्त्या यो वारुण्या च मूर्तया  ॥ २,५.१८ ॥
कल्पान्ते यस्य वक्त्रेभ्यो विषानलशिखोज्ज्वलः  ।
संकर्षणात्मको रूद्रो निष्क्रम्यात्ति जगत्त्रयम्  ॥ २,५.१९ ॥
स बिभ्रच्छेखरीभूतमशेषं क्षितिमण्डलम्  ।
आस्ते पातालमूलस्थः शेषोऽशेषसुरार्चितः  ॥ २,५.२० ॥
तस्य वीर्यं प्रभावश्च स्वरूपं रूपमेव च  ।
न हि वर्णयितुं शक्यं ज्ञातुं च त्रिदशैरपि  ॥ २,५.२१ ॥
यस्यैषा सकला पृथ्वी फणामणिशिखारूणा  ।
आस्ते कुसुममालेव कस्तद्वीर्यं वदिष्यति  ॥ २,५.२२ ॥
यदा विजृम्भतेनन्तो मदाघूर्णितलोचनः  ।
तदा चलति भूरेषा साब्धितोया सकानना  ॥ २,५.२३ ॥
गन्धर्वाप्सरसः सिद्धाः किन्नरोरगचारणाः  ।
नान्तं गुणानां गच्छन्ति तेनानन्तोयमव्ययः  ॥ २,५.२४ ॥
यस्य नागवधूहस्तैर्लंबितं हरि चन्दनम्  ।
मुहुः श्वासानिलापास्तं याति दिक्क्षोदवासताम्  ॥ २,५.२५ ॥
यमाराध्य पूराणर्षिर्गर्गो ज्योतींषि तत्त्वतः  ।
ज्ञातवान्सकलं चैव निमित्तपठितं फलम्  ॥ २,५.२६ ॥
तेनेयं नागवर्येण शिरसा विधृता मही  ।
बिभर्ति मालां लोकानां सदेवासुरमानुषाम्  ॥ २,५.२७ ॥
इति श्रीविष्णुमहाहुराणे द्वितीरयेऽंशे पञ्चमोऽध्याय (५)


_____________________________________________________________


पराशर उवाच
ततश्च नरका विप्र भुवोधः सलिलस्य च  ।
पापिनो येषु पात्यन्ते ताञ्छृणुष्वमहामुने  ॥ २,६.१ ॥
रौरवः सूकरो रोधस्तालो विशसनस्तथा  ।
महाज्वालस्तप्तकुम्भो लवणेथ विलोहितः  ॥ २,६.२ ॥
रूधिराम्भो वैतरणिः क्रिमिशः क्रिमिभोजनः  ।
असिपत्रवनं कृष्णो लालाभक्षश्च दारुणः  ॥ २,६.३ ॥
तथा पूयवहः पापो वह्निज्वालो ह्यधः शिराः  ।
संदंशः कालसूत्रश्च तमश्चावीचिरेव च  ॥ २,६.४ ॥
श्वभोजनोथाप्रतिष्ठश्चाप्रचिश्च तथा परः  ।
इत्येवमादयश्चान्ये नरका भृशदारूणाः  ॥ २,६.५ ॥
यमस्य विषये घोराः शस्त्राग्निभयदायिनः  ।
पतन्ति येषु पुरुषाः पापकर्मरतास्तु ये  ॥ २,६.६ ॥
कूटसाक्षी तथासम्यक्पक्षपातेन यो वदेत् ।
यश्चान्यदनृतं वक्ति स नरो याति रौरवम्  ॥ २,६.७ ॥
भ्रूणहा पुरहन्ता च गौघ्नश्च मुनिसत्तम  ।
यान्ति ते नरकं रोधं यश्चोच्छ्वासनिरोधकः  ॥ २,६.८ ॥
सुरापो ब्रह्महा हर्ता सुवर्णस्य च सूकरे  ।
प्रयान्ति नरके यश्च तैः संसर्गमुपैति वै  ॥ २,६.९ ॥
राजन्यवैश्यहन्ता च तथैव गुरुतल्पगः  ।
तप्तकुण्डेस्वसृगामी हन्ति राजभटांश्च यः  ॥ २,६.१० ॥
साध्वीविक्रयकृद्बन्धपालः केसरिविक्रयी  ।
तप्तलोहे पतन्त्येते यश्च च भक्तं परित्यजेत् ॥ २,६.११ ॥
स्नुषां सुतां चापि गत्वा महाज्वाले निपात्यते  ।
अवमन्ता गुरूणां यो यश्चाक्रोष्टा नराधमः  ॥ २,६.१२ ॥
वेददूषयितायश्च वेदविक्रयकश्च यः  ।
अगम्यगामी यश्च स्यात्ते यान्ति लवणं द्विज  ॥ २,६.१३ ॥
चोरो विलोहे पतति मर्यादादूषकस्तथा  ॥ २,६.१४ ॥
देवद्विजपितृद्वेष्टा रत्नद्वषयिता च यः  ।
स याति क्रिमिभक्षे वै क्रिमिशे च दुरिष्टकृत् ॥ २,६.१५ ॥
पितृदेवातिथींस्त्यक्त्वा पर्यश्नाति नराधमः  ।
लालाभक्षे स यात्युग्रे शरकर्ता च वेधके  ॥ २,६.१६ ॥
करोति कर्णनो यश्च यश्च खङ्गादिकृन्नरः  ।
प्रयान्त्येते विशसने नरके भृशदरुणे  ॥ २,६.१७ ॥
असत्प्रतिगृहीता तु नरके यात्यधोमुखे  ।
अयाज्ययाजकश्चैव तथा नक्षत्रसूचकः  ॥ २,६.१८ ॥
वेगी पूयवहे चैको याति मष्टान्नभुङ्गरः  ॥ २,६.१९ ॥
लाक्षामासरसानां च तिलानां लवणस्य च  ।
विक्रेता ब्रह्मणो याति तमेव नरकं द्विज  ॥ २,६.२० ॥
मार्जारकुक्कुटच्छाग श्ववराहविहङ्गमान्  ।
पोषयन्नरकं याति तमेव द्विजसत्तम  ॥ २,६.२१ ॥
रङ्गोपजीवी कैवर्तः कुम्डाशी गरदस्तथा  ।
सूची माहिषकश्चैव पर्वकारी च यो द्विजः  ॥ २,६.२२ ॥
अगारदाही मित्रघ्नः शाकुनिर्ग्रमयाजकः  ।
रुधिरान्धे पतन्त्येते सोमं विक्रीणते च ये  ॥ २,६.२३ ॥
मखहा ग्रामहन्ता च याति वैतरणीं नरः  ॥ २,६.२४ ॥
रेतः पातादिकर्तारो मर्यादाभेदिनो हि ये  ।
ते कृष्णे यान्त्यशौचाश्च कुहकाजीविनश्च ये  ॥ २,६.२५ ॥
असिपत्रवनं याति वनच्छेदी वृथैव यः  ।
औरभ्रिको मृगव्याधो वह्निज्वाले पतन्ति वै  ॥ २,६.२६ ॥
यान्त्येते द्विज तत्रैव ये चापाकेषु वह्निदाः  ॥ २,६.२७ ॥
व्रतानां लोपको यश्चस्वाश्रमाद्विच्युतश्च यः  ।
सन्दंशयातनामध्ये पततस्तावुभावपि  ॥ २,६.२८ ॥
दिवा स्वप्ने च स्कन्दन्ते ये नरा ब्रह्मचारिणः  ।
पुत्रैरध्यापिता ये च ते पतन्ति श्वभोजने  ॥ २,६.२९ ॥
एते चान्ये च नरकाः शतशोथ सहस्रशः  ।
येषु दुष्कृतकर्माणः पच्यन्ते यातनागताः  ॥ २,६.३० ॥
यथैव पापान्येतानि तथान्यानि सहस्रशः  ।
भुज्यन्ते तानि पुरुषैर्नरकान्तरगोचरैः  ॥ २,६.३१ ॥
वर्णाश्रमविरुद्धं च कर्म कुर्वन्ति ये नराः  ।
कर्मणा मनसा वाचा निरयेषु पतन्ति ते  ॥ २,६.३२ ॥
अधः शिरोभिदृश्यन्ते नारकैर्दिवि देवताः  ।
देवाश्चाधोमुखान्सर्वानधः पश्यन्ति नारकान्  ॥ २,६.३३ ॥
स्थावराः क्रिमयोब्जाश्च पक्षिणः पशवो नराः  ।
धार्मिकास्त्रिदशास्तद्धन्मोक्षिणश्च यथाक्रमम्  ॥ २,६.३४ ॥
सहस्रभागप्रथमा द्वितीयानुक्रमास्तथा  ।
सर्वे ह्येते महाभागा यावन्मुक्तिसमाश्रयाः  ॥ २,६.३५ ॥
यावन्तो जन्तवः स्वर्गे तावन्तो नरकौकसः  ।
पापकृद्याति नरकं प्रायाश्चित्तपराङ्मुखः  ॥ २,६.३६ ॥
पापानामनुरूपाणि प्रायश्चित्तानि यद्यथा  ।
तथा तथैव संस्मृत्य प्रोक्तानि परमर्षिभिः  ॥ २,६.३७ ॥
पापे गुरूणि गुरुणि स्वल्पान्यल्पे च तद्विदः  ।
प्रायश्चित्तानि मैत्रेय जगुः स्वायंभुवादयः  ॥ २,६.३८ ॥
प्रायश्चित्तान्यशेषाणि तपःकर्मत्मकानि वै  ।
यानि तेषाणशेषाणां कृष्णानुस्मरणम्परम्  ॥ २,६.३९ ॥
कृते पापेऽनुतापो वै यस्य पुंसः प्रजायते  ।
प्रायश्चित्तं तु तस्यैकं हरिसंस्मरणं परम्  ॥ २,६.४० ॥
प्रातर्निशि तथा सन्ध्यामध्याह्नादिषु संस्मरन्  ।
नारायणमवाप्नोति सद्यः पापक्षयन्नरः  ।
विष्णुसंस्मरणात्क्षीणसमस्तक्लेशसञ्चयः  ।
मुक्तिं प्रयाति स्वर्गाप्तिस्तस्य विघ्नोनुमीयते  ॥ २,६.४२ ॥
वासुदेवे मनो यस्यजपहोमार्चनादिषु  ।
तस्यान्तरायो मैत्रेय देवेन्द्रत्वादिकं फलम्  ॥ २,६.४३ ॥
क्व नाकपृष्ठगमनं पुनरावृत्तिलक्षणम्  ।
क्व जपो वासुदेवेति मुक्तिबीजमनुत्तमम्  ॥ २,६.४४ ॥
तस्मादहर्निशं विष्णु संस्मरन्पुरुषो मुने  ।
न याति नरकं मर्त्यः संक्षीणाखिलपातकः  ॥ २,६.४५ ॥
मनः प्रीतिकरः स्वर्गो नरकस्तद्विपर्ययः  ।
नरकस्वर्गसंज्ञे वै पापपुण्ये द्विजोत्तम  ॥ २,६.४६ ॥
वस्त्वेकमेव दुःखाय सुखायेष्र्यागमाय च  ।
कोपाय च यतस्तस्माद्वस्तु वस्त्वात्मकं कुतः  ॥ २,६.४७ ॥
तदेव प्रीतये भूत्वा पुनर्दुःखा य जायते  ।
तदेव कोपाय यतः प्रसादाय च जायते  ॥ २,६.४८ ॥
तस्माद्दुःखात्मकं नास्ति न च किञ्चित्सुखात्मकम्  ।
मनसः परिमामोयं सुखदुःखादिलक्षमः  ॥ २,६.४९ ॥
ज्ञानमेव परं ब्रह्म ज्ञानं बन्धाय चेष्यते  ।
ज्ञानत्मकमिदं विश्वं न ज्ञानाद्विद्यते परम्  ॥ २,६.५० ॥
विद्याविद्येति मैत्रेय ज्ञानमेवोपधारय  ॥ २,६.५१ ॥
एवमेतन्मयाख्यातं भवतो मण्डलं भुवः  ।
पातालानि च सर्वाणि तथाव नरका द्विज  ॥ २,६.५२ ॥
समुद्राः पर्वताश्चैव द्वीपा वर्षाणि निम्नगाः  ।
संक्षेपात्सर्वमाख्यातं किं भूयः श्रोतुमिच्छसि  ॥ २,६.५३ ॥
इति श्रीविष्णुमहापुराणे द्वितीयेऽंशे षष्ठोऽध्यायः (६)


_____________________________________________________________


मैत्रेय उवाच
कथितं भूतलं ब्रह्मन्भमैतदखिलं त्वया  ।
भुवर्लोकादिकांल्लोकाञ्छ्रोतुमिच्छाम्यहं मुने  ॥ २,७.१ ॥
तथैव ग्रहसंस्थानं प्रमाणानि यथा तथा  ।
समाचक्ष्व महाभाग तन्मह्यं परिपृच्छते  ॥ २,७.२ ॥
श्रीपराशर उवाच
रविचन्द्रमसोर्यावन्मयूखैरवभास्यते  ।
ससमुद्रसरिच्छैला तावती पृथिवी स्मृता  ॥ २,७.३ ॥
यावत्प्रमाणा पृथिवी विस्तारपरिमण्डलात् ।
नभस्तावन्प्रमाणं वै व्यासमण्डलतो द्विज  ॥ २,७.४ ॥
भूमेर्यो जनलक्षे तु सौरं मैत्रेय मण्डलम्  ।
लक्षाद्दिवाकरस्यापि मण्डलं शशिनः स्थितम्  ॥ २,७.५ ॥
पूर्णो शतसहस्रे तु योजनानां निशाकरात् ।
नक्षत्रमण्डलं कृत्स्त्रमुपरिष्टात्प्रकाशते  ॥ २,७.६ ॥
द्वे लक्षे चोत्तरे ब्रह्मन् बुधो नक्षत्रमण्डलात् ।
तावत्प्रमाणभागे तु बुधस्याप्युशनाः स्थितः  ॥ २,७.७ ॥
अङ्गरकोपि शुक्रस्य तत्प्रमाणे व्यवस्थितः  ।
लक्षद्वये तु भौमस्य स्थितो देवपुरोहितः  ॥ २,७.८ ॥
सौरिर्बृहस्पतेश्चोर्ध्वं द्विलक्षे समवस्थितः  ।
सप्तर्षिमण्डलं तस्माल्लक्षमेकं द्विजोत्तमा  ॥ २,७.९ ॥
ऋषिभ्यस्तु सहस्राणां शतादूर्ध्वं व्यवस्थितः  ।
मेढीभूतः समस्तस्य ज्योतिश्चक्रस्य वै ध्रुवः  ॥ २,७.१० ॥
त्रैलोक्यमेतत्कथितमुत्सेधेन महामुने  ।
इज्याफलस्य भूरेषा इज्या चात्र प्रतिष्ठिता  ॥ २,७.११ ॥
ध्रुवादूर्ध्वं महर्लोको यत्र ते कल्पवासिनाः  ।
एकयोजनकोटिस्तु यत्र ते कल्पवासिनः  ॥ २,७.१२ ॥
द्वे कोटी तु जनो लोको यत्र ते ब्रह्मणः सुताः  ।
सनन्दनाद्याः प्रथिता मैत्रेयामलचेतसः  ॥ २,७.१३ ॥
चतुर्गणोत्तरे चोर्ध्वं जनलोकात्तपः स्थितः  ।
वैराजा यत्र ते देवाः स्थिता दाहविवर्जिताः  ॥ २,७.१४ ॥
षड्गुणेनतपोलोकान्सत्यलोको विराजते  ।
अपुनर्मारका यत्र ब्रह्मलोको हि संस्मृतः  ॥ २,७.१५ ॥
पादगम्यन्तु यत्किञ्चिद्वस्त्वस्ति पृथिवीमयम्  ।
स भूर्लोकः समाख्यातो विस्तरोऽस्य मयोदितः  ॥ २,७.१६ ॥
भूमिमूर्यान्तरं यच्च सिद्धादिमुनिसेवितम्  ।
भुवर्लोकस्तु सोऽप्युक्तो द्वितीयो मुनिसत्तम  ॥ २,७.१७ ॥
ध्रुवसूर्यान्तरं यच्च नियुतानि चतुर्दश  ।
स्वर्लोकः सोऽपि गदितो लोकसंस्थानचिन्तकैः  ॥ २,७.१८ ॥
त्रैलोक्यमतत्कृतकं मैत्रेय परिपठ्यते  ।
जनस्तपस्तथा सत्यमिति चाकृतकं त्रयम्  ॥ २,७.१९ ॥
कृतकाकृतयोर्मध्ये महर्लोक इति स्मृतः  ।
शुन्यो भवति कल्पान्ते योत्यन्तं न विनश्यति  ॥ २,७.२० ॥
एते सप्त मया लोका मैत्रेय कथितास्तव  ।
पातालानि च सप्तैव ब्रह्माण्डस्यैष विस्तरः  ॥ २,७.२१ ॥
एतदण्डकटाहेन तिर्यक्चोध्वमधस्तथा  ।
कपित्थस्य यथा बीजं सर्वतो वै समावृतम्  ॥ २,७.२२ ॥
दशोत्तरेण पयसा मैत्रेयाण्डं च तद्वृतम्  ।
सर्वोम्बुपरिधानोसौ वह्निना वेष्टितो बहिः  ॥ २,७.२३ ॥
वह्निश्च वायुना वायुर्मैत्रेय नभसा वृतः  ।
भूतादिना नभः सोऽपि महता परिवेष्टितः  ।
देशोत्तराम्यशेषाणि मैत्रेयैतानि सप्त वै  ॥ २,७.२४ ॥
महान्तं च समावृत्य प्रधानं समवस्थितम्  ।
अनन्तस्य न तस्यान्तः संख्यानं चापि विद्यते  ॥ २,७.२५ ॥
तदनन्तमसंख्यातप्रमाणं चापि वै यतः  ।
हेतुभूतमशेषस्य प्रकृतिः सा परा मुने  ॥ २,७.२६ ॥
अण्डानां तु सहस्राणां सहस्राण्ययुतानि च  ।
ईदृशानां तथा तत्र कोटिकोटिशतानि च  ॥ २,७.२७ ॥
हारुण्यग्निर्यथा तैलं तिले तद्वत्पुमानपि  ।
प्रधानेऽवस्थितो व्यापी चेतनात्मात्मवेदनः  ॥ २,७.२८ ॥
प्रधानं च पुमांश्चैव सर्वभूतात्मभूतया  ।
विष्णुशक्त्या महाबुद्धे वृतौ संश्रयधर्मिणौ  ॥ २,७.२९ ॥
तयोः सैव पृथग्भावकारणं संश्रयस्य च  ।
क्षोभकारणभूता च सर्गकाले महामते  ॥ २,७.३० ॥
यथा सक्तं जले वातो बिभर्ति कणिकाशतम्  ।
शक्तिः सापि तथा विष्णोः प्रधानपुरुषात्मकम्  ॥ २,७.३१ ॥
यथा च पादयौर्मूलस्कन्धशाखादिसंयुतः  ।
आदिबीजात्प्रभवति बीजान्यन्यानि वै ततः  ॥ २,७.३२ ॥
प्रभावन्तिततस्तेभ्यः सम्भवन्त्यपरे द्रुमाः  ।
तेपि तल्लक्षणद्रव्यकारणानुगता मुने  ॥ २,७.३३ ॥
एवमव्याकृतात्पूर्वं जायन्ते महदादयः  ।
विशंषान्ता स्ततस्तेभ्यः संभवन्त्यसुरादयः  ।
तेभ्यश्च पुत्रास्तेषां च पुत्राणामपरे सुताः  ॥ २,७.३४ ॥
बीजाद्वृक्षप्ररोहेण यथा नापचयस्तरोः  ।
भूतानां भूतसर्गेण नैवास्त्यपचयस्तथा  ॥ २,७.३५ ॥
सन्निधानाद्यथाकाशकालाद्याः कारणं तरोः  ।
तथैवापरिणामेव विश्वस्य भगवान्हरिः  ॥ २,७.३६ ॥
व्रीहिबीजे यथा मूलं नालं पत्राङ्कुरौ तथा  ।
काण्डकोषस्तु पुष्पं च क्षीरं तद्वच्च तण्जुलाः  ॥ २,७.३७ ॥
तुषाः कणाश्च सन्तो वै यान्त्याविर्भावमात्मनः  ।
प्ररोहहेतुसामग्र्यमासाद्य मुनिसत्तम  ॥ २,७.३८ ॥
तथा कर्मस्वनेकेषु देवाद्याः समवस्थिताः  ।
विष्णुशक्तिं समासाद्य प्ररोहमुपयान्ति वै  ॥ २,७.३९ ॥
स च विष्णुः परं ब्रह्म यतः सर्वमिदं जगत् ।
जगच्च यो यत्र चेदं यस्मिंश्च लयमेष्यति  ॥ २,७.४० ॥
तद्ब्रह्म तत्परं धाम सदसत्परमं पदम्  ।
यस्य सर्वमभेदेन यतश्चैतच्चराचरम्  ॥ २,७.४१ ॥
स एव मूल प्रकृतिर्व्यक्तरूपी जगच्च सः  ।
तस्मिन्नेव लयं सर्वं याति तत्र च तिष्ठति  ॥ २,७.४२ ॥
कत्ता क्रियाणां स च इज्यते क्रतुः स एवतत्कर्मफलं च तस्य  ।
स्त्रुगादियत्साधनमप्यशेषं हरेर्न किञ्चिव्द्यतिरिक्तमस्ति  ॥ २,७.४३ ॥
इति श्रीविष्णुमहापुराणे द्वितीयेऽंशे सप्तमोऽध्यायः (७)


_____________________________________________________________


प्राशर उवाच
व्याख्यातमैतद्ब्रह्मण्डसंस्थानं तव सुव्रत  ।
ततः प्रमाणसंस्थाने सूर्यादीनां शृणुष्व मै  ॥ २,८.१ ॥
योजनानां सहस्राणि भास्करस्य रथो नव  ।
ईषादण्डस्तथैवास्य द्विगुणो मुनिसत्तम  ॥ २,८.२ ॥
सार्धकोटिस्तथा सप्त नियुतान्यधिकानि वै  ।
योजनानां तु तस्याक्षस्तत्र चक्रं प्रतिष्ठितम्  ॥ २,८.३ ॥
त्रिनाभिमति पञ्चारे षण्णेमिन्यत्रयात्मके  ।
संवत्सरमये कृत्स्त्रं कालचक्रं प्रतिष्ठितम्  ॥ २,८.४ ॥
हयाश्च सप्तच्छदांसि तेषां नामानि मे शृणु  ।
गायत्री च बृहत्युष्णिग्जगती त्रिष्टुभेव च  ।
अनुष्टुप्पङ्क्तिरित्युक्ता छन्दांसि हरयो रवेः  ॥ २,८.५ ॥
चत्वारिंशत्सहस्राणि द्वितीयोऽक्षो विवस्वतः  ।
पञ्चान्यानि तु सार्धानि स्यन्दनस्य महामते  ॥ २,८.६ ॥
आक्षप्रमाणमुभयोः प्रमाणं तद्युगार्धयो  ।
ह्रस्वोक्षस्तद्युगार्धेन ध्रुवाधारो रथस्य वै  ।
द्वितीयेक्षे तु तच्चक्रं सस्थितं मानसाचले  ॥ २,८.७ ॥
मानसोत्तरशैलस्य पूर्वतो वासवी पुरी  ।
दक्षिणे तु यम स्यान्याप्रतीच्यां वरुणस्य च  ।
उत्तरेण च सोमस्य तासां नामानि मे शृणु  ॥ २,८.८ ॥
वस्वौकसारा शक्रस्य याम्या संयमनी तथा  ।
पुरी सुखाजलेशस्य सोमस्य च विभावरी  ॥ २,८.९ ॥
काष्ठां गतो दक्षिणतः क्षिप्तेषुरिव सर्पति  ।
मैत्रेय भगवान्भानुर्ज्योतिषां चक्रसंयुतः  ॥ २,८.१० ॥
अहोरात्रव्यवस्थानकारणं भगवान्रविः  ।
देवयानः परः पन्था योगिनां क्लेशसंक्षये  ॥ २,८.११ ॥
दिवसस्य वरिर्मध्ये सर्वाकालं व्यवस्थितः  ।
सर्वद्वीपेषु मैत्रेय निशार्धस्य च सन्मुखः  ॥ २,८.१२ ॥
उदयास्तमने चैव सर्वकालं तु संमुखे  ।
विदिशासु त्वशेषासु तथा ब्रह्मन् दिशासु च  ॥ २,८.१३ ॥
यैर्यत्र दृश्यते भास्वान्स तेषामुदयः स्मृतः  ।
तिरोभावं च यत्रैति तत्रैवास्तमनं रवेः  ॥ २,८.१४ ॥
नैवास्तमनमर्कस्य नोदयः सर्वदा सतः  ।
उदयास्तमनाख्यं हि दर्शनादर्शनं रवेः  ॥ २,८.१५ ॥
शक्रादीनां पुरे तिष्ठन् स्पृशत्येष पुरत्रयम्  ।
विकोणौ द्वौ विकोणस्थस्त्रीन् कोणान्द्वे पुरे तथा  ॥ २,८.१६ ॥
उदितो वर्धमानाभिरामध्याह्नात्तपन्रविः  ।
ततः परं ह्रसन्तीभिर्गोभिरस्तं नियच्छति  ॥ २,८.१७ ॥
उदयास्तमनाभ्यां च स्मृते पूर्वापरे दिशौ  ।
यावत्पुरस्तात्तपति तावत्पृष्ठे च पार्श्वयोः  ॥ २,८.१८ ॥
ऋतेऽमरगिरेर्मेरोरुपरि ब्रह्मणः सभाम्  ।
येये मरीचयोर्कस्य प्रयान्ति ब्रह्मणः सभाम्  ।
तेते निरस्तास्तद्भासा प्रतीपमुपयान्ति वै  ॥ २,८.१९ ॥
तस्माद्दिश्युत्तरस्यां वै दिवारात्रिः सदैव हि  ।
सर्वेषां द्वीपवर्षाणां सेरुरुत्तरतो यतः  ॥ २,८.२० ॥
प्रभा विवस्वतो रात्रावस्तं गच्छति भास्करे  ।
विशत्यग्निमतो रात्रौ वह्निर्दूरात्प्रकाशते  ॥ २,८.२१ ॥
वह्नोः प्रभा तथा भानुर्दिनेष्वाविशति द्विज  ।
अतीव वह्निसंयोगादतः सूर्यः प्रकाशते  ॥ २,८.२२ ॥
तेजसी भास्कराग्नेये प्रकाशोष्णस्वरूपिणी  ।
परस्परानुप्रवेशादाप्यायेते दिवानिशम्  ॥ २,८.२३ ॥
दक्षिणोत्तरभूम्यर्ध समुत्तिष्ठति भास्करे  ।
आहोरात्रं विशत्यम्भस्तमः प्राकाश्यशीलवत् ॥ २,८.२४ ॥
आताम्रा हि भवत्यापो दिवानक्तप्रवेशनात् ।
दिनं विशति चैवांभो भास्करेस्तमुपेयुषि  ।
तस्माच्छुक्ला भवन्त्यापो नक्तमह्नः प्रवेशनात् ॥ २,८.२५ ॥
एवं पुष्करमध्येन यदा याति दिवाकरः  ।
त्रिंशद्भागस्तु मेदिन्यास्तदा मौहूर्तिकी गतिः  ॥ २,८.२६ ॥
कुलालचक्रपर्यन्ते भ्रमन्नेष दिवाकरः  ।
करोत्यहस्तथा रात्रिं विमुञ्चन्मेदिनीं द्विजः  ॥ २,८.२७ ॥
अयनस्योत्तरस्यादौ मकरं याति भास्करः  ।
ततः कुम्भं च मीनं च राशे राश्यन्तरं द्विज  ॥ २,८.२८ ॥
त्रिष्वेतेष्वथ भुक्तेषु ततो वैषुवतीं गतिम्  ।
प्रयाति सविता कुर्वन्नहोरात्रं ततः समम्  ॥ २,८.२९ ॥
ततो रात्रिः क्षयं याति वर्धतेऽनुदिनं दिनम्  ॥ २,८.३० ॥
ततश्च मिथुनस्यान्ते परां काष्ठामुपागतः  ।
राशिं कर्कटकं प्राप्य कुरुते दक्षिणायनम्  ॥ २,८.३१ ॥
कुलालचक्रपर्यन्तो यथाशीघ्रं प्रवर्तते  ।
दक्षिणप्रक्रमे सूर्यस्तथा शीघ्रं प्रवर्तते  ॥ २,८.३२ ॥
अतिवेगितया कालं वायुवेगबलाच्चरन्  ।
तस्मात्प्रकष्टां भूमिं तु कालेनाल्पेन गच्छति  ॥ २,८.३३ ॥
सूर्यो द्वादशभिः शैघ्र्यान्मुहूर्ते दक्षिणायने  ।
त्रयोदशार्धमृक्षाणामह्ना तु चरति द्विज  ।
मुहूर्तैस्तावदृक्षाणि नक्तमष्टादशैश्चरन्  ॥ २,८.३४ ॥
कुलालचक्रमध्यस्थो यथा मन्दं प्रसर्पति  ।
तथोदगयने सूर्यः सर्पते मन्दविक्रमः  ॥ २,८.३५ ॥
तस्माद्दीर्घेण कालेन भूमिमल्पां तु गच्चति  ।
अष्टादशसुहूर्तं यदुत्तरायणपश्चिमम्  ॥ २,८.३६ ॥
अहर्भवति तच्चापि चरते मन्दविक्रमः  ॥ २,८.३७ ॥
त्रयोदशार्धमह्ना तु ऋक्षाणां चरते रविः  ।
मुहूर्तैस्तावदृक्षाणि रात्रौ द्वादशभिश्चरन्  ॥ २,८.३८ ॥
अतो मन्दतरं नाभ्यां चक्रं भ्रमति वै यथा  ।
मृत्पिण्ड इव मध्यस्थो ध्रुवो भ्रमति वै तथा  ॥ २,८.३९ ॥
कुलालचक्रनाभिस्तु यथा तत्रैववर्तते  ।
ध्रुवस्तथा हि मैत्रेय तत्रैव परिवर्तते  ॥ २,८.४० ॥
उभयोः काष्ठयोर्मध्ये भ्रमतो मण्डलानि तु  ।
दिवा नक्तं च सूर्यस्य मन्दा शीघ्राच वै गतिः  ॥ २,८.४१ ॥
मन्दाह्नि यस्मिन्नयने शीघ्रा नक्तं तदा गतिः  ।
शीघ्रा निशि यदा चास्य तदा मन्दा दिवा गतिः  ॥ २,८.४२ ॥
एक प्रमाणमेवैष मार्गं याति दिवाकरः  ।
अहोरात्रेण यो भुङ्क्ते समस्ता राशयो द्विज  ॥ २,८.४३ ॥
षडेव राशीन् यो भुङ्क्ते रात्रावन्यांश्च षड्दिवा  ॥ २,८.४४ ॥
राशिप्रमाणजनिता दीर्घह्रस्वात्मता दिने  ।
तथा निशायां राशीनां प्रमाणैर्लघुदीर्घता  ॥ २,८.४५ ॥
दिनादेर्दिर्घह्रस्वत्वं तद्भोगेनैव जायते  ।
उत्तरे प्रक्रमे शीघ्रा निशि मन्दा गतिर्दिवा  ॥ २,८.४६ ॥
दक्षिणे त्वयने चैव विपरीतां विवस्वतः  ॥ २,८.४७ ॥
उषा रात्रिः समाख्याताव्युष्टिश्चाप्युच्यते दिनम्  ।
प्रोच्यते च तथा संध्या उषाव्युष्ट्योर्यदन्तरम्  ॥ २,८.४८ ॥
संध्याकाले च संप्राप्ते रौद्रे परमदारुणे  ।
मन्देहा राक्षसा घोराः सूर्यमिच्छिन्ति खादितुम्  ॥ २,८.४९ ॥
प्रजापतिकृतः शापस्तेषां मैत्रेय रक्षसाम्  ।
अक्षयत्वं शरीराणां मरणं च दिने दिने  ॥ २,८.५० ॥
ततः सूर्यस्य तैर्युद्धं भवत्यत्यन्तदारुणम्  ।
ततो द्विजोत्तमा स्तोयं संक्षिपन्ति महामुने  ॥ २,८.५१ ॥
ओङ्कारब्रह्मसंयुक्तं गायत्र्या चाभिमन्त्रितम्  ।
तेन दह्यन्ति ते पापा वज्रीभूतेन वारिणा  ॥ २,८.५२ ॥
अग्निहोत्रे हूयते या समन्त्रा प्रथमाहुतिः  ।
सूर्योज्योतिः सहस्रांशु समा दीप्यति भास्करः  ॥ २,८.५३ ॥
ओङ्कारो भगवान्विष्णुस्त्रिधामा वचसां पतिः  ।
तदुच्चारणतस्ते तु विनाशं यान्ति राक्षसाः  ॥ २,८.५४ ॥
वैष्णुवोंशः परः सूर्यो योन्तर्ज्योतिरसंप्लवम्  ।
अभियायक ओङ्कारस्तस्य तत्प्रेरकं परम्  ॥ २,८.५५ ॥
तेन संप्रेरितं ज्योतिरोंकारेणाथ दीप्तिमत् ।
दहत्यशेषरक्षांसि मन्देहाख्यान्यघानि वै  ॥ २,८.५६ ॥
तस्मान्नोल्लङ्घनं कार्यं संध्योपासनकर्मणः  ।
स हन्ति सूर्यं सन्ध्याया नोपास्तिं कुरुते तु यः  ॥ २,८.५७ ॥
ततः प्रयाति भगवान्ब्राह्मणैरभिरक्षितः  ।
वालखिल्यादिभिश्चैव जगतः पालनोद्यतः  ॥ २,८.५८ ॥
काष्ठा निमेषा दश पञ्च चैव त्रिंशच्च काष्ठा गणयेत्कलां च  ।
त्रिंशत्कलश्चैव भवेन्मुहूर्तस्तैस्त्रिंशता रात्र्यहनी समेते  ॥ २,८.५९ ॥
ह्रासवृद्धी त्वहर्भागोर्दिवसानां यथाक्रमम्  ।
सन्ध्यामुहूर्तमात्रा वै ह्रासवृद्धौ समा स्मृता  ॥ २,८.६० ॥
रेखाप्रभृत्यथादित्ये त्रिमुहूर्तगते रवौ  ।
प्रातः स्मृतस्ततः कालो भागश्चाह्नः स पञ्चमः  ॥ २,८.६१ ॥
तस्मात्प्रातस्तनात्कालात्त्रमुहूर्तस्तु सङ्गवः  ।
मध्याह्नस्त्रिमुहूर्तस्तु तस्मात्कालात्तु सङ्गवात् ॥ २,८.६२ ॥
तस्मान्माध्याह्निकात्कालादपराह्न इति स्मृतः  ।
त्रय एव मुहूर्तास्तु कालभागः स्मृतो बुधैः  ॥ २,८.६३ ॥
आपराह्ने व्यतीते तु कालः सायाह्न एव च  ।
दशपञ्च मुहूर्तं वै मुहूर्तास्त्रय एव च  ॥ २,८.६४ ॥
दशपञ्च मुहूर्तं वै अहर्वैषुवतं स्मृतम्  ॥ २,८.६५ ॥
वर्धते ह्रसेत चैवाप्ययने दक्षिणोत्तरे  ।
अहस्तु ग्रसते रात्रिं रात्रिर्ग्रसति वासरम्  ॥ २,८.६६ ॥
शरद्वसन्तयोर्मध्ये विषुवं तु विभाव्यते  ।
तुलामेषगते भानौ समरात्रिदिनं तु तत् ॥ २,८.६७ ॥
कर्कटावस्थिते भानौ दक्षिणायनमुच्यते  ।
उत्तरायणमप्युक्तं मकरस्थे दिवाकरे  ॥ २,८.६८ ॥
त्रिंशन्मुहूर्तं कथितमहोरात्रं तु यन्मया  ।
तानिपञ्चदश ब्रह्मन् पक्ष इत्यभिधीयते  ॥ २,८.६९ ॥
मासः पक्षद्वयेनोक्तो द्वौ मासौ चार्कजावृतुः  ।
ऋतुत्रयं चाप्ययनं द्वेऽयने वर्षसंज्ञिते  ॥ २,८.७० ॥
संवत्सरादयः पञ्च चतुर्मासविकल्पिताः  ।
निश्चयः सर्वकाल्सय युगमित्यभिधीयते  ॥ २,८.७१ ॥
संवत्सरस्तु प्रथमो द्वितीयः परिवत्सरः  ।
इद्वत्सरस्तृतीयस्तु चतुर्थश्चानुवत्सरः  ।
वत्सरः पञ्चमश्चात्र कालोयं युगसंज्ञितः  ॥ २,८.७२ ॥
यः श्वेतस्योत्तरः शैलः शृङ्गवानिति विश्रुतः  ।
त्रीणि तस्य तु शृङ्गाणि मैरयं शृङ्गवान् स्मृतः  ॥ २,८.७३ ॥
दक्षिणं चोत्तरं चैव मध्यं वैषुवतं तथा  ।
शरद्वसंतयोर्मध्ये तद्भानुः प्रतिपद्यते  ।
मेषादौ च तुलादौ च मैत्रेय विषुवं स्मृतम्  ॥ २,८.७४ ॥
तदा तुल्यमहोरात्रं करोति तिमिरापहः  ।
दशपञ्च मुहूर्तं वै तदेतदुभयं स्मृतम्  ॥ २,८.७५ ॥
प्रथमे कृत्तिकाभागे यदा भास्वांस्तदा शशी  ।
विशाखानां चतुर्थेऽंशे मुने तिष्ठत्यसंशयम्  ॥ २,८.७६ ॥
विशाखानां यदा सूर्यश्चरत्यंशं तृतीयकम्  ।
तदा चन्द्रं विजानीयात्कृत्तिकाशिरसि स्थितम्  ॥ २,८.७७ ॥
तदैव विषुवाख्योऽयं कालः पुण्योऽभिधीयते  ।
तदा दानादि देयानि देवेभ्यः प्रयतात्मभिः  ॥ २,८.७८ ॥
ब्रह्मणेभ्यः पितृभ्यश्च मुखमेतत्तु दानाजम्  ।
दत्तदानस्तु विषुवे कृतकृत्योभिजायते  ॥ २,८.७९ ॥
अहोरात्रार्धमासा तु कलाः काष्ठाः क्षणास्तथा  ।
पौर्णमासी तथा ज्ञेया अमावास्या तथैव च  ।
सिनीवाली कुहूश्चैव एका चानुमतिस्तथा  ॥ २,८.८० ॥
तपस्तपस्यै मधुमाधवौ च शुक्रः शुचिश्चायनमुत्तरं स्यात् ।
नभोनभस्यौ च इषस्तथोर्जःसहः सहस्याविति दक्षिणं तत् ॥ २,८.८१ ॥
लोका लोकश्च यः शैलः प्रागुक्तो भवतो मया  ।
लोकपालास्तु चत्वारस्तत्र तिष्ठन्ति सुव्रताः  ॥ २,८.८२ ॥
सुधामा शङ्खपाच्चैव कर्दमस्यात्मजौ द्विज  ।
हिरण्यरोमा चैवान्यश्चतुर्थः केकुमानपि  ॥ २,८.८३ ॥
निर्धन्द्वा निरभीमाना निस्तन्द्रा निष्परिग्रहाः  ।
लोकपालाः स्थिता ह्येते लोका लोके चतुर्दिशम्  ॥ २,८.८४ ॥
उत्तरं पदगस्त्यस्य अजवीथ्याश्च दक्षिणम्  ।
पितृयानः स वै पन्था वैश्वानरपथाद्बाहिः  ॥ २,८.८५ ॥
तत्रासते महात्मान ऋषयो येऽग्निहोत्रिणः  ।
भूतारंभकृतं ब्रह्म शंसन्तो ऋत्विगुद्यताः  ।
प्रारभन्ते तु ये लोकास्तेषां पन्थाः स दक्षिणः  ॥ २,८.८६ ॥
चलितं ते पुनर्ब्रह्म स्थापयन्ति युगेयुगे  ।
सन्तत्या तपसा चैव मर्यादाभिः श्रुतेन च  ॥ २,८.८७ ॥
जायमानास्तु पूर्वे च पश्चिमानां गृहेषु वै  ।
पश्चिमाश्चैव पूर्वेषां जायन्ते विधनेष्विह  ॥ २,८.८८ ॥
एवमावर्तमानास्ते तिष्ठन्ति नियतव्रताः  ।
सवितुर्दक्षिणं मार्गं श्रिता ह्यचन्द्रतारकम्  ॥ २,८.८९ ॥
नागावीथ्युत्तरं यच्च सप्तर्षिभ्यश्च दक्षिणम्  ।
उत्तरः सवितुः पन्था देवयानश्च स स्मृतः  ॥ २,८.९० ॥
तत्र ते वासिनः सिद्धाविमला ब्रह्मचारिणः  ।
सन्ततिं ते जुगुप्संति तस्मान्मृत्युर्जितश्च तैः  ॥ २,८.९१ ॥
अष्टाशीतिसहस्राणि मुनीनामूर्ध्वरेत साम्  ।
उदक्पन्थनमर्यम्णः स्थिता ह्याभूतसंप्लवम्  ॥ २,८.९२ ॥
ते सेप्रयोगाल्लोभस्य मैथुनस्य च वर्जनात् ।
इच्छाद्वेषाप्रवृत्त्या च भूतारम्भवि वर्जनात् ॥ २,८.९३ ॥
पुनश्च कामासंयोगाच्छब्दादेर्देषदर्शनात् ।
इत्येभिः कारणैः शुद्धास्तेमृतत्वं हि भेजिरे  ॥ २,८.९४ ॥
आभूतसंप्लवं स्थानममृतत्वं विभाव्यते  ।
त्रैलोक्यस्थितिकालोयमपुनर्मार उच्यते  ॥ २,८.९५ ॥
ब्रह्महत्याश्वमेधाभ्यां पापपुण्यकृतो विधिः  ।
आभूतसंप्लवान्तन्तु फलमुक्तं तयोर्द्विज  ॥ २,८.९६ ॥
यावन्मात्रे प्रदेशे तु मैत्रेयावस्थितो ध्रुवः  ।
क्षयमायाति तावत्तु भूमेराभूतसंप्लवात् ॥ २,८.९७ ॥
ऊर्ध्वोत्तरमृषिभ्यस्तु ध्रुवो यत्र व्यवस्थितः  ।
एतद्विष्णुपदं दिव्यं तृतीयं व्योम्नि भासुरम्  ॥ २,८.९८ ॥
निर्धूतदोषपङ्कानां यतीनां संयतात्मनाम्  ।
स्थानं तत्परमं विप्र पुण्यपापपरिक्षये  ॥ २,८.९९ ॥
अपुण्यपुण्योपरमे क्षीणाशेषाप्तिहेतवः  ।
यत्र गत्वा न शोचन्ति तद्विष्णोः परपं पदम्  ॥ २,८.१०० ॥
धर्मध्रुवाद्यास्तिष्ठन्ति यत्र ते लोकसाक्षिणः  ।
तत्सार्ष्ट्योत्पन्नयोगर्धिस्तद्विष्णोः परमंपदम्  ॥ २,८.१०१ ॥
यत्रोतमेतत्प्रोतं च यद्भूतं सचराचरम्  ।
भव्यं य विश्वं मैत्रेय तद्विष्णोः परमं पदम्  ॥ २,८.१०२ ॥
दिवीव चक्षुराततंयोगिनां तन्मयात्मनाम्  ।
विवेकज्ञानदृष्टं च तद्विष्णोः परमं पदम्  ॥ २,८.१०३ ॥
यस्मिन्प्रतिष्ठितो भास्वान्मेढीभूतः स्वयं ध्रुवः  ।
ध्रुवे च सर्वज्योतींषि ज्योतिष्वम्भोमुचो द्विज  ॥ २,८.१०४ ॥
मेघेषु संगता वृष्टिर्वृष्टेः सृष्टेश्च पोषणम्  ।
आप्यायनं च सर्वेषां देवादीनां महामुने  ॥ २,८.१०५ ॥
ततश्चाज्याहुतिद्वारा पोषितास्ते हविर्भुजः  ।
वृष्टेः कारणतां यान्ति भूतानां स्थितये पुनः  ॥ २,८.१०६ ॥
एवमेतत्पदं विष्णोस्तृतीयममलात्मकम्  ।
आधारभूतं लोकानां त्रयाणां वृष्टिकारणम्  ॥ २,८.१०७ ॥
ततः प्रभवति ब्रह्मन् सर्वपापहरा सरित् ।
गङ्गा देवाङ्गनाङ्गानामनुलेपनपिञ्जरा  ॥ २,८.१०८ ॥
वामपादाम्बुजाङ्गुष्ठनखस्त्रोतोविनिर्गताम्  ।
विष्णोर्बिभार्ति यां भक्त्या शिरसाहर्निशं ध्रुवः  ॥ २,८.१०९ ॥
ततः सप्तर्षयो यस्याः प्राणायामपरा यणाः  ।
तिष्ठन्ति वीचिमालाभिरुह्यमानजटाजले  ॥ २,८.११० ॥
वार्योघैः संततैर्यस्याः प्लावितं शशिमण्डलम्  ।
भूयोधिकतरां कान्तिं वहत्येतदुह क्षये  ॥ २,८.१११ ॥
मेरुपृष्टे पतत्युच्चैर्निष्क्रान्ता शशिमण्डलात् ।
जगतः पावनार्थाय प्रयाति च चतुर्दिशम्  ॥ २,८.११२ ॥
सीती चालकनन्दा च चक्षुर्भद्रा च संस्थिता  ।
एकैव या चतुर्भेदा दिग्भेदगतिलक्षणा  ॥ २,८.११३ ॥
भेदं चालकनन्दाख्यं यस्याः शर्वोपि दक्षिणाम्  ।
दधार शिरसा प्रीत्य वर्षाणामधिकं शतम्  ॥ २,८.११४ ॥
शम्भोर्जटाकलापाच्च विनिष्क्रान्ताश्थिशर्कराः  ।
प्लावयित्वा दिवं निन्ये या पापान्सगरात्मजान्  ॥ २,८.११५ ॥
स्त्रातस्य सलिले यस्याः सद्यः पापं प्रणश्यति  ।
अपूर्वपुण्यप्राप्तिश्च सद्यो मैत्रेय जायते  ॥ २,८.११६ ॥
दत्ताः पितृभ्यो यत्रापस्तनयैः श्रद्धयान्वितैः  ।
समाशतं प्रयच्छन्ति तृप्तिं मैत्रेय दुर्लभाम्  ॥ २,८.११७ ॥
यस्यामिष्ट्वा महायज्ञैर्यज्ञेशं पुरुषोत्तमम्  ।
द्विजभूपाः परां सिद्धिमवापुर्दिवि चेह च  ॥ २,८.११८ ॥
स्नानाद्विधूतपापाश्च यज्जलैर्यतयस्तथा  ।
केशबासक्तमनसः प्राप्ता निर्वाणमुत्तमम्  ॥ २,८.११९ ॥
श्रुताभिलषिता दृष्टा स्पृष्टा पीतावगाहिता  ।
या पावयति भूतानि कीर्तिता च दिवेदिने  ॥ २,८.१२० ॥
गगागङ्गेति यैर्नामयोजनाना शतष्वपि  ।
स्थितैरुच्चारितं हन्ति पापं जन्मत्रयार्जितम्  ॥ २,८.१२१ ॥
यतः सा पावनायालं त्रयाणां जगतामपि  ।
समुद्भूता परं तत्तु तृतीयं भगवत्पदम्  ॥ २,८.१२२ ॥
इति श्रीविष्णुमहापुराणे द्वितीयेऽंशेऽष्टमोऽध्यायः (८)


_____________________________________________________________


श्रीपारशर उवाच
तारामयं भगवतः शिशुमाराकृति प्रभोः  ।
दिवि रूपं हरेर्यत्तु तस्य पुच्छे स्थितो ध्रुवः  ॥ २,९.१ ॥
सैष भ्रमन् भ्रामयति चन्द्रादित्यादिकान् ग्रहान्  ।
भ्रमन्तमनु तं यान्ति नक्षत्राणि च चक्रवत् ॥ २,९.२ ॥
सूर्याचन्द्रमसौ तारा नक्षत्रामि ग्रहैः सह  ।
वातानीकमयैर्बन्धैर्ध्रुवे बद्धानि तानि वै  ॥ २,९.३ ॥
शिशुमाराकृति प्रोक्तं यद्रूपं ज्योतिषां दिवि  ।
नारायणोऽयनं धाम्नां तस्याधारः स्वयं हृदि  ॥ २,९.४ ॥
उत्तानपादपुत्रस्तु तमाराध्य जगत्पतिम्  ।
स तारा शिशुमारस्य ध्रुवः पुच्छे व्यवस्थितः  ॥ २,९.५ ॥
आधारः शिशुमारस्य सर्वाध्यक्षो जनार्दनः  ।
ध्रुवस्य शिशुमारस्तु ध्रुवे भानुर्व्यवस्थितः  ॥ २,९.६ ॥
तदाधारं जगच्चेदं सदेवासुरमानुषम्  ॥ २,९.७ ॥
येन विप्रविधानेन तन्ममैकमनाः शृणु  ।
विवस्वानष्टभिर्मासैरादायापो रसात्मिकाः  ।
वर्षत्यम्बुततश्चान्नमन्नादप्यखिलं जगत् ॥ २,९.८ ॥
विवस्वानंशुभिस्तीक्ष्णैरादाय जगतो जतम्  ।
सोमं पुष्मात्यथेन्दुश्च वायुनाडीमयैर्दिवि  ।
नालैर्विक्षिपतेऽभ्रेषु धूमाग्न्यनिलमूर्तिषु  ॥ २,९.९ ॥
न भ्रश्यन्ति यतस्तेभ्यो जलान्यभ्राणि तान्यतः  ।
अभ्रस्थाः प्रपतन्त्यापो वायुना समुदीरिताः  ।
संस्कारं कांलजनितं मैत्रेयासाद्य निर्मलाः  ॥ २,९.१० ॥
सरित्समुद्रभोमास्तु तथापः प्राणिसम्भवाः  ।
चतुष्प्रकारा भगवानादत्ते सविता मुने  ॥ २,९.११ ॥
आकाशगङ्गासलिलं तथादायगभस्तिमान्  ।
अनभ्रगतमेवोर्व्यां सद्यः क्षिपति रश्मिभिः  ॥ २,९.१२ ॥
तस्य संस्पर्शनिर्धूतपापपङ्को द्विजोत्तम  ।
न याति नरकं मर्त्यो दिव्यं स्नानं हि तत्स्मृतम्  ॥ २,९.१३ ॥
दृष्टसूर्यं हि यद्वारि पतत्यभ्रैर्विना दिवः  ।
आकाशगङ्गासलिलं तद्गोभिः क्षिप्यते रवेः  ॥ २,९.१४ ॥
कृत्तिकादिषु ऋक्षेषु विषमेषु च यद्दिवः  ।
दृष्टार्कपतितं ज्ञेयं तद्गाङ्गं दिग्गजोज्झितम्  ॥ २,९.१५ ॥
युग्मर्क्षेषु च यत्तोयं पतत्यर्कोज्झितं दिवः  ।
तत्सूर्यरश्मिभिः सर्वं समादाय निरस्यते  ॥ २,९.१६ ॥
उभयं पुण्यमत्यर्थं नृणां पापभयापहम्  ।
आकाशगङ्गासलिलं दिव्यं स्नानं महामुने  ॥ २,९.१७ ॥
यत्तु मैघैः समुत्सृष्टं वारि तत्प्राणिनां द्विज  ।
पुष्णात्यौषधयः सर्वा जीवनायामृतं हि तत् ॥ २,९.१८ ॥
तेन वृद्धिं परां नीतः सकलश्चौषधीगणः  ।
साधकः फलपाकन्तः प्रजानां द्विज जायते  ॥ २,९.१९ ॥
तेन यज्ञान्यथाप्रोक्तान्मानवाः शास्त्रचक्षुषः  ।
कुर्वन्त्यहरहस्तैश्च देवानाप्याययन्तिते  ॥ २,९.२० ॥
एवं यज्ञाश्च वेदाश्च वर्णाश्च द्विजपूर्वकाः  ।
सर्वे देवनिकायाश्च सर्वे भूतगणाश्च ये  ॥ २,९.२१ ॥
वृष्ट्या धृतमिदं सर्वमन्नं निष्पाद्यते यया  ।
सापि निष्पाद्यते वृष्टिः सवित्रा मुनिसत्तम  ॥ २,९.२२ ॥
आधारभूतः सवितुर्ध्रुवो मुनिवरोत्तम  ।
ध्रुवस्य शिशुपारोऽसौ सोऽपि नारायणात्मकः  ॥ २,९.२३ ॥
हृदि नारायणस्तस्य शिशुमारस्यं संस्थितः  ।
बिभर्ता सर्वभूतानामादिभूतः सनातनः  ॥ २,९.२४ ॥
इति श्रीविष्णुमहापुराणे द्वितीयेऽंशे नवमोऽध्यायः (९)


_____________________________________________________________


श्रीपराशर उवाच
त्र्यशीतिमण्डलशतं काष्ठयोरन्तरं द्वयोः  ।
आरोहणावरोहाभ्यां भानोरब्देन या गतिः  ॥ २,१०.१ ॥
स रथोधिष्ठितो देवैरादित्यै ऋषिभिस्तथा  ।
गन्धर्वैरप्सरोभिश्च ग्रामणीसर्पराक्षसैः  ॥ २,१०.२ ॥
धाता क्रतुस्थला चैव पुलस्त्यो बासुकिस्तथा  ।
रथभृद्ग्रामणीर्हेतिस्तुम्बुरुश्चैव सप्तमः  ॥ २,१०.३ ॥
एते वसन्ति वै चैत्रे मधुमासे सदैव हि  ।
मैत्रेय स्यन्दने भानोः सप्तमासाधिकारिणः  ॥ २,१०.४ ॥
अर्यमा पुलहश्चैव रथौजाः पुञ्चिकस्थला  ।
प्रहेतिः कच्छवीरश्व नारदश्च रथे रवेः  ॥ २,१०.५ ॥
माधवे निवसन्त्येते शुचिसंज्ञे निबोध मे  ॥ २,१०.६ ॥
मित्रोत्रिस्तक्षको रक्षः पौरुषेयोथ मेनका  ।
हाहा रथस्वनश्चैव मैत्रेयैते वसन्ति वै  ॥ २,१०.७ ॥
वरुणो वसिष्ठो रम्भा च सहजन्या हुहूरथः  ।
रथचित्रस्तथा शुक्रे वसन्त्याषाढसंज्ञके  ॥ २,१०.८ ॥
इन्द्रो विश्वावसुः स्रोता एलापुत्रस्तथाङ्गिराः  ।
प्रम्लोचा च न भस्येते सप्तिश्चार्के वसन्ति वै  ॥ २,१०.९ ॥
विवस्वानुग्रसेनश्च भृगुरापूरणस्तथा  ।
अनुम्लोचा शङ्खपालो व्याघ्रो भाद्रपदे तथा  ॥ २,१०.१० ॥
पूषा च सुरुचिर्वातो गौतमोथ धनञ्जयः  ।
सुषेणोऽन्यो घृताची च वसन्त्याश्वयुजे रवौ  ॥ २,१०.११ ॥
विश्वावसुर्भरद्वाजः पर्जन्यैरावतौ तथा  ।
विश्वाची सेनजिच्चापि कार्त्तिके च वसन्ति वै  ॥ २,१०.१२ ॥
अंशः काश्यपतार्क्ष्यास्तु महापद्मस्तथोर्वशी  ।
चित्रसेनस्तथा विद्युन्मार्गशीर्षेधिकारिणः  ॥ २,१०.१३ ॥
क्रतुर्भगस्ततोर्णायुः स्फूर्जः कार्कोटकस्तथा  ।
अरिष्टनेमिश्चैवान्या पूर्वाचित्तिर्वराप्सराः  ॥ २,१०.१४ ॥
पौषमासे वसन्त्येते सप्तभास्करमणाले  ।
लोकप्रकाशनार्थाय विग्रवर्याधिकारिणः  ॥ २,१०.१५ ॥
त्वष्टाथ जमदग्निश्च कम्बलोभ तिलोत्तमा  ।
ब्रह्मोपेतोथ ऋतजिद्धृतराष्ट्रोथ सप्तमः  ॥ २,१०.१६ ॥
माघमासे वसन्त्त्येते सप्त मैत्रेय भास्करे  ।
श्रूयतां चापरे सूर्ये फाल्गुनेनिवसन्ति यो  ॥ २,१०.१७ ॥
विष्णुरश्वतरो रम्भा सूर्यवर्चाश्च सत्यजित् ।
विश्वामित्रस्तथा रक्षो यज्ञोपेतो महामुने  ॥ २,१०.१८ ॥
मासेष्वेतेषु मैत्रेय वसन्त्येते तु सप्तकाः  ।
सवितुर्मण्डले ब्रह्मन्विष्णुसक्त्युपबृंहिताः  ॥ २,१०.१९ ॥
स्तुवन्ति मुनयः सूर्यं गन्धर्वैर्गीयते पुरः  ।
नृत्यन्त्यप्सरसो यान्ति सूर्यस्यानुनिशाचराः  ॥ २,१०.२० ॥
वहन्ति पन्नगा यक्षैः क्रियतेऽभीषुसंग्रहः  ॥ २,१०.२१ ॥
वालखित्यास्तथैवैनं परिवार्य समासते  ॥ २,१०.२२ ॥
सोयं सप्तगणः सूर्यमण्डले मुनिसत्तम  ।
हिमोष्णवारिवृष्टीनां हेतुः स्वसमयं गतः  ॥ २,१०.२३ ॥
इति क्षिविष्णुमहापुराणे द्वितीयेऽंशे दशमोऽध्यायः (१०)


_____________________________________________________________


मैत्रेय उवाच
यदेतद्भगवानाह गणः सप्तविधो रवेः  ।
मण्डले हिमतापादेः कारणं तन्मया श्रुतम्  ॥ २,११.१ ॥
व्यापारश्चापिकथितो गन्धर्वोरगरक्षसाम्  ।
ऋषीणां वालखिल्यानां तथैवाप्सरसां गुरो  ॥ २,११.२ ॥
यक्षाणां च रथे भानोर्विष्णुशक्तिधृतात्मनाम्  ।
किं चादित्यस्य यत्कर्म तन्नात्रोक्तं त्वया मुने  ॥ २,११.३ ॥
यदि सप्तगणो वारि हिममुष्णं च वर्षति  ।
तत्किमत्र रवेर्येन वृष्टिः सूर्यादितीर्यते  ॥ २,११.४ ॥
विवस्वानुदितो मध्ये यात्यस्तमिति किं जनः  ।
ब्रवीत्येतत्समं कर्म यदि सप्तगणस्य तत् ॥ २,११.५ ॥
पराशर उवाच
मैत्रेयश्रूयतामेतद्यद्भवान्परिपृच्चति  ।
यथा सप्तगणोप्येकः प्राधान्येनाधिको रविः  ॥ २,११.६ ॥
सर्वशक्तिः परा विष्णो ऋग्यजुःसामसंज्ञिता  ।
सैषात्रयी तपत्यंहो जगतश्च हिनस्ति या  ॥ २,११.७ ॥
सैष विष्णुः स्थितः स्थित्यां जगतः पालनोद्यतः  ।
ऋग्यजुः सामभूतोन्तः सवितुर्द्विजतिष्ठति  ॥ २,११.८ ॥
मासिमासि रविर्योयस्तत्र तत्र हि सा परा  ।
त्रयीमयी विष्णुशक्तिरवस्थानं करोति वै  ॥ २,११.९ ॥
ऋचस्तुवन्तिः पूर्वाह्ने मध्याह्नेथ यजूंषि वै  ।
बृहद्रथन्तरादीनि सामान्यह्नः क्षये रविम्  ॥ २,११.१० ॥
अङ्गमेषा त्रयी विष्णो ऋग्यजुः सामसंज्ञिता  ।
विष्णुशक्तिरवस्थानं सदादित्ये करोति सा  ॥ २,११.११ ॥
न केवलं रवेः शक्तिर्वैष्णवी सा त्रयीमयी  ।
ब्रह्माथ पुरुषो रुद्रस्त्रयमेतत्त्रयीमयम्  ॥ २,११.१२ ॥
सर्गादौ ऋङ्मयो ब्रह्मा स्थितौ विष्णुर्यजुर्मयः  ।
रुद्रः साममयोन्ताय तस्मात्तस्याशुचिर्थ्वनिः  ॥ २,११.१३ ॥
एवं सा सात्त्विकी शक्तिर्वैष्णवी या त्रयीमयी  ।
आत्मसप्तगणस्थं तं भास्वन्तमधितिष्ठति  ॥ २,११.१४ ॥
तया चाधिष्ठितः सोऽपि जाज्वलीति स्वरश्मिभिः  ।
तमः समस्तजगतां नाशंनयति चाखिलम्  ॥ २,११.१५ ॥
स्तुवन्ति चैनं मुनयो गन्धर्वैर्गीयते पुरः  ।
नृत्यन्त्योऽप्सरसो यान्ति तस्य चानु निशाचराः  ॥ २,११.१६ ॥
वहन्ति पन्नगा यक्षैः क्रियतेऽभीषुसंग्रहः  ।
वालखिल्यास्तथैवैनं परिवार्य समासते  ॥ २,११.१७ ॥
नोदेता नास्तमेता च कदाचिच्छक्तिरूपधृक् ।
विष्णुर्विष्णोः पृथक्तस्य गणाःसप्तविधोऽप्ययम्  ॥ २,११.१८ ॥
स्तम्भस्थदर्पणस्येव योऽयमासन्नतां गतः  ।
छायादर्शनसंयोगं स तं प्राप्नोत्यथात्मनः  ॥ २,११.१९ ॥
एवं सा वैष्णवी शक्तिर्नैवापैति ततो द्विज  ।
मासानुमासं भास्वन्तमध्यास्ते तत्र संस्थितम्  ॥ २,११.२० ॥
पितृदेवमनुष्यादीन्स सदाप्याययन्प्रभुः  ।
परिवर्तत्यहोरात्रकारणं सविता द्वज  ॥ २,११.२१ ॥
सूर्यरश्मिसुषुम्णायस्तर्पितस्तेन चन्द्रमाः  ।
कृष्णपक्षेमरैः शश्वत्पीयते वै सुधामयः  ॥ २,११.२२ ॥
पीतं तं द्विकलं सोमं कृष्णपक्षक्षये द्विज  ।
पिबन्ति पतरस्तेषां भास्करात्तर्पमं तथा  ॥ २,११.२३ ॥
आदत्ते रश्मिभिर्यंतु क्षितिसंस्थं रसं रविः  ।
तमुत्सृजति भूतानां पुष्ट्यर्थं सस्यवृद्धये  ॥ २,११.२४ ॥
तेन प्रीणात्यशेषाणि भूतानि भगवान्रविः  ।
पितृदेवमनुष्यादीनेवमाप्याययत्यसौ  ॥ २,११.२५ ॥
पक्षतृप्तिं तु देवानां पितॄणां चैव मासिकीम्  ।
शश्वत्तृप्तिं च मर्त्यानां मैत्रेयार्कः प्रयच्छति  ॥ २,११.२६ ॥
इति श्रीविष्णुमहापुराणे द्वितीयेंश एकादशोऽध्यायः (११)


_____________________________________________________________


श्रीपराशर उवाच
रथस्त्रिचक्रः सोमस्य कुन्दाभास्तस्य वाजिनः  ।
वामदक्षिणतो युक्ता दशतेन चरत्यसौ  ॥ २,१२.१ ॥
वीथ्याश्रयाणि ऋक्षाणि ध्रुवाधारेण वेगिना  ।
ह्रासवृद्धिक्रमस्तस्य रश्मीनां सवितुर्यथा  ॥ २,१२.२ ॥
अर्कस्येव हि तस्याश्वाः सकृद्युक्ता वहन्ति ते  ।
कल्पमेकं मुनिश्रेष्ठ वारीगर्भसमुद्भवाः  ॥ २,१२.३ ॥
क्षीणं पीतं सुरैः सोममाप्याययति दीप्तिमान्  ।
मैत्रेयैककलं सन्तं रश्मिनैकेन भास्करः  ॥ २,१२.४ ॥
क्रमेण येन पीतोऽसौ देवैस्तेन निशाकरम्  ।
आप्याययत्यनुदिनं भास्करो वारितस्करः  ॥ २,१२.५ ॥
संभृतं चार्धमासेन तत्सोमस्थं सुधामृतम्  ।
पिबन्दि देवा मैत्रेय सुधाहारा यतोऽमराः  ॥ २,१२.६ ॥
त्रयास्त्रिंशत्सहस्राणि त्रयस्त्रिंशच्छतानि च  ।
त्रयस्त्रिंशत्तथा देवाः पिबन्ति क्षणदाकरम्  ॥ २,१२.७ ॥
कलाद्वयाविशिष्टस्तु प्रविष्टः सूर्यमण्डलम्  ।
अमाख्यारश्मौ वसति अमावास्या ततः स्मृता  ॥ २,१२.८ ॥
अप्सु तस्मिन्नहोरात्रे पूर्वं विशति चन्द्रमाः  ।
ततो वीरुत्सु वसति प्रयात्यर्कं ततः क्रमात् ॥ २,१२.९ ॥
छिनत्ति विरुधो यस्तु वीरुत्संस्थे निशाकरे  ।
पत्रं वा पातयत्येकं ब्रह्महत्यां स विन्दति  ॥ २,१२.१० ॥
सोमं पञ्चदशे भागे किञ्चिच्छिष्टे कलात्मके  ।
अपाराह्ने पितृगणाजघन्यं पर्युपासते  ॥ २,१२.११ ॥
पिबन्ति द्विकलाकारं शिष्टा तस्य कला तु या  ।
सुधामृतमयी पुण्या तामिन्दोः पितरो मुने  ॥ २,१२.१२ ॥
निःसृतन्तदमावास्यां गभस्तिभ्यः सुधामृतम्  ।
मासं तृप्तिमवाप्याग्र्यां पितरः सन्ति निर्वृताः  ।
सौम्या बर्हिषदश्चैव अग्निष्वात्ताश्च ते त्रिधा  ॥ २,१२.१३ ॥
एवं देवान् सिते पक्षे कृष्णपक्षे तथा पितॄन्  ।
वीरुधश्चामृतमयैः शीतैरप्परमाणुभिः  ॥ २,१२.१४ ॥
वीरुधौषधिनिष्पत्त्या मनुष्यपशुकीटकान्  ।
आप्याययति शीतांशुः प्राकाश्याह्लादनेन तु  ॥ २,१२.१५ ॥
वाय्वग्निद्रव्यसंभूतो रथश्चन्द्रसुतस्य च  ।
पिशङ्गैस्तुरगैर्युक्तः सोऽष्टाभिर्वायुवेगिभिः  ॥ २,१२.१६ ॥
सवरूथः सानुकर्षो युक्तो भूसंभवैर्हयैः  ।
सोपासंगपताकस्तु शुक्रस्यापि रथो महान्  ॥ २,१२.१७ ॥
अष्टाश्वः काञ्चनः श्रीमान्भौमस्यापि रथो महान्  ।
पद्मरागारुणैरश्वैः संयुक्तो वह्निसम्भवैः  ॥ २,१२.१८ ॥
अष्टाभिः पाण्डुरैर्युक्तो वाजिभिः काञ्चनोरथः  ।
तस्मिंस्तिष्ठति वर्षान्ते राशौराशौ वृहस्पतिः  ॥ २,१२.१९ ॥
आकाशसम्भवैरश्वैः शबलैः स्यन्दनं युतम्  ।
तमारुह्य शनैर्याति मन्दगामीशनैश्चरः  ॥ २,१२.२० ॥
स्वर्भानोस्तुरगा ह्यष्टौ भृङ्गाभा धूसरं रथम्  ।
सकृद्युक्तास्तु मैत्रेय वहन्त्यविरतं सदा  ॥ २,१२.२१ ॥
आदित्यान्निःसृतो राहुः सोमं गच्छति पर्वसु  ।
आदित्यमेति सोमाच्च पुनः सौरेषु पर्वसु  ॥ २,१२.२२ ॥
तथा केतुरथस्याश्वा अप्यष्टौ वातरंहसः  ।
पलालधूमवर्णाभा लाक्षारसनिभारुणाः  ॥ २,१२.२३ ॥
एते मया ग्रहाणां वै तवाख्याता रथा नव  ।
सर्वे ध्रुवे महाभाग प्रबद्धा वायुरश्मिभिः  ॥ २,१२.२४ ॥
ग्रहर्क्षताराधिष्ण्यानि ध्रुवे बद्धान्यशेषतः  ।
भ्रमन्त्युचितचारेण मैत्रेयानिलरश्मिभिः  ॥ २,१२.२५ ॥
यावान्त्यश्चैव तारास्ता तावन्तो वातरश्मयः  ।
सर्वे ध्रुवे निबद्धास्ते भ्रमन्तो भ्रामयन्ति तम्  ॥ २,१२.२६ ॥
तैलपीडा यथा चक्रं भ्रमन्तो भ्रामयन्ति वै  ।
तथा भ्रमन्ति ज्योतींषि वातविद्धानि सर्वशः  ॥ २,१२.२७ ॥
अलातचक्रवद्यान्ति वातचक्रेरितानि तु  ।
यस्मज्योतींषि वहति प्रवहस्तेन स स्मृतः  ॥ २,१२.२८ ॥
शिशुमारस्तु यः प्रोक्तः स ध्रुवो यत्र तिष्ठति  ।
सन्निवेशं च तस्यापि शृणुष्व मुनिसत्तम  ॥ २,१२.२९ ॥
यदह्ना कुरुते पापं तं दृष्ट्वा निशि मुच्यते  ।
यावन्त्यश्चैव तारास्ताः शिशुमाराश्रिता दिवि  ।
तावन्त्येव तु वर्षाणि जीवत्यभ्यधिकानिच  ॥ २,१२.३० ॥
उत्तानपादस्तस्याधो विज्ञेयो ह्युत्तरो हनुः  ।
यज्ञोऽधरश्च विज्ञेयो धर्मो मूर्धानमाश्रितः  ॥ २,१२.३१ ॥
हृदि नारायणश्चास्ते अश्विनौ पूर्वपादयोः  ।
वरुणश्चार्यमा चैव पश्चिमे तस्य सक्थिनी  ॥ २,१२.३२ ॥
शिश्रः संवत्सरस्तस्य मित्रोऽपानं समाश्रितः  ॥ २,१२.३३ ॥
पुच्छेग्निश्च महेन्द्रश्च कस्यपोथ ततो ध्रुवः  ।
तारका शिशुमारस्य नास्तमेति चतुष्टयम्  ॥ २,१२.३४ ॥
इत्येष सन्निवेशोऽयं पृथिव्या ज्योतिषां तथा  ।
द्वीपानामुदधीनां च पर्वतानां च कीर्तितः  ॥ २,१२.३५ ॥
वर्षाणां च नदीनां च ये च तेषु वसन्ति वै  ।
तेषां स्वरूपमाख्यातं संक्षेपः श्रुयतां पुनः  ॥ २,१२.३६ ॥
यदम्बु वैष्णवः कायस्ततो विप्र वसुन्धरा  ।
पद्माकारा समुद्भूता पर्वताब्ध्यादिसंयुता  ॥ २,१२.३७ ॥
ज्योतीषि विष्णुर्भुवनानि विष्णुर्वनानि विष्णुर्गिरयो दिशश्च  ।
नद्यः समुद्राश्च स एव सर्वं यदस्ति यन्नास्ति च विप्रवर्य  ॥ २,१२.३८ ॥
ज्ञानस्वरूपो भगवान्यतोसा वशेषमूर्तिर्न तु वस्तुभूतः  ।
ततो हि शैलब्धिधरादिभेदाञ्जानीहि विज्ञानविजृम्भितानि  ॥ २,१२.३९ ॥
यदा तु शुद्धं निजरूपि सर्वं कर्मक्षये ज्ञानमपास्तदोषम्  ।
तदा हि संकल्पतरोः फलानि भवन्ति नो वस्तुषु वस्तुभेदाः  ॥ २,१२.४० ॥
वस्त्वस्ति किं कुत्राचिदादिमध्यपर्यन्तहीनं सततैकरूपम्  ।
यच्चान्यथात्वं द्विज याति भूयो न तत्तथा तत्र कुतो हि तत्त्वम्  ॥ २,१२.४१ ॥
मही घटत्वं घटतः कपालिका कपालिकाचूर्णरजस्ततोऽणुः  ।
जनैः स्वकर्मस्तिमितात्मनिश्चयैरालक्ष्यते ब्रूहि किमत्र वस्तु  ॥ २,१२.४२ ॥
ज्ञानं विशुद्धं विमलं विशो कमशेषलोभादिनिरस्तसङ्गम्  ।
एकं सदैकं परमः स वासुदेवो न यतोऽन्यदस्ति  ॥ २,१२.४४ ॥
सद्भाव एवं भवतो मयोक्तो ज्ञानं यथा सत्यमस्तयत्यमन्यत् ।
एतत्तु यत्संव्यवहारभूतं तत्रापि चोक्तं भुवनाश्रितं ते  ॥ २,१२.४५ ॥
यज्ञः पशुर्वह्निरशेषऋत्विक्सोमः सुराः स्वर्गमयश्च कामः  ।
इत्यादिकर्माश्रितमार्गदृष्टं भूरादिभोगाश्च फलानि तेषाम्  ॥ २,१२.४६ ॥
यच्चैतद्भुवनगतं मया तवोक्तं सर्वत्र व्रजति हि तत्र कर्मवश्यः  ।
ज्ञात्वैवं ध्रुवमचलं सदैकरूपं तत्कुर्याद्विशति हि येन वासुदेवम्  ॥ २,१२.४७ ॥
इति श्रीविष्णुमहापुराणे द्वितीयेऽंशे द्वादशोऽध्यायः (१२)


_____________________________________________________________


मैत्रेय उवाच
भगवन्सम्यगाख्यातं यत्पृष्टोसि मया किल  ।
भूसमुद्रादिसरितां संस्थानं ग्रहसं स्थितिः  ॥ २,१३.१ ॥
विष्ण्वाधारं यथा चैतत्त्रैलोक्यं समवस्थितम्  ।
परमार्थस्तु ते प्रोक्तो यथाज्ञानं प्रधानतः  ॥ २,१३.२ ॥
यत्त्वेतद्भगवानाह भरतस्य महीपतेः  ।
श्रोतुमिच्छमि चरितं तन्ममाख्यातुमर्हसि  ॥ २,१३.३ ॥
भरतः स महीपालः सालग्रामेऽवसत्किल  ।
योगयुक्तः समाधाय वासुदेवे सदा मनः  ॥ २,१३.४ ॥
पुण्येदेशप्रभावेन ध्यायतश्च सदा हरिम्  ।
कथं तु नाभवन्मुक्तिर्यदभूत्स द्विजः पुनः  ॥ २,१३.५ ॥
विप्रत्वे च कृतं तेन यद्भूयः सुमहात्मना  ।
भरतेन मुनिश्रेष्ठ तत्सर्वं वक्तुमर्हसि  ॥ २,१३.६ ॥
श्रीपराशर उवाच
सालग्रामे महाभागो भगवन्न्यस्तमानसः  ।
स उवास चिरं कालं मैत्रेय पृतिवीपतिः  ॥ २,१३.७ ॥
अहिंसादिष्वशेषेषु गुणेषु गुणिनां वरः  ।
अवाप परमां काष्ठां मनसश्चापि संयमे  ॥ २,१३.८ ॥
यज्ञेशाच्युत गोविन्द माधवानन्त केशव  ।
कृष्ण विष्णो हृषीकेश वासुदेव नमोस्तु ते  ॥ २,१३.९ ॥
इति राजाह भरतो हरेर्नामानि केवलम्  ।
नान्यज्जगाद मैत्रेय किञ्चित्स्वप्रान्तरेपि च  ।
एतत्पदन्तदर्थं च विना नान्यदचिन्तयत् ॥ २,१३.१० ॥
समित्पुष्पकुशादानं चक्रे देवक्रियाकृते  ।
नान्यानि चक्रे कर्माणि निःसङ्गो योगतापसः  ॥ २,१३.११ ॥
जगाम सोभिषेकार्थमेकदा तु महानदीम्  ।
सस्नौ तत्र तदा चक्रे स्नानस्यानन्तरक्रियाः  ॥ २,१३.१२ ॥
अथाजगाम तत्तीरं जलं पातुं पिपासिता  ।
आसन्नप्रसवा ब्रह्मन्नेकैव हरिणी वनात् ॥ २,१३.१३ ॥
ततः समभवत्तत्र पीतप्राये जले तथा  ।
सिंहस्य नादः सुमहान्सर्वप्राणिभयङ्करः  ॥ २,१३.१४ ॥
ततः सा सहसा त्रासादाप्लुता निम्नगातटम्  ।
अत्युच्चारोहणेनास्या नद्यां गर्भः पपात ह  ॥ २,१३.१५ ॥
तमूह्यमानं वेगेन वीचिमालापरिप्लुतम्  ।
जग्राह स नृपो गर्भात्पतितं मृगपोतकम्  ॥ २,१३.१६ ॥
गर्भप्रच्युतिदोषेण प्रोत्तुङ्गाक्रमणेन च  ।
मैत्रेय सापि हरिणी पपात च ममार च  ॥ २,१३.१७ ॥
हरिणीं तां विलोक्याथ विपन्नां तृपतापसः  ।
मृगपोतं समादाय निजमाश्रममागतः  ॥ २,१३.१८ ॥
चकारानुदिनं चासौ मृगपोतस्य वै नृपः  ।
पोषणं पुष्यमाणश्च स तेन ववृधे मुने  ॥ २,१३.१९ ॥
चचाराश्रमपर्यन्ते तृणानि गहनेषु सः  ।
द्वरं गत्वा च शार्दुलत्रासादभ्याययौ पुनः  ॥ २,१३.२० ॥
प्रातर्गत्वातिदूरं च सायमायात्यथाश्रमम्  ।
पुनश्च भरतस्यभूदाश्रमस्योटजाजिरे  ॥ २,१३.२१ ॥
तस्य तस्मिन्मृगे दूरसमीपपरिवर्तिनि  ।
आसीच्चेतः समासक्तं न ययावन्यतो द्विज  ॥ २,१३.२२ ॥
विमुक्तराज्यतनयः प्रोज्झिताशेषबान्धवः  ।
ममत्वं स चकारोच्चैस्तस्मिन्हरिणबालके  ॥ २,१३.२३ ॥
किं वृकैर्भक्षितो व्यघ्रैः किं सिंहेन निपातितः  ।
चिरायमाणे निष्क्रान्ते तस्यासीदिति मानसम्  ॥ २,१३.२४ ॥
एषा वसुमती तस्य खुराग्रक्षतकर्बुरा  ॥ २,१३.२५ ॥
प्रीतये मम जातोसौ क्व ममैणकबालकः  ।
विषामाग्रोण मद्बाहुं कण्डूयनपरो हि सः  ।
क्षेमेणाभ्यागतोरण्यादपि मां सुखयिष्यति  ॥ २,१३.२६ ॥
एते लूनशिखास्तस्य दशनैरचिरोद्गतैः  ।
कुशाः काशा विराजन्ते बटवः सामागा इव  ॥ २,१३.२७ ॥
इत्थं चिरगते तस्मिन्स चक्रे मानसं मुनिः  ।
प्रीतिप्रसन्नवदनः पार्श्वस्थे चाभवन्मृगे  ॥ २,१३.२८ ॥
समाधिभङ्गस्तस्यासीत्तन्मयत्वादृतात्मनः  ।
सन्त्यक्तराज्यभोगर्धिस्वजनस्यापि भूपतेः  ॥ २,१३.२९ ॥
चपलं चपले तस्मिन्दूरगं दूरगामिनि  ।
मृगपोतेऽभवच्चित्तं स्तैर्यवत्तस्य भूपतेः  ॥ २,१३.३० ॥
कालेन गच्छता सोऽथ कालं चक्रे महीपतिः  ।
पितेव सास्त्रं पुत्रेण मृगपोतेन वीक्षितः  ॥ २,१३.३१ ॥
मृगमेव तदाद्राक्षीत्त्यजन्प्राणानसावपि  ।
तन्मयत्वेन मैत्रेय नान्यत्किञ्चिदचिन्तयत् ॥ २,१३.३२ ॥
ततश्च तत्कालकृतां भावनां प्राप्य तादृशीम्  ।
जम्बूमार्गे महारण्ये जातो जातिस्मरोमृगः  ॥ २,१३.३३ ॥
जातिस्मरत्वदुद्विग्नः संसारस्य द्विजोत्तम  ।
विहाय मातरं भूयः सालग्राममुपाययो  ॥ २,१३.३४ ॥
शुष्कैस्तृणैस्तथा पर्णैः स कुर्वन्नात्मपोषणम्  ।
मृगत्वहेतुभूतस्य कर्मणो निष्कृतिं ययौ  ॥ २,१३.३५ ॥
तत्र चोत्सृष्टदेहोऽसौ जज्ञे जातिस्मरो द्विजः  ।
सदाचारवतांशुद्धे योगिनां प्रवरे कुले  ॥ २,१३.३६ ॥
सर्वविज्ञानसंपन्नः सर्वशास्त्रर्थतत्त्ववित् ।
अपश्यत्य च मैत्रेय आत्मानं प्रकृतेः परम्  ॥ २,१३.३७ ॥
आत्मनोऽधिगतज्ञानो देवादीनि महामुने  ।
सर्वभूतान्यभेदेन स ददर्श तदात्मनः  ॥ २,१३.३८ ॥
न पपाठ गुरुप्रोक्तं कृतोपनयनः श्रुतिम्  ।
न ददर्श च कर्माणि शास्त्राणि जगृहे न च  ॥ २,१३.३९ ॥
उक्तोपि बहुशः किञ्चिज्जडवाक्यमभाषत  ।
तदप्यसंस्कारगुणं ग्राम्यवाक्योक्तिसंश्रितम्  ॥ २,१३.४० ॥
अपध्वस्तवपुः सोऽपि मलिनाम्बरग्द्विजः  ।
क्लिन्नदन्तान्तरः सर्वैः परिभूतः स नागरैः  ॥ २,१३.४१ ॥
संमाननापरां हानिं योगर्धः कुरुते यतः  ।
जनेनावमतो योगी योगसिद्धं च विन्दति  ॥ २,१३.४२ ॥
तस्माच्चरेत वै योगी सतां धर्ममदूषयन्  ।
जना यथा वमन्येरन्गच्छेयुर्नैव सङ्गतिम्  ॥ २,१३.४३ ॥
हिरण्यगर्भवचनं विचिन्त्येत्थं महामतिः  ।
आत्मानं दर्शयामास जडोन्मत्ताकृतिं जने  ॥ २,१३.४४ ॥
भुक्ते कुल्माषवाट्यादिशाकं वन्यं फलं कणान्  ।
यद्यदाप्नोति सुबहु तदत्ते कालसंयमम्  ॥ २,१३.४५ ॥
पितर्युपरते सोऽथ भ्रातृभ्रातृव्यबान्धवैः  ।
कारितः क्षेत्रकर्मादिकदन्नाहारपोषितः  ॥ २,१३.४६ ॥
समाक्षपीनावयवो जडकारी च कर्मणि  ।
सर्वलोकोपकरणं बभूवाहारचेतनः  ॥ २,१३.४७ ॥
तं तादृशमसंस्कारं विप्राकृतिविचेष्टितम्  ।
क्षत्तासौवीरराजस्य काल्यै पशुमकल्पयत् ॥ २,१३.४८ ॥
रात्रौ तं समलङ्कृत्य वैशसस्य विधानतः  ।
अधिष्ठितं महाकाली ज्ञात्वा योगेश्वरं तथा  ॥ २,१३.४९ ॥
ततः खङ्गं समादाय निशितं निशि सा तथा  ।
क्षत्तारं क्रूरकर्माणमच्छिनत्कण्ठमूलतः  ।
स्वपार्षदयुता देवी पपौ रुधिरमुल्बणम्  ॥ २,१३.५० ॥
ततःसौवीरराजस्य प्रयातस्य महात्मनः  ।
विष्टकर्ताथ मन्येत विष्टियोग्योयमित्यपि  ॥ २,१३.५१ ॥
तं तादृशं महात्मानं भस्मच्छन्नमिवानलम्  ।
क्षत्ता सौवीरराजस्य विष्टियोग्यममन्यत  ॥ २,१३.५२ ॥
स राजा शिबिकारूढो गन्तुं कृतमतिर्द्विज  ।
बभूवेक्षुमतीतीरे कपिलर्षेर्वराश्रमम्  ॥ २,१३.५३ ॥
श्रेयः किमत्र संसारे दुःखप्राये नृणामिति  ।
प्रष्टुं तं मोक्षधर्मज्ञं कपिलाख्यं महामुनिम्  ॥ २,१३.५४ ॥
उवाह शिबिकां तस्य क्षत्तुर्वचनचोदितः  ।
नृणां विष्टिगृहीतानामन्येषां सोऽपि मध्यगः  ॥ २,१३.५५ ॥
गृहीतो विष्टिना विप्रः सर्वज्ञानैकभाजनम्  ।
जातिस्मरोसौ पपास्य क्षयकाम उवाह ताम्  ॥ २,१३.५६ ॥
ययौ जडमतिः सोथ मृगमात्रावलोकनम्  ।
कुर्वन्मतिमतां श्रष्ठस्तदन्ये त्वरितं ययुः  ॥ २,१३.५७ ॥
विलोक्य नृपतिः सोथ विषमां शिबिकागतिम्  ।
किमेतदित्याह समं गम्यतां शिबिकावहाः  ॥ २,१३.५८ ॥
पुनस्तथैव शिबिकं विलोक्य विषमां हि सः  ।
नृपः किमेतदित्याह भवद्भिर्गम्यतेन्यथा  ॥ २,१३.५९ ॥
भूपतेर्वदतस्तस्य श्रुत्वेत्थंबहुशो वचः  ।
शिबिकावाहकाः प्रोजुरयं यातीत्यसत्वरम्  ॥ २,१३.६० ॥
राजोवाच
किं श्रिन्तोस्यल्पमध्वानं त्वयोढा शिबिका मम  ।
किमाया ससहो न त्वं पीवानसि निरीक्ष्यसे  ॥ २,१३.६१ ॥
ब्राह्मण उवाच
नाहं पीवा न चैवोढा शिबिका भवतो मया  ।
न श्रान्तोस्मि न चायासो सोढव्योस्ति महीपते  ॥ २,१३.६२ ॥
राजोवाच
प्रत्यक्षं दृश्यसे पीवानद्यापि शिबिका त्वयि  ।
श्रमश्च भारोद्वहने भवत्येव हि देहिनाम्  ॥ २,१३.६३ ॥
ब्रह्मण उवाच
प्रत्यक्षं भवता भूप यद्दृष्टं मम तद्वद  ।
बलवानबलश्चेति वाच्यं पश्चाद्विशेषणम्  ॥ २,१३.६४ ॥
त्वयोढा शिबिका चेति त्वय्यद्यापि च संस्थिता  ।
मिथ्यैतदत्र तु भवाञ्छृणोतु वचनं मम  ॥ २,१३.६५ ॥
भूमौ पादयुगं त्वास्ते जङ्घे पादद्वये स्थिते  ।
ऊर्वोर्जङ्घाद्वयावस्थौ तदाधारं तथोदरम्  ॥ २,१३.६६ ॥
वक्षस्थलं तथा बाहू स्कन्धौ चोदरसंस्थितौ  ।
स्कन्धाश्रितेयं शिबिका मम भारोत्र किं कृतः  ॥ २,१३.६७ ॥
शिबिकायां स्थितं चेदं वपुस्त्वदुपलक्षितम्  ।
तत्र त्वमहमप्यत्र प्रोज्यते चेदमन्यथा  ॥ २,१३.६८ ॥
अहं त्वं च तथान्ये च भूतैरुह्याम पर्थिव  ।
गुणप्रवाहपतितो भूतवर्गौपि यात्ययम्  ॥ २,१३.६९ ॥
कर्मवश्या गुणश्चैते सत्त्वाद्याः पृथिवीपते  ।
अविद्यासंचितं कर्म तच्चासेषेषु जन्तुषु  ॥ २,१३.७० ॥
आत्मा शुद्धोक्षरः शान्तो निर्गुणः प्रकृतेः परः  ।
प्रवृद्ध्यपचयौ नास्य एकस्याखिलजन्तुषु  ॥ २,१३.७१ ॥
यदा नोपचयस्तस्य न चैवापचयो नृप  ।
तदा पीवानसीतीत्थं कया युक्त्या त्वयेरितम्  ॥ २,१३.७२ ॥
भूपादजङ्घाकट्यूरुजठरादिषु संस्थिते  ।
शिबिकेयं यथा स्कन्धे तथा भारः समस्त्वया  ॥ २,१३.७३ ॥
तथान्यैर्जन्तुभिर्भूप शिबिकोढा न केवलम्  ।
शैलद्रुमगृहोत्थोपि पृथिवी संभवोपि वा  ॥ २,१३.७४ ॥
यदा पुंसः सृथग्भावः प्राकृतैः कारणेर्नृप  ।
सोढव्यस्तु तदायासः कथं वा नृपते मया  ॥ २,१३.७५ ॥
यद्द्रव्या शिबिका चेयं तद्द्रव्यो भूतसंग्रहः  ।
भवतो मेऽकिलस्यास्य ममत्वेनोपबृंहितः  ॥ २,१३.७६ ॥
श्रीपारशर उवाच
एवमुक्त्वाभवन्मौनी स वहञ्छिबिकां द्विज  ।
सोऽपि राजावतीर्योव्यां तत्पादौ जगृहे त्वरन्  ॥ २,१३.७७ ॥
राजोवाच
भोभोविसृज्य शिबिकां प्रसादं कुरु मे द्विजः  ।
कथ्यतां को भवानत्र जाल्मरूपधरः स्थितः  ॥ २,१३.७८ ॥
यो भवान्यन्निमित्तं वा यदागमनकारणम्  ।
तत्सर्वं कथ्यतां विद्वन्मह्यं शुश्रूषवे त्वया  ॥ २,१३.७९ ॥
ब्रह्मण उवाच
श्रूयतां सोहमित्येतद्वक्तुं भूप न शक्यते  ।
उपभोगनिमित्तं च सर्वत्रागमनक्रिया  ॥ २,१३.८० ॥
सुखदुःखोपभोगौ तु तौ देहाद्युपपादकौ  ।
धर्माधर्मोद्भवौ भोक्तुं जन्तुर्देहादिमृच्छति  ॥ २,१३.८१ ॥
सर्वस्यैव हि भूपाल जन्तोः सर्वत्र कारणम्  ।
धर्माधर्मौ यतः कस्मात्कारणं पृच्छते त्वया  ॥ २,१३.८२ ॥
राजोवाच
धर्माधर्मौ न सन्देहःसर्वकार्येषु कारणम्  ।
उपभोगनिमित्तं च देहाद्देहान्तरागमः  ॥ २,१३.८३ ॥
यस्त्वेतद्भवता प्रोक्तं सोहमित्येतदात्मनः  ।
वक्तुं न सक्यते श्रोतुं तन्ममेच्छा प्रवर्तते  ॥ २,१३.८४ ॥
योस्ति सोहमिति ब्रह्मन्कथं वक्तुं न शक्यते  ।
आत्मन्येष न दोषाय शब्दोहमिति यो द्विज  ॥ २,१३.८५ ॥
ब्राह्मण उवाच
शब्दोहमिति दोषाय नात्मन्येष तथैव तत् ।
अनात्मन्यात्मविज्ञानं शब्दो वा भ्रान्तिलक्षणः  ॥ २,१३.८६ ॥
जिह्वा ब्रवीत्यहमिति दन्तोष्ठौ तालुके नृप  ।
एतेनाहं यतः सर्वे वाङ्निष्पादनहेतवः  ॥ २,१३.८७ ॥
किं हेतुभिर्वदत्येषा वागेवाहमिति स्वयम्  ।
अतः पीवानसीत्येतद्वक्तुमित्थं न युज्यते  ॥ २,१३.८८ ॥
पिण्डः पृथग्यतः पुंसः शिरः पाण्यादिलक्षणः  ।
ततोहमिति कुत्रैतां संज्ञां राजन्करोम्यहम्  ॥ २,१३.८९ ॥
यद्यन्योस्ति परः कोपि मत्तः पार्थिवसत्तम  ।
तदैषोहमयं चान्यो वक्तुमेवमपीष्यते  ॥ २,१३.९० ॥
यदा समस्तदेहेषु पुमानेको व्यवस्थितः  ।
तदा हि को भवान्सोहमित्येतद्विफलं वचः  ॥ २,१३.९१ ॥
त्वं राजा शिबिका चेयमिमे वाहाः पुरः सराः  ।
अयं च भवतो लोको न सदेतन्नृपोच्यते  ॥ २,१३.९२ ॥
वृक्षाद्दारु ततश्चेयं शिबिका त्वदधिष्ठिता  ।
किं वृक्षसंज्ञा वास्याः स्याद्दारुसंज्ञाथ वा नृप  ॥ २,१३.९३ ॥
वृक्षारूढो महाराजो नायं वदति ते जनः  ।
न च दारुणि सर्वस्त्वां ब्रवीतिशिबिकागतम्  ॥ २,१३.९४ ॥
शिबिकादारुसंघातो रचनास्थितिसंस्थितः  ।
अन्विष्यतां नृपश्रेष्ठ तद्भेदे शिबिका त्वया  ॥ २,१३.९५ ॥
एवं छत्रशलाकानां पृथग्भावे विमृश्यताम्  ।
क्व यातं छत्रमित्येतन्न्यायस्त्वयि तथा मयि  ॥ २,१३.९६ ॥
पुमांस्त्रीगौरजो वाजी कुञ्जरो विहगस्तरुः  ।
देहेषुलोकसंज्ञेयं विज्ञेया कर्महेतुषु  ॥ २,१३.९७ ॥
पुमान्न देवो न नरो न पशुर्न च पादपः  ।
शरीराकृतिभेदास्तु भूपैते कर्मयोनयः  ॥ २,१३.९८ ॥
वस्तु राजेति यल्लोके यच्च राजभटात्मकम्  ।
तथान्यच्च नृपेत्थं तन्न सत्संकल्पनामयम्  ॥ २,१३.९९ ॥
यत्तु कालान्तेरेणापि नान्यां संज्ञामुपैति वै  ।
परिणामादिसंभूतां तद्वस्तु नृप तच्च किम्  ॥ २,१३.१०० ॥
त्वं राजा सर्वलोकस्य पितुः पुत्रो रिपो रिपुः  ।
पत्न्याः पतिः पिता सूनोः किं त्वं भूपवदाम्यहम्  ॥ २,१३.१०१ ॥
त्वं किमेतच्छिरः किं नु ग्रीवा तव तथोदरम्  ।
किमु पादादिकं त्वं वा तवैतत्किं महीपते  ॥ २,१३.१०२ ॥
समस्तावयवेभ्यस्त्वं पृथग्भूय व्यवस्थितः  ।
कोऽहमित्यत्र निपुणो भूत्वा चिन्तय पर्थिव  ॥ २,१३.१०३ ॥
एवं व्यवस्थिते तत्त्वे मयाहमिति भाषितुम्  ।
पृथक्करणनिष्पाद्यं शक्यते नृपते कथम्  ॥ २,१३.१०४ ॥
इति श्रीविष्णुमहापुराणे द्वितीयेंसे त्रयोदशोऽध्यायः (१३)


_____________________________________________________________


श्रीपराशर उवाच
निशम्य तस्येति वचः परमार्थसमन्वितम्  ।
प्रश्रयावनतो भूत्वा तमाह नृपतिर्द्विजम्  ॥ २,१४.१ ॥
राजोवाच
भगवन्यत्त्वया प्रोक्तं परमार्थमयं वचः  ।
श्रुते तस्मिन्भ्रमन्तीव मनसो मम वृत्तयः  ॥ २,१४.२ ॥
एतद्विवेकविज्ञानं यदशेषेषु जन्तुषु  ।
भवता दर्शितं विप्रतत्परं प्रकृतेर्महत् ॥ २,१४.३ ॥
नाहं वहामि शिबिकां शिविका न मयि स्थिता  ।
शरीरमन्यदस्मत्तौ योनेयं शिबिका धृता  ॥ २,१४.४ ॥
गुणप्रवृत्त्या भूतानां प्रवृत्तिः कर्मचोदिता  ।
प्रवर्तन्ते गुणा ह्येते किं ममेति त्वयोदितम्  ॥ २,१४.५ ॥
एतस्मिन्परमार्थज्ञ मम श्रोत्रपथं गते  ।
मनो विह्वलतामेति परमार्थार्थितां गतम्  ॥ २,१४.६ ॥
पूर्वमेव महाभागं कपिलर्षिमहं द्विज  ।
प्रष्टुमभ्युद्यतो गत्वा श्रेयः किं त्वत्र शंस मे  ॥ २,१४.७ ॥
तदन्तरे च भवता यदेत द्वाक्यमीरितम्  ।
तेनैव परमार्थार्थं त्वयि चेतः प्रधावति  ॥ २,१४.८ ॥
कपिलर्षिर्बागवतः सर्वभूतस्य वै द्विज  ।
विष्णोरंशो जगन्मोहनाशायोर्वीमुपागतः  ॥ २,१४.९ ॥
स एव  भगवान्नूनमस्माकं हितकाम्यया  ।
प्रत्यक्षतामत्र गतो यथैतद्भावतोच्यते  ॥ २,१४.१० ॥
तन्मह्यं प्रणताय त्वं यच्छ्रेयः परमं द्विजः  ।
तद्वदाखिल विज्ञानजलवीच्युदधिर्भवान्  ॥ २,१४.११ ॥
ब्राह्मण उवाच
भूप पृच्छसि किं श्रेयः परमार्थं नु पृच्छसि  ।
श्रेयांस्यपरमार्थानि अशेषाणि च भूपते  ॥ २,१४.१२ ॥
देवताराधनं कृत्वा धनसम्पदमिच्छति  ।
पुत्रानिच्छति राज्यं च श्रेयस्तस्यैव तन्नृप  ॥ २,१४.१३ ॥
कर्म यज्ञात्मकं श्रेयः फलं तत्प्राप्तिलक्षणम्  ।
श्रेयः प्रधानं च फले तदेवानभिसंहिते  ॥ २,१४.१४ ॥
आत्मा ध्येयः सदा भुप योगयुक्तैस्तथा परम्  ।
श्रेयस्तस्यैव संयोगः श्रेयो यः परमात्मनः  ॥ २,१४.१५ ॥
श्रेयांस्येवमनेकानि शतशोय सहस्रसः  ।
सन्त्यत्र परमार्थस्तु न त्वेते श्रूयतां च मे  ॥ २,१४.१६ ॥
धर्माय त्यज्यते किन्तु परमार्थो धनं यदि  ।
व्ययश्च क्रियते कस्मात्कामप्राप्त्युपलक्षणः  ॥ २,१४.१७ ॥
पुत्रश्चेत्परमार्थः स्यात्सोऽप्यन्यस्य नरेश्वर  ।
परमार्थभूतः सोन्यस्य परमार्थो हि तत्पिता  ॥ २,१४.१८ ॥
एवं न परमार्थोस्ति जगत्यस्मिञ्चराचरे  ।
परमार्थो हि कार्याणि कारणानामशेषतः  ॥ २,१४.१९ ॥
राज्यादिप्राप्तिरत्रोक्ता परमार्थतया यदि  ।
परमार्था भवन्त्यत्र न भवन्ति च वै ततः  ॥ २,१४.२० ॥
ऋग्यजुःसामनिष्पाद्यं यज्ञकर्म मतं तव  ।
परमार्थभूतं तत्रापि श्रुयतां गदतो मम  ॥ २,१४.२१ ॥
यत्तु निष्पाद्यते कार्यं मृदा कारणभूतया  ।
तत्कारणानुगमनाज्ज्ञायते नृप मृण्मयम्  ॥ २,१४.२२ ॥
एवं विनाशिभिर्द्रव्यैः समिदाज्यकुशादिभिः  ।
निष्पाद्यते क्रिया या तु सा भवित्री विनाशिनी  ॥ २,१४.२३ ॥
अनाशो परमार्थश्च प्राज्ञौरभ्युपगम्यते  ।
तत्तु नाशि न सन्देहो नाशिद्रव्योपपादितम्  ॥ २,१४.२४ ॥
तदेवाफलदं कर्म परमार्थो मतस्तव  ।
मुक्तिसाधनभूतत्वात्परमार्थो न साधनम्  ॥ २,१४.२५ ॥
ध्यानं चैवात्मनो भूपु परमार्थार्थशब्दितम्  ।
भेदकारि परेभ्यस्तु परमार्थो न भेदवान्  ॥ २,१४.२६ ॥
परमात्मात्मनोर्योगः परमार्थ इतीष्यते  ।
मिथ्यैतदन्यद्रव्यं हि नैति तद्द्रव्यतां यतः  ॥ २,१४.२७ ॥
तस्माच्छ्रेयांस्यशेषाणि नृवैतानि न संशयः  ।
परमार्थस्तु भूपाल संक्षेपाच्छ्रूयतां मम  ॥ २,१४.२८ ॥
एको व्यापी समः शुद्धो निर्गुणः प्रकृतेः परः  ।
जन्मवृद्ध्यादिरहित आत्मा सर्वगतोव्ययः  ॥ २,१४.२९ ॥
परज्ञानमयो सद्भिर्नामजात्यादिभिर्विभुः  ।
न योगवान्न युक्तोभून्नैव पार्थिव योक्ष्यते  ॥ २,१४.३० ॥
तस्यात्मपरदेहेषु सतोप्येकमयं हि यत् ।
विज्ञानं परमार्थोऽसौ द्वैतिनोऽतथ्यर्शिनः  ॥ २,१४.३१ ॥
वेणुरन्ध्रप्रभेदेन भेदः षङ्जादिसंज्ञितः  ।
अभेदव्यापिनोवायोस्तथास्य परमात्मनः  ॥ २,१४.३२ ॥
एकस्वरूपभेदश्च ब्राह्मकर्मावृतिप्रजः  ।
देवादिभेदेऽपध्वस्तें नास्त्येवावरणे हि सः  ॥ २,१४.३३ ॥
इति श्रीविष्णुमहापुराणे द्वितीयेऽंशे चतुर्दशोऽध्यायः (१४)
श्रीपराशर उवाच


_____________________________________________________________


श्रीपराशर उवाच
इत्युक्ते मौनिनं भूयश्चिन्तयानं महीपतिम्  ।
प्रत्युवाचाथ विप्रोसावद्वैतान्तर्गतां कथाम्  ॥ २,१५.१ ॥
ब्राह्मण उवाच
श्रूयतां नृपशार्दूल यद्गीतमृभुणा पुरा  ।
अवबोधं जनयता निदाघस्य महात्मनः  ॥ २,१५.२ ॥
ऋभुनामाभवत्पुत्रो ब्रह्मणः परमेष्ठिनः  ।
विज्ञाततत्त्वसद्भावो निसर्गादेव भूपते  ॥ २,१५.३ ॥
तस्य शिष्यो निदाघोभूत्पुलस्त्यतनयः पुरा  ।
प्रादादशेषविज्ञानं स तस्मै परया मुदा  ॥ २,१५.४ ॥
अपाप्तज्ञानतन्त्रस्य न तस्याद्वैतवासना  ।
स ऋभुस्तर्कयामास निदाघस्य नरेश्वर  ॥ २,१५.५ ॥
देविकायास्तटे वीरनगरं नाम वै पुरम्  ।
समृद्दमतिरम्यं च पुलस्त्येन विवेशित्म  ॥ २,१५.६ ॥
रम्योपवनपर्यन्ते स तस्मिन्पार्थिवोत्तम  ।
निदाघो नाम योगज्ञ ऋभुशिष्योऽवसत्पुरा  ॥ २,१५.७ ॥
दिव्ये वर्षसहस्रे तु समतीतेस्य तत्पुरम्  ।
जगाम स ऋभुः शिष्यं निदाघमवलोककः  ॥ २,१५.८ ॥
स तस्य वैश्वदेवान्ते द्वारालोकनगोचरे  ।
स्थितस्तेन गृहीतार्घ्यो निजवेश्म प्रवेशितः  ॥ २,१५.९ ॥
प्रक्षालिताङ्घ्रिपाणिं च कृता सनपरिग्रह्म  ।
उवाच स द्विजाश्रेष्ठो भुज्यतामिति सादरम्  ॥ २,१५.१० ॥
ऋभुरुवाच
भो विप्रवर्य भोक्तव्यं यदन्नं भवतो गुहे  ।
तत्कथ्यतां कदन्नेषु न प्रीतिः सततं मम  ॥ २,१५.११ ॥
निदाघ उवाच
सक्तुयावकवाट्यानामपूपानां च मे गृहे  ।
यद्रोचते द्विजश्रेष्ठ तत्त्वं भुक्ष्व यथेच्छया  ॥ २,१५.१२ ॥
ऋभुरुवाच
कदन्नानि द्विजौतानि मृष्टमन्नं प्रयच्छ मे  ।
संयावपायसादीनि द्रप्सफाणितवन्ति च  ॥ २,१५.१३ ॥
निदाघ उवाच
हेहे शालिनि मद्गेहे यत्किञ्चिदतिशोभनम्  ।
भक्ष्योपसाधनं मृष्टं तेनास्यान्नं प्रसाधय  ॥ २,१५.१४ ॥
ब्राह्मण उवाच
इत्युक्ता तेन सा पत्नीमृष्टमन्नं द्विजस्य यत् ।
प्रसादितवती तद्वै भर्तुर्वचनगौरवात् ॥ २,१५.१५ ॥
तं भुक्तवन्तमिच्छातो मृष्टमन्नं महामुनिम्  ।
निदाधः प्राह भूपाल प्रश्रयावनतः स्थितः  ॥ २,१५.१६ ॥
निदाघ उवाच
अपिते परमा तृप्तिरुत्पन्ना तुष्टिरेव च  ।
अपि ते मानसंस्वस्थमाहारेण कृतं द्विज  ॥ २,१५.१७ ॥
क्वनिवासो भवान्विप्र क्व च गन्तुंसमुद्यतः  ।
आगम्यते च भवता यतस्तच्च द्विजोच्यताम्  ॥ २,१५.१८ ॥
ऋमुरुवाच
क्षुद्यस्य तस्य भुक्तेन्ने तृप्तिर्ब्राह्मण जायते  ।
न मे क्षुन्नाभवत्तृप्तिः कस्मान्मां परिपृच्छसि  ॥ २,१५.१९ ॥
वह्निना पार्थिवे धातौ क्षपिते क्षुत्समुद्भवः  ।
भवत्यम्भसि च क्षीणे नृणां तृडपि जायते  ॥ २,१५.२० ॥
क्षुत्तुष्णे देहधर्माख्ये न ममैते यतो द्विज  ।
ततः क्षुत्सम्भवाभावात्तृप्तिरस्त्येव मे सदा  ॥ २,१५.२१ ॥
मनसः स्वस्थता तुष्टिश्चित्तधर्माविमौ द्विज  ।
चेतसो यस्य तत्पृच्छ पुमानेभिर्न युज्यते  ॥ २,१५.२२ ॥
क्व निवासस्तवेत्युक्तं क्व गन्तासि च यत्त्वाया  ।
कुताश्चागम्यते तत्र त्रितयेपि निबोध मेः  ॥ २,१५.२३ ॥
पुमान्सर्वगतो व्यापी आकाशवदयं यतः  ।
कुतः कुत्र क्व गन्तासीत्ये तदप्यर्थवत्कथम्  ॥ २,१५.२४ ॥
सोऽहं गन्ता न चागन्ता नैकदेशनिकेतनः  ।
त्वं चान्ये च न च त्वं च नान्ये नैवाहमप्यहम्  ॥ २,१५.२५ ॥
मृष्टं न मृष्टमप्येषा जिज्ञासा मे कृता तव  ।
किं वक्ष्यसीति तत्रापि श्रूयतां द्विजसत्तम  ॥ २,१५.२६ ॥
किमस्वाद्वथ वा मृष्टं भुञ्जतोस्ति द्विजोत्तम  ।
मृष्टमेव यथा मृष्टं तदेवोद्वेगकारकम्  ॥ २,१५.२७ ॥
अमृष्टं जायते मृष्टं मृष्टादुद्विजते जनः  ।
आदिमध्यावसानेषु किमन्नं रुचिकारकम्  ॥ २,१५.२८ ॥
मृण्मयं हि गृहं यद्वन्मृदा लिप्तं स्थिरं भवेत् ।
पर्थिवोयं तथा देहः पार्थिवैः परमाणुभिः  ॥ २,१५.२९ ॥
यवगोधूममुद्गादि घृतं तैलं पयो दधि  ।
गुडंफलादीनि तथा पार्थिवाः परमाणवः  ॥ २,१५.३० ॥
तदेतद्भवता ज्ञात्वा मृष्टामृष्टविचारि यत् ।
तन्मनःसमतालम्बि कार्यं साम्यं हि मुक्तये  ॥ २,१५.३१ ॥
ब्राह्मण उवाच
इत्याकर्ण्य वचस्तस्य परमार्थश्रितं नृप  ।
प्रणिपत्य महाभागो निदाघो वाक्यमब्रवीत् ॥ २,१५.३२ ॥
प्रसीद मद्धितार्थाय कथ्यतां यत्त्वमागतः  ।
नष्टो मोहस्तवाकर्ण्य वचांस्येतानि मे द्वीज  ॥ २,१५.३३ ॥
ऋभुरुवाच
ऋमुरस्मि तवाचार्यः प्रज्ञादानाय ते द्विज  ।
इहाग तोहं यास्यामि परमार्थस्तवोदितः  ॥ २,१५.३४ ॥
एवमेकमिदं विद्धि न भेदि सकलं जगत् ।
वासुदेवाभिधेयस्य स्वरूपं परमात्मनः  ॥ २,१५.३५ ॥
ब्राह्मण उवाच
तथत्युक्त्वा निदाघेन प्रणिपातपुरःसरम्  ।
पूजतः परया भक्त्या इच्छातः प्रययावृभुः  ॥ २,१५.३६ ॥
इति श्रीविष्णुमहापुराणे द्वितीयेऽंशे पञ्चदशोऽध्यायः (१५)


_____________________________________________________________


ब्राह्मण उवाच
ऋभुर्वर्षसहस्रे तु समतीते नरेश्वर  ।
निदाघज्ञानदानाय तदेव नगरं ययौ  ॥ २,१६.१ ॥
नगरस्य बहिः सोथ निदाघं ददृशे मुनिः  ।
महीबलपरीवारे पुरं विशति पार्थिवे  ॥ २,१६.२ ॥
दूरे स्थितं महाभागं नजसंमर्दवर्जकम्  ।
क्षुत्क्षामकण्ठमायान्तमरण्यात्ससमित्कुशम्  ॥ २,१६.३ ॥
दृष्ट्वा निदाघं स ऋभुरुपगम्याभिवाद्य च  ।
उवाच कस्मादेकान्ते स्थीयते भवता द्विज  ॥ २,१६.४ ॥
निदाघ उवाच
भो विप्र जनसंमर्दे महानेष नरेश्वरः  ।
प्रविविक्षुः पुरं रम्यं तेनात्र स्थीयते मया  ॥ २,१६.५ ॥
ऋभुरुवाच
नराधिपोत्र कतमः कतमश्चेतरोजनः  ।
कथ्यतां मे द्विज श्रेष्ठ त्वमभिज्ञो मतो मम  ॥ २,१६.६ ॥
निदाघ उवाच
योयं गजेन्द्रमुन्मत्तमद्रिशृङ्गसमुच्छ्रितम्  ।
अधिरूढो नरेद्रोऽयं परिलो कस्तथेतरः  ॥ २,१६.७ ॥
ऋभुरुवाच
एतौ हि गजराजानौ युगपद्दर्शितौ मम  ।
भवता न विशेषेण पृथक्चिह्नोपलक्षणौ  ॥ २,१६.८ ॥
तत्कथ्यतां महाभाग विशेषो भवतानयोः  ।
ज्ञातुमिच्छाम्यहं कोत्र गजः को वा नराधिपः  ॥ २,१६.९ ॥
निदाघ उवाच
गजो योयमथो ब्रह्मन्नुपर्यस्यैष भूपतिः  ।
वाह्यवा हकसम्बन्धं को न जानानि वै द्विज  ॥ २,१६.१० ॥
ऋभुरुवाच
जानाम्यहं यथा ब्रह्यंस्तथा मामवबोधय  ।
अधःशब्दनिगद्यं हि किं चोर्ध्वमभिधियते  ॥ २,१६.११ ॥
ब्राह्मण उवाच
इत्युक्तः सहसारुह्य निदाघः प्राह तमृभुम्  ।
श्रूयतां कथयाम्येष यन्मां त्वं परिपृच्छसि  ॥ २,१६.१२ ॥
उपर्यहं यथा राजा त्वमधः कुञ्जरो यथा  ।
अवबोधाय ते ब्रह्मन्दृष्टान्तो दर्शितो मया  ॥ २,१६.१३ ॥
ऋभुरुवाच
त्वं राजेन द्विजश्रेष्ठ स्थितोहं गजवद्यदि  ।
तदेतत्त्वं समाचक्ष्व कतमस्त्वमहं तथा  ॥ २,१६.१४ ॥
ब्राह्मम उवाच
इत्युक्तः सत्वरं तस्य प्रगृह्य चरमाबुभौ  ।
निदाघस्त्वाह भगवानाचार्यस्त्वमृभुर्ध्रुवम्  ॥ २,१६.१५ ॥
नान्यस्याद्वैतसंस्कारसंस्कृतं मानसं तथा  ।
यथाचार्यस्य तेन त्वां मन्ये प्राप्तमहं गुरुम्  ॥ २,१६.१६ ॥
ऋबुरुवाच
तवोपदेशदानाय पूर्वशुश्रुषणादृतः  ।
गुरुस्नेहादृभुर्नाम निदाघ समुपागतः  ॥ २,१६.१७ ॥
तदेतदुपदिष्टं ते संक्षेपेण महामते  ।
परमार्थसारभूतं यदद्वैतमशेषतः  ॥ २,१६.१८ ॥
ब्राह्म उवाच
एवमुक्त्वा ययौ विद्वान्निदाघं स ऋभुर्गुरुः  ।
निदाघोप्युपदेशेन तेनाद्वैतपरोभवत् ॥ २,१६.१९ ॥
सर्वभूतान्यभेदेन ददृशे स तदात्मनः  ।
यथा ब्रह्मपरो मुक्तिमवाप परमां द्विजः  ॥ २,१६.२० ॥
तथा त्वमपि धर्मज्ञ तुल्योत्मरीपुबान्धवः  ।
भव सर्गगतं जानन्नत्मानमवनीपते  ॥ २,१६.२१ ॥
सितनीला दिभेदेन यथैकं दृश्यते नभः  ।
भ्रान्तदृष्टिभिरात्मापि तथैकः सन्पृथक्पृथक् ॥ २,१६.२२ ॥
एकः समस्तं यदिहास्ति किञ्चित्तदच्युतो नास्ति परं ततोन्यत् ।
सोऽहं स च त्वं च सर्वमेतदात्मस्वरूपं त्यज भेदमोहम्  ॥ २,१६.२३ ॥
श्रीपराशर उवाच
इतीरितस्तेन स राजवर्स्तत्याज भेदं परमार्थदृष्टिः  ।
स चापि जातिस्मरणाप्तबोधस्तत्रैव जन्मन्यपवर्गमाप  ॥ २,१६.२४ ॥
इति भरतनरेन्द्रसारवृत्तं कथयति यश्च शृणोति भक्तियुक्तः  ।
स विमलमतिरेति नात्म मोहं भवति च संसरणेणु मुक्तियोग्यः  ॥ २,१६.२५ ॥
इति श्रीविष्णुमदृद्विदृषोडशोऽध्यायः (१६)

इति श्रिविष्णुमहापुराणे द्वितीयोंशः समाप्तः



_____________________________________________________________


अथ श्रीविष्णुमहापुराणे विष्णुचित्त्यात्मप्रकाशाख्यश्रीधरीय व्याख्याद्वयोपेते तृतीयोंशः प्रारभ्यते
श्रीमते रामानुजाय नमः

मैत्रेय उवाच
कथिता गुरूणासम्यग्भूसमुद्रादिसंस्थितिः  ।
सूर्यादिनां च संस्थानं ज्योतिषां चातिविस्तरात् ॥ ३,१.१ ॥
देवादीनां तथा सृष्टिरृषीणां चापि वर्णिता  ।
चातुर्वर्ण्यस्य चोत्पत्तिस्तिर्यग्योनिगतस्य च  ॥ ३,१.२ ॥
ध्रुवप्रह्लादचरितं विस्तराच्च त्वयोदितम्  ।
मन्वन्तराण्यशेषाणि श्रोतुमिच्छाम्यनुक्रमात् ॥ ३,१.३ ॥
मन्वन्तराधिपांश्चैव शक३ एवपुरोगमान्  ।
भवता कथितानेताञ्छ्रोतुमिच्छाम्यहं गुरो  ॥ ३,१.४ ॥
श्रीपराशर उवाच
अतीतानागतानीह यानि मन्वन्तराणि वै  ।
तान्यहं भवतः सम्यक्लथयामि यथा क्रमम्  ॥ ३,१.५ ॥
स्वायंभुवो मनुः पूर्वं परः स्वारोचिषस्तथा  ।
उत्तमस्तामसश्चैव रैवतश्चाक्षुषस्तथा  ॥ ३,१.६ ॥
षडेते मनवोतीताःसांप्रतं तु रवेःसुतः  ।
वैवस्वतेयं यस्त्वेतत्मप्तमं वर्ततेन्तरम्  ॥ ३,१.७ ॥
स्वायंभुवं तु कथितं कल्पादावन्तरं मया  ।
देवाः सप्तर्षयश्चैव यथावत्कथिता मया  ॥ ३,१.८ ॥
अत ऊर्ध्वं प्रवक्ष्यामि मनोःस्वारोचिषस्य तु  ।
मन्वन्तराधिपान्सम्यग्देवर्षिंस्तत्सुतांस्तथा  ॥ ३,१.९ ॥
पारावताः सतुषिता देवाः स्वारोचिषेऽन्तरे  ।
विपश्चत्तत्र देवेन्द्रो मैत्रेयासीन्महाबलः  ॥ ३,१.१० ॥
ऊर्जस्तंभस्तथा प्राणोवातोर्थ पृषभस्तथा  ।
निरयश्च परीवांश्च तत्र सप्तर्षयोऽभवन्  ॥ ३,१.११ ॥
चैत्रकिंपुरुषाद्याश्च सुताःस्वारोचिषस्य तु  ।
द्वितीयमेतद्व्याख्यातमन्तरं शृणु चोत्तमम्  ॥ ३,१.१२ ॥
तृतीयेप्यन्तरे ब्रह्मन्नुत्तमो नाम यो मनुः  ।
सुशान्तिर्नाम देवेन्द्रो मैत्रेयासीत्सुताञ्छृणु  ॥ ३,१.१३ ॥
सुधामानस्तथा सत्या जपाश्चाथ प्रतर्दनाः  ।
वशवर्तिश्च पञ्चैते गणा द्वादशकाःस्मृताः  ॥ ३,१.१४ ॥
वसिष्ठतनया ह्योते सप्त सप्तर्षयोभवन्  ।
अजः परशुदीप्ताद्यास्तथोत्तममनोःसुताः  ॥ ३,१.१५ ॥
तामसस्यान्तरे देवाःसुपारा हरयस्तथा  ।
सत्याश्च सुधियश्चैव सप्तविंशतिका गणाः  ॥ ३,१.१६ ॥
शिविरिन्द्रस्तथा चासीच्छतयज्ञोपलक्षमः  ।
सप्तर्ष यश्च ये तेषां तेषां नामानि मे शृणु  ॥ ३,१.१७ ॥
ज्योतिर्धामा पुथुः कात्यश्चैत्रोग्निर्धनकस्तथा  ।
पीवरश्चर्षयो ह्येते सप्त तत्रापि चान्तरे  ॥ ३,१.१८ ॥
नरः ख्यातिः केतुरूपो जानुजङ्घादयस्तथा  ।
पुत्रास्तु तामसस्यासन्नाजानःसुमहाबलाः  ॥ ३,१.१९ ॥
पञ्चमे वापि मैत्रेय रैवतो नाम नामतः  ।
मनुर्विभुश्च तत्रेन्द्रो देवांश्चात्रान्तरे शृणु  ॥ ३,१.२० ॥
अमिताभा भूतरया वैकुण्ठाःसुसमेधसः  ।
एते देवगणास्तत्र चतुर्दश चतुर्दश  ॥ ३,१.२१ ॥
हिरण्यरोमा वेदाश्रिरूर्ध्वबाहुस्तथावरः  ।
वेदबाहुःसुधामा च पर्जन्यश्च महामुनिः  ।
एते सप्तर्षयो विप्र तत्रासन्रैवतेन्तरे  ॥ ३,१.२२ ॥
बलबन्धुश्च संभाव्यःसत्यकाद्याश्च तत्सुताः  ।
नरेन्द्राश्च महावीर्या बभूवुर्मुनिसत्तम  ॥ ३,१.२३ ॥
स्वारोचिषश्चौत्तमश्च तामसो रैवतस्तथा  ।
प्रियव्रतान्वया ह्येते चत्वारो मनवःस्मृताः  ॥ ३,१.२४ ॥
विष्णुमाराध्य तपसा स राजर्षिः प्रियव्रतः  ।
मन्वन्तराधिपानेताल्लंब्धवानात्मवंशजान्  ॥ ३,१.२५ ॥
षष्ठे मन्वंरते चासीच्चाक्षुषाख्यस्तथा मनुः  ।
मनोजवस्तथैवेन्द्रो देवानपि निबोध मे  ॥ ३,१.२६ ॥
आप्याः प्रसूता भव्याश्च पृथुकाश्चा दिवौकसः  ।
महानुभावा लखाश्च पञ्चैते ह्यष्टका गणाः  ॥ ३,१.२७ ॥
सुमेधा विरजाश्चैव हविष्मानुत्तमो मधुः  ।
अतिनामा सहिष्णुश्च सप्तासन्निति चर्षयः  ॥ ३,१.२८ ॥
ऊरुः पूरुः शतध्युम्नप्रमुखाः सुमहाबलाः  ।
चाक्षुषस्य मनोः पुत्राः पृथिवीपतयोऽभवन्  ॥ ३,१.२९ ॥
विवस्वतःसुतो विप्र श्राद्धदेवो महाद्युतिः  ।
मनुःसंवर्तते धीमान् सांप्रतं सप्तमेन्तरे  ॥ ३,१.३० ॥
आदित्यवसुरुद्राद्या देवाश्चात्र महामुने  ।
पुरन्दरस्तथैवात्र मैत्रेय त्रिदशेश्वरः  ॥ ३,१.३१ ॥
वशिष्ठः काश्यपोथात्रिर्जमदग्निःसगौतमः  ।
विश्वामित्रभरद्वाजौ सप्त सप्तर्षयोऽभवन्  ॥ ३,१.३२ ॥
इक्ष्वाकुश्च नृगश्चैव धृष्टः शर्यातिरेव च  ।
नरिष्यन्तश्च विख्यातो नाभागोरिष्ट एव च  ॥ ३,१.३३ ॥
करूषश्च पृषध्रश्च सुमहांल्लोकविश्रुतः  ।
मनोर्वैवस्वतस्यैते नव पुत्राः सुधार्मिकाः  ॥ ३,१.३४ ॥
विष्णुशक्तिरनौपम्या सत्त्वोद्रिक्ता स्थितौ स्थिता  ।
मन्वन्तरेष्वशेषेषु देवत्वेनाधितिष्ठति  ॥ ३,१.३५ ॥
अंशेन तस्या जज्ञेऽसौ यज्ञःस्वायंभुवेन्तरे  ।
आकूत्यां मानसो देव उत्पन्नः प्रथमेन्तरे  ॥ ३,१.३६ ॥
ततः पुनः स वै देवः प्राप्ते स्वारोचिषेन्तरे  ।
तुषितायां समुत्पन्नो ह्याजिषस्तुषितैः सह  ॥ ३,१.३७ ॥
औत्तमप्यन्तरे देवस्तुषितस्तु पुनःस वै  ।
सत्यायामभवत्सत्यः सत्यैः सह सुरोत्तमैः  ॥ ३,१.३८ ॥
तामसस्यान्तरे चैव संप्राप्तो पुनरेव हि  ।
हर्यायां हरिभिः सार्ध हरिरेव बभूव ह  ॥ ३,१.३९ ॥
रैवतेप्यन्तरे देवःसंभूत्यां मानसो हरिः  ।
संभूतो रैवतैः सार्ध देवैर्देववरो हरिः  ॥ ३,१.४० ॥
चाक्षुषे चान्तरे देवो वैकुण्ठः पुरुषोत्तमः  ।
विकुण्ठायामसौ जज्ञे वैकुण्ठैर्दैवतैः सह  ॥ ३,१.४१ ॥
मन्वन्तरेत्र संप्राप्ते तथा वैवस्वतेद्विज  ।
वामनः काश्यपाद्विष्णुरदित्यां संबभूव ह  ॥ ३,१.४२ ॥
त्रिभिः क्रमैरिमांल्लोकाञ्जित्वा येन महात्मना  ।
पुरन्दराय त्रैलोक्यं दत्तं निहतकण्टकम्  ॥ ३,१.४३ ॥
इत्येतास्तनवस्तस्य सप्तमन्वन्तरेषु वै  ।
सप्तस्वेवाभवन्विप्र याभिः संवर्धिताः प्रजाः  ॥ ३,१.४४ ॥
यस्माद्विष्टमिदं विश्वं यस्य शक्त्या महात्मनः  ।
तस्मात्स प्रोच्यते विष्णुर्विशोर्धातोः प्रवेशनात् ॥ ३,१.४५ ॥
सर्वे च देवा मनवःसमस्ताःसप्तर्षयो ये मनुसूनवश्च  ।
इन्द्रश्चयोऽयं त्रिदशेशभूतो विष्णोरशोषास्तु विभूतयस्ताः  ॥ ३,१.४६ ॥
इति श्रीविष्णुमहापुराणे तृतीयांशे प्रथमोऽध्यायः (१)


_____________________________________________________________


मैत्रेय उवाच
प्रोक्तान्येतानि भवता सप्त मन्वन्तराणि वै  ।
भविष्याण्यपि विप्रर्ष ममाख्यातुं त्वमर्हसि  ॥ ३,२.१ ॥
श्रीपराशर उवाच
सूर्यस्य पत्नी संज्ञाभूत्तनया विश्वकर्मणः  ।
मनुर्यमो यमी चैव तदपत्यानि वै मुने  ॥ ३,२.२ ॥
असहन्ती तु सा भर्तुस्तेजश्छायां युयोज वै  ।
भर्तृशुश्रूषणेऽरण्यंस्वयं च तपसे ययौ  ॥ ३,२.३ ॥
संज्ञेयमित्यथार्कश्च छायायामात्मजत्रयम्  ।
शनैश्चरं मनुं चान्यं तपतीं चाप्यजाजनत् ॥ ३,२.४ ॥
छायासंज्ञा ददौ शापं यमाय कुपिता यदा  ।
तदान्येयमसौ बुद्धिरित्यासीद्यमसूर्ययोः  ॥ ३,२.५ ॥
ततो विवस्वानाख्यातां तयैवारण्यसंस्थिताम्  ।
समाधिदृष्ट्याददृशे तामश्वां तपसि स्थिताम्  ॥ ३,२.६ ॥
वाजिरूपधरः सोथ तस्यां देवावथाश्विनौ  ।
जनयामास रेवन्तं रेतसोंते च भास्करः  ॥ ३,२.७ ॥
आनिन्ये च पुनः संज्ञां स्वस्थानं भगवान् रविः  ।
तेजसः शमनं चास्य विश्वकर्मा चकार ह  ॥ ३,२.८ ॥
भ्रममारोप्य सूर्यं तु तस्य तेजोनिशातनम्  ।
कृतवानष्टमं भागं स व्यशातयदव्ययम्  ॥ ३,२.९ ॥
यत्तस्माद्वैष्णवं तेजस्शातितं विश्वकर्मणा  ।
जाज्वल्यमानमपतत्तद्भूमौ मुनिसत्तम  ॥ ३,२.१० ॥
त्वष्टैव तेजसा तेन विष्णोश्चक्रमकल्पयत् ।
त्रिशूलं चैव शर्वस्य शिबिकां धनदस्य च  ॥ ३,२.११ ॥
शक्तिं गुहस्य देवानामन्येषां च यदायुधम्  ।
तत्सर्वं तेजसा तेन विश्वकर्मा व्यवर्धयत् ॥ ३,२.१२ ॥
छायासंज्ञासुतो योसौ द्वितीयः कथितो मनुः  ।
पूर्वजस्यासवर्णोसौ सावर्णिस्तेन कथ्यते  ॥ ३,२.१३ ॥
तस्य मन्वन्तरं ह्योतत्सावर्णिकमथाष्टमम्  ।
तच्छृणुष्व महाभाग भविष्यत्कथयामि ते  ॥ ३,२.१४ ॥
सावर्णिस्तु मनुर्योसौ मैत्रेय भविता ततः  ।
सुतपाश्चामिताभाश्च मुख्याश्चापि तथा सुराः  ॥ ३,२.१५ ॥
तेषां गणाश्च देवानामेकैको विंशकः स्मृतः  ।
सप्तर्षिनपि वक्ष्यामि भविष्यान्मुनिसत्तम  ॥ ३,२.१६ ॥
दीप्तिमान् गालवो रामः कृपो द्रोणिस्तथा परः  ।
मत्पुत्रश्च तथा व्यास ऋष्यशृङ्गश्च सप्तमः  ॥ ३,२.१७ ॥
विष्णु प्रसादादनघः पातालान्तरगोचरः  ।
विरोचनसुतस्तेषां बलिरिन्द्रो भविष्यति  ॥ ३,२.१८ ॥
विरजाश्चोर्वरीवांश्च निर्मोकाद्यास्तथापरे  ।
सावर्णेस्तु मनोः पुत्रा भविष्यन्ति नरेश्वराः  ॥ ३,२.१९ ॥
नवमो दक्षसावर्णिर्भविष्यति मुने मनुः  ॥ ३,२.२० ॥
पारा मरीचिगर्भाश्च सुधर्माणस्तथा त्रिधा  ।
भविष्यन्ति तथा देवा ह्योकैको द्वादशो गणः  ॥ ३,२.२१ ॥
तेषामिद्रो महावीर्यो भविष्यत्यद्भुतो द्विज  ॥ ३,२.२२ ॥
सवनो द्युतिमान् भव्यो वसुर्मेधातिथिस्तथा  ।
ज्योतिष्मान् सप्तमः सत्यस्तत्रैते च महर्षयः  ॥ ३,२.२३ ॥
धृतकेतुर्दीप्तिकेतुः पञ्चहस्तनिरामयौ  ।
पृथुश्रवाद्याश्च तथा दक्षमावर्णिकात्मजाः  ॥ ३,२.२४ ॥
दसमो ब्रह्मसावर्मिर्भविष्यति मुने मनुः  ।
सूधामानो विशुद्धाश्च शतसंख्यास्तथा सुराः  ॥ ३,२.२५ ॥
तेषामिन्द्रश्च भविता शान्तिर्नाम महाबलः  ।
सप्तर्षयो भविष्यन्ति ये तथा ताञ्छृणुष्व ह  ॥ ३,२.२६ ॥
हविष्मान्सुकृतःसत्यस्तपोमूर्तिस्तथापरः  ।
नाभागोऽप्रतिमौजाश्चसत्यकेतुस्तथैव च  ॥ ३,२.२७ ॥
सुक्षेत्रश्चोत्तमौजाश्चभूरिषेणादयो दश  ।
ब्रह्मसावर्णिपुत्रास्तु रक्षिष्यन्ति वसुंधराम्  ॥ ३,२.२८ ॥
एकादशश्च भविता धर्मसावर्णिको मनुः  ॥ ३,२.२९ ॥
विहङ्गमाः कामागमा निर्वाणा ऋषयस्तथा  ।
गणास्त्वेते तदा मुख्या देवानां च भविष्यताम्  ।
ऐकैकस्त्रिंशकस्तेषां गणश्चेन्द्रश्च वै पृषा  ॥ ३,२.३० ॥
निः स्वरश्चाग्नितेजाश्च वपुष्मान्घणिरारुणिः  ।
हविष्माननघश्चैव भाव्याः सप्तर्षयस्तथा  ॥ ३,२.३१ ॥
सर्वत्रगस्शुधर्मा च देवानीकादयस्तथा  ।
भविष्यन्ति मनोस्तस्य तनयाः पृतिविश्वराः  ॥ ३,२.३२ ॥
रुद्रपुत्रस्तु सावर्णिर्भविता द्वादशो मनुः  ।
ऋकुधामा च तत्रेद्रो भविता शृणु मे सुरान्  ॥ ३,२.३३ ॥
हरिता रोहिता देवास्तथा मुमनसो द्विज  ।
सुकर्माणः सुरापाश्च दशकाः पञ्च वै गणाः  ॥ ३,२.३४ ॥
तपस्वी सुतपाश्चैव तपोमूर्तिस्तपोरतिः  ।
तपोधृतिर्द्युतिश्चान्यः सप्तमस्तु तपोधनः  ।
सप्तर्षयस्त्विमे तस्य पुत्रानपि निबोध मे  ॥ ३,२.३५ ॥
देववानुपदेवश्च देवश्रेष्ठादयस्तथा  ।
मनोस्तस्य महावीर्या भविष्यन्ति महानृपाः  ॥ ३,२.३६ ॥
त्रयोदशो रुचिर्नामा भविष्यति मुने मनः  ॥ ३,२.३७ ॥
सुत्रामाणः सुकर्माणः सुधर्माणस्तथामराः  ।
त्रयस्त्रिंशद्विभेदास्त देवानां यत्र वै गणाः  ॥ ३,२.३८ ॥
दिवस्पतिर्महावीर्यस्तेषामिन्द्रोभिविष्यति  ॥ ३,२.३९ ॥
निर्मोहस्तत्त्वदर्शि च निष्प्रकंप्यो निरुत्सुकः  ।
धृतिमानव्ययश्चान्यःसप्तमःसुतपा मुनिः  ।
सप्तर्षयस्त्वमी तस्य पुत्रानपि निबोधे मे  ॥ ३,२.४० ॥
चित्रसेनविचित्राद्या भविष्यन्ति महीक्षिकः  ॥ ३,२.४१ ॥
भौमश्चतुर्दशश्चात्र मैत्रेय भविता मनः  ।
शुचिरिन्द्रः सुरगणस्तत्र पञ्च शृणुष्व तान्  ॥ ३,२.४२ ॥
चाक्षुषाश्च पवित्राश्च कनिष्ठा भ्राजिकास्तथा  ।
वाचवृद्धश्च वै देवाःसप्तर्षीनपि मे शृणु  ॥ ३,२.४३ ॥
अग्निबाहुः शुचिः शुक्रो मागधोग्नीध्र एव च  ।
युक्तस्तथा जितश्चान्यो मनुपुत्रानतः शृणु  ॥ ३,२.४४ ॥
ऊरुगंभीरबुद्ध्याद्या मनोस्तस्य सुता नृपाः  ।
कथिता मुनिशार्दुल पालयिष्यन्ति ये महीम्  ॥ ३,२.४५ ॥
चतुर्युगान्ते वेदानां जायते किल विप्लवः  ।
प्रवर्तयन्ति तानेत्य भुवं सप्तर्षयो दिवः  ॥ ३,२.४६ ॥
कृतेकृते स्मृतेर्विप्र प्रणेता जायते मनुः  ।
देवा यज्ञभुजस्ते तु यावन्मन्वन्तरं तु तत् ॥ ३,२.४७ ॥
भवन्ति ये मनोः पुत्रा यावन्मन्वंरतं तु तैः  ।
तदन्वयोद्भवैश्चैव तावद्भूः परीपाल्यते  ॥ ३,२.४८ ॥
मनुःसप्तर्षयो देवा भूपालाश्च मनोः सुताः  ।
मन्वन्तरे भवन्त्येते शक्रश्चैवाधिकारिमः  ॥ ३,२.४९ ॥
चतुर्दशभिरेतैस्तु गतैर्मन्वन्तरैर्द्विज  ।
सहस्रयुगपर्यतः कल्पो निःशेष उच्यते  ॥ ३,२.५० ॥
तावत्प्रमाणा च निशा ततो भवति सत्तम  ।
ब्रह्मरूपधरः शेते शेषाहावंबुसंप्लवे  ॥ ३,२.५१ ॥
त्रैलोक्यमखिलं ग्रस्त्वा भगवानादिकृद्विभुः  ।
स्वमायासंस्तितो विप्र सर्वभूतो जनार्दनः  ॥ ३,२.५२ ॥
ततः प्रबुद्धो भगवान् यथा पूर्वं तथा पुनः  ।
सृष्टिं करोत्यव्ययात्मा कल्पेकल्पे रजोगुमः  ॥ ३,२.५३ ॥
मनवो भूभुजःसेंद्रा देवाःसप्तर्षयस्तथा  ।
सात्त्विकोंशः स्थितिकरो जगतो द्विजसत्तम  ॥ ३,२.५४ ॥
चदुर्युगोप्यसौ विष्णुः स्थितिव्यापारलक्षमः  ।
युगव्यवस्थां कुरुते तथा मैत्रेय तच्छृणु  ॥ ३,२.५५ ॥
कृते युगे परं ज्ञानं कपिलादिस्वरूपधृक् ।
ददाति सर्वभूतात्मा सर्वभूतहिते रतः  ॥ ३,२.५६ ॥
चक्रवर्तिस्वरूपेण त्रेतायामपि स प्रभूः  ।
दुष्टानां निग्रह कुर्वन्परिपाति जगत्त्रयम्  ॥ ३,२.५७ ॥
वेदमेकं चतुर्भेदं कृत्वा शाखाशतैर्विभुः  ।
करोति बहुलं भूयो वेदव्यासस्वरूपधृक् ॥ ३,२.५८ ॥
वेदांस्तु द्वापरे व्यस्य कलेरन्ते पुनर्हरिः  ।
कल्किस्वरूपी दुर्वृत्तन्मार्गे स्थापयति प्रभुः  ॥ ३,२.५९ ॥
एवमेतज्जगत्सर्वं शश्वत्पाति करोति च  ।
हन्ति चान्तेष्वनन्तात्मा नास्त्यस्मव्द्यतिरेकि यत् ॥ ३,२.६० ॥
भूतं भव्यं भविष्यं च सर्वभूतान्महात्मनः  ।
तदत्रान्यत्र वा विप्र सद्भावः कथितस्तव  ॥ ३,२.६१ ॥
मन्वन्तराण्यशेषाणि कथितानि मया तवा  ।
मन्वन्तराधिपांश्चैव किमन्यत्कथयामि ते  ॥ ३,२.६२ ॥
इति श्रिविष्णुमहापुराणे तृतीयांशे द्वितीयोऽध्यायः (२)


_____________________________________________________________


मैत्रेय उवाच
ज्ञातमेतन्मया त्वत्तो यथा सर्वमिदं जगत् ।
विष्णुर्विष्णो विष्णुतश्च न परं विद्यते ततः  ॥ ३,३.१ ॥
एतत्तु श्रोतुमिच्छामि व्यस्ता वेदा महात्मना  ।
वेदव्यासस्वरूपेण यथा तेन युगेयुगे  ॥ ३,३.२ ॥
यस्मिन्यस्मिन्युगे व्यासो यो य आसीन्महामुने  ।
तन्तमाचक्ष्व भगवञ्छाशाभेदांश्च मे वद  ॥ ३,३.३ ॥
श्रीपराशर उवाच
वेदद्रुमस्य मैत्रेय शाखाभेदाःसहस्रशः  ।
न शक्तो विस्तराद्वक्तुं सेक्षेपेण शृणुष्व तम्  ॥ ३,३.४ ॥
द्वापरेद्वापरे विष्णुर्व्यासरूपी महामुने  ।
वेदमेकं सुबहुधा कुरुते जगतो हितः  ॥ ३,३.५ ॥
वीर्यं तेजो बलं चाल्पं मनुष्याणामवेक्ष्य च  ।
हिताय सर्वभूतानां वेदभेदान्करोति सः  ॥ ३,३.६ ॥
ययासौ कुरुते तन्वा वेदमेकं पृथक्प्रभुः  ।
वेदव्यासाभिधाना तु सा च मूर्तिर्मध्रुद्विषः  ॥ ३,३.७ ॥
यस्मिन्मन्वंरते व्यासा येये स्युस्तान्निबोध मे  ।
यथा च भेदः शाखानां व्यासेन क्रियते मुने  ॥ ३,३.८ ॥
अष्टविंशतिकृत्वो वै वेदो व्यस्तो सहर्षिभिः  ।
वैवस्वतेन्तरे तस्मिन्द्वापरेषु पुनः पुनः  ॥ ३,३.९ ॥
वेदव्यासा व्यतीता ये ह्यष्टर्विशति सत्तम  ।
चतुर्धा यैः कृतो वेदो द्वापरेषु पुनः पुनः  ॥ ३,३.१० ॥
द्वापरे प्रथमे व्यस्तःस्वयं वेदः स्वयंभुवा  ।
द्वितीये द्वापरे चैव वेदव्यासः प्रजापति  ॥ ३,३.११ ॥
तृतीये चोशना व्यासश्चतुर्थे च बृहस्पतिः  ।
सविता पञ्चमे व्यासः षष्ठे मृत्युः स्मृतः प्रभुः  ॥ ३,३.१२ ॥
सप्तमे च तथैवेन्द्रो वसिष्ठश्चाष्टमे स्मृतः  ।
सारस्वतश्च नवमे त्रिधामा दशमे स्मृतः  ॥ ३,३.१३ ॥
एकादशे तु त्रिशिखो भरद्वाजस्ततः परः  ।
त्रयोदशे चान्तरिक्षो वर्णी चापि चतुर्दशे  ॥ ३,३.१४ ॥
त्रय्यारुणः पञ्चदशे षोडशे तु धनञ्जयः  ।
क्रतुञ्जयः सप्तदशे तदूर्ध्वं च जयःस्मृतः  ॥ ३,३.१५ ॥
ततो व्यासो भरद्वाजो भरद्वाजाच्च गौतमः  ।
गौतमादुत्तरो व्यासो हर्यात्मा योभिधीयते  ॥ ३,३.१६ ॥
अथ हर्यात्मनोन्ते च स्मृतो वाजश्रवामुनिः  ।
सोमशुष्कायणस्तस्मात्तृणबिन्दुरिति स्मृतः  ॥ ३,३.१७ ॥
ऋक्षोभूद्भार्गवस्तस्माद्वाल्मीकिर्योभिधीयते  ।
तस्मादस्मत्पिता शक्तिर्व्यासस्तस्मादहं मुने  ॥ ३,३.१८ ॥
जातुकर्णोभवन्मत्तः कृष्णद्वैपायनस्ततः  ।
अष्टविंशतिरित्येते वेदव्यासाः पुरातनाः  ॥ ३,३.१९ ॥
एको वेदश्चतुर्धा तु तैः कृतो द्वापरादिषु  ॥ ३,३.२० ॥
भविष्ये द्वापरे चापि द्रौणिर्व्यासो भविष्यति  ।
व्यतीते मम पुत्रेस्मिन् कृष्णद्वैपायने मुने  ॥ ३,३.२१ ॥
ध्रुवमेकाक्षरं ब्रह्म ओमित्येव व्यवस्थितम्  ।
बृहत्वाद्बृंहणत्वाच्च तद्ब्रह्योत्यभिधीयते  ॥ ३,३.२२ ॥
प्रणवावस्थितं नित्यं भूर्भुवःस्वरितीर्यते  ।
ऋग्यजुःसामाथर्वाणो यत्तस्मै ब्रह्मणे नमः  ॥ ३,३.२३ ॥
जगतः प्रलयोत्पत्त्योर्यत्तत्कारणसंज्ञितम्  ।
महतः परमं गुह्यं तस्मै सुब्रह्मणे नमः  ॥ ३,३.२४ ॥
अगाधापारमक्षय्यं जगत्संमोहनालयम्  ।
स्वप्रकाशप्रवृत्तिभ्यां पुरुषार्थप्रयोजनम्  ॥ ३,३.२५ ॥
संख्यज्ञानवतां निष्ठा गतिः शमदमात्मनाम्  ।
यत्तदव्यक्तममृतं प्रवृत्तिर्ब्रह्म शाश्वतम्  ॥ ३,३.२६ ॥
प्रधानमात्मयोनिश्च गुहासंस्थं च शब्द्यते  ।
अविभागं तथा शुक्रमक्षयं बहुधात्मकम्  ॥ ३,३.२७ ॥
परमब्रह्मणे तस्मै नित्यमेव नमोनमः  ।
यद्रूपं वासुदेवस्य परमात्मस्वरूपिणः  ॥ ३,३.२८ ॥
एतद्ब्रह्म त्रिधा भेदमभेदमपि स प्रभुः  ।
सर्वभेदेष्वभेदोसौभिद्यते भिन्नबुद्धिभिः  ॥ ३,३.२९ ॥
स ऋङ्मयःसाममयः सर्वात्मा स यजुर्मयः  ।
ऋग्यजुःसामसारात्मा स एवात्मा शरीरिणाम्  ॥ ३,३.३० ॥
स  भिद्यते वेदमयःस्ववेदं करोति भेदैर्बहुभिः सशाखम्  ।
शाखाप्रणेता स समस्तशाखाज्ञानस्वरूपो भगवानसंगः  ॥ ३,३.३१ ॥
इति क्षिविष्णुमहापुराणे तृतीयांशे तृतीयोऽध्यायः (३)


_____________________________________________________________


श्रीपराशर उवाच
आद्यो वेदश्चतुष्पादः कृतः साहस्रसंमितः  ।
ततो दशगुमः कृत्स्नो यज्ञोयं सर्वकामधुक् ॥ ३,४.१ ॥
ततोत्र मत्सुतो व्यासो अष्टविंशतिमेन्तरे  ।
वेदमेकं चतुष्पादं चतुर्धा व्यभजत्प्रभुः  ॥ ३,४.२ ॥
यथा च तेन वै व्यस्ता वेदब्यासेन धीमता  ।
वेदास्तथा समस्तैस्तैर्व्यस्ता व्यस्तैस्तथा मया  ॥ ३,४.३ ॥
तदनेनैव वेदानां शाखाभेदान्द्विजोत्तम  ।
चतुर्युगेषु पठितान्समस्तेष्ववधारय  ॥ ३,४.४ ॥
कृष्णद्वैपायनं व्यासं विद्धि नारायणं प्रभुम्  ।
को ह्यन्यो भुवि मैत्रेय महाभारतकृद्भवेत् ॥ ३,४.५ ॥
तेन व्यस्ता यथा वेदा मत्पुत्रेण महात्मना  ।
द्वापरे ह्यत्र मैत्रेय तस्मिञ्शृणु यथातथम्  ॥ ३,४.६ ॥
ब्रह्मणा चोदितो व्यासो वेदान्व्यस्तुं प्रचक्रमे  ।
अथ शिष्यान्प्रजग्राह चतुरो वेदपारगान्  ॥ ३,४.७ ॥
ऋग्वेदपाठकं पैलं जग्राह स महामुनिः  ।
वैशंपायननामानं यजुर्वेदस्य चाग्रहीत् ॥ ३,४.८ ॥
जैमिनिं सामवेदस्य तथैवाथर्ववेदवित् ।
सुमन्तुस्तस्य शिष्योभूद्वेदव्यासस्य धीमतः  ॥ ३,४.९ ॥
रोमहर्षणनामानं महाबुद्धिं महामुनिः  ।
सूतं जग्राह शिष्यं स इतिहासपुराणयोः  ॥ ३,४.१० ॥
एक आसीद्यजुर्वेदस्तं चतुर्धा व्यकल्पयत् ।
चातुर्हेत्रमभूत्तस्मिंस्तेन यज्ञमथाकरोत् ॥ ३,४.११ ॥
आध्वर्यवं यजुर्भिस्तु ऋग्भिर्होत्रं तथा मुनिः  ।
औद्गात्रं सामाभिश्चक्रे ब्रह्मत्वं चाप्यथर्वभिः  ॥ ३,४.१२ ॥
ततःस ऋच उद्धृत्य ऋग्वेदं कृतवान्मुनिः  ।
यजृंषि च यजुर्वेदं सामवेदं च सामाभः  ॥ ३,४.१३ ॥
राज्ञां चाथर्ववेदेन सर्वकर्माणि च प्रभुः  ।
कारयामास मैत्रेय ब्रह्मत्वं च यथास्थिति  ॥ ३,४.१४ ॥
सोयमेको यथा वेदस्तरुस्तेन पृथक्कृतः  ।
चतुर्धाथ ततो जातं वेदपादपकाननम्  ॥ ३,४.१५ ॥
बिभेद प्रथमं विप्र पैलो ऋग्वेदपादपम्  ।
इन्द्रप्रमितये प्रादाद्बाष्कलाय च संहिते  ॥ ३,४.१६ ॥
चतुर्धा स विभेदाथ बाष्कलोपि च संहिताम्  ।
बोधादिभ्यो ददौ ताश्च शिष्येभ्यः समहामुनिः  ॥ ३,४.१७ ॥
बोध्याग्निमाढकौ तदूद्याज्ञवल्क्यपराशरौ  ।
प्रतिशाखास्तु शाखायास्तस्यास्ते जगृहुर्मुने  ॥ ३,४.१८ ॥
इन्द्रप्रमितिरेकां तु संहितां स्वसूतं ततः  ।
माण्डुकेयं महात्मानं मैत्रेयाध्यापयत्तदा  ॥ ३,४.१९ ॥
तस्य शिष्यप्रशिष्येभ्यः पुत्रशिष्यक्रमाद्ययौ  ॥ ३,४.२० ॥
वेदमित्रस्तु शाकल्यः संहितां तामधीतवान्  ।
चकार संहिताः पञ्च शिष्येभ्यः प्रददौ च ताः  ॥ ३,४.२१ ॥
तस्य शिष्यास्तु ये पञ्च तेषां नामानि मे शृणु  ।
मुद्गलो गोमखश्चैव वात्स्यः शालीय एव च  ।
शरीरः पञ्चमश्चासीन्मैत्रेय सुमहामतिः  ॥ ३,४.२२ ॥
संहितात्रितयं चक्रे शाकपूर्णस्तथेतरः  ।
निरुक्तमकरोत्तदूच्चतुर्थं मुनिसत्तम  ॥ ३,४.२३ ॥
क्रैञ्चो वैतालिकस्तद्वद्बलाकश्च महामुनिः  ।
निरुक्तश्च चतुर्थोभूद्वेदवेदाङ्गपारगः  ॥ ३,४.२४ ॥
इत्येताः प्रतिशाखाभ्यो ह्यनुशाखा द्विजोत्तम  ।
बाष्कलश्चापरास्तिस्त्रःसंहिताः कृतवान्द्विज  ।
शिष्यः कालायनिर्गार्ग्यस्तृतीयश्च कथाजपः  ॥ ३,४.२५ ॥
इत्येता बह्वृचाः प्रोक्ताः संहिता यैः प्रवर्तिताः  ॥ ३,४.२६ ॥
इति श्रीविष्णुमहापुराणे तृतीयांशेचतुर्थोऽध्यायः (४)


_____________________________________________________________


श्रीपराशर उवाच
यजुर्वेतदरोस्शाखाःसप्तविंशन्महामुनिः  ।
वैशंपायननामासो व्यासशिष्यश्चकार वै  ॥ ३,५.१ ॥
शिष्येभ्यः प्रददौ ताश्च जगृहुस्तेप्यनुक्रमात् ॥ ३,५.२ ॥
याज्ञवल्क्यस्तु तत्राभूद्बाह्यरातसुतो द्विज  ।
शिष्यः परमधर्मज्ञो गुरुवृत्तिपरःसदा  ॥ ३,५.३ ॥
ऋषिर्योद्य महामेरोः समाजे नागमिष्यति  ।
तस्य वै सप्तरात्रात्तु ब्रह्महत्त्या भविष्यति  ॥ ३,५.४ ॥
पूर्वमेवं मुनिगणैः समयो यः कृतो द्विज  ।
वैशंपायन एकस्तु तं व्यतिक्रान्तवांस्तदा  ॥ ३,५.५ ॥
स्वस्त्रीयं बालकं सोथ पदा स्पृष्टमताडयत् ॥ ३,५.६ ॥
शिष्यानाह स भोः शिष्या ब्रह्महत्त्यापहं व्रतम्  ।
चरध्वं मत्कृते सर्वे न विचार्यमिदं तथा  ॥ ३,५.७ ॥
अथाह याज्ञवल्क्यस्तु किमेभिर्भगवन् द्विजैः  ।
क्लेशितैरल्पतेजोभिश्चारिष्येहमिदं व्रतम्  ॥ ३,५.८ ॥
ततः क्रुद्धो गुरुः प्राह याज्ञवल्क्यं महामुनिम्  ।
मुच्यतां यत्त्वयाधीतं मत्तो विप्रावमानक  ॥ ३,५.९ ॥
निस्तेजसो वदस्येनान्यत्त्वं ब्राह्मणंपुङ्गवान्  ।
तेन शिष्येण नार्थोस्ति ममाज्ञाभङ्गकारिणा  ॥ ३,५.१० ॥
याज्ञवल्क्यस्ततः प्राह भक्त्यैतत्ते मयोदितम्  ।
ममाप्यलं त्वयाधीतं यन्मया तदिदं द्विज  ॥ ३,५.११ ॥
श्रीपराशर उवाच
इत्युक्तो रुधिराक्तानि सरूपाणि यजूंषिसः  ।
छर्दयित्वा ददौ तस्मै ययौ स स्वेच्छया मुनि  ॥ ३,५.१२ ॥
यजूंष्यथ विसृष्टानि याज्ञवल्क्येन वै द्विज  ।
जगृहुस्तित्तिरा भूत्वा तैत्तिरीयास्तु ते ततः  ॥ ३,५.१३ ॥
ब्रह्महत्त्याव्रतं चीर्णं गुरुणा चोदितैस्तु तैः  ।
चाक्रुराध्वर्यवं ते तु चरणान्मुनिसत्तम  ॥ ३,५.१४ ॥
याज्ञवल्क्योपि मैत्रेय प्राणायामपरायणः  ।
तृष्टाव प्रयतःसूर्यं यजूंष्यभिलषंस्ततः  ॥ ३,५.१५ ॥
याज्ञवल्क्य उवाच
नमः सवित्रे द्वाराय मुक्तेरमिततेजसे  ।
ऋग्यजुःसामभूताय त्रयीधाम्ने च ते नमः  ॥ ३,५.१६ ॥
नमोग्नीषोमभूताय जगतः कारणात्मने  ।
भास्कराय परं तेजःसौषुम्णरुचिबिभ्रते  ॥ ३,५.१७ ॥
कलाकाष्ठानिमेषादिकालज्ञानात्मरूपिणे  ।
ध्येयाय विष्णुरूपाय परमाक्षररूपिणे  ॥ ३,५.१८ ॥
बिभर्ति यःसुरगणानाप्यायेन्दुं स्वरश्मिभिः  ।
स्वधामृतेन च पितॄंस्तस्मै तृप्त्यात्मने नमः  ॥ ३,५.१९ ॥
हिमांबुघर्मवृष्टीनां कर्ता भर्ता च यः प्रभुः  ।
तस्मै त्रिकालरूपाय नमःसूर्यायवेधसे  ॥ ३,५.२० ॥
अपहन्ति तभो यश्च जगतोस्य जगत्पतिः  ।
तस्य धामधरो देवो नमस्तस्मै विवस्वते  ॥ ३,५.२१ ॥
सत्कर्मयोग्यो न जनो नैवापः शुद्धिकारणम्  ।
यस्मिन्ननुदिते तस्मै नमो देवाय भास्वते  ॥ ३,५.२२ ॥
स्पृष्टो यदंशुभिर्लोकः क्रियायोग्यो हि जायते  ।
पवित्रकारणात्माय तस्मै शुद्धात्मने नमः  ॥ ३,५.२३ ॥
नमः सवित्रे सूर्याय भास्कराय विवस्वते  ।
आदित्यायादिभूताय देवादीनां नमो नमः  ॥ ३,५.२४ ॥
हिरण्मयं रथं यस्य केतवोमृतवाजिनः  ।
वहन्ति भुवनालोकचक्षुषं तं नमाम्यहम्  ॥ ३,५.२५ ॥
श्रीपराशर उवाच
इत्येवमादिभिस्तेन स्तूयमानःस वै रविः  ।
वाजिरूपधरः प्राह व्रीयतामिति वाञ्छितम्  ॥ ३,५.२६ ॥
याज्ञवल्क्यस्तदा प्राह प्रणिपत्य दिवाकरम्  ।
यजूंषि तानि मे देहि यानि संति न मे गुरौ  ॥ ३,५.२७ ॥
श्रीपराशर उवाच
एवमुक्तो ददौ तस्मै यजूंषि भगवान्रविः  ।
अयातयामसंज्ञानि यानि वेत्ति न तद्गुरुः  ॥ ३,५.२८ ॥
यजूंषि यैरधीतानि तानि विप्रैर्धिजोत्तम  ।
वाजिनस्ते समाख्याताः सूर्योप्यश्वोभवद्यतः  ॥ ३,५.२९ ॥
शाखाभेदास्तु तेषां वै दश पञ्च च वाजिनाम्  ।
काण्वाद्याःसुमहाभागा याज्ञवल्क्याः प्रकीर्तिताः  ॥ ३,५.३० ॥
इति श्रीविष्णुमहापुराणे तृतीयांशे पञ्चमोऽध्यायः (५)


_____________________________________________________________


श्रीपराशर उवाच
सामवेदतरोः शाखा व्यासशिष्यस्य जौमिनिः  ।
क्रमेण येन मैत्रेय विभेदशृणु तन्मम  ॥ ३,६.१ ॥
सुसंतुस्तस्य पुत्रोभूत्सूत्वानश्चाभवत्सुतः  ।
अधीतवन्तौ चैकैकां संहितां तौ माहमती  ॥ ३,६.२ ॥
सहस्रसंहिताभेदं सुकर्मातत्सुतस्ततः  ।
चकार तं च तच्छिष्यौ जगृहाते महाव्रतौ  ॥ ३,६.३ ॥
हिरण्यनाभः कौसल्यः पौष्पिंजिश्च द्विजोत्तम  ।
उदीच्याःसामगाः शिष्यास्तस्य पञ्चशतं स्मृताः  ॥ ३,६.४ ॥
हिरण्यनाभात्तावत्यःसंहिता यैर्द्विजोत्तमैः  ।
गृहीतास्तेपि चोच्यन्ते पण्डितैः प्राच्यसामगाः  ॥ ३,६.५ ॥
लोकाक्षिर्नैधमिश्चैव कक्षिवांल्लाङ्गलिस्तथा  ।
पौष्पिजिशिष्यास्तद्भेदैः संहिता बहुलीकृताः  ॥ ३,६.६ ॥
हिरण्यनाभशिष्यस्तु चतुर्विशतिसंहिताः  ।
प्रोवाच कृतनामासौ शिष्येभ्यश्च महामुनिः  ॥ ३,६.७ ॥
तैश्चापि सामवेदोऽसौ शाखाभिर्बहुलीकृतः  ।
अथर्वणामथो वक्ष्ये संहितानां समुच्चयम्  ।
अथर्ववेदं स मुनिःसुसंतुरमितद्युतिः  ॥ ३,६.८ ॥
शिष्यमध्यापयामास कबन्धं सोऽपि तं द्विधा  ।
कृत्वा तुदेवदर्साय तथा पथ्याय दत्तवान्  ॥ ३,६.९ ॥
देवदर्शस्य शिष्यास्तु मेधोब्रह्मबलिस्तथा  ।
शौल्कायनिः पिप्पलादस्तथान्यो द्विजसत्तम  ॥ ३,६.१० ॥
पथ्यस्यापि त्रयः शिष्याः कृता यैर्द्विज संहिताः  ।
जाबालिः कुमुदादिश्च तृतीयः शौनको द्विज  ॥ ३,६.११ ॥
शौनकस्तु द्विधा कृत्वा ददावेकां तु बभ्रवे  ।
द्वितीयां संहितां प्रादात्सैन्धवाय य संज्ञिने  ॥ ३,६.१२ ॥
सैन्धवान्मुजिकेशश्च द्वेधभिन्नास्त्रिधा पुनः  ।
नक्षत्रकल्पो वेदानां संहितानां तथैव च  ॥ ३,६.१३ ॥
चतुर्थःस्यादाङ्गिरसः शान्तिकल्पश्चपञ्चमः  ।
श्रेष्ठास्त्वथर्वणामेते संहितानां विकल्पकाः  ॥ ३,६.१४ ॥
आख्यानैश्चाप्युपाख्यानैर्गाथाभिः कल्पशुद्धिभिः  ।
पुराणसंहितां चक्रेपुराणार्थविशारदः  ॥ ३,६.१५ ॥
प्रख्यातो व्यासशिष्योभूत्सूतो वै रोमहर्षणः  ।
पुरामसंहितां तस्मै ददौ व्यासो महामतिः  ॥ ३,६.१६ ॥
सुमतिश्चाग्निवर्चाश्च मित्रायुःशांसपायनः  ।
अकृतव्रणसावर्णिष्पट्शिष्यास्तस्य चाभवन्  ॥ ३,६.१७ ॥
काश्यपः संहिताकर्ता सावर्णिः शांसपायनः  ।
रोमहर्षाणिकाचान्या तिसॄणां मूलसंहिता  ॥ ३,६.१८ ॥
चतुष्टयेन भेदेन संहितानामिदं मुने  ॥ ३,६.१९ ॥
आद्यं सर्वपुराणानां पुराणं ब्राह्ममुच्यते  ।
अष्टादशपुराणानि पुराणज्ञाः प्रचक्षते  ॥ ३,६.२० ॥
ब्राह्मं पाद्मं वैष्णवं च शैवं भागवतं तथा  ।
तथान्यं नारदीयं च मार्कण्डेयं च सप्तमम्  ॥ ३,६.२१ ॥
आग्नेयमष्टमं चैव भविष्यन्नवमं स्मृतम्  ।
दशमं ब्रह्मवैवर्तं लैङ्गमेकादशं स्मृतम्  ॥ ३,६.२२ ॥
वाराहं द्वादशं चैव स्कान्दं चात्र त्रयोदशम्  ।
चतुर्दशंवामनं च कौर्मं पञ्चदशं तथा  ।
मात्स्यं च गारुडं चैव ब्रह्माण्डं च ततः परम्  ।
महापुराणान्येतानि ह्यष्टादश महामुने  ॥ ३,६.२३ ॥
तथा चोप पुराणानि मुनिभिः कथितानि च  ।
सर्गश्च प्रतिसर्गश्च वंशमन्वन्तराणि च  ।
सर्वेष्वेतेषु कथ्यन्ते वंशानुचारीतं च यत् ॥ ३,६.२४ ॥
यदेतत्तव मैत्रेय पुराणं कथ्यते मया  ।
एतद्वैष्णवसंज्ञं वै पाद्मस्यसमनन्तरम्  ॥ ३,६.२५ ॥
सर्गे च प्रतिसर्गे च वंशमन्वन्तरादिषु  ।
कथ्यते भगवान् विष्णुरशेषेष्विव सत्तम  ॥ ३,६.२६ ॥
अङ्गानि वेदाश्चत्वारो मीमांसान्यायविस्तरः  ।
पुराणं धर्मशास्त्रं च विद्या ह्येताश्चतुर्दश  ॥ ३,६.२७ ॥
आयुर्वेदोधनुर्वेदो गान्धर्वश्चैव ते त्रयः  ।
अर्थशास्त्रं चतुर्थं तु विद्य ह्यष्टादशैव ताः  ॥ ३,६.२८ ॥
ज्ञेया ब्रह्मर्षयः पूर्वं तेभ्यो देवर्षयः पुनः  ।
राजर्षयः पुनस्तेभ्य ऋषिप्रकृतयस्त्रयः  ॥ ३,६.२९ ॥
इति शाखाःसमाख्यातः शाखाभेदास्तथैव च  ।
कर्तारश्चैव शाखानां भेदहेतुस्तथोदितः  ॥ ३,६.३० ॥
सर्वमन्वन्तरेष्वेवं शाखाभेदाःसमाः स्मृताः  ॥ ३,६.३१ ॥
प्राजापत्या श्रुतिर्नित्या तद्विकल्पास्त्विमे द्विज  ॥ ३,६.३२ ॥
एतत्ते कथितं सर्वं यत्पृष्टोहमिहत्वया  ।
मैत्रेय वेदसंबन्धः किमन्यत्कथयामि ते  ॥ ३,६.३३ ॥
इति श्रीविष्णुमहापुराणे तृतीयांशेःष्ठोध्यायः (६)


_____________________________________________________________


मैत्रेय उवाच
यथा वत्कथितं सर्वं यत्पृष्टोसिं मया गुरो  ।
श्रोतुमिच्छाम्यहं त्वेकं तद्भवान्प्रब्रवीतु मे  ॥ ३,७.१ ॥
सप्तद्वीपानि पातालविधयश्च महामुने  ।
स्पतलोकाश्च येन्तस्था ब्रह्माण्डस्यास्य सर्वतः  ॥ ३,७.२ ॥
स्थूलैः सूक्ष्मैस्तथा सूक्ष्मसूक्ष्मासूक्ष्मतरैः स्मृता  ।
स्थूलात्स्थूलतरैश्चैव सर्वं प्राणिभिरावृतम्  ॥ ३,७.३ ॥
अङ्गुलस्याष्टभागोपि न सोस्ति मुनिसत्तम  ।
वसंति प्राणिनो यत्र कर्मबन्धनिबन्धनाः  ॥ ३,७.४ ॥
सर्वे चैते वशं यान्ति यमस्य भगवन् किल  ।
आयुषोन्ते तथा यान्ति यातनास्तत्प्रचोदिताः  ॥ ३,७.५ ॥
यातनाभ्यः परिभ्रष्टा देवाद्यास्वथ योनिषु  ।
जन्तवः परिवर्तन्ते शास्त्राणामेष निर्णयः  ॥ ३,७.६ ॥
सोहमिच्छामि तच्छ्रोतुं यमस्य वशवर्तिनः  ।
न भवन्तिनरा येन तत्कर्म कथयस्व मे  ॥ ३,७.७ ॥
श्रीपराशर उवाच
अयमेव मुने प्रश्रो नकुलेन महात्मना  ।
पृष्टः पितामहः प्राह भीष्मो यत्तच्छृणुष्व मे  ॥ ३,७.८ ॥
भीष्ण उवाच
पुरा ममागतो वत्स सखा कालिङ्गको द्विजः  ।
स मामुवाच प्रष्टो वै मया जातिस्मरो मुनिः  ॥ ३,७.९ ॥
तेनाख्यातमिदं सर्वमित्थं चैतद्भविष्यति  ।
तथा च तदभूद्वत्स यथोक्तं तेन धीमता  ॥ ३,७.१० ॥
स पृष्टश्च मया भूयः श्रद्दधानेन वै द्विजः  ।
यद्यदाह न तद्दृष्टमन्यथा हि मया क्वचित् ॥ ३,७.११ ॥
एकदा तु मया पृष्टमेतद्यद्भवतोदितम्  ।
प्राह कालिङ्गको विप्रःस्मृत्वा तस्य मुनेर्वचः  ॥ ३,७.१२ ॥
जातिस्मरेण कथितो रहस्यः परमो मम  ।
यमकिङ्करयोर्योभूत्संवादस्तं ब्रवीमि ते  ॥ ३,७.१३ ॥
कालिङ्ग उवाच
स्वपुरुषमभिवीक्ष्य पाशहस्तं वदति यमः किल तस्य कर्णमूले  ।
परिहर मधुसूदनप्रपन्नान्प्रभुरहमन्यनृणामवैष्णवानाम्  ॥ ३,७.१४ ॥
अहममरवरार्चितेन धात्रा यम इति लोकहिताहिते नियुक्तः  ।
हरिगुरुवशगोस्मि न स्वतन्त्रः प्रभवति संयमने ममापि विष्णुः  ॥ ३,७.१५ ॥
कण्ट कमुकुटकर्णिकादिभेदैः कनकमभेदमपीष्यते यथैकम्  ।
सुरपशुमनुजादिकल्पनाभिर्हरिर् अखिलाभिरुदीर्यते तथैकः  ॥ ३,७.१६ ॥
क्षितितलपरमाणवोनिलान्ते पुनरुपयान्ति यथैकतां धरित्र्याः  ।
सुरपशुमनुजादयस्तथान्ते गुणकलषेण सनातनेन तेन  ॥ ३,७.१७ ॥
हरिममरवरार्चिताङ्घ्रिपद्मंप्रणमति यः परमार्थतो हि मर्त्यः  ।
तमपगतसमस्तपापबन्धं व्रज परिहृत्य यथाग्निमाज्यसिक्तम्  ॥ ३,७.१८ ॥
इति यमवचनं निशम्य पाशी यम पुरुषस्तमुवाच धर्मराजम्  ।
कथय मम विभो समस्तधातुर्भवति हरेः खलु यादृशोस्य भक्तः  ॥ ३,७.१९ ॥
यम उवाच
न चलति निजवर्मधर्मतो यःसममतिरात्मसुहृद्विपक्षपक्षे  ।
न हरति न च हन्ति किञ्चिदुच्छैः स्थितमनसं तमवेहि विष्णुभक्तम्  ॥ ३,७.२० ॥
कलिकलुपमलेन यस्य नाऽत्मा विमलमतेमलिनीकृतस्तमेनम्  ।
मनसि कृतजनार्दनं मनष्यं सततमवेहि हरेरतीव भक्तम्  ॥ ३,७.२१ ॥
कनकमपि रहस्यवेक्ष्य बुद्ध्या तृणमिव यःसमवैति वै परस्वम्  ।
भवति च भगवत्यनन्यचेताः पुरुषवरं तमवेहि विष्णुभक्तम्  ॥ ३,७.२२ ॥
स्फटिकगिरिशिलामलः क्व विष्णुर्मनसि नृणां क्व च मत्सरादिदोषः  ।
न हि तुहिनमयूखरश्मिपुञ्जे भवति हुताशनदीप्तिजः प्रतापः  ॥ ३,७.२३ ॥
विमलमतिरमत्सरः प्रशान्तः शुचिचरितोखिलसत्त्वमित्रभूतः  ।
प्रियहितवचनोऽस्तमानमायो वसति सदा हृदि तस्य वासुदेवः  ॥ ३,७.२४ ॥
वसति हृदिसनातने च तस्मिन्भवति पुमाञ्जगतोस्य सौम्यरूपः  ।
क्षितिरसमतिरम्यमात्मनोन्तः कथयति चारुतयैव सालपोतः  ॥ ३,७.२५ ॥
यमनियमविधूत कल्पषाणामनुदिनमच्युतसक्तमानसानाम्  ।
अपगतमदमानमत्सराणां त्यज भट दूरतरेण मानवानाम्  ॥ ३,७.२६ ॥
हृदि यदि भगवाननादिरास्ते हरिररिशङ्खगदाधरोव्यात्मा  ।
तदघविघातकर्तृभिन्नं भवति कथं सति चान्धकारमर्के  ॥ ३,७.२७ ॥
हरति परधनं निहन्ति जन्तून्वदति तथा नृतनिष्टुराणि यश्च  ।
अशुभजनितदुरमदस्य पुंसः कलुषमतेर्हृदि तस्य नास्त्यनन्तः  ॥ ३,७.२८ ॥
न सहति परसंपदं विनिन्दां कलुषमतिः कुरुते सतामसाधुः  ।
नयजति न ददाति यश्च संतं मनसि न तस्य जनार्दनोऽधमस्य  ॥ ३,७.२९ ॥
परमसुहृदिबान्धवे कलत्रे मुततनयापितृमातृभृत्यवर्गे  ।
शठमतिरुपयाति योर्थतृष्णां तमधमचेष्टमवेहि नास्य भक्तम्  ॥ ३,७.३० ॥
अशुभमतिरसत्प्रवृत्ति सक्तःसततमनार्यकुशीलसंगमत्तः  ।
अनुदिनकृतपापबन्धयुक्तः परुषपशुर्न हि वासुदेवभक्तः  ॥ ३,७.३१ ॥
सकलमिदमहं च वासुदेवः परमपुमान्परमेश्वरःस एकः  ।
इति मतिरचलाभवत्यनन्ते हृदयगते व्रजतान्विहाय दूरात् ॥ ३,७.३२ ॥
कमलनयन वासुदेव विष्णो धरणिधराच्युत शङ्खचक्रपाणे  ।
भवशरणमितिरयन्ति ये वै त्यज भट दूरतरेण तानपापान्  ॥ ३,७.३३ ॥
वसति मनसि यस्य सोव्ययात्मा पुरुषवरस्य न तस्य दृष्टिपाते  ।
तव गतिरथ वा ममास्ति चक्रप्रतिहतवीर्यबलस्य सोन्यलोक्यः  ॥ ३,७.३४ ॥
कालिङ्ग उवाच
इति निजभटशासनाय देवो रवित नयस्य किलाह धर्मराजः  ।
मम कथितमिदं च तेन तुभ्यं कुरुवर सम्यगिदं मयापि चोक्तम्  ॥ ३,७.३५ ॥
श्रीभीष्म उवाच
नकुलैतन्ममाख्यातं पूर्वं तेन द्विजन्मना  ।
कलिङ्गदेशादेश्येत्य प्रीतेन सुमहात्मना  ॥ ३,७.३६ ॥
मयाप्येतद्यथान्यायं सम्यग्वत्स तवोदितम्  ।
यथा विष्णुमृतेनान्यत्त्राणां संसारसागरे  ॥ ३,७.३७ ॥
किङ्कराः पाशदण्डाश्च न यमो न च यातनाः  ।
समर्थास्तस्य यस्यात्मा केशवालंबनःसदा  ॥ ३,७.३८ ॥
श्रीपराशर उवाच
एतन्मुने समाख्यातं गीतं वैवस्वतेन यत् ।
त्वत्प्रश्नानुगतं सम्यक्किमन्यच्छ्रोतुमिच्छसि  ॥ ३,७.३९ ॥
इति श्रीविष्णुमहापुराणे तृतीयांशे सप्तमोऽध्यायः (७)


_____________________________________________________________


मैत्रेय उवाच
भगवन्भगवान्देवः संसारविजिगीषुभिः  ।
समाख्याहि जगन्नाथो विष्णुराराध्यते यथा  ॥ ३,८.१ ॥
आराधिताच्च गोविन्दादाराधनपरैर्नरैः  ।
यत्प्राप्यते फलं श्रोतुं तच्चेच्छामि महामुने  ॥ ३,८.२ ॥
श्रीपराशर उवाच
यत्पृच्छति भवानेतत्सगरेण महात्मना  ।
और्वः प्राह यथा पृष्टस्तन्मे निगदतः शृणु  ॥ ३,८.३ ॥
सगरः प्रणिपत्त्यैनमौर्वं पप्रच्छभार्गवम्  ।
विष्णोराराधनोपायसंबन्धं मुनिसत्तम  ॥ ३,८.४ ॥
फलं चाराधिते विष्णो यत्पुंसामभिजायते  ।
स चाह पृष्टो यत्नेन तस्मै तन्मेखिलं शृणु  ॥ ३,८.५ ॥
और्व उवाच
भौमं मनोरथं स्वर्गं स्वर्गे रम्यं च यत्पदम्  ।
प्राप्नोत्याराधिते विष्णौ निर्वाणमपि चोत्तमम्  ॥ ३,८.६ ॥
यद्यदिच्छति यावच्च फलमाराधितेऽच्युते  ।
तत्तदाप्नोति राजेन्द्र भूरि स्वल्पमथापि वा  ॥ ३,८.७ ॥
यत्तु पृच्छसि भूपाल कथामाराध्यते हरिः  ।
तदहं सकलं तुभ्यं कथयामि निबोध मे  ॥ ३,८.८ ॥
वर्णाश्रमाचारवता पुरुषेणपरः पुमान्  ।
विष्णुराराध्यते पन्था नान्यस्तत्तोषकारकः  ॥ ३,८.९ ॥
यजन्यज्ञान्यजत्येनं जपन्त्येनं जपन्नृप  ।
निघ्नन्नन्यान्हिनस्त्येनं सर्वभूतो यतो हरिः  ॥ ३,८.१० ॥
तस्मात्सदाचारवता पुरुषेण जनार्दनः  ।
आराध्यस्तु स्ववर्णोक्तधर्मानुष्ठानकारिमा  ॥ ३,८.११ ॥
ब्राह्मणः क्षत्रियो वैश्यः शुद्रश्च पृथिवीपते  ।
स्वधर्मतत्परो विष्णुमाराधयति नान्यथा  ॥ ३,८.१२ ॥
परापवादं पैशुन्यमनृतं च न भाषते  ।
अन्योद्वेगकरं वापि तोष्यते तेनकेशवः  ॥ ३,८.१३ ॥
परदारपरद्रव्यपरहिंसासु यो रतिम्  ।
न करोति पुमान्भूप तोष्यते तेन केशवः  ॥ ३,८.१४ ॥
न ताडयति नो हन्ति प्राणिनो न च हिंसकः  ।
यो मनुष्यो मनुष्येन्द्र तोष्यते तेन केशवः  ॥ ३,८.१५ ॥
देवाद्विजगुरूणां च शुश्रूषासु सदोद्यतः  ।
तोष्यते तेन गोविन्दः पुरुषेणनरेश्वर  ॥ ३,८.१६ ॥
यथात्मनि च पुत्रे च सर्वभूतेषु यत्तथा  ।
हितकामो हरिस्तेन सर्वदा तोष्यते सुखम्  ॥ ३,८.१७ ॥
यस्य रागादिदोषेण न दुष्टं नृप मानसम्  ।
विशुद्धचेतसा विष्णुस्तोष्यते तेन सर्वदा  ॥ ३,८.१८ ॥
वर्णाश्रमेषु ये धर्माः शास्त्रोक्ता मुनिसत्तम  ।
तेषु तिष्ठन्नरो विष्णुमादुष्टं नृप मानसम्  ॥ ३,८.१९ ॥
सगर उवाच
तदहं श्रोतुमिच्छमि वर्णधर्मानशेषतः  ।
तथैवाश्रमधर्मंश्च द्विजवर्य ब्रवीहि तान्  ॥ ३,८.२० ॥
और्व उवाच
ब्राह्मणक्षत्रियविशां शुद्राणां च यथाकमम्  ।
त्वमेकाग्रमतिर्भूत्वा शृणु धर्मान्मयोदितान्  ॥ ३,८.२१ ॥
दानं दद्याद्यजेद्देवान् यज्ञिः स्वाध्यायतत्परः  ।
नित्योदकी भवेद्विप्रः कुर्याच्चाग्निपरिग्रहम्  ॥ ३,८.२२ ॥
वृत्त्यर्थं याजयेच्चान्यानन्यानध्यापयेत्तथा  ।
कुर्यात्प्रतिग्रहादानंशुक्लार्थान्न्यायतो द्विजः  ॥ ३,८.२३ ॥
सर्वभूतहितं कुर्यान्नाहितं कस्याचिद्द्विजः  ।
मैत्री समस्तभूतेषु ब्राह्मणस्योत्तमं धनम्  ॥ ३,८.२४ ॥
ग्राव्णिरत्ने च पारक्ये समबुद्धिर्भवेद्द्विजः  ।
ऋतावभिगमः पत्न्यां शस्तते चास्य पार्थिव  ॥ ३,८.२५ ॥
दानानि दद्यादिच्छातो द्विजेभ्यः क्षत्रियोपि वा  ।
यजेच्च विविधैर्यज्ञैरधीयीत च पार्थिवः  ॥ ३,८.२६ ॥
शस्त्राजीवो महीरक्षा प्रवरा तस्य जीविका  ।
तत्रापि प्रथमः कल्पः पृथिवीपरिपारनम्  ॥ ३,८.२७ ॥
धरित्रीपालनेनैव कृतकृत्या नराधिपाः  ।
भवन्ति तृपतेरंशा यतो यज्ञादिकर्मणाम्  ॥ ३,८.२८ ॥
दुष्टानां शासनाद्राजा शिष्टानां परिपालनात् ।
प्राप्नोत्यभिमतांल्लोकान्वर्णसंस्थां करोति यः  ॥ ३,८.२९ ॥
पाशुपाल्यं च वाणिज्यं कृषिं च मनुजेश्वर  ।
वैश्याय जीविकां ब्रह्मा ददौ लोकपितामहः  ॥ ३,८.३० ॥
तस्याप्यध्ययनं यज्ञो दानं धर्मश्च शस्यते  ।
नित्यनैमित्तिकादीनामनुष्ठानं च कर्मणाम्  ॥ ३,८.३१ ॥
द्विजातिसंश्रितं कर्म तादर्थ्यं तेन पोषणम्  ।
क्रयविक्रयजैर्वापि धनैः कारूद्भवेन वा  ॥ ३,८.३२ ॥
शुद्रस्य सन्नतिः शौचं सेवा स्वामिन्यमायया  ।
अमन्त्रयज्ञो ह्यस्तेयं तत्संगो विप्ररक्षणम्  ॥ ३,८.३३ ॥
दानं च दद्याच्छूद्रोपि पाकयज्ञैर्यजेत च  ।
पित्र्यादिकं च तत्सर्वं शुद्रः कुर्वीत तेन वै  ॥ ३,८.३४ ॥
भृत्यादिभरणार्थाय सर्वेषां च परिग्रहः  ।
ऋतुकालेभिगमनं स्वदारेषु महीपते  ॥ ३,८.३५ ॥
दया समस्तभूतेषु तितिक्षा नातिमानिता  ।
सत्यं शौचमनायासो मङ्गलं प्रियवादिता  ॥ ३,८.३६ ॥
मैत्र्यस्पृहा तथा तद्वदकार्पण्यंनरेश्वर  ।
अनुसूया च सामान्यवर्णानां कथिता गुणाः  ॥ ३,८.३७ ॥
आश्रमाणां च सर्वेषामेते सामान्यलक्षणाः  ।
गुणांस्तथावद्धर्मांश्च विप्रादीनामिमाञ्छृणु  ॥ ३,८.३८ ॥
क्षात्त्रं कर्म द्विजस्योक्तं वैश्यं कर्म तथा पदि  ।
राजन्यस्य च वैश्योक्तं शूद्रकर्म न चैतयोः  ॥ ३,८.३९ ॥
सामर्थ्ये सति तत्त्याज्यमुभाभ्यामपि पार्थिव  ।
तदेवापदि कर्तव्यं न कुर्यात्कर्मसंकरम्  ॥ ३,८.४० ॥
इत्येते कथिता राजन्वर्णधर्मा मया तव  ।
धर्मानाश्रमिणां सम्यग्ब्रुवतो मे निशामय  ॥ ३,८.४१ ॥
इति श्रिविष्णुमहापुराणे तृतीयांशेऽष्टमोध्यायः (७)


_____________________________________________________________


और्व उवाच
बालः कृतोपनयनो वेदाहरणतत्परः  ।
गुरुगेहे वसेद्भूप ब्रह्मचारी समाहितः  ॥ ३,९.१ ॥
शौचा चारव्रतं तत्र कार्यं शुश्रूषणं गुरोः  ।
व्रतानि चरता ग्राह्यो वेदश्च कृतबुद्धिना  ॥ ३,९.२ ॥
उभे संध्ये रविं भूप तथैवाग्निं समाहितः  ।
उपतिष्ठेत्तदा कुर्याद्गुरोरप्यभिवादनम्  ॥ ३,९.३ ॥
स्थिते तिष्ठेद्वाजेद्याते नीचैरासीत चासति  ।
शिष्यो गुरोर्नृपश्रेष्ठ प्रतिकूलं न संचरेत् ॥ ३,९.४ ॥
तेनै वोक्तं पठेद्वेदं नान्यचित्तः पुरःस्थितः  ।
अनुज्ञातश्च भिक्षान्नमश्नीयाद्गुरुणा ततः  ॥ ३,९.५ ॥
अवगाहेदपः पूर्वमाचार्येणावगाहितः  ।
समिज्जलादिकं चास्य काल्यं काल्यमुपानयेत् ॥ ३,९.६ ॥
गृहीतग्राह्यवेदश्च ततोऽनुज्ञामवाप्य च  ।
गार्हस्थ्यमाविशेत्प्राज्ञो निष्पन्नगुरुणिष्कृतिः  ॥ ३,९.७ ॥
विधिनावाप्तदारस्तु धनं प्राप्य स्वकर्मणा  ।
गृहस्थकार्यमखिलं कुर्याद्भूपाल शक्तितः  ॥ ३,९.८ ॥
निवापेन पितॄनर्चन् यज्ञैर्देवांस्तथातिथीन्  ।
अन्नैर्मुनींश्च स्वाध्यायैरपत्येन प्रजापतिम्  ॥ ३,९.९ ॥
भूतानि बलिभिश्चैव वात्सल्येनाखिलं जगत् ।
प्राप्नोति लोकान्पुरुषो निजकर्मसमार्जितान्  ॥ ३,९.१० ॥
बिक्षाभुजश्च ये केचित्परिव्रड्ब्रह्मचारिणः  ।
तेप्यत्रैव प्रतिष्ठन्ते गार्हस्थ्यं तेन वै परम्  ॥ ३,९.११ ॥
वेदाहरणकार्याय तीर्थस्नानाय च प्रभो  ।
अटन्ति वसुधां विप्राः पृथिवीदर्शनाय च  ॥ ३,९.१२ ॥
अनिकेता ह्यनाहारा यत्र सायङ्गृहाश्च ये  ।
तेषां गृहस्थः सर्वेषां प्रतिष्ठा योनिरेव च  ॥ ३,९.१३ ॥
तेषां स्वागतदानादिवक्तव्यं मधुरं नृप  ।
गृहागतानां दद्याच्च शयनासनभोजनम्  ॥ ३,९.१४ ॥
अतिथिर्यस्य भग्नाशो गृहात्प्रतिनिवर्तते  ।
स दत्त्वा दुष्कृतं तस्मै पुण्यमादाय गच्छति  ॥ ३,९.१५ ॥
अवज्ञानमहङ्कारो दंभश्चैव गृह सतः  ।
परितापोपघातौ च पारुष्यं च न शस्यते  ॥ ३,९.१६ ॥
यस्तु सम्यक्करोत्येवं गृहस्थः परमं विधिम्  ।
सर्वबन्धविनिर्मुक्तो लोकानाप्नोत्यनुत्तमान्  ॥ ३,९.१७ ॥
वयःपरीणतो राजन्कृतकृत्यो गृहाश्रमी  ।
पुत्रेषु भार्यां निक्षिप्य वनं गच्छेत्सहैव वा  ॥ ३,९.१८ ॥
पर्णमूलफलाहारः केशश्मश्रुजटाधरः  ।
भूमिशायी भवेत्तत्र मुनिःसर्वातिथिर्नृप  ॥ ३,९.१९ ॥
चर्मकाशकुशैः कुर्यात्परिधानोत्तरीयके  ।
तद्वत्त्रिषवणं स्नानं शस्तमस्य नरेश्वरः  ॥ ३,९.२० ॥
देवताभ्यर्चनं होमःसर्वाभ्यागतपूजनम्  ।
भिक्षाबलिप्रदानं च शस्तमस्य नरेश्वर  ॥ ३,९.२१ ॥
वन्यस्त्रेहेन गात्राणामभ्यङ्गश्चास्य शस्यते  ।
तपश्च तस्य राजेन्द्र शीतोष्णादिसहिष्णुता  ॥ ३,९.२२ ॥
यस्त्वेतां नियतश्चर्यां वानप्रस्थश्चरेन्मुनिः  ।
स दहत्यग्निवद्दोषाञ्जयेल्लोकांश्च शाश्वतान्  ॥ ३,९.२३ ॥
चतुर्थश्चाश्रमो भिक्षोः प्रोज्यते यो मनीषिभिः  ।
तस्य स्वरूपं गदतो मम श्रोतुं नृपार्हसि  ॥ ३,९.२४ ॥
पुत्रद्रव्यकलत्रेषु त्यक्तस्त्रेहो नराधिप  ।
चतुर्थमाश्रमस्थानं गच्छेन्निर्धूतमत्सरः  ॥ ३,९.२५ ॥
त्रैवर्गिकांस्त्यजेत्सर्वानारंभानवनीपते  ।
मित्रादिषु समो मैत्रःसमस्तेष्वेव जन्तुषु  ॥ ३,९.२६ ॥
जरायुजाण्डजादीनां वाड्मनःकायकर्मभिः  ।
युक्तः कुर्वीत न द्रोहं सर्वसंगांश्चवर्जयेत् ॥ ३,९.२७ ॥
एकारात्रस्थितिर्ग्रामे पञ्चरात्रस्थितिः पुरे  ।
तथा तिष्ठेद्यथाप्रीतिर्द्वेषो वा नास्य जायते  ॥ ३,९.२८ ॥
प्राणयात्रानिमित्तं च व्यङ्गारे भुक्तवज्जने  ।
काले प्रशस्तवर्णानां भिक्षार्थं पर्यटेद्गृहान्  ॥ ३,९.२९ ॥
कामः क्रोधस्तथा दर्पमोहलोभादयश्च ये  ।
तांस्तु सर्वान्परित्यज्यपरिव्राण्निर्ममो भवेत् ॥ ३,९.३० ॥
अभयं सर्वभूतेभ्यो दत्त्वा यश्चरते मुनिः  ।
तस्यापि सर्वभूतेभ्यो न भयं विद्यते क्वचित् ॥ ३,९.३१ ॥
कृत्वाग्निहोत्रंस्वशरीरसंस्थं शारीरमग्निं स्वमुखे जुहोति  ।
विप्रस्तु भैक्ष्योपहितैर्हविर्भिश्चिताग्निकानां व्रहति स्म लोकान्  ॥ ३,९.३२ ॥
मोक्षोश्रमं यश्चरते यथोक्तं शुचिःसुखं कल्पितबुद्धियुक्तः  ।
अनिन्धनं ज्योतिरिव प्रशान्तःस ब्रह्मलोकं श्रयते द्विजातिः  ॥ ३,९.३३ ॥
इतिश्रीविष्णुमहापुराणे तृतीयांशे नवमोऽध्यायः (९)


_____________________________________________________________


सगर उवाच
कथितं चातुराश्रम्यं चातुर्वर्ण्यक्रियास्तथा  ।
पुंसः क्रियामहं श्रोतुमिच्छामि द्विजसत्तम  ॥ ३,१०.१ ॥
नित्यनैमित्तिकाः काम्याः क्रियाः पुंसामशेषतः  ।
समाख्याहि भृगुश्रेष्ठ सर्वज्ञो ह्यसि मे मतः  ॥ ३,१०.२ ॥
और्व उवाच
यदेतदुक्तं भवता नित्यनैमित्तिकाश्रयम्  ।
तदहं कथयिष्यांमि शृणुष्वैकमना मम  ॥ ३,१०.३ ॥
जातस्य जातकर्मादिक्रियाकाण्डमशेषतः  ।
पुत्रस्य कुर्वीत पिता श्राद्धं चाभ्युदयात्मकम्  ॥ ३,१०.४ ॥
युग्मांस्तु प्राड्मुखान्विप्रान्भोजयेन्मनुभेश्वर  ।
यथा तृप्तिस्तथा कुर्याद्दैवं पित्र्यं द्विजन्मनाम्  ॥ ३,१०.५ ॥
दध्ना युक्तैः सबदरैर्मिश्रान् पिडान्मुदा युतः  ।
नान्दीमुखेभ्यस्तीर्थेन दद्याद्दैवेन पार्थिव  ॥ ३,१०.६ ॥
प्राजापत्येन वा सर्वमुपचारं प्रदक्षिणम्  ।
कुर्वीत तत्तथाशेषवृद्धिकालेषु भूपते  ॥ ३,१०.७ ॥
ततश्च नाम कुर्वीत पितैव दशमेहनि  ।
देवपूर्वं नराख्यं हि शर्मवर्मादिसंयुतम्  ॥ ३,१०.८ ॥
शर्मेति ब्राह्यणस्योक्तं वर्मेति क्षत्रसंश्रयम्  ।
गुप्तदासात्मकं नाम प्रशस्तं वैश्यशुद्रयोः  ॥ ३,१०.९ ॥
नार्थहीनं न चाशस्तं नापशब्दयुतं तथा  ।
नामङ्गल्यं जुगुप्साकं नाम कुर्यात्समाक्षरम्  ॥ ३,१०.१० ॥
नातिदीर्घंनातिह्रस्वं नातिगुर्वक्षरान्वितम्  ।
सुखोच्चार्यं तु तन्नाम कुर्याद्यत्प्रणवाक्षरम्  ॥ ३,१०.११ ॥
ततोऽनन्तरसंस्कारसंस्कृतो गुरुवेश्मनि  ।
यथोक्तविधिमाश्रित्य कुर्याद्विद्यापरिग्रहम्  ॥ ३,१०.१२ ॥
गृहीतविद्यो गुरवे दत्त्वा च गुरुदक्षिणाम्  ।
गार्हस्थ्यमिच्छन्भूपाल कुर्याद्दारपरिग्रहम्  ॥ ३,१०.१३ ॥
ब्रह्मचर्येण वा कालं कुर्यात्संकल्पपूर्वकम्  ।
गुगोः शुश्रुषणं कुर्यात्तत्पुत्रादेरथापि वा  ॥ ३,१०.१४ ॥
वैखानसो वापि भवेत्परिव्राडथ वेच्छया  ।
पूर्वसंकल्पितं यादृक्तादृक्कुर्यान्नराधिप  ॥ ३,१०.१५ ॥
वर्षैरेकगुणां भार्यामुद्वहेत्त्रिगुमःस्वयम्  ।
नाति केशामकेशां वा नातिकृष्णां न पिङ्गलाम्  ॥ ३,१०.१६ ॥
निसर्गतोधिकाङ्गां वा न्यूनाङ्गामपि नोद्वहेत् ।
नाविशुद्धां सरोमां वाकुलजां वापि रोगिणीम्  ॥ ३,१०.१७ ॥
न दुष्टां दुष्टवाक्यां वा व्यङ्गिनीं पुतृमातृतः  ।
न श्मश्रुव्यञ्जनवतीं न चैव पुरुषाकृतिम्  ॥ ३,१०.१८ ॥
न घर्वरस्वरां क्षामां तथा काकस्वरां न च  ।
नानिबन्धेक्षणां तद्वद्वृत्ताक्षीं नोद्वहेद्बुधः  ॥ ३,१०.१९ ॥
यस्याश्च रोमशे जङ्घे गुल्फौ यस्यास्तथोन्नतौ  ।
गण्डयोः कूपरौ यस्या हसंत्यास्तां न चोद्वहेत् ॥ ३,१०.२० ॥
नातिरूक्षच्छविं पाडुकरजामरुणेक्षणाम्  ।
आपीन हस्तपादां च नकन्यामुद्वहेद्बुधः  ॥ ३,१०.२१ ॥
न वामनां नातिदीर्घां नोद्वहेत्संहतभ्रुवम्  ।
न चाति च्छिद्रदशनां न करालमुखीं नरः  ॥ ३,१०.२२ ॥
पञ्चमीं मातृपक्षाच्च पितृपक्षाच्च सप्तमीम्  ।
गृहस्थश्चोद्वहेत्कन्यां न्यायेन विधिना नृप  ॥ ३,१०.२३ ॥
ब्राह्मो दैवस्तथैवार्षः प्राजापत्यस्तथासुरः  ।
गान्धर्वराक्षयौ चान्यौ पैशाचश्चाष्टमो मतः  ॥ ३,१०.२४ ॥
एतेषां यस्य यो धर्मो वर्मस्योक्तो महर्षिभिः  ।
कुर्वीत दारग्रहणं तेनान्यं परिवर्जयेत् ॥ ३,१०.२५ ॥
सधर्मचारिणीं प्राप्य गार्हस्थ्यं सहितस्तया  ।
समुद्वहेद्ददात्येतत्सम्यगूढं महाफलम्  ॥ ३,१०.२६ ॥
इति श्रीविष्णुमहापुराणे तृतीयांशे दशमोऽध्यायः (१०)


_____________________________________________________________


सगर उवाच
गृहस्थस्य सदाचारं श्रोतुमिच्छाम्यहं मुने  ।
लोकादस्मात्परस्माच्च यमातिष्ठन्न हीयते  ॥ ३,११.१ ॥
और्व उवाच
श्रूयतां पृथिवीपाल सदाचारस्य लक्षणम्  ।
सदाचारवता पुंसा जितौ लोकावुभावपि  ॥ ३,११.२ ॥
साधवः क्षीणदेषास्तु सच्चब्दः साधुवाचकः  ।
तेषामाचरणं यस्तु सदाचारःस उच्यते  ॥ ३,११.३ ॥
सप्तर्षयोथ मनवः प्रजानां पतयस्तथा  ।
सदाचारस्य वक्तारः कर्तारश्च महीपते  ॥ ३,११.४ ॥
ब्राह्मो मुहूर्ते चोत्थाय मनसा मतिमात्रृप  ।
प्रबुद्धश्चिन्तयेद्धर्ममर्थं चाप्यविरोधिनम्  ॥ ३,११.५ ॥
अपीडया तयोः काममुभयोरपि चिन्तयेत् ।
दृष्टादृष्टविनाशाय त्रिवर्गे समदर्शिना  ॥ ३,११.६ ॥
परित्यजेदर्थकामौ धर्मपीडाकरौ नृप  ।
धर्ममप्यसुखोदर्कं लोकविद्वेष्टमेव च  ॥ ३,११.७ ॥
ततः काल्यं समुत्थाय कुर्यान्मूत्रं नरेश्वर  ॥ ३,११.८ ॥
नैरृत्यामिषुविक्षेपमतीत्याभ्यधिकं भुवः  ।
द्वरादावसथान्मूत्र पुरीषं च विसर्जयेत् ॥ ३,११.९ ॥
पादावनेजनोच्छिष्टे प्रक्षिपेन्न गृहाङ्गणे  ॥ ३,११.१० ॥
आत्मच्छायां तरुच्छायां गोसूर्याग्न्यनिलांस्तथा  ।
गुरुद्विजादींस्तु बुधो नाधिमेहेत्कदाचन  ॥ ३,११.११ ॥
न कृष्टे सस्यमध्ये वा गौव्रजे जनसंसदि  ।
न वर्त्मनि न नद्यादितीर्थेषु पुरुषर्षभ  ॥ ३,११.१२ ॥
नाप्सु नैवांभसस्तीरे श्मशाने न समाचरेत् ।
उत्सर्गं वै पुरीषस्य मूत्रस्य च विसर्जनम्  ॥ ३,११.१३ ॥
उदङ्मुखो दिवामूत्रं विपरीतमुखो निशि  ।
कुर्वितानापदि प्राज्ञो मूत्रोत्सर्गं च पार्थिव  ॥ ३,११.१४ ॥
तृणैरास्तीर्य वसुधां वस्त्रप्रावृतमस्तकः  ।
तिष्ठेन्नातिचिरं तत्र नैव किञ्चिदुदीरयेत् ॥ ३,११.१५ ॥
वल्मीकमूषिकोद्भूतां मृदं नान्तर्जलां तथा  ।
शौचावशिष्टां गेहाच्चनादद्याल्लेपसंभवाम्  ॥ ३,११.१६ ॥
अणुप्राण्युपपन्नां च हलोत्खातां च पार्थिव  ।
परित्यजेन्मृदो ह्येताःसकलाः शौचकर्मणि  ॥ ३,११.१७ ॥
एका लिङ्गे गुदे तिस्त्रो दस वामकरे नृप  ।
हस्तद्वये च स्पत स्युर्मृदः शौचोपपादिकाः  ॥ ३,११.१८ ॥
अच्छेनागन्धलेपेन जलेनाबुद्बुदेन च  ।
आचामेच्चमृदंभूयस्तथा दद्यात्समाहितः  ॥ ३,११.१९ ॥
निष्पादिताङ्घ्रिशौचस्तु पादावभ्युक्ष्य तैः पुनः  ।
त्रिः पिबेत्सलिलं तेन तथा द्विः परिमार्जयेत् ॥ ३,११.२० ॥
शिर्षण्यानि ततः खानि मूर्धानं च समालभेत् ।
बाहू नाभिं च तोयेन हृदयं चापि संस्पृशेत् ॥ ३,११.२१ ॥
स्वाचान्तस्तु ततः कुर्यात्पुमान्केशप्रसाधनम्  ।
आदर्शाञ्जनमाङ्गल्यं दूर्वाद्यालंभनानि च  ॥ ३,११.२२ ॥
ततःस्ववर्णधर्मेण वृत्त्यर्थं च धनार्जनम्  ।
कुर्वीत श्रद्धासंपन्नो यजेच्च पृथिवीपते  ॥ ३,११.२३ ॥
सोमसंस्था हविःसंस्थाः पाकसंस्थास्तु संस्थिताः  ।
धने यतो मनुष्याणां यतेतातो धनार्जने  ॥ ३,११.२४ ॥
नदीनदतटाकेषु देवखातजलेषु च  ।
नित्यक्रियार्थं स्नायीत गीरिप्रस्त्रवणेषु च  ॥ ३,११.२५ ॥
कूपेषूद्धृततोयेन स्नानं कुर्वीत वा भुवि  ।
गृहेषूद्धृततोयेन ह्यथवा भुव्यसंभवे  ॥ ३,११.२६ ॥
शुचिवस्त्रधरः स्नातो देवर्षिपितृतर्पणम्  ।
तेषामेव हि तीर्थेनकुर्वीत सुसमाहितः  ॥ ३,११.२७ ॥
त्रिरपः प्रीणनार्थाय देवानामपवर्जयेत् ।
ऋषीणां च यथान्यायं सकृच्चापि प्रजापतेः  ॥ ३,११.२८ ॥
पितॄणां प्रीणनार्थाय तदपः पृतिवीपते  ।
पितामहेभ्यश्च तथा प्रीमयेत्प्रपितामहान्  ॥ ३,११.२९ ॥
मातामहाय तत्पित्रे तत्पित्रे च समाहितः  ।
दद्यात्पैत्रेणतीर्थेन काम्यं चान्यच्छृणुष्व मे  ॥ ३,११.३० ॥
मात्रे स्वमात्रे तन्मात्रे गुरुपत्न्यै तथा नृप  ।
गुरूणां मातुलानां च स्निग्धमित्राय भूभूजे  ॥ ३,११.३१ ॥
इदं चापि जपेदंबु दद्यादात्मेच्छयानृप  ।
उपकाराय भूतानां कृतदेवादितर्पणम्  ॥ ३,११.३२ ॥
देवासुरास्तथा यक्षा नागगन्धर्वराक्षसाः  ।
पिशाचा गुह्यकाःसिद्धाः कूष्माडाः पशवः खगाः  ॥ ३,११.३३ ॥
जलेचरा भूलेचरा भूनिलया वाय्वाहाराश्च जतवः  ।
तृप्तिमेतेन यान्त्याशु मद्दत्तेनांबुनाखिलाः  ॥ ३,११.३४ ॥
नरकेषु समस्तेषु यातनासु च संस्थिताः  ।
तेषामाप्यायनायौतद्दीयते सलिलं मया  ॥ ३,११.३५ ॥
ये बान्धवाबान्धवा ये येन्यजन्मनि बान्धवाः  ।
ते तृप्तिमखिला यान्तु ये चास्मत्तोभिवाञ्छति  ॥ ३,११.३६ ॥
यत्र क्वचनसंस्थानां क्षुत्तृष्णोपहतात्मनाम्  ।
इदमाप्यायनायास्तु मया दत्तं तिलोदकम्  ॥ ३,११.३७ ॥
काम्योदकप्रदानं ते मयैतत्कथितं नृप  ।
यद्दत्त्वा प्रीणयत्येतन्मनुष्यःसकलं जगत् ।
जगदाप्यायनोद्भूतं पुण्यमाप्नोति चानध  ॥ ३,११.३८ ॥
दत्त्वा काम्योदकं सम्यगेतेभ्यः श्राद्धयान्वितः  ।
आचम्य च ततो दद्यात्सूर्याय सलिलाञ्जलिम्  ॥ ३,११.३९ ॥
नमो विवस्वते ब्रह्मभास्वते विष्णुतेजसे  ।
जगत्सवित्रे शुचये सवित्रे कर्मसाक्षिणे  ॥ ३,११.४० ॥
ततो गृहार्ऽचनं कुर्यादभीष्टसुरपूजनम्  ।
जलाभिषेकैः पुष्पैश्च धूपाद्यैश्च निवेदनम्  ॥ ३,११.४१ ॥
अपूर्वमाग्निहोन्त्र च कुर्यात्प्राग्ब्रह्मणे नृप  ॥ ३,११.४२ ॥
प्रजापतिं समुद्दिश्य दद्यादाहुतिमादरात् ।
गृहेभ्यः काश्य पायाथ ततोनुमतये क्रमात् ॥ ३,११.४३ ॥
तच्छेषं मणिके पृथ्वीर्पजन्येभ्यः क्षिपेत्ततः  ।
द्वारे धातुर्विधातुश्च मध्ये च ब्रह्मणे क्षिपेत् ॥ ३,११.४४ ॥
गृहस्य पुरषब्याघ्र दिग्देवानपि मे शृणु  ॥ ३,११.४५ ॥
इन्द्राय धर्मराजाय वरुणाय तथेन्दवे  ।
प्राच्यादिषु बुधो दद्याद्धुतशेषात्मकं बलिम्  ॥ ३,११.४६ ॥
प्रागुत्तरे च दिग्भागे धन्वन्तारिबलिं बुधः  ।
निर्वपैद्वैश्वदेवं च कर्म कुर्यादतः परम्  ॥ ३,११.४७ ॥
वायव्यां वायवे दिक्षु समस्तासु यथादिशम्  ।
ब्रह्मणे चान्तारीक्षाय भानवे च क्षिपेद्बलिम्  ॥ ३,११.४८ ॥
विश्वेदवान्विश्वभूतानष्टौ विश्वपतीन्पितॄन्  ।
यक्षाणां च समुद्दिश्य बलिं दद्यान्नरेश्वर  ॥ ३,११.४९ ॥
ततोन्यदन्नमादाय भूमि भागे शुचौ बुधः  ।
दद्यादशेषभूतेभ्यः स्वेच्चया सुसमाहितः  ॥ ३,११.५० ॥
देवा मनुष्याः पशवो वयांसि सिद्धाःसयक्षोरगदैत्यसंघाः  ।
प्रतोः पिशाचास्तरवःस मस्ता ये चान्नमिच्छन्ति मयात्र दत्तम्  ॥ ३,११.५१ ॥
पिपीलिकाः कीटपतङ्गकाद्या बुभुक्षिताः कर्मनिबन्धबद्धाः  ।
प्रयान्ति ते तृप्तिमिदं मयान्नन्तेभ्यो विसृष्टं सुखिनो भवन्तु  ॥ ३,११.५२ ॥
येषां न माता न पिता न बन्धुर्नैवान्नसिद्धिर्न नथान्नमस्ति  ।
तत्तृप्येऽन्नं भुवि दत्तमेव ते यान्तु तृप्तिं मुदिता भवन्तु  ॥ ३,११.५३ ॥
भूतानि सर्वाणि तथान्नमेतदहं च विष्णुर्न यतोन्यदस्ति  ।
तस्मादहं भूतनिकायभूतमन्नं प्रयच्छामि भवाय तेषाम्  ॥ ३,११.५४ ॥
चतुर्दशो भूतगणो य एष तत्र स्थिता येऽखिलभूतसंघाः  ।
तृप्त्यर्थमन्नं हि मया निसृष्टं तेषामिदं ते मुदिता भवन्तु  ॥ ३,११.५५ ॥
इत्युच्चार्य नरो दद्यादन्नं श्रद्धासमन्वितः  ।
भुवि सर्वोपकाराय गृही सर्वाश्रयो यतः  ॥ ३,११.५६ ॥
श्वचण्डालविहङ्गानां भुवि दद्यान्नरेश्वर  ।
ये चान्ये पतिताः केचिदपुत्राः संतिमानवाः  ॥ ३,११.५७ ॥
ततो गोदोहमात्रं वै कालं तिष्ठेद्गृहाङ्गणे  ।
अतिथिग्रहणार्थाय तदूर्ध्वं तु तथैच्छाया  ॥ ३,११.५८ ॥
अतिथिं तत्र संप्राप्तं पूजयेत्स्वागदादिना  ।
तथासनप्रदानेन पादप्रक्षालनेन च  ॥ ३,११.५९ ॥
श्रद्धया चान्नदानेन प्रियप्रश्नोत्तरेण च  ।
गच्छतश्चानुयानेन प्रीतिमुत्पादयेद्गृही  ॥ ३,११.६० ॥
अज्ञातकुलनामानमन्यदेशादुपागतम्  ।
पूजयेदतिथिं सम्यङ्नैकग्रामनिवासिनम्  ॥ ३,११.६१ ॥
अकिञ्चनमसंबन्धमज्ञातकुलशीलिनम्  ।
असंपूज्यातिथिं भुक्त्वा भोक्तुकामं व्रजत्यधः  ॥ ३,११.६२ ॥
स्वाध्यायगोत्राचरणमपृष्ट्वा च तथा कुलम्  ।
हिरण्यगर्भबुद्ध्या तं मन्येताभ्यागतं गृही  ॥ ३,११.६३ ॥
पित्रर्थं चापरं विप्रमेकमप्याशयेन्नृप  ।
तद्देश्यं विदिताचारसंभूतिं पाञ्चयज्ञिकम्  ॥ ३,११.६४ ॥
अन्नाग्रञ्च समुद्धृत्य हन्तकारोपकल्पितम्  ।
निर्वापभूतं भूपाल श्रोत्रियायोपपादयेत् ॥ ३,११.६५ ॥
दद्याच्च भिक्षात्रितयं परिव्राड्ब्रह्मचारीणाम्  ।
इच्छया च बुधो दद्याद्विभवे सत्यवारितम्  ॥ ३,११.६६ ॥
इत्येतेतिथयः प्रोक्ता प्रागुक्ता भिक्षवश्च ये  ।
चतुरः पूजायित्वैतान्नृप पापात्प्रमुच्यते  ॥ ३,११.६७ ॥
अतिथिर्यस्य भग्नाशो गृहात्प्रतिनिवर्तते  ।
स तस्मै दुष्कृतं दत्त्वा पुण्यमादाय गच्छति  ॥ ३,११.६८ ॥
धाता प्रजापतिः शक्रो वह्निर्वसुगणोर्ऽयया  ।
प्रविश्यातिथिमेते वै भुञ्जन्तेन्नं नरेश्वर  ॥ ३,११.६९ ॥
तस्मादतिथिपूजायां यतेत सततंनरः  ।
स केवलमघं भुङ्क्ते यो भुङ्क्ते ह्यतिथिं विना  ॥ ३,११.७० ॥
ततः स्ववासिनीं दुःखीं गुर्विणीं वृद्धबालकान्  ।
भोजयेत्संस्कृतान्नेन प्रथमं चरमं गृही  ॥ ३,११.७१ ॥
अभुक्तवत्सु चैतेषु भुञ्जन्भुङ्क्ते स दुष्कृतम्  ।
मृतश्च गत्वा नरकं श्लोष्मभुग्जायते नरः  ॥ ३,११.७२ ॥
अस्त्राताशी मलं भुक्ते ह्यजपी पूयशोणितम्  ।
असंस्कृतान्नभुङ्मूत्रं बालादिप्रथमं शकृत् ॥ ३,११.७३ ॥
अहोमी च कृमीन्भुङ्क्ते अदत्त्वा विषमाश्नुते  ॥ ३,११.७४ ॥
तस्माच्छृणुष्व राजन्द्र यथा भुञ्जीत वै गृही  ।
भुञ्जतश्च यथा पुंसः पापबन्धो न जायते  ॥ ३,११.७५ ॥
इह चारोग्यविपुलं बलबुद्धिस्तथा नृप  ।
भवत्यरिष्टशान्तिश्च वैरिपक्षाभिचारिणः  ॥ ३,११.७६ ॥
स्नातो तथावत्कृत्वा च देवर्षिपितृतर्पणम्  ।
प्रशस्तरत्नपाणिस्तु भुञ्जीत प्रयतो गृही  ॥ ३,११.७७ ॥
कृते जपे हुते वह्नौ शुद्धवस्त्रधरो नृप  ।
दत्त्वातिथिभ्यो विप्रेभ्यो गुरुभ्यः संश्रिताय च  ।
पुम्यगन्धश्सस्तमाल्यधारी चैव नरेश्वर  ॥ ३,११.७८ ॥
नैकवस्त्रधरो नार्द्रपाणिपादो महीपते  ।
वुशुद्धवदनः प्रीतो भुञ्जीत न विदिङ्मुखः  ॥ ३,११.७९ ॥
प्राङ्मुखोदङ्मुखो वापि न चैवान्यमना नरः  ।
अन्नं प्रशस्तं पथ्यं च प्रोक्षितं प्रोक्षणोदकैः  ॥ ३,११.८० ॥
न कुत्सिताहृतं नैव जुगुप्सापदसंस्कृतम्  ।
दत्त्वा तु भक्तं शिष्येभ्यः क्षुधितेभ्यस्तथा गृही  ॥ ३,११.८१ ॥
प्रशस्तशुद्धपात्रे तु भुञ्जीताकुपितो द्विजः  ॥ ३,११.८२ ॥
नासंदिसंस्थिते पात्रे नादेशे च नरेश्वर  ।
नाकाले नातिसंकीर्णे दत्त्वाग्रं च नरोग्नये  ॥ ३,११.८३ ॥
मन्त्राभिमन्त्रितं शस्तं न च पर्युषितं नृप  ।
अन्यत्र फलमूलेभ्यः शुष्कशाखादिकात्तथा  ॥ ३,११.८४ ॥
तद्वद्धारीतकेभ्यश्च गुडभक्ष्येभ्य एव च  ।
भुञ्जीतोद्धृतसाराणि न कदापि नरेश्वर  ॥ ३,११.८५ ॥
न शेषं पुरुषोश्नीय्यादन्यत्र जगतीपते  ।
मध्वंबुदधिसर्पिभ्यः सक्तुभ्यश्च विवेकवान्  ॥ ३,११.८६ ॥
अश्नीयात्तन्मयो भूत्वा पुर्वं तु मधुरं रसम्  ।
लबणाम्लो तथा मध्ये कटुतिक्तादिकांस्ततः  ॥ ३,११.८७ ॥
प्राग्द्रवं पुरुषोश्नीयान्मध्ये कठिनभोजनः  ।
अन्ते पुनर्द्रवाशी तु बलारोग्ये न मुञ्चति  ॥ ३,११.८८ ॥
अनिन्द्यं भक्षयेदित्थं वाग्यतोन्नमकुत्सयन्  ।
पञ्चग्रासं महामौनं प्राणाद्याप्यायनं हि तत् ॥ ३,११.८९ ॥
भुक्त्वा सम्यगथाचम्य प्राङ्मुखोदङ्मुखोऽपि वा  ।
यथावत्पुनराचामेत्पाणी प्रक्षाल्य मूलतः  ॥ ३,११.९० ॥
स्वस्थः प्रशान्तचित्तस्तु कृतासनपरिग्रहः  ।
अभीष्टदेवतानां तु कुर्वीत स्मरणं नरः  ॥ ३,११.९१ ॥
अग्निराप्याययेद्धातुं पार्थिवं पवनेरितः  ।
दत्तावकाशंनभसा जरयत्यस्तु मे सुखम्  ॥ ३,११.९२ ॥
अन्नं बलाय मे भूमेरपामग्न्यनिलस्य च  ।
भवत्येतत्परीणतं ममास्त्यव्याहतं सुखम्  ॥ ३,११.९३ ॥
प्रामापानसमानानामुदानव्यानयोस्तथा  ।
अन्नं पुष्टिकरं चास्तु ममाप्यव्याहतं सुखम्  ॥ ३,११.९४ ॥
अगस्तिरग्निर्वडवानलश्च भुक्तं मयान्नं जरयत्वशेषम्  ।
सुखं च मे त्परिणामसंभवं यच्छन्त्वरोगं मम चास्तु देहे  ॥ ३,११.९५ ॥
विष्णुःसमस्तेन्द्रियदेहदेही वृथा न भूतो भगवान्यथैकः  ।
सत्येन तेनात्तमशेषमन्नमारोग्यतां मे परिणाममेतु  ॥ ३,११.९६ ॥
विष्णुरत्ता तथैवान्नं परिमामश्च वै तथा  ।
सत्येन तेन मद्भुक्तं जीर्यत्यन्नमिदं तथा  ॥ ३,११.९७ ॥
इत्युच्चार्य स्वहस्तेन परिमृज्य तथोदरम्  ।
अनायासप३ आयीनि कुर्यात्कर्मण्यतन्द्रितः  ॥ ३,११.९८ ॥
सच्छास्त्रादिविनोदेन सन्मार्गादविरोधिना  ।
दिनं नयेत्ततःसंध्यामुपतिष्ठेत्समाहितः  ॥ ३,११.९९ ॥
दिनान्तसंध्यां सूर्येण पूर्वामृक्षैर्युतां बुधः  ।
उपतिष्ठेध्यथान्याय्यं सम्यगाचम्य पार्थिव  ॥ ३,११.१०० ॥
सर्येणाभ्युदितो यश्च त्यक्तः सूर्येण वा स्वपन्  ।
अन्यत्रातुरभावात्तु प्रायश्चित्ती भवेन्नरः  ॥ ३,११.१०२ ॥
तस्मादनुदिते सूर्ये समुत्थाय महीपते  ।
उपतिष्ठेन्नरःसंध्यामस्वपंश्च दिनान्तजाम्  ॥ ३,११.१०३ ॥
उपतिष्ठन्ति वै संध्यां ये न पूर्वं न पश्चिमाम्  ।
व्रजन्ति ते दुरात्मानस्तमिस्त्रं नरकं नृप  ॥ ३,११.१०४ ॥
पुनः पाकमुपादाय सायमप्यवनीपते  ।
वैश्वदेवनिमित्तं वै पत्न्या सार्धं बलिं हरेत् ॥ ३,११.१०५ ॥
तत्रापि श्वपचादिब्यस्तथैवान्नविसर्जनम्  ॥ ३,११.१०६ ॥
अतिथिं चागतं तत्र स्वशक्त्या पूजयेद्बुधः  ।
पादशौचासनप्रह्वस्वागतोक्त्या च पूजनम्  ।
ततश्चान्नप्रदानेन शयनेन च पर्थिव  ॥ ३,११.१०७ ॥
दिवातिथौ तु विमुखे गते यत्पातकं नृप  ।
तदेवाष्टगुणंपुंसःसूर्योढे विमुखे गते  ॥ ३,११.१०८ ॥
तस्मात्स्वशक्त्या राजेन्द्र सूर्योढमतिथिं नरः  ।
पूजयेत्पूजिते तस्मिन्पूजिताःसर्वदेवता  ॥ ३,११.१०९ ॥
अन्नशाकांबुदानेन स्वशक्त्या पूजयेत्पुमान्  ।
शयनप्रस्तरमहीप्रदानैरथवापि तम्  ॥ ३,११.११० ॥
सृतपादादिशौचस्तु भुक्त्वा सायं ततो गुही  ।
गच्छेच्छय्यामंस्फुटितामपि दारुमयीं नृप  ॥ ३,११.१११ ॥
नाविशालं न वै भुग्नां नासमां मलिनां न च  ।
नच जन्तुमयींशय्यामधितिष्ठेदनास्तृताम्  ॥ ३,११.११२ ॥
प्राच्यां दिशि शिरः शस्तं याम्यायामथ वा नृप  ।
सदैव स्वपतः पुंसो विपरीतं तु रोगदम्  ॥ ३,११.११३ ॥
ऋतावुपगमः शस्तःस्वपत्न्यामवनीपते  ।
पुन्नामर्क्षे शुभे काले ज्येष्ठायुग्मासु रात्रिषु  ॥ ३,११.११४ ॥
नाद्युनां तु स्त्रियं गच्छेन्नातुरां न रजस्वलाम्  ।
नानिष्टां न प्रकुपितां न त्रस्तां न च गार्भिणीम्  ॥ ३,११.११५ ॥
नादक्षिणां नान्यकामां नाकामां नान्ययोषितम्  ।
क्षुत्क्षामां नातिभुक्तां वा स्वयं चैभिर्गुर्णैर्युतः  ॥ ३,११.११६ ॥
स्नातःस्रग्गन्धधृक्प्रीतो नाध्मातः क्षुधितोपि वा  ।
सकामःसानुरागश्च व्यवायं पुरुषो व्रजेत् ॥ ३,११.११७ ॥
चतुर्दश्यष्टमी चैव तथा माचाथ पूर्णिमा  ।
पर्वाण्येतानि राजन्द्र रवीसंक्रान्तिरेव च  ॥ ३,११.११८ ॥
तैलस्त्रीमाससंभोगी सर्वैंष्वेतेषु वै पुमान्  ।
विण्मूत्रभोजनं नाम प्रयाति नरकं मृतः  ॥ ३,११.११९ ॥
अशेषपर्वस्वेतेषु तस्मात्संयमिभिर्बुधैः  ।
भाव्यं सच्छास्त्रदेवेज्याध्यानजप्यपरैर्नरैः  ॥ ३,११.१२० ॥
नान्ययोनावयोनौ वा नोपयुक्तौषधस्तथा  ।
द्विजदेवगुरूणां च व्यवायी नाश्रमे भवेत् ॥ ३,११.१२१ ॥
चैत्यचत्वरतीरेषु नैव गोष्ठे चतुष्पथे  ।
नैव श्मशानोपवने सलिलेषु महीपते  ॥ ३,११.१२२ ॥
प्रोक्तपर्वस्वशेषेषु नैव भूपाल संध्ययोः  ।
गच्छेव्द्यवायं मनसा न मूत्रोच्चारपीडितः  ॥ ३,११.१२३ ॥
पर्वस्वभिगमोनिन्द्यो दिवा पापप्रदो नृप  ।
भुवि रोगावहो नॄणामप्रशस्तो जलाशये  ॥ ३,११.१२४ ॥
परदारान्न गच्छेत मनसापि पथञ्चन  ।
किमु वाचास्थिबन्धोपि नास्ति तेषु व्यवायिनाम्  ॥ ३,११.१२५ ॥
मृतो नरकमभ्येति हीयते त्रापि चायुषः  ।
परदाररतिः पुंसामिह चामुत्र भीतिदा  ॥ ३,११.१२६ ॥
इति मत्वा स्वदारेषु ऋतुमत्सु बुधो व्रजेत् ।
यथोक्तदोषहीनेषु सकामेष्वनृतावपि  ॥ ३,११.१२७ ॥
इति श्रीविष्णुमहापुराणे तृतीयांश एकादशोऽध्यायः (११)


_____________________________________________________________


और्व उवाच
देवगोब्राह्मणान्त्सिद्धान्वृद्धाचार्यं स्तथार्चयेत् ।
द्विकालं च नमेत्संध्यामग्नीनुपचरेत्तथा  ॥ ३,१२.१ ॥
सदानुपहते वस्त्रे प्रशस्ताश्च महोषधीः  ।
गारुडानि च रत्नानि बिभृयात्प्रयतो नरः  ॥ ३,१२.२ ॥
प्रस्निग्धामलकेशश्च सुगन्धश्चारुवेषधृक् ।
सिताः सुमनसो हृद्या विभृयाच्च नरः सदा  ॥ ३,१२.३ ॥
किञ्चित्परस्वं न हरेन्नल्पमप्यप्रियं वदेत् ।
प्रियं च नानृतं ब्रूयान्नान्यदोषानुदीरयेत् ॥ ३,१२.४ ॥
नान्यस्त्रियं तथा वैरं रोचयेत्पुरुषर्षभ  ।
न दुष्टं यानमारोहेत्कूलच्छायां न संश्रयेत् ॥ ३,१२.५ ॥
विद्विष्टपतितोन्मत्तबहुवैरादिकीटकैः  ।
वर्धकीबन्धकीभर्तुः क्षुद्रानृतकथैः सह  ॥ ३,१२.६ ॥
तथातिव्ययशीलैश्च परिवादरतैः शठैः  ।
बुधो मैत्रीं न कुर्वात नैकः पन्थानमाश्रयेत् ॥ ३,१२.७ ॥
नावगाहेज्जलोघस्य वेगमग्रे नपेश्वर  ।
प्रदीप्तंवेश्म न विशेन्नारोहेच्छिखरं तरोः  ॥ ३,१२.८ ॥
न कुर्याद्दन्तसंघर्षं कुष्णियाच्च न नासिकाम्  ।
नासंवृतमुखो जृंभेच्छ्वासकासो विसर्जयेत् ॥ ३,१२.९ ॥
नोच्चैर्हसेत्स शब्दं च न मुञ्चेत्पवनं बुधः  ।
नखान्न खादयेच्छिन्द्यान्न तृमं न महीं लिखेत् ॥ ३,१२.१० ॥
न श्मश्रु भक्षयेल्लोष्टं न मृद्रीयाद्विचक्षणः  ।
ज्योतींष्यमेध्यशस्तानि नाभिवीक्षेत च प्रभो  ॥ ३,१२.११ ॥
नग्नां परस्त्रियं चैव सूर्यं चास्तमयोदये  ।
न हुङ्कुर्याच्छवं गन्धं शवागन्धोहि सोमज  ॥ ३,१२.१२ ॥
चतुष्पथं चैत्यतरुं श्मशानोपवनानि च  ।
दुष्टस्त्रीसन्निकर्षं च वर्जयेन्नशि सर्वदा  ॥ ३,१२.१३ ॥
पूज्यदेवद्विजज्योतिश्छायां नातिक्रमेद्बुधः  ।
नैकः शून्याटवीं गच्छेत्तथा शून्यगृहे वसेत् ॥ ३,१२.१४ ॥
केशास्थिकण्टकामेध्यबलिभस्मतुषांस्तथा  ।
स्नानार्द्रधरणीं चैव दूरतः परिवर्जयेत् ॥ ३,१२.१५ ॥
नानार्यानाश्रयेत्काश्चिन्न जिह्यं रोचयेद्बुधः  ।
उपसर्पेन्न वै व्यालं चिरं तिष्ठेन्न वोत्थितः  ॥ ३,१२.१६ ॥
अतीव जागरस्वप्ने तद्वत्स्थानासने बुधः  ।
न सेवेत तथा शय्यां व्यायामं च नरेश्वर  ॥ ३,१२.१७ ॥
दंष्ट्रिणः शृङ्गिणश्चैव प्राज्ञो दूरेण वर्जयेत् ।
अवश्यायं च राजेन्द्र पुरोवातातपौ तथा  ॥ ३,१२.१८ ॥
न स्नायान्न स्वपेन्नग्नो न चैवोपस्पृशेद्बुधः  ।
मुक्तकेशश्च नाचामेद्देवाद्यर्चां च वर्जयेत् ॥ ३,१२.१९ ॥
होमदेवार्चनाद्यासु क्रियास्वाचमने तथा  ।
नैकवस्त्रः प्रवर्तेत द्विजपादावनेजने  ॥ ३,१२.२० ॥
नासमञ्जसशीलैस्तु सहासीत कथञ्चन  ।
सद्बुत्तसन्निकर्षो हि क्षणार्धमपि शस्यते  ॥ ३,१२.२१ ॥
विरोधं नोत्तमैर्गच्छेन्नाधमैश्च सदा बुधः  ।
विवाहश्च विवादश्च तुल्यशीलैर्नृपेष्यते  ॥ ३,१२.२२ ॥
नारभेत कलं प्राज्ञः शुष्कवैरं च वर्जयेत् ।
अप्यल्पहानिःसोढव्या वैरेणार्थागमन्त्यजेत् ॥ ३,१२.२३ ॥
स्नातो नाङ्गानि संमार्जेत्स्नानशाट्या न पाणिना  ।
न च निर्धूतयेत्केशान्नाचामेच्चैव चोत्थितः  ॥ ३,१२.२४ ॥
पादेन नाक्रमेत्पादं न पूज्याबिमुखं नयेत् ।
नोच्चासनं गुरोरग्रे भजेताविनयान्वितः  ॥ ३,१२.२५ ॥
अपसव्यं न गच्छेच्च देवागारचतुष्पथान्  ।
माङ्गल्यपूज्यांश्च तथा विपरीतान्न दक्षिणम्  ॥ ३,१२.२६ ॥
सोमार्काग्न्यंबुवायूनां पूज्यानां च न संमुखम्  ।
कुर्यान्निष्ठीवविण्मुत्रसमुत्सर्गं च पण्डितः  ॥ ३,१२.२७ ॥
तिष्ठन्न मूत्रयेत्तद्वत्पथिष्वपि न मूत्रयेत् ।
श्लेष्मविण्मूत्ररक्तानि सर्वदैव न लङ्घयेत् ॥ ३,१२.२८ ॥
श्लेष्मशिङ्घाणिकोत्सर्गौ नान्नकाले प्रशस्यते  ।
बलिमङ्गलजप्यादौ न होमे न महाजने  ॥ ३,१२.२९ ॥
योपितो नावमन्येत न चासां विश्वसेद्बुधः  ।
न चैवेर्ष्या भवेत्तासु न धिक्कुर्यात्कदाचन  ॥ ३,१२.३० ॥
मङ्गल्यपूर्वरत्नाज्यपूज्याननभिवाद्य च  ।
न निष्क्रमेद्गृहात्प्राज्ञःसदाचारपरो नरः  ॥ ३,१२.३१ ॥
चतुष्पथान्नमस्कुर्यात्काले होमपरो भवेत् ।
दीनानभ्युद्धरेत्साधूनुपासीत बहुश्रुतान्  ॥ ३,१२.३२ ॥
देवर्षिपूजकःसम्यक्पितृपिण्डोजकप्रदः  ।
सत्कर्ता चातिथीनां यः स लोकानुत्तमान्व्रजेत् ॥ ३,१२.३३ ॥
हितं मितं प्रियं काले वश्यात्मा योभिभाषते  ।
स याति लोकानाह्लादहेतुभूतान्नृपाक्षयान्  ॥ ३,१२.३४ ॥
धीमान्ह्रीपान्क्षमायुक्तो ह्यास्तिको विनयान्वितः  ।
विद्याभिजनवृद्धानां याति लोकाननुत्तमान्  ॥ ३,१२.३५ ॥
अकालगार्जितादौ च पर्वस्वाशौचकादिषु  ।
अनध्यायं बुधः कुर्यादुपरागादिके तथा  ॥ ३,१२.३६ ॥
समं नयति यः क्रुद्वान्सर्वबन्धुरमत्सरी  ।
भीताश्वासनकृत्साधुःस्वर्गस्तस्याल्पकं फलम्  ॥ ३,१२.३७ ॥
वर्षातपादिषु च्छत्री दण्डी रात्र्यटवीषु च  ।
शरीरत्राणकामो वै सोपानत्कःसदा व्रजेत् ॥ ३,१२.३८ ॥
नोर्ध्वं न तिर्यग्दूरं वा न पश्यन्पर्यटेद्बुधः  ।
युगमात्रं महीष्टष्ठं नरो गच्छेद्विलोकयन्  ॥ ३,१२.३९ ॥
दोषहेतूनशेषांश्च वश्यात्मा यो निरस्यति  ।
तस्य धर्मार्थकामानां हानिर्नाल्पापि जायते  ॥ ३,१२.४० ॥
सदाचाररतः प्राज्ञो विद्याविनयशिक्षितः  ।
पापेप्यपापः परुषे ह्यभिधत्ते प्रियाणि यः  ।
मैत्रीद्रवान्तः करणस्तस्य मुक्तिः करे स्थिता  ॥ ३,१२.४१ ॥
ये कामक्रोधलोभानां वीतरागा न गोचरे  ।
सदाचारस्थितास्तेषामनुभावैर्धृता मही  ॥ ३,१२.४२ ॥
तस्मात्सत्यं वदेत्प्राज्ञो यत्परप्रीतिकारणम्  ।
सत्यं यत्परदुःखाय तदा मौनपरो भवेत् ॥ ३,१२.४३ ॥
प्रियमुक्तं हितं नैतदिति मत्वा न तद्वदेत् ।
श्रेयस्तत्र हितं वाच्यं यद्यप्यत्यन्तमप्रियम्  ॥ ३,१२.४४ ॥
प्राणीनामुपकाराय यथैवेह परत्र च  ।
कर्मणा मनसा वाचा तदेव मतीमान्वदेत् ॥ ३,१२.४४ ॥
इति श्रीविष्णुमहापुराणे तृतीयांशे द्वादशोऽध्यायः (१२)


_____________________________________________________________


और्व उवाच
सचैलस्य पितुः स्नानं जाते पुत्रे विधीयते  ।
जातकर्म तदा कुर्याच्छ्राद्धमभ्युदये च यत् ॥ ३,१३.१ ॥
युग्मान्देवांश्च वित्र्यांश्च सम्यक्सव्यक्रमाद्द्विजान्  ।
पूजायेद्भोजयेच्चैव तन्मना नान्यमानसः  ॥ ३,१३.२ ॥
दध्यक्षतैः सबदरैः प्राङ्मुखोदङ्मुखोऽपि वा  ।
देवतीर्थेन वै पिण्डान्दद्यात्कायेन वा नृप  ॥ ३,१३.३ ॥
नान्दीमुखः पितृगणस्तेन श्राद्धेन पार्थिव  ।
प्रीयते तत्तु कर्तव्यं पुरुषैः सर्ववृद्धिषु  ॥ ३,१३.४ ॥
कन्यापुत्रविवाहेषु प्रवेशेषु च वेश्मनः  ।
नामकर्मणि बालानां चूडाकर्मादिके तथा  ॥ ३,१३.५ ॥
सीमन्तोन्नयने चैव पुत्रादिमुखदर्शने  ।
नान्दीमुखं पितृगणं पूजयेत्प्रयतो गृही  ॥ ३,१३.६ ॥
पितृपूजाक्रमः प्रोक्तो वृद्धावेष सनातनः  ।
श्रूयतामवनीपाल प्रेत कर्म क्रियाविधिः  ॥ ३,१३.७ ॥
प्रेतदेहं शभैः स्नानैः स्नापितं स्रग्विभूषितम्  ।
दग्ध्वा ग्रामाद्बहिः स्नात्वा सचैलःसलिलाशये  ॥ ३,१३.८ ॥
यत्र तत्र स्थितायैतदमुकायेति वादिनः  ।
दक्षिणाभिमुखा दद्युर्बान्धवाःसलिलाञ्जलीन्  ॥ ३,१३.९ ॥
प्रविष्टाश्च समं गोभिर्ग्रामं नक्षत्रदर्शने  ।
कटकर्म ततः कुर्याद्भूमौ प्रस्तरशायिनः  ॥ ३,१३.१० ॥
दातव्योनदिनं पिडः प्रेताय भुवि पार्थिव  ।
दिवा च भक्तं भोक्तव्यममांसं मनुजर्षभ  ॥ ३,१३.११ ॥
दिनानि तानि चेच्छातः कर्तव्य विप्रभोजनम्  ।
प्रेता यान्ति तथा तृप्तिं बन्धुवर्गेण भुञ्जता  ॥ ३,१३.१२ ॥
प्रथमेह्नि तृतीये च सप्तमे नवमे तथा  ।
वस्त्रत्यागबहिःस्नाने कृत्वा दद्यात्तिलोदकम्  ॥ ३,१३.१३ ॥
चतुर्थेह्निच कर्तव्यं तस्यास्थिचयनं नृप  ।
तदूर्ध्वमङ्गसंस्पर्शःसपिण्डानामपीष्यते  ॥ ३,१३.१४ ॥
योग्याःसर्वक्रियाणां तु समनसलिलास्तथा  ।
अनुलेपनपुष्पादिभोगादन्यत्र पार्थिव  ॥ ३,१३.१५ ॥
शय्यासनोपभोगश्च सपिण्डानामपीष्यते  ।
भस्मास्थिचयनादूर्ध्वं संयोगो न तु योषिताम्  ॥ ३,१३.१६ ॥
बाले देशान्तरस्थे च पतिते च मुनौ मृते  ।
सद्यः शौचं तथेच्छातो जलाग्न्युद्बन्धनादिषु  ॥ ३,१३.१७ ॥
मृतबन्धोर्दशाहानि कुलस्यान्नं न भुज्यते  ।
दानं प्रतिग्रहो होमः स्वाध्यायश्च निवर्तते  ॥ ३,१३.१८ ॥
विप्रस्यैतद्द्वादशाहं राजन्यस्याप्यशौचकम्  ।
अर्धमासं तु वैश्यस्य मासं शूद्रस्य शुद्धये  ॥ ३,१३.१९ ॥
अयुजो भोजयेत्कामं द्विजानन्ते ततो दिने  ।
दद्याद्दर्भषु पिण्डं च प्रेतायोच्छिष्टसन्निधौ  ॥ ३,१३.२० ॥
वार्यायुधप्रतोदास्तु दण्डश्च द्विजभोजनात् ।
स्प्रष्टव्योनन्तरं वर्णैः शुद्धेरते ततः क्रमात् ॥ ३,१३.२१ ॥
ततःसर्वणधर्मा ये विप्रादिनासुदाहृताः  ।
तान्कुर्वीत पुमाञ्जीवेन्निजधर्मार्जनैस्तथा  ॥ ३,१३.२२ ॥
मृताहति च कर्तव्यमेकोद्दिष्टमतः परम्  ।
आह्वानादिक्रिया दैवनियोगरहितेन यत् ॥ ३,१३.२३ ॥
एकोर्ध्यस्तत्र दातव्यस्तथैवैकपवित्रकम्  ।
प्रेताय पिण्डो दातव्यो भुक्तवत्सु द्विजातिषु  ॥ ३,१३.२४ ॥
प्रश्नश्च तत्राभिरतिर्यजमानद्विजन्मनाम्  ।
अक्षय्यममुकस्येति वक्तव्यं विरतौ तथा  ॥ ३,१३.२५ ॥
एकोद्दिष्टमयो धर्म इत्थमावत्सरात्स्मृतः  ।
सपिण्डीकरणं तस्मिन्काले राजेन्द्र चत्छृणु  ॥ ३,१३.२६ ॥
एकोद्दिष्टविधानेन कार्यं तदपि पार्थिव  ।
संवत्सरेथ षष्ठे वा मासे वा द्वादशेह्नि तत् ॥ ३,१३.२७ ॥
तिलगन्धोदकैर्युक्तं तत्र पात्रचतुष्टयम्  ॥ ३,१३.२८ ॥
पात्रं प्रेतस्य तत्रैकं पैत्रं पात्रत्रयं तथा  ।
सेचयेत्पितृपात्रेषु प्रेतपात्रं ततस्त्रिषु  ॥ ३,१३.२९ ॥
ततः पितृत्वमापन्ने तस्मिन्प्रेते महीपते  ।
श्राद्धधर्मैरशषस्तु तत्पूर्वानर्चयेत्पितॄन्  ॥ ३,१३.३० ॥
पुत्रः पौत्रः प्रपौत्रो वा भ्राता वा भ्रातृसंततिः  ।
सपिण्ड संततिर्वापि क्रियार्हे नृप जायते  ॥ ३,१३.३१ ॥
तेषामभावे सवैषां समानोदकसततिः  ।
मातृपक्षमपिण्डेन संबन्धा ये जलेन वा  ॥ ३,१३.३२ ॥
कुलद्वयेपि चोच्छिन्ने स्त्रीभिः कार्याः क्रिया नृप  ।
पितृमातृसपिण्डैस्तु समानसलिलैस्तथा  ॥ ३,१३.३३ ॥
संघातान्तर्गतैर्वापि कार्याः प्रेतस्य च क्रियाः  ।
उत्सन्नबन्धुरिक्थाद्वा कारयेदवनीपतिः  ॥ ३,१३.३४ ॥
पूर्वाः क्रिया मध्यमाश्च तथा चैवोत्तराः क्रियाः  ।
त्रिःप्रकाराः क्रियाःसर्वास्तासांभेदं शृणुष्व मे  ॥ ३,१३.३५ ॥
आदाहाद्यादशाहाश्च स्पर्शाद्यन्तास्तु याः क्रियाः  ।
ताः पूर्वा मध्यमा मासि मास्येकोद्दिष्टसंज्ञिताः  ॥ ३,१३.३६ ॥
प्रेते पितृत्वमापन्ने सपिण्डिकरणादनु  ।
क्रियन्ते याः क्रियाः पित्र्याः प्रोच्यन्ते ता नृपोत्तराः  ॥ ३,१३.३७ ॥
पितृमातृसपिण्डैस्तु समानासलिलैस्तथा  ।
संघातान्तर्गतैर्वापि राज्ञा तद्धनहारिणा  ॥ ३,१३.३८ ॥
पूर्वाः क्रियाश्च कर्तव्याः पुत्राद्यैरेव चोत्तराः  ।
दौहित्रैर्वा नृपश्रेष्ठ कार्यास्तत्तनयैस्तथा  ॥ ३,१३.३९ ॥
मृताहनि च कर्तव्यास्त्रीणामप्युत्तराः क्रिया  ।
प्रतिसंवत्सरं राजन्नेकोद्दिष्टविधानतः  ॥ ३,१३.४० ॥
तस्मादुत्तरसंज्ञायाः क्रियास्ताः शृणु पार्थिव  ।
य थायथा च कर्तव्या विधिना येन चानघ  ॥ ३,१३.४१ ॥
इति श्रिविष्णुमहापुराणे तृतीयांशे त्रयोदशोध्यायः (१३)


_____________________________________________________________


और्व उवाच
ब्रह्मेन्द्ररुद्रनासत्यसूर्याग्निवसुमारुतान्  ।
विश्वेदेवान्पितृगणान्वयांसि मनुजान्पशुन्  ॥ ३,१४.१ ॥
सरीसृपानृषिगणान्यच्चान्यद्भूत संज्ञितम्  ।
श्राद्धं श्रद्धान्वितः कुर्वन्प्रीणयत्यखिलं जगत् ॥ ३,१४.२ ॥
मासिमास्यसिते पक्षे पञ्चदश्यां नरेश्वर  ।
दथाष्टकासु कुर्वीत काम्यान्कालाञ्छृणुष्व मे  ॥ ३,१४.३ ॥
श्राद्धार्हमागतं द्रव्यं विशिष्टमथ वा द्विजम्  ।
श्राद्धं कुर्वीत विज्ञाय व्यतीपातेऽयते तथा  ॥ ३,१४.४ ॥
विषुवे चापि संप्राप्ते ग्रहणे शशि सूर्ययोः  ।
समस्तेष्वेव भूपाल राशिष्वर्के च गच्छति  ॥ ३,१४.५ ॥
नक्षत्रग्रहपीडासु दुष्टस्वप्नावलोकने  ।
इच्छाश्राद्धानि कुर्वीत नवसस्यागमे तथा  ॥ ३,१४.६ ॥
अमावास्या यदा मैत्रविशाखास्वातियोगिनी  ।
श्रीद्धैः पितृगणस्तृप्तिं तथाप्नोत्यष्टवार्षिकीम्  ॥ ३,१४.७ ॥
अमवास्या यदा पुष्ये रौद्रेथर्क्षे पुनर्वसौ  ।
द्वादशाब्दं तदा तृप्तिं प्रयान्ति पिरतोर्चिताः  ॥ ३,१४.८ ॥
वासवाजैकपादर्क्षे पितणां तृप्तिमिच्छताम्  ।
वारुणे वाप्यमावास्या देवानामपि दुर्लभा  ॥ ३,१४.९ ॥
नवस्वृक्षेष्वमावास्या यदैतेष्ववनीपते  ।
तदा हि तृप्तिदं श्राद्धं पितॄणां शृणु चापरम्  ॥ ३,१४.१० ॥
गीतं सनत्कुमारेण यथैलान महात्मने  ।
पृच्छते पितृभक्ताय प्रश्रयावनाताय च  ॥ ३,१४.११ ॥
सनत्कुमार उवाच
वैशाखमासस्य च या तृतीया नवम्यसौ कर्तिकशुक्लपक्षे  ।
नभस्यमासस्य च कृष्णपक्षे त्रयोदशी पञ्चदशी च माघे  ॥ ३,१४.१२ ॥
एता युगाद्याः कथिताः पुराणेष्वनन्तपुण्यास्तिथ यश्चतस्त्रः  ।
उपप्लवे चन्द्रमसो रवेश्च त्रिष्वष्टकास्वप्ययनद्वये च  ॥ ३,१४.१३ ॥
पानीयमप्यत्र तिलैर्विमिश्रं दद्यात्पितृभ्यः प्रयतो मनुष्यः  ।
श्राद्धं कृते तेन समासहस्रं रहस्यमेतत्पितरो वदन्ति  ॥ ३,१४.१४ ॥
माघेऽसिति पञ्चदशी कदाचिदुपैति योगं यदि वारुणेन  ।
ऋक्षेण कालःस परः पितॄणां न ह्यल्पपुण्यैर्नृप लभ्यतेसौ  ॥ ३,१४.१५ ॥
काले धनिष्ठा यदि नाम तस्मिन्भवेत्तु भूपाल तदा पितृभ्यः  ।
दत्तं जलान्नं प्रददाति तृप्तिं वर्षायुतं तत्कुलजैर्मनुष्यैः  ॥ ३,१४.१६ ॥
तत्रैव चेद्भाद्रपदानुपूर्वाः काले यथावत्क्रियते पितृभ्यः  ।
श्राद्धं परां तृप्तिमुपैति तेन युगं सहस्रं पितरःस्वपन्ति  ॥ ३,१४.१७ ॥
गङ्गां शतद्रूं यमुनां विपाशां सरस्वतीं नैमिशगोमतीं वा  ।
तत्रावगाह्यर्चनमादरेण कृत्वा पितॄणां दुरितानि हन्ति  ॥ ३,१४.१८ ॥
गायन्ति चैतत्पितरः कदानु हर्षादमी तृप्तिमवाप्य भूयः  ।
माघासितान्ते शुभतीर्थतोयैर्यास्याम तृप्तिं तनयादिदत्तैः  ॥ ३,१४.१९ ॥
चित्तं च वित्तं च नृणां विशुद्धं शस्तं च कालः कथितो विधिश्च  ।
पात्रं यथोक्तं परमा च भक्तिर्नृणां प्रयच्छन्त्यभिवाञ्छितानि  ॥ ३,१४.२० ॥
पितृगीतान्ततैवात्र श्लोकांस्तञ्छृणु पार्थिव  ।
श्रुत्वा तथैव भवता भाव्यं तत्रादृतात्मना  ॥ ३,१४.२१ ॥
अपि धन्यः कुले जायादस्माकं मतिमान्नरः  ।
अकुर्वन्वित्तशाठ्यं यः पिण्डान्नो निर्वपिष्यति  ॥ ३,१४.२२ ॥
रत्नं वस्त्रं महायानं सर्वभोगादिकंवसु  ।
विभवे सति विप्रेभ्यो योस्मानुद्दिश्य दास्यति  ॥ ३,१४.२३ ॥
अन्नेन वा यथाशक्त्या कालेस्मिन्भक्तिनम्रधीः  ।
भोजयिष्यति विप्राग्र्यांस्तन्मात्रविभवो नरः  ॥ ३,१४.२४ ॥
असमर्थोन्नदानस्य धान्यमामं स्वशक्तितः  ।
प्रदास्यति द्विजाग्रेभ्यः स्वल्पाल्पां वापि दक्षिणाम्  ॥ ३,१४.२५ ॥
तत्राप्यसामर्थ्ययुतः कराग्राग्रस्थितांस्तिलान्  ।
प्रणम्य द्विजमुख्याय कस्मैचिद्भूप दास्यति  ॥ ३,१४.२६ ॥
तिलैः सप्ताष्टभिर्वापि समवेतं जलाञ्जलिम्  ।
भक्तिनम्रः समुद्दिश्य भुव्यस्माकं प्रदास्यति  ॥ ३,१४.२७ ॥
यतः कुताश्चित्संप्राप्य गोभ्यो वापि गवाह्निकम्  ।
अभावे प्रीणयन्नस्माञ्च्छ्रद्धायुक्तः प्रदास्यति  ॥ ३,१४.२८ ॥
सर्वाभावे वनं गत्वा कक्षमूलप्रदर्शकः  ।
सूर्यादिलोकपालानामिदमुच्चेर्वदिष्यति  ॥ ३,१४.२९ ॥
न मेऽस्ति वित्तं न धनं च नान्यच्छ्राद्धोपयोग्यं स्वपितॄन्नतोस्मि  ।
तृप्यन्तु भक्तया पितरो मयैतौ कृतौ भुजौ वर्त्मनि मारुतस्य  ॥ ३,१४.३० ॥
और्व उवाच
इत्येतत्पितृभिर्गीतं भावाभावप्रयोजनम्  ।
यः करोति कृतं तेन श्राद्धं भवति पार्थिव  ॥ ३,१४.३१ ॥
इति श्रीविष्णुमहापुराणे तृतीयांशे चतुर्दशोऽध्यायः (१४)


_____________________________________________________________


औरेव उवाच
ब्राह्मणान्भोजयेच्छ्रद्धे यद्गुणांस्तान्निभोध मे  ॥ ३,१५.१ ॥
त्रिणाचिकेतस्त्रिमधुस्त्रिसुपर्मःषजङ्गवित् ।
वेदविच्छ्रोत्रियो योगी तथा वै ज्येष्ठसामगः  ॥ ३,१५.२ ॥
ऋत्विक्स्वस्त्रेयदौहित्रजामातृश्वशुरास्तथा  ।
मातुलोथ तपोनिष्ठः पञ्चाग्न्यभिरतस्तथा  ।
शिष्याःसंबन्धिनश्चैव मातापितृरतश्च यः  ॥ ३,१५.३ ॥
एतान्नियोजयेच्छ्राद्धे पूर्वोक्तान्प्रथमे नृप  ।
ब्राह्मणान् पितृतुष्ट्यर्थमनुकल्पेष्वनन्तरान्  ॥ ३,१५.४ ॥
मित्रध्रुक्कुनखी क्लीबः श्यावदन्तस्तथा द्विजः  ।
कन्या दूषयितावह्निवेदोज्झःसोमविक्रयी  ॥ ३,१५.५ ॥
अभिशस्तस्तथा स्तेनः पुशुनो ग्रामयाजकः  ।
भृतकाध्यापकस्तद्वद्भृतकाध्यापितश्च यः  ॥ ३,१५.६ ॥
परपूर्वापतिश्चैव मातापित्रोस्तथोज्झकः  ।
वृषलीसूतिपोष्टा च वृषलीपतिरेव च  ॥ ३,१५.७ ॥
तथा देवलकश्चैव श्राद्धे नार्हति केतनम्  ॥ ३,१५.८ ॥
प्रथमेह्नि बुधः शस्ताञ्छ्रोत्रियादीन्निमन्त्रयेत् ।
कथयेच्च तथैवैषां नियोगान्पितृदैविकान्  ॥ ३,१५.९ ॥
ततः क्रोधव्यवायादीनायासं तैर्धिजैः सह  ।
यजमानो न कुर्वीत दोषस्तत्र महानयम्  ॥ ३,१५.१० ॥
श्राद्धे नियुक्तो भुक्त्वा वा भोजयित्वा नियुज्य च  ।
व्यवायी रेतसो गर्ते मज्जयत्यात्मनः पितॄन्  ॥ ३,१५.११ ॥
तस्मात्प्रथममत्रोक्तं द्विजाग्र्याणां निमन्त्रणम्  ।
अनिमन्त्र्य द्विजानेवमागतान्भो जयेद्यतीन्  ॥ ३,१५.१२ ॥
पादशौचादिना गेहमागतान्पूजयेद्द्धिजान्  ॥ ३,१५.१३ ॥
पवित्रपाणिराचान्तानासनेषूपवेशयेत् ।
पितॄणामयुजो युग्मान्देवाना मिच्छया द्विजान्  ॥ ३,१५.१४ ॥
देवानामेकमेकं वा पितॄणां च नियोजयेत् ॥ ३,१५.१५ ॥
तथा मातामहश्राद्धं वैश्वदेवसमन्वितम्  ।
कुर्वीत भक्तीसंपन्नस्तत्र वा वैश्वदैविकम्  ॥ ३,१५.१६ ॥
प्राङ्मुखान्भोजयेद्विप्रान्देवानामुभयात्मकान्  ।
पितॄन् पितामहानां च भोजयेच्चाप्युदङ्मुखान्  ॥ ३,१५.१७ ॥
पृथक्तयोः केचिदाहुः श्राद्धस्य करणं नृप  ।
एकत्रैकेन पाकेन वदन्त्यन्ये महर्षयः  ॥ ३,१५.१८ ॥
विष्टरार्थं कुशं दत्त्वा संपूज्यार्घ्यं विधानतः  ।
कुर्यादावाहनं प्राज्ञो देवानां तदनुज्ञया  ॥ ३,१५.१९ ॥
यवांबुना च देवानां दद्यादर्घ्यं विधानवित् ।
स्रग्गन्धधूपदीपांश्च तेभ्यो दद्याद्यथाविधि  ॥ ३,१५.२० ॥
पितॄणामपसव्यं तत्सर्वमेवोपकल्पयेत् ।
अनुज्ञां च ततः प्राप्य दत्त्वा दर्भन्द्विधाकृतान्  ॥ ३,१५.२१ ॥
मन्त्रपूर्वं पितॄणां तु कुर्याच्चावाहनं बुधः  ।
तिलांबुना चापसव्य दद्यादर्घ्यादिकं नृप  ॥ ३,१५.२२ ॥
काले तत्रातिथिं प्राप्तमन्नकामं नृपाध्वगम्  ।
ब्रह्मणैरभ्यनुज्ञातः कामं तमपि भोजयेत् ॥ ३,१५.२३ ॥
योगिनो विविधै रूपैर्नरामामुपकारीणः  ।
भ्रमन्ति पृथिवीमेतामविज्ञातस्वरूपिमः  ॥ ३,१५.२४ ॥
तस्मादभ्यर्चयेत्प्राप्तं श्राद्धकालेऽतिथिं बुधः  ।
श्राद्धक्रियाफलं हॄन्ति नरेद्रापूजितोऽतिथिः  ॥ ३,१५.२५ ॥
जुहुयाद्व्यञ्जनक्षारवर्जमन्नं ततोऽनले  ।
अनुज्ञातो द्विजैस्तैस्तु त्रिकृत्वः पुरुषर्षभ  ॥ ३,१५.२६ ॥
अग्नये कव्यवाहाय स्वधेत्यादौ नृपाहुतिः  ।
सोमाय वै पितृमते दातव्या तदनन्तरम्  ॥ ३,१५.२७ ॥
वैवस्वताय चैवान्या तृतीया दीयते ततः  ।
हुतावशिष्टमल्पान्नं विप्रपात्रेषु निर्वेपेत् ॥ ३,१५.२८ ॥
ततोन्नं मृष्टमत्यर्थमभीष्टमतिसंस्कृतम्  ।
दत्त्वा जुषध्वमिच्छातो वाच्यमेतदनिष्ठुरम्  ॥ ३,१५.२९ ॥
भोक्तव्यं तैश्च तच्चित्तैर्मौनिभिः सुमुखैः सुखम्  ।
अक्रुद्व्यता चात्वरता देयं तेनापि भक्तितः  ॥ ३,१५.३० ॥
रक्षोघ्रमन्त्रपठनं भूमेरास्तरणं तिलैः  ।
कृत्वाध्येयाःस्वपितरस्त एव द्विजसत्तमाः  ॥ ३,१५.३१ ॥
पिता पितामहश्चैव तथैव प्रपितामहः  ।
मम तृप्तिं प्रयान्त्वद्य विप्रदेहेषु संस्थिताः  ॥ ३,१५.३२ ॥
पिता पितामहश्चैव तथैव प्रपितामहः  ।
मम तृप्तिं प्रयान्त्वद्य होमाप्यायितमूर्तयः  ॥ ३,१५.३३ ॥
पिता पितामहश्चैव तथैव प्रपितामहः  ।
तृप्तिं प्रयातु पिण्डेन मया दत्तेन भूतले  ॥ ३,१५.३४ ॥
पिता पितामहश्चैव तथैव प्रपितामहः  ।
तृप्तिं प्रयान्तु मे भक्त्या मयैतत्समुदाहृतम्  ॥ ३,१५.३५ ॥
मातामहस्तृप्तिमुपैतु तस्य तथा पिता तस्य पिता ततोऽन्यः  ।
विश्वे च देवाः परमां प्रयान्तु तृप्तिं प्रणश्यन्तु च यातुधानाः  ॥ ३,१५.३६ ॥
यज्ञेश्वरो हव्यसमस्तकव्यो भोक्ताव्ययात्मा हरिरीश्वरोऽत्र  ।
तत्संनिधानादपयान्तु सद्यो रक्षांस्यशेषण्यसुराश्च सर्वे  ॥ ३,१५.३७ ॥
तृप्तेष्वेतेषु विकिरेदन्नं विप्रेषु भूतले  ।
दद्यादाचमनार्थाय तेभ्यो वारी सकृत्सकृत् ॥ ३,१५.३८ ॥
सुतृप्तैस्तैरनुज्ञातःसर्वेणान्नेन भूतले  ।
सतिलोन ततः पिण्डान्सम्यग्दद्यात्समाहितः  ॥ ३,१५.३९ ॥
पिरृतीर्थेन सलिलं तथैव सलिलाञ्जलिम्  ।
मातामहेभ्यस्तेनैव पिण्डांस्तीर्थेन निर्वपेत् ॥ ३,१५.४० ॥
दक्षिणाग्रेषु दर्भेषु पुष्पधूपादिपूजितम्  ।
स्वपित्रे प्रथमं पिण्डं दद्यादुच्छिष्टसन्निधौ  ॥ ३,१५.४१ ॥
पितामहाय चैवान्यं तत्पित्रे च तथापरम्  ।
दर्भमूले लेपभुजः प्रीणयेल्लेपघर्षणैः  ॥ ३,१५.४२ ॥
पिण्डैर्मातामहांस्तद्वद्गन्धमाल्यादिसंयुतैः  ।
पूजायित्वा द्विजाग्र्याणां दद्याच्चाचमनं ततः  ॥ ३,१५.४३ ॥
पितृभ्यः प्रथमं भक्त्यातन्मनस्कोनरेश्वर  ।
सुस्वधेत्याशिषा युक्तां दद्याच्छक्त्या च दक्षिणाम्  ॥ ३,१५.४४ ॥
दत्त्वा च दक्षिणां तेभ्यो वाचयेद्वैश्वदेविकान्  ।
प्रीयन्तामिहये विश्वेदेवास्तेन इतीरयेत् ॥ ३,१५.४५ ॥
तथेति चोक्ते तैर्विप्रैः प्रार्थनीयास्तथासिषः  ।
पश्चाद्विसर्जयेद्देवान्पूर्वं पै३ र्यान्महीपते  ॥ ३,१५.४६ ॥
मातामहानामप्येवं सह देवैः क्रमः स्मृतः  ।
भोजयेच्च स्वशक्त्या च दाने तद्वद्विसर्जने  ॥ ३,१५.४७ ॥
आपादशौचनात्पूर्वं कुर्याद्देवद्विजन्मसु  ।
विसर्जनं तु प्रथमं पैत्रं मातामहेषु वै  ॥ ३,१५.४८ ॥
विसर्जयेत्प्रीतिवचःसंमान्याभ्यर्थितास्ततः  ।
निवर्तेताभ्यनुज्ञात आद्वारं ताननुव्रजेत् ॥ ३,१५.४९ ॥
ततस्तु वैश्वदेवाख्यं कुर्यान्नित्यक्रियं बुधः  ।
भुञ्जीयाच्च समं पूज्य भृत्यबन्धुभिरात्मनः  ॥ ३,१५.५० ॥
एवं श्राद्धं बुधः कुर्यात्पैत्र्यं मातामहं तथा  ।
श्राद्धैराप्यायिता दद्युःसर्वान्कामन्पितामहाः  ॥ ३,१५.५१ ॥
त्रीणि श्राद्धे पवित्राणि दौहित्रः कुतपस्तिलाः  ।
रजतस्य कथा दानं तथा संकीर्तनादिकम्  ॥ ३,१५.५२ ॥
जर्ज्यानि कुर्वता श्राद्धं क्रोधोध्वगमनं त्वारा  ।
भोक्तुरप्यत्र राजेन्द्र त्रयमेतन्न शस्यते  ॥ ३,१५.५३ ॥
विश्वेदेवाःसपितरस्तथा मातामहा नृप  ।
कुलं चाप्यायते पुंसां सर्वं श्राद्धं प्रकुर्वताम्  ॥ ३,१५.५४ ॥
सोमाधारः पितृगणो योगाधारश्च चन्द्रमाः  ।
श्राद्धे योगिनियोगस्तु तस्माद्भुपालशस्यते  ॥ ३,१५.५५ ॥
सहस्रस्यापि विप्राणां योगी चेत्पुरतःस्थितः  ।
सर्वान् भोक्तॄंस्तारयति यजमानं तथा नृप  ॥ ३,१५.५६ ॥
इति श्रीविष्णुमहापुराणे तृतीयांसे पञ्चदशोऽध्यायः (१५)


_____________________________________________________________


और्व उवाच
हविष्यमत्स्यमासैस्तु शशस्य नकुलस्य च  ।
सोकरच्छाकलैणेयरौरवैर्गवयेन च  ॥ ३,१६.१ ॥
औरभ्रगव्यैश्च तथा मासवृद्ध्या पितामहाः  ।
प्रयान्ति तृप्तिं मांसैस्तु नित्यं वार्ध्रोणसामिषैः  ॥ ३,१६.२ ॥
खड्गमांसमतीवात्र कालशाकं तथा मधु  ।
शस्तानि कर्मण्यत्यन्ततृप्तिदानि नरेश्वर  ॥ ३,१६.३ ॥
गयामुपेत्य यः श्राद्धं करोति पृथिवीपते  ।
सफलं तस्य तज्जन्म जायते पितृतीष्टिदम्  ॥ ३,१६.४ ॥
प्रशान्तिकाःसमीवाराः श्यामाका द्विविधास्तथा  ।
वन्यैषधीप्रधानास्तु श्राद्धार्हाः पुरुषर्षभ  ॥ ३,१६.५ ॥
यवाः प्रियङ्गवो मुद्गा गोधूमा व्रीहयस्तिलाः  ।
निष्पावाः कोविदाराश्च सर्षपाश्चात्र सोभनाः  ॥ ३,१६.६ ॥
अकृताग्रयणं यच्च धान्यजातं नरेश्वर  ।
राजमाषानणुंश्चैव मसूरांश्च विसर्जयेत् ॥ ३,१६.७ ॥
अलाबुं गृञ्जनं चैव पलाण्डुं पिण्डमूलकम्  ।
गान्धारककरंवादिलवाणान्यौषराणि च  ॥ ३,१६.८ ॥
आरक्ताश्चैव निर्यासाः प्रत्यक्षलवणानि च  ।
वर्ज्यान्येतानि वै श्राद्धे यच्च वाचा न शस्यते  ॥ ३,१६.९ ॥
नक्ताहृतमनुच्छिन्नं तृप्यते न च यत्र गौः  ।
दुर्घधिफेनिलं चांबु श्राद्धयोग्यं न पार्थिव  ॥ ३,१६.१० ॥
क्षिरमेकसफानां यदौष्ट्रमाविकमेव च  ।
मार्गं च माहिषं चैव वर्जयेच्छ्राद्धकमेणि  ॥ ३,१६.११ ॥
षण्डापविद्धचण्डालपापिपाषण्डरोगिभिः  ।
कृकवाकुश्वाननग्नवानरग्रामसूकरैः  ॥ ३,१६.१२ ॥
उदक्यासूतिकाशौचमृतहारैश्च वीक्षिते  ।
श्राद्धे सुरा न पितरो भुञ्जन्ते पुरुषर्षभ  ॥ ३,१६.१३ ॥
तस्मात्परीश्रिते कुर्याच्छ्राद्धं श्रद्धासमन्वितः  ।
उर्व्यां च तिलविक्षेपाद्यातुधानान्निवारयेत् ॥ ३,१६.१४ ॥
नखादिना चोपपन्नं केशकीटादिभिर्नृप  ।
न चैवाभिषवैर्मिश्रमन्नं पर्युषितं तथा  ॥ ३,१६.१५ ॥
श्रद्धासमन्वितैर्दत्तं पितृभ्यो नामगोत्रतः  ।
यदाहारास्तु ते जातास्तदाहारत्वमेति तत् ॥ ३,१६.१६ ॥
श्रूयते चापि पितृर्भिगीता गाथा महीपते  ।
इक्ष्वाकोर्मनुपुत्रस्य कलापोपवने पुरा  ॥ ३,१६.१७ ॥
अपि नस्ते भविष्यन्ति कुले सन्मार्गशीलिनः  ।
गयामुपेत्य ये पिण्डान्दास्यन्त्यस्माकमादरात् ॥ ३,१६.१८ ॥
अपि नःस कुले जायाद्यो नो दद्यात्त्रयोदशीम्  ।
पायसं मधुसर्पिर्भ्यां वर्षासु च मघासु च  ॥ ३,१६.१९ ॥
गौरीं वाप्युद्वहेत्कन्यां नीलं वा वृषमुत्सृजेत् ।
यजेत वाश्वमेधेन विधिवद्दक्षिणावता  ॥ ३,१६.२० ॥
इति श्रीविष्णुमहापुराणे तृतीयांशे पोडशोऽध्यायः (१६)


_____________________________________________________________


श्रीपराशर उवाच
इत्याह भगवानौर्वःसगराय महात्मने  ।
सदाचारं पुरा सम्यङ्मैत्रेय परिपृच्छते  ॥ ३,१७.१ ॥
मयाप्येतदशेषेण तथितं भवतो द्विज  ।
समुल्लङ्घ्य सदाचारं कश्चिन्नाप्नोति शोभनम्  ॥ ३,१७.२ ॥
श्रीमैत्रेय उवाच
षण्डापविद्धप्रमुखा विदिता भगवन्मया  ।
उदक्याद्याश्च मे सम्यङ्नग्नमिच्छामि वेदितुम्  ॥ ३,१७.३ ॥
कोनग्नः किं समाचारो नग्नसंज्ञां नरो लभेत् ।
नग्नस्वरूपमिच्छामि यथावत्कथितं त्वाय  ।
श्रोतुं धर्मभृतां श्रेष्ठ न ह्यस्त्यविदितं तव  ॥ ३,१७.४ ॥
श्रीपराशर उवाच
ऋग्यजुःसामसंज्ञेयं त्रयी वर्णावृत्तिर्द्विज  ।
एतामुज्झति यो मोहात्स नग्नः पातकी द्वजः  ॥ ३,१७.५ ॥
त्रयी समस्तवर्णानां द्विजसंवारणं यतः  ।
नग्नो भवत्युज्झितायां यतस्तस्यां न संशयः  ॥ ३,१७.६ ॥
इदं च श्रुयतामन्यद्यद्भीष्माय महात्मने  ।
कथयामास धर्मज्ञो वसिष्ठोऽस्मत्पितामहः  ॥ ३,१७.७ ॥
मयापि तस्य गदतः श्रुतमेतन्महात्मनः  ।
नग्नसंबन्धि मैत्रेय यत्पृष्टोहमिह त्वाया  ॥ ३,१७.८ ॥
देवासुरमभूद्युद्धं द्विव्यमब्दशतं पुरा  ।
तस्मिन्परजिता देवा दैत्यैर्ह्रादपुरोगमैः  ॥ ३,१७.९ ॥
क्षीरोदस्योत्तरं कूलं गत्वा तप्यन्त वै तपः  ।
विष्णोराराधनार्थाय जगुश्चेमं स्तवं तदा  ॥ ३,१७.१० ॥
देवा ऊचुः
आराधनाय लोकानां विष्णोरीशस्य यां गिरम्  ।
वक्ष्यामो भगवानद्य तया विष्णुः प्रसीदतु  ॥ ३,१७.११ ॥
यतो भूतान्यशेषाणि प्रसूतानि महात्मनः  ।
यस्मिश्च लयमेष्यन्ति कस्तं स्तोतुमिहेश्वरः  ॥ ३,१७.१२ ॥
तथाप्यरातिविध्वंसध्वस्तवीर्या भयार्थिनः  ।
त्वां स्तोष्यामस्तवोक्तीनां याथार्थ्यं नैव गोचरे  ॥ ३,१७.१३ ॥
त्वमुर्वी सलिलं वह्निर्वायुराकाशमेव च  ।
समस्तमन्तःकरणं प्रधानं तत्परः पुमान्  ॥ ३,१७.१४ ॥
एकं तवैतद्भूतात्मन्मूर्तमूर्तमयं वपुः  ।
आब्रह्मस्तंबपर्यन्तं स्थानकालविभेदवत् ॥ ३,१७.१५ ॥
तत्रैशं तव यत्पूर्वं त्वन्नाभिकमलोद्भवम्  ।
रूपं विश्वोपकाराय तस्मै ब्रह्मात्मने नमः  ॥ ३,१७.१६ ॥
शक्रार्करुद्रवस्वश्विमरुत्सोमादिभेदवत् ।
वयमेकं स्वरूपं ते तस्मै देवात्मने नमः  ॥ ३,१७.१७ ॥
दंभप्रायमसंबोधि तितिश्रादमवर्जितम्  ।
यद्रूपं तव गोविन्द तस्मै दैत्यात्मने नमः  ॥ ३,१७.१८ ॥
नातिज्ञानवहा यस्मिन्नाड्यस्तिमिततेजसि  ।
शब्दादिलोभि यस्तस्मै तुभ्यं यत्रात्मने नमः  ॥ ३,१७.१९ ॥
क्रौर्यं मायामयं घोरं यच्च रूपं तवासितम्  ।
निशाचरात्मने तस्मै नमस्ते पुरुषोत्तम  ॥ ३,१७.२० ॥
स्वर्गस्थधर्मिसद्धर्मफलोपकरणं तव  ।
धर्माख्यं च तथा रूपं नमस्तस्मै जनार्दन  ॥ ३,१७.२१ ॥
हर्षप्रायमसंसर्गि गतिमद्गमनादिषु  ।
सिद्धाख्यं तव यद्रूपं तस्मै सिद्धात्मने नमः  ॥ ३,१७.२२ ॥
अतितिक्षायनं क्रूरमुपभोगसहं हरे  ।
द्विजीह्वन्तव यद्रूपं तस्मै नागात्मने नमः  ॥ ३,१७.२३ ॥
अवबोधि च यच्छान्तमदोषमपकल्पषम्  ।
ऋषिरूपात्मने तस्मै विश्वरूपाय ते नमः  ॥ ३,१७.२४ ॥
भक्षयत्यथ कल्पान्ते भूतानि यदवारितम्  ।
त्वद्रूपं पुण्ढरीकाक्ष तस्मै कालात्मने नमः  ॥ ३,१७.२५ ॥
संभक्ष्य सर्वभूतानि देवादीन्यविशेषतः  ।
नृत्यत्यन्ते च यद्रूपं तस्मै रुद्रात्मने नमः  ॥ ३,१७.२६ ॥
प्रवृत्त्या रजसो यच्च कर्मणां करणात्मकम्  ।
जनर्दन नमस्तस्मै त्वद्रूपाय नरात्मने  ॥ ३,१७.२७ ॥
अष्टाविशद्वधोपेतं यद्रूपं तामसं तव  ।
उन्मार्गगामि सर्वात्मंस्तस्मै वश्यात्मने नमः  ॥ ३,१७.२८ ॥
यज्ञाङ्गभूतं यद्रूपं जगतः स्थितिसाधनम्  ।
वृक्षादिभेदैः षड्भेदि तस्मै मुक्यात्मने नमः  ॥ ३,१७.२९ ॥
तिर्यङ्मनुष्यदेवादिव्योमशब्दादिकं च यत् ।
रूपं तवादेः सर्वस्य तस्मै सर्वात्मने नमः  ॥ ३,१७.३० ॥
प्रधानबुद्ध्यादिमयादशेषाद्यदन्यदस्मात्परमं परात्मन्  ।
रूपं तवाद्यं यदनन्यतुल्यं तस्मै नमः कारणकारणाय  ॥ ३,१७.३१ ॥
शुक्लादिदीर्घादिघनादिहीनमगोचरं यच्च विशेषणानाम्  ।
सुद्धातिशुद्धं परमर्षिदृश्यं रूपाय तस्मै भगवन्नताः स्मः  ॥ ३,१७.३२ ॥
यन्नः शरीरेषु यदन्यदेहेष्वशेषवस्तुष्वजमक्षयं यत् ।
तस्माच्च नान्यव्द्यतिरिक्तमस्ति ब्रह्मस्वरूपाय नताः स्म तस्मै  ॥ ३,१७.३३ ॥
सकलमिदमजस्य यस्य रूपं परमपदात्मवतःसनातनस्य  ।
तमनिधनसशेषबीजभूतं प्रभुममलं प्रणताःस्म वासुदेवम्  ॥ ३,१७.३४ ॥
श्रीपराशर उवाच
स्तोत्रस्य चावसाने ते ददृशुः परमेश्वरम्  ।
शङ्खचक्रगदापाणिं गरुडस्थं सुरा हरिम्  ॥ ३,१७.३५ ॥
तमुचुःसकला देवाः प्रणिपातपुरःसुरम्  ।
प्रसीद नाथ दैत्येभ्यस्त्राहि नः शरणार्थिनः  ॥ ३,१७.३६ ॥
त्रेलोक्ययज्ञभागाश्च दैत्यैर्ह्लादपुरोगमैः  ।
हृता नो ब्रह्मणोप्ययाज्ञामुल्लङ्घ्य परम्श्वर  ॥ ३,१७.३७ ॥
यद्यप्यशेषभू तस्य वयं ते च तावंशजाः  ।
तथाप्यविद्याभेदेन भिन्नं पश्यामहे जगत् ॥ ३,१७.३८ ॥
स्ववर्णधर्माभिरता वेदमार्गानुसारिणः  ।
न शक्यास्तेरयो हन्तुमस्माभिस्तपसावृताः  ॥ ३,१७.३९ ॥
तमुपायमशेषात्मन्नस्माकं दातुमर्हसि  ।
येन तानसुरान्हन्तुं भवेम भगवन्क्षमाः  ॥ ३,१७.४० ॥
श्रीपराशर उवाच
इत्युक्तो भगवांस्तेभ्यो मायामोहं शरीरतः  ।
समुत्पाद्य ददौ विष्णुः प्राह चेदं सुरोत्तमान्  ॥ ३,१७.४१ ॥
मायामोहोयमखिलान्दैत्यां स्तान्मोहयिष्यति  ।
ततो वध्या भविष्यन्ति वेदमार्गबहिष्कृताः  ॥ ३,१७.४२ ॥
स्थितौ स्थितस्य मे वध्या यावन्त्रः परिपन्थिनः  ।
ब्रह्मणो ह्यधिकारस्य देवा दैत्यादिकाः सुराः  ॥ ३,१७.४३ ॥
तद्गच्छत नभीः कार्या मायामोहोयमग्रतः  ।
गच्छन्नद्योपकाराय भवतां भविता सुराः  ॥ ३,१७.४४ ॥
श्रीपराशर उवाच
इत्युक्ताः प्रणिपत्यैनं ययुर्देवा यथागतम्  ।
मायामोहोऽपि तैः सार्ध ययौ यत्र महासुराः  ॥ ३,१७.४५ ॥
इति श्रीविष्णुमहापुराणे तृतीयांशे सप्तदशोऽध्यायः (१७)


_____________________________________________________________


श्रीपारशर उवाच
तपस्यभिरतान् सोऽथ मायामोहो महासुरान्  ।
मैत्रेय ददृशे गत्वानर्मदातीरसंश्रितान्  ॥ ३,१८.१ ॥
ततो दिगंबरो मुण्डो बर्हिपिच्छधरो द्विज  ।
मायामोहोऽसुरान् श्लक्ष्णमिदं वचनमब्रवीत् ॥ ३,१८.२ ॥
मायामोह उवाच
हे दैत्यपतयो ब्रूत यदर्थ तप्यते तपः  ।
ऐहिकार्थश्च पारत्र्यं तपसः फलमिच्चथ  ॥ ३,१८.३ ॥
असुरा ऊचुः
पारत्र्यफललाभाय तपश्चर्या महामते  ।
अस्माभिरियमारब्धा किं वा तेऽत्र विवक्षितम्  ॥ ३,१८.४ ॥
मायामोह उवाच
कुरुध्वं मम वाक्यानि यदि मुक्तिमभीप्सथ  ।
अर्हध्वं धर्ममेतं च सर्वे यूयं महाबलाः  ॥ ३,१८.५ ॥
धर्मो विमुक्तेरर्हेयं नैतस्मादपरो वरः  ।
अत्रैव संस्थिताः स्वर्गं विमुक्तिं वा गमिष्यथ  ॥ ३,१८.६ ॥
अर्हध्वं धर्ममेतं च सर्वे यूयं महाबलाः  ॥ ३,१८.७ ॥
श्रीपराशर उवाच
एवंप्रकारैर्बहुभिर्युक्तिदर्शनचर्चितैः  ।
मायामोहेन ते दैत्या वेदमार्गादपा कृताः  ॥ ३,१८.८ ॥
धर्मायैतदधर्माय सदेतन्न सदित्यपि  ।
विमुक्तये त्विदं नैतद्विमुक्तिं संप्रयच्छति  ॥ ३,१८.९ ॥
परमार्थोयमत्यर्थं परमार्थो न चाप्ययम्  ।
कार्यमेतदकार्यं च नैतदेवं स्फुटं त्विदम्  ॥ ३,१८.१० ॥
दिग्वाससामयं धर्मो धर्मोयं बहुवाससाम्  ॥ ३,१८.११ ॥
इत्यनेकान्तवादं च मायामोहेन नैकधा  ।
तेन दर्शयता दैत्याःस्वधर्मं त्याजिता द्विज  ॥ ३,१८.१२ ॥
अर्हतैतं महाधर्मं मायामोहेन ते यतः  ।
प्रोक्तास्तमाश्रिता धर्ममर्हतास्तेन तेऽभवन्  ॥ ३,१८.१३ ॥
त्रयीधर्मसमुत्सर्गं मायामोहेन तेऽसुराः  ।
कारीतास्तन्मया ह्यासंस्ततोन्ये तत्प्रचोदिताः  ॥ ३,१८.१४ ॥
तैरप्यन्ये परे तैश्च तैरप्यन्ये परे च तैः  ।
अल्पैरहोभिः संत्यक्ता तैर्दैत्यैः प्रायशस्त्रयी  ॥ ३,१८.१५ ॥
पुनश्च रक्तांबरधृङ्मायामोहो जितेन्द्रियः  ।
अन्यानाहासुरान् गत्वामृद्धल्पमधुराक्षरम्  ॥ ३,१८.१६ ॥
स्वर्गार्थं यदि वो वाञ्छा निर्वाणार्थमथासुराः  ।
तदलं पशुघातादिदुष्चधर्मैर्निबोधत  ॥ ३,१८.१७ ॥
विज्ञानमयमेवैतदशेषमवगच्छत  ।
बुध्यध्वं मे वचः सम्यग्बुधैरेवमिहोदितम्  ॥ ३,१८.१८ ॥
जगदेतदनाधारं भ्रान्तिज्ञानार्थतत्परम्  ।
रागादिदुष्टमत्यर्थं भ्राम्यते भवसंकटे  ॥ ३,१८.१९ ॥
एवं बुध्यत बुध्यध्वं बुध्यतैवमितीरयन्  ।
मायामोहः स दैत्येयान्धर्ममत्याञ्जयन्निजम्  ॥ ३,१८.२० ॥
नानाप्रकारवचनं स तेषां युक्तियोजनम्  ।
तथातथा त्रयीधर्मं तत्यजुस्ते यथायथा  ॥ ३,१८.२१ ॥
तेप्यन्येषां तथैवोचुरन्यैरन्ये तथोदिता  ।
मैत्रेय तत्यजुर्धर्मं वेदेस्मृत्युदितं परम्  ॥ ३,१८.२२ ॥
अन्यानप्यन्यपाषण्डप्रकारैर्बहुबिर्द्विज  ।
दैतेयान्मोहयामास मायामोहोदिमोहकृत् ॥ ३,१८.२३ ॥
स्वल्पेनैव हि कालेन मायामोहेन तेऽसुराः  ।
मोहितास्तत्यजुःसर्वां त्रयीमार्गाश्रितां कथाम्  ॥ ३,१८.२४ ॥
केचिद्विनिन्दां वेदानां देवानामपरे द्विज  ।
यज्ञकर्मकलापस्य तथान्ते च द्विजन्मनाम्  ॥ ३,१८.२५ ॥
नैनद्युक्तिसहं वाक्यं हिंसाधर्माय चेष्यते  ।
हवींष्यनलदघ्धानि फलायेत्यर्थकोदितम्  ॥ ३,१८.२६ ॥
यज्ञैरनेकैर्देवत्वमवाप्येन्द्रेण भुज्यते  ।
शम्यादि यदि चेत्काष्ठं तद्वरं पत्रभुक्पशु  ॥ ३,१८.२७ ॥
निहतस्य पशोर्जज्ञे स्वर्गप्राप्तिर्यदीष्यते  ।
स्वपिता यजमानेन किन्नु तस्मान्न हन्यते  ॥ ३,१८.२८ ॥
तृप्तये जायते पुंसो भुक्तमन्येन चेत्ततः  ।
कुर्याच्छ्राद्धं श्रमायान्नं न वहेयुः प्रवासिनः  ॥ ३,१८.२९ ॥
जनश्रद्धेयमित्येतदवगम्य ततोत्र वः  ।
उपेक्षा श्रेयसे वाक्यं रोचतां यन्मयेरितम्  ॥ ३,१८.३० ॥
न ह्यप्तवादा नभसो निपतन्ति महीं सुराः  ।
युक्तिमद्वचनं ग्राह्यं मयान्यैश्च भवद्विधैः  ॥ ३,१८.३१ ॥
श्रीपराशर उवाच
मयामोहेन ते दैत्याः प्रकारैर्बहुभिस्तथा  ।
वृथापिता यथा नैषां त्रयी कश्चिदरोचयत् ॥ ३,१८.३२ ॥
इत्थमुन्मार्गयातेषु तेषु दैत्येषु तेऽमराः  ।
उद्योगं परमं कृत्वा युद्धाय समुपस्थिताः  ॥ ३,१८.३३ ॥
ततो दैवासुरं युद्धं पुनरेवाभवद्द्विज  ।
हताश्चतेऽसुरा दैवैः सन्मार्गपरिपन्थिनः  ॥ ३,१८.३४ ॥
स्वधर्मकवचं तेषामभूद्यत्प्रथमं द्विज  ।
तेन रक्षाभवत्पूर्वं नेशुर्नष्टे च तत्र ते  ॥ ३,१८.३५ ॥
ततो मैत्रेय तन्मार्गवर्तिनो येभवञ्जनाः  ।
नग्नास्ते तैर्यतस्त्यक्त त्रयीसंवरणं तथा  ।
कृताश्च तेऽसुरा देवैर्नाना वेदविनिन्दकाः  ॥ ३,१८.३६ ॥
ब्रह्मचारीगृहस्थश्च वानप्रस्थस्तथाश्रमी  ।
परिव्राड्वा चतुर्थोत्र पञ्चमो नोपपद्यते  ॥ ३,१८.३७ ॥
वस्तु संत्यज्य गार्हस्थ्यं वानप्रस्थो न जायते  ।
परिव्राट्चापि मैत्रेय स नग्नः पापकृन्नरः  ॥ ३,१८.३८ ॥
नित्यानां कर्मणां विप्र यस्य हानिरहर्निशम्  ।
अकुर्वन्विहितं कर्म शक्तः पतति तद्दिने  ॥ ३,१८.३९ ॥
प्रायश्चित्तेन महाता शुद्धिमाप्नोत्यनापदि  ।
पक्षं नित्यक्रियाहानेः कर्ता मैत्रेय मानवः  ॥ ३,१८.४० ॥
संवत्सरं क्रियाहानिर्यस्य पुंसोभिजायते  ।
तस्यावलोकनात्सूर्यो निरीक्ष्यःसाधुभिः सदा  ॥ ३,१८.४१ ॥
स्पृष्टे स्नानं सचेलस्य शुद्धेर्हेतुर्महामते  ।
पुंसो भवति तस्योक्ता न शुद्धिः पापकर्मणः  ॥ ३,१८.४२ ॥
देवर्षिपितृभीतानि यस्य विप्रस्य वेश्मनि  ।
प्रयान्त्यनर्चितान्यत्र लोके तस्मान्न पापकृत् ॥ ३,१८.४३ ॥
संभाषणानुप्रश्नादि सहास्यां चैव कुर्वतः  ।
जायते तुल्यता तस्य तेनैव द्विज वत्सरात् ॥ ३,१८.४४ ॥
देवादिनिस्वासहतं शरीरं यस्य वेश्म च  ।
न तेन संकरं कुर्याद्गृहासनपरिच्छदैः  ॥ ३,१८.४५ ॥
अथ भुक्तं गृहे तस्य करोत्यास्यां तथासने  ।
शेते चाप्येकशयने स सद्यस्तत्समो भवेत् ॥ ३,१८.४६ ॥
देवतापितृभूतानि तथानभ्यर्च्य योऽतिथीन्  ।
भुक्ते स पातकं भुङ्क्ते निष्कृतिस्तस्य नेष्यते  ॥ ३,१८.४७ ॥
ब्राह्मणाद्यास्तु ये वर्णाःस्वधर्मादन्यतोमुखाः  ।
यान्ति ते नग्नसंज्ञां तु हीनकर्मस्ववस्थितः  ॥ ३,१८.४८ ॥
चतुर्णां यत्र वर्णानां मैत्रेयात्यन्तसंकरः  ।
तत्रास्या साधुवृत्तिनामुपघाताय जायते  ॥ ३,१८.४९ ॥
अनभ्यर्च्य ऋषीन्देवान्पितृभूतातिथीस्तथा  ।
यो भुङ्क्ते तस्य संल्लापात्पतन्तिनरके नराः  ॥ ३,१८.५० ॥
तस्मादेतान्नरो नग्नांस्त्रयीसंत्यागदूषितान्  ।
सर्वदा वर्जयेत्प्राज्ञ आलापस्पर्शनादिषु  ॥ ३,१८.५१ ॥
श्रद्धावद्भिः कृतं यत्ना द्देवान्पितृपितामहान्  ।
न प्रीणयति तच्छ्राद्धं यद्येभिरवलोकितम्  ॥ ३,१८.५२ ॥
श्रूयते च पुराख्यातो राजा शतधनुर्भुवि  ।
पत्नी च शैव्यातस्याभूदतिधर्मपरायणा  ॥ ३,१८.५३ ॥
पतिव्रता महाभागा सत्यशौचदयान्विता  ।
सर्वलक्षणसंपन्ना विनयेन यनेन च  ॥ ३,१८.५४ ॥
स तु राजा तया सार्धं देवदेवं जनार्दनम्  ।
आराधयामास विभुं परमेण समाधिना  ॥ ३,१८.५५ ॥
होमैर्जपैस्तथा दानैरुपवासैश्च भक्तितः  ।
पुजाभिश्चानुदिवसं तन्मना नान्यमानसः  ॥ ३,१८.५६ ॥
एकदा तु समं स्नातौ तौ तु भार्यापती जले  ।
भागीरथ्याःसमुत्तीर्णौ कार्त्तिक्यां समुपोषितौ  ।
पाषण्डिनमपश्येतामायान्तं संमुखं द्विज  ॥ ३,१८.५७ ॥
चापाचार्यस्य तस्यासौ सखा राज्ञो महात्मनः  ।
अतस्तद्गौरवात्तेन सखाभावमथाकरोत् ॥ ३,१८.५८ ॥
न तु सा वाग्यता देवी तस्य पत्नी पतिव्रता  ।
उपोषितास्मीति रविं तस्मिन्दृष्टे ददर्श च  ॥ ३,१८.५९ ॥
समागम्य यथान्यायं दंपती तौ यथाविधि  ।
विष्णोः पूजादिकं सर्वं कृतंवतौ द्विजोत्तम  ॥ ३,१८.६० ॥
कालेन गच्छता राजा ममारासौ सपत्नजित् ।
अन्वारुरोह तं देवी चितास्थं भूपतिं पतिम्  ॥ ३,१८.६१ ॥
स तु तेनापचारेण श्वा जज्ञे वसुधाधिपः  ।
उपोषितेन पाषण्डसंल्लापो यत्कृतोऽभवत् ॥ ३,१८.६२ ॥
सा तु जाति स्मरा जज्ञे काशीराजसुता शुभा  ।
सर्वविज्ञानसंपूर्णा सर्वलक्षणपूजिता  ॥ ३,१८.६३ ॥
तां पिता दातुकामोभूद्वराय विनिवारितः  ।
तयैव तन्व्या विरतो विवाहारंभतो नृपः  ॥ ३,१८.६४ ॥
ततःसा दिव्यया दृष्ट्या दृष्ट्वा श्वानं निजं पतिम्  ।
विदिशाख्यं पुरं गत्वा तदवस्थं ददर्श तम्  ॥ ३,१८.६५ ॥
तं दृष्ट्वैव महाभागं श्वभूतं तु पतिं तदा  ।
ददौ तस्मै वराहारं सत्कारप्रवणं शुभा  ॥ ३,१८.६६ ॥
भुञ्जन् दत्तं तया सोऽन्नमतिमृष्टमभीप्सितम्  ।
स्वजाति ललितं कुर्वन्बहु चाटु चकार वै  ॥ ३,१८.६७ ॥
अतीव व्रीडिता बला कुर्वता चाटु तेन सा  ।
प्रणामपूर्वमाहेदं दयितं तं कुयोनिजम्  ॥ ३,१८.६८ ॥
स्मर्यतां तन्महाराज दाक्षिण्यललितं त्वया  ।
येन श्वयोनिमापन्नो मम चाटुकरो भवान्  ॥ ३,१८.६९ ॥
पाषण्डिनं समाभाष्य तीर्थस्नानादनन्तरम्  ।
प्राप्तोसि कुत्सितां योनिं किन्न स्मरसि तत्प्रभो  ॥ ३,१८.७० ॥
श्रीपराशर उवाच
तयैवं स्मारीति तस्मिन्पूर्वजातिकृते तदा  ।
दध्यौ चिरमथा वार निर्वेदमतिदुर्लभम्  ॥ ३,१८.७१ ॥
निर्विण्णचित्तःस ततो निर्गम्य नगराद्वहिः  ।
मरुत्प्रपतनं कृत्वा सार्गाली योनिमागतः  ॥ ३,१८.७२ ॥
सापि द्वितीये संप्राप्ते वीक्ष्य दिव्येन चक्षुषा  ।
ज्ञात्वा सृगालं तं द्रष्टुं ययौ कोलाहलं गिरिम्  ॥ ३,१८.७३ ॥
तत्रापि दृष्ट्वा तं प्राह सार्गालीं योनिमागतम्  ।
भर्तारमपि चार्वङ्गी तनया पृथिवीक्षितः  ॥ ३,१८.७४ ॥
अपि स्मरसि राजेन्द्र श्वयोनिस्थस्य यन्मया  ।
प्रोक्तं ते पूर्वचरितं पाषण्डालापसंश्रयम्  ॥ ३,१८.७५ ॥
पुनस्त योक्तं स ज्ञात्वा सत्यं सत्यवतां वरः  ।
कानने स निराहारस्तत्याज स्वं कलेवरम्  ॥ ३,१८.७६ ॥
बूयस्ततो वृको जज्ञे गत्वा तं निर्जने वने  ।
स्मारयामास भर्तारं पूर्ववृत्तमनिन्दिता  ॥ ३,१८.७७ ॥
न त्वं वृको महाभाग राजा शतधनुर्भवान्  ।
श्वा भूत्वा त्वं सृगालोऽभूर्वृकत्वं सांप्रतं गतः  ॥ ३,१८.७८ ॥
स्मारितेन यथा व्यक्तस्तेनात्मा गृध्रतां गतः  ।
अपापा सा पुनश्चैनं बोधयामास भामिति  ॥ ३,१८.७९ ॥
नरेद्र स्मर्यतामात्मा ह्यलं ते गृध्रचेष्टया  ।
पाषण्डालापजातोऽयं दोषो यद्गृध्रतां गतः  ॥ ३,१८.८० ॥
ततः काकत्वमापन्नं समनन्तरजन्मनि  ।
उवाच तन्वी भर्तारमुपलभ्यात्मयोगतः  ॥ ३,१८.८१ ॥
अशेषभूभृतः पूर्वं वश्या यस्मै बलिं ददुः  ।
स त्वं काकत्वमापन्नो जातोद्य बलिभुक्प्रभो  ॥ ३,१८.८२ ॥
एवमेव बकत्वेपि स्मारितः स पुरातनम्  ।
तत्त्याज भूपतिः प्राणान्मयूरत्वमवाप च  ॥ ३,१८.८३ ॥
मयूरत्वे ततःसा वै चकारानुगतिं शुभा  ।
दत्तैः प्रतिक्षणं भोज्यैर्बाला तज्जतिभोजनैः  ॥ ३,१८.८४ ॥
ततस्तु जनको राजा वाजिमेधं महाक्रतुम्  ।
चकार तस्यावभृथे स्नापयामास तं तदा  ॥ ३,१८.८५ ॥
सस्नौ स्वयं च तन्वङ्गी स्मारयामास चापि तम्  ।
यथासौ श्वसृगालादियोनिं जग्राह पार्थिवः  ॥ ३,१८.८६ ॥
स्मृतजन्मक्रमःसोथ तत्त्याज स्वकलेवरम्  ।
जज्ञे स जनकस्यैव पुत्रोसौ सुमहात्मनः  ॥ ३,१८.८७ ॥
ततःसा पितरं तन्वी विवाहार्थमचोदयत् ।
स चापि कार यामास तस्या राजा स्वयंवरम्  ॥ ३,१८.८८ ॥
स्वयंवरे कृते सा तं संप्राप्तं पतिमात्मनः  ।
वरयामास भूयोऽपि भर्तृभावेन भामिनी  ॥ ३,१८.८९ ॥
बुभुजे च तया सार्धं संभोगान्नृपनन्दनः  ।
पितर्युपरते राज्यं विदेहेषु चकार सः  ॥ ३,१८.९० ॥
इयाज जज्ञान्सुबहून्ददौ दानानि चार्थिनाम्  ।
पुत्रानुत्पादयामास युयुधे च सहारिभिः  ॥ ३,१८.९१ ॥
राज्यं भुक्त्वा यथान्यायं पालयित्वा वसुंधराम्  ।
तत्त्याज स प्रियान्प्राणान्संग्रामे धर्मतोनृपः  ॥ ३,१८.९२ ॥
ततश्चितास्थं तं भूयो भर्तारं सा शुभेक्षणा  ।
अन्वारुरोह विधिवद्यथापूर्वं मुदान्विता  ॥ ३,१८.९३ ॥
ततोऽवाप तया सार्धं राजपुत्र्या स पार्थिवः  ।
ऐन्द्रानतीत्य वै लोकांल्लोकान्प्राप तदाक्षयान्  ॥ ३,१८.९४ ॥
स्वर्गाक्षयत्वमतुलं दांपत्यमतिदुर्लभम्  ।
प्राप्तं पुण्यफलं प्राप्य संशुद्धिं तां द्विजोत्तम  ॥ ३,१८.९५ ॥
एष पाषण्टसंभाषाद्दोषः प्रोक्तो मया द्विज  ।
तथाश्वमेधावभृथस्नानमाहात्म्यमेव च  ॥ ३,१८.९६ ॥
तस्मात्पाषण्डिभिः पापैरालापस्पर्शनं त्यजेत् ।
विशेषतः क्रियाकाले यज्ञादौ चापि दीक्षितः  ॥ ३,१८.९७ ॥
क्रियाहानिर्गृहे यस्य मासमेकं प्रजायते  ।
तस्यावलोकनात्सूर्यं पश्येत मतिमान्नरः  ॥ ३,१८.९८ ॥
किं पुनर्यैस्तु संत्यक्ता त्रयी सर्ंवात्मना द्विज  ।
पाषण्डभोजिभिः पापौर्वेदवादविरोधिभिः  ॥ ३,१८.९९ ॥
सहालापस्तु संसर्गः सहास्या चातिपापिनी  ।
पाषण्डिभिर्दुराचारैस्तस्मात्तां परिवर्जयेत् ॥ ३,१८.१०० ॥
पाषण्डिनो विकर्मस्थान्बैडालव्रतिकाञ्छठान्  ।
हैतुकान्बकवृत्तींश्च वाङ्मात्रेणापि नार्चयेत् ॥ ३,१८.१०१ ॥
द्वरतस्तैस्तु संपर्कस्त्याज्यश्चाप्यतिपापिभिः  ।
पाषण्डिभिर्दुराजारैस्तस्मात्तान् परिवर्जयेत् ॥ ३,१८.१०२ ॥
एते नग्नास्तवाख्याता दृष्टा श्राद्धो पघातकाः  ।
येषां संभाषणात्पुंसां दिनपुण्यं प्रणश्यति  ॥ ३,१८.१०३ ॥
एते पाषण्डिनः पापा न ह्येतानालपेद्बुधः  ।
पुण्यं नश्यति संभाषादेतेषां तद्दिनोद्भवम्  ॥ ३,१८.१०४ ॥
पुंसां जटाधरणमैण्ड्यवतां वृथैव मोघाशिनामखिलशौचनिराकृतानाम्  ।
तोयप्रदानपितृपिण्डबहिष्कृतानां संभाषणादपि नरा नरकं प्रयान्ति  ॥ ३,१८.१०५ ॥
इति श्रीविष्णुमहापुराणे तृतीयांशेऽष्टादशोऽध्यायः (१८)

श्रीविष्णुमहापुराणे तृतीयांशःसमाप्तः
इति श्रीविष्णुमहापुराणे विष्णुचित्त्यात्मप्रकाशाख्य श्रीधरीयव्याख्याद्वयोपेते तृतीयांशः समाप्तः  ।


_____________________________________________________________

अथ श्रीविष्णुमहापुराणे विष्णुचित्त्यात्मप्रकाशाख्य श्रीधरीयव्याख्याद्वयोपेते चतुर्थंशः प्रारभ्यते  ।
श्रीमते रामानुजाय नामः
मैत्रेय उवाच
भगवन्यन्नरैः कार्यं साधुकर्मण्यवस्थितैः  ।
तन्मह्यं गुरुणाख्यातं नित्यनैमित्तिकात्मकम्  ॥ ४,१.१ ॥
वर्मधर्मास्तथाख्याता धर्मा ये चाश्रमेषु च  ।
श्रोतुमिच्छाम्यहं वंशं राज्ञां तद्ब्रूहि मे गुरो  ॥ ४,१.२ ॥
श्रीपराशर वाच
मैत्रेय श्रूयतामयमनेकयज्शुरवीरधीरभूपालालङ्कृतो ब्रह्मादिर्मानवो वंशः  ॥ ४,१.३ ॥
तदस्य वंशस्यनुपूर्वीमशेषवंशपापप्रणाशनाय मैत्रेयैतां कथं शृणु  ॥ ४,१.४ ॥
तद्यथा सकलजगतामादिरनादिभूतःस ऋग्यजुःसामादिमयो भगवान् विष्णुस्तस्य ब्रह्मणो मर्तं रूपं हिरण्यगर्भो ब्रह्माण्डभूतो ब्रह्मा भगवान् प्राग्बभूव  ॥ ४,१.५ ॥
ब्रह्मणश्च दक्षिणाङ्गुष्ठजन्मा दक्षप्रजापतिः दक्षस्याप्यदितिरदितेर्विवस्वान् विवस्वतो मनुः  ॥ ४,१.६ ॥
मनोरिक्ष्वाकुनृगधृष्टशर्यातिनरिष्यन्तप्रांशुनाभगदिष्टकरूषपृषध्राख्या दश पुत्रा बभूवुः  ॥ ४,१.७ ॥
इष्ठटिं च मित्रावरुणयोर्मनुः पुत्रकामश्चकार  ॥ ४,१.८ ॥
तत्र तावदह्नुते होतुरपचारादिला नाम कन्या बभूव  ॥ ४,१.९ ॥
सैव च मित्रावरुणयोः प्रसादात्सुद्युम्नो नाम मनोः पुत्रो मैत्रेय आसीत् ॥ ४,१.१० ॥
पुनश्चेश्वरकोपात्स्त्री सती सा तु सोममूनोर्बुधस्याश्रमसमीपे बभ्राम  ॥ ४,१.११ ॥
सानुरागाच्च तस्यां बुधः पुरूरवसमात्मजमुत्पादयामास  ॥ ४,१.१२ ॥
जातेपि तस्मिन्नमिततेजोभिः परमर्षिभिरिष्टिमय ऋङ्मयो यजुर्मयःसाममयोथर्वणमयःसर्ववेदमयो मनोमयो ज्ञानमयो न किञ्चिन्मयोन्नमयो भगवान् यज्ञपुरुषस्वरूपी सुद्युम्नस्य पुंस्त्वमभिलषद्भिर्यथाव दिष्टस्तत्प्रसादादिला पुनरपु सुद्युम्नोऽभवत् ॥ ४,१.१३ ॥
तस्याप्युतकलगयविनतास्त्रयः पुत्रा बभूवुः  ॥ ४,१.१४ ॥
सुद्युम्नस्तु स्त्रीपूर्वकत्वाद्राज्यभागं न लेभे  ॥ ४,१.१५ ॥
तत्पित्रा तु वसिष्ठवचनात्प्रतिष्ठान नाम नगरं सुद्युम्नाय दत्तं तच्चासौ पुरूरवसे प्रादात् ॥ ४,१.१६ ॥
तदन्वयाश्चक्षत्रियाःसर्वै दिक्ष्वभवन्  ।
पृषध्रस्तु मनुपुत्रो गुरुगोवधाच्छूद्रत्वमगमत् ॥ ४,१.१७ ॥
मनोः पुत्रः करूषः करूषात्कारूषाः क्षत्रिया महाबलपराक्रमबभूवः  ॥ ४,१.१८ ॥
दिष्टपुत्रस्तु नाभागो वैश्यतामगमत्तस्माद्बलन्धनः पुत्रोभवत् ॥ ४,१.१९ ॥
बलन्धनाद्वत्सप्रीतिरुदारकीर्तिः  ॥ ४,१.२० ॥
वत्सप्रीतेः प्रांशुरभवत् ॥ ४,१.२१ ॥
प्रजापतिश्च प्रांशोरेकोऽभवत् ॥ ४,१.२२ ॥
ततश्च खनित्रः  ॥ ४,१.२३ ॥
तस्माच्चक्षुषः  ॥ ४,१.२४ ॥
चक्षुषाच्चतिबलपराक्रमोविंशुरभवत् ॥ ४,१.२५ ॥
ततो विविंशकः  ॥ ४,१.२६ ॥
तस्माच्च खनिनेत्रः  ॥ ४,१.२७ ॥
ततश्चातिविभूतिः  ॥ ४,१.२८ ॥
अतिविभूतेरतिबलपराक्रमः करन्धमः पुत्रोभवत् ॥ ४,१.२९ ॥
तस्मादप्यविक्षित् ॥ ४,१.३० ॥
अविक्षितोप्यतिबलपराक्रमः पुत्रो मरुत्तो नामाभवत् ।
यस्येमावद्यापि श्लोकौ गीयेत् ॥ ४,१.३१ ॥
मरुत्तस्य यथा यज्ञस्तथा कस्याभवद्भुवि  ।
सर्वं हिरण्मयं यस्य यज्ञवस्त्वतिशोभनम्  ॥ ४,१.३२ ॥
अमाद्यदिद्रःसोमेन दक्षिणाभिर्द्विजातयः  ।
मरुतः परिवेष्टारःसदस्याश्च दिवौकसः  ॥ ४,१.३३ ॥
स मरुत्तश्चक्रवर्ति नरिष्यन्तनामानं पुत्रमवाप  ॥ ४,१.३४ ॥
तस्माच्च दमः  ॥ ४,१.३५ ॥
दमस्य पुत्रो राजवर्धनो जज्ञे  ॥ ४,१.३६ ॥
राजवर्धनात्सुवृद्धिः  ॥ ४,१.३७ ॥
सुवृद्धेः केवलः  ॥ ४,१.३८ ॥
केवलात्सुधृतिरभूत् ॥ ४,१.३९ ॥
ततश्च नरः  ॥ ४,१.४० ॥
तस्माच्चन्द्रः  ॥ ४,१.४१ ॥
ततः केवलोभूत् ॥ ४,१.४२ ॥
ततः केवलोभूत् ॥ ४,१.४३ ॥
बन्धुमतो गृवेगवान्  ॥ ४,१.४४ ॥
वेगवतो बुधः  ॥ ४,१.४५ ॥
ततश्च तृणबिन्दुः  ॥ ४,१.४६ ॥
तस्याप्येका कन्या इलविलानाम  ॥ ४,१.४७ ॥
ततश्चालंबुसानाम वराप्सरास्तृटणबिन्दुं भेजे  ॥ ४,१.४८ ॥
तस्यामप्यस्य विशालो जज्ञे यः पुरीं विशालं निर्ममे  ॥ ४,१.४९ ॥
हेमचन्द्रश्च विशालस्य पुत्रोभवत् ॥ ४,१.५० ॥
ततश्चन्द्रः  ॥ ४,१.५१ ॥
तत्तनयो धूम्राक्षः  ॥ ४,१.५२ ॥
तस्यापि सृंजयोऽभूत् ॥ ४,१.५३ ॥
सृंजयात्सहदेवः  ॥ ४,१.५४ ॥
ततश्च कृशाश्वो नाम पुत्रोभवत् ॥ ४,१.५५ ॥
सोमदत्तः कृशाश्वाज्जज्ञे योश्वमेधानां शतमाजहार  ॥ ४,१.५६ ॥
तत्पुत्रो जनमेजयः  ॥ ४,१.५७ ॥
जनमेजयात्सुमतिः  ॥ ४,१.५८ ॥
एते वैशालिका भूभृतः  ॥ ४,१.५९ ॥
श्लोकोप्यत्र गीयते  ॥ ४,१.६० ॥
तृणबिन्दोः प्रसादेन सर्वे वैशालिका नृपाः  ।
दीर्घायुषो महात्मानो वीर्यवन्तोतिधर्मिकाः  ॥ ४,१.६१ ॥
शर्यातेः कन्या सुकन्यानामाभवत्यामुपयेमेच्यवन्  ॥ ४,१.६२ ॥
आनर्तनामा परमधार्मिकः शर्यातिपुत्रोभवत् ॥ ४,१.६३ ॥
आनर्तस्यापि रेवतनामा पुत्रो जज्ञे योऽसावानर्त्तविषयं बुभुजे पुरीं च कुशस्थलीमध्युवास  ॥ ४,१.६४ ॥
रेवतास्यापि रैवतः पुत्रः ककुद्मिनामा धर्मात्मा भ्रातृशतस्य ज्योष्ठोऽभवत् ॥ ४,१.६५ ॥
तस्य रेवतीनामकन्याभवत् ॥ ४,१.६६ ॥
स तामादाय कस्योयमर्हतीति भगवन्तमब्जयोनिं प्रष्टुं ब्रह्मलोकं जगाम्  ॥ ४,१.६७ ॥
तावच्च ब्रह्मणोन्तिके हाहाहूहूसंज्ञाभ्यां गन्धर्वाभ्यामतितानं नाम दिव्यं गान्धर्वमगीयत  ॥ ४,१.६८ ॥
तच्च त्रिमार्गपरिवृत्तैरनेकयुगपरिवृत्तिं तिष्ठन्नपि रैवतः शृण्वन्मुहूर्त्तमिव मेने  ॥ ४,१.६९ ॥
गीतावसाने चज भगवन्तमब्जयोनिं प्रणम्य रैवतः कन्यायोग्यं वरमपृच्छत् ॥ ४,१.७० ॥
ततश्चासौ भगवानकथयत्कथय योभिमतस्ते वर इति  ॥ ४,१.७१ ॥
पुनश्च प्रणम्य भगवते तस्मै यथाभिमतानात्मनःस वरान् कथयामास  ।
क एषां भगवतोभिमत इति यस्मै कन्यामिमां प्रयच्छामीति  ॥ ४,१.७२ ॥
ततः किञ्चिदवनतशिराःसस्मितं भगवानब्जयोनिह  ॥ ४,१.७३ ॥
य एते भवतोभिमता नैतेषां सांप्रतं पुत्रपौत्रापत्यापत्यसंततिरस्त्यवनीतले  ॥ ४,१.७४ ॥
बहूनि तवात्रैव गान्धर्वं शृण्वतश्चतुर्यगान्यतीतानि  ॥ ४,१.७५ ॥
य एते भवतोभिमता महीतलेष्टाविंशतितममनोश्चतुर्युगमतीतप्रायञ्च वर्तते  ॥ ४,१.७६ ॥
आसन्नो हि कलिः  ॥ ४,१.७७ ॥
अन्यस्मै कन्यारत्नमिदं भवतैकाकिनाभिमताय देयम्  ॥ ४,१.७८ ॥
भवतोपि पुत्रमित्त्रकलत्रमन्त्रिभृत्यबन्धुबलकोशादयःसमस्ताः कालेनैतेनात्यन्तमतीताः  ॥ ४,१.७९ ॥
ततः पुनरप्युत्पन्नसाध्वसो राजा भगवन्तं प्रणम्य पप्रच्छ  ॥ ४,१.८० ॥
भगवन्नेवमवस्थिते म येयं कस्मै देयेति  ॥ ४,१.८१ ॥
ततःस भगवान् किञ्चिदवनम्रकन्धरः कृताञ्जलिर्भूत्वा सर्वलोकगुरुरंभोजयोनिराह  ॥ ४,१.८२ ॥
ब्रह्मोवाच
न ह्यादिमध्यान्तमजस्य यस्य विद्मो वयं सर्वमयस्य धातुः  ।
न च स्वरूपं न परं स्वभावं न चैव सारं परमेश्वरस्य  ॥ ४,१.८३ ॥
कलामुहूर्त्तादिमयश्च कालो न यद्विभूतेः परिणामहेतुः  ।
अज्मनाशस्य सदैकमुर्त्तेरनामरूपस्य सनातनस्य  ॥ ४,१.८४ ॥
यस्य प्रसादादहमच्युतस्य मूर्तिः प्रजासृष्टिकरोऽन्तकारी  ।
क्रोधाच्च रुद्रः स्थितिहेतुभूतो यस्माच्मध्ये पुरुषः परस्मात् ॥ ४,१.८५ ॥
तद्रूपमास्थाय सृजत्यजो यः स्थितौ च योऽसौ पुरुषस्वरूपी  ।
रुद्रस्वरूपेण च योत्ति विश्वं धत्ते तथानन्तवपुःसमस्तम्  ॥ ४,१.८६ ॥
पाकाय योग्नित्वमुपैति लोकान्बिभर्त्ति पृथ्वीवपुख्यायात्मा  ।
शक्रादिरूपी परिपाति विश्वमर्केन्दुरूपश्च तमो हिनस्ति  ॥ ४,१.८७ ॥
करोति चेष्टाः श्वसनस्वरूपी लोकस्य तृप्तिं च जलान्नरूपी  ।
ददाति विश्वस्थितिसंस्थितस्तु सर्वावकाशं च नभःस्वरूपी  ॥ ४,१.८८ ॥
यःसृज्यते सर्गकृदात्मनैव यः पाल्यते पालयिता च देवः  ।
विश्वत्मकःसंहृयतेन्तकारी पृथक्त्रयस्यास्य च योव्ययात्मा  ॥ ४,१.८९ ॥
यस्मिञ्जगद्यो जगदेतदाद्यो यं चाश्रितोस्मिञ्जगति स्वयंभूः  ।
स सर्वभूतप्रभवो धरित्र्यां स्वांशेन पुष्णुर्नृप तेऽवतीर्णः  ॥ ४,१.९० ॥
कुशस्थली या तव भूप रम्या पुरी पुराभूदमरावतीव  ।
सा द्वारका संप्रति तत्र चास्ते स केशवांशो बलदेवनामा  ॥ ४,१.९१ ॥
तस्मै त्वमेनां तनयां नरेद्र प्रायच्छ मायामनुजाय जायाम्  ।
श्लोघ्यो वेरेसौ तनया तवेयं स्त्रीरत्नभूता सदृशो हि योगः  ॥ ४,१.९२ ॥
श्रीपराशर उवाच
इतीरितोसौ कमलोद्भवेन भुवं समासाद्य पतिः प्रजानाम्  ।
ददर्श ह्रस्वान् पुरुषान् विरूपानल्पौजसःस्वल्पविवेकविर्यान्  ॥ ४,१.९३ ॥
कुशस्थलों तां च पुवरीमुपेत्य दृष्ट्वान्यरूपां प्रददौ स कन्याम्  ।
सीरायुधाय स्फटिकाचलाभवक्षस्थलायातुलधीर्नरेद्रः  ॥ ४,१.९४ ॥
उच्चप्रमाणामिति तामवेक्ष्य स्वलाङ्गलाग्रेण च तालकेतुः  ।
विनम्रयामास ततश्च सापि बभूव सद्यो वनिता यथान्या  ॥ ४,१.९५ ॥
तां रेवतींरैवतभूपकन्यां सीरायुधोऽसौ विधिनोपयेमे  ।
दत्त्वाथ स नृपो जगाम हेमालयं वै तपसे धृतात्मा  ॥ ४,१.९६ ॥
इति श्रीविष्णुमहापुराणे चतुर्थाशे प्रथमोध्यायः (१)


_____________________________________________________________


श्रीपराशर उवाच
यावच्च ब्रह्मलोकात्स ककुद्मी रैवतो नाभ्येति तावत्पुण्यजनसंज्ञा राक्षसास्तामस्य पुरीं कुशस्थलीं नजघ्नुः  ॥ ४,२.१ ॥
तच्चास्य भ्रातृशतं पुण्यजनत्रासाद्दिशो भेजे  ॥ ४,२.२ ॥
तदन्वयाश्चक्षत्रियाःसर्वदिक्ष्वभवन्  ॥ ४,२.३ ॥
वृष्टस्यापि वार्ष्टकं क्षत्रमभवत् ॥ ४,२.४ ॥
नाभागस्यात्मजो नाभागसंत्रोभवत् ॥ ४,२.५ ॥
तस्याप्यंबरीषः  ॥ ४,२.६ ॥
अंबरीषस्यापि विरूपोभवत् ॥ ४,२.७ ॥
विरूपात्पृषदश्वो जज्ञे  ॥ ४,२.८ ॥
ततश्च रथीतरः  ॥ ४,२.९ ॥
आत्रायं श्लोकः
एते क्षत्रप्रसूता वै पुनश्चाङ्गिरसाः स्मृता  ।
रथीतराणां प्रवराः क्षत्रोपेता द्विजातयः  ॥ ४,२.१० ॥
क्षुतवतश्च मनोरिक्ष्वाकुः पुत्रो जज्ञे घ्राणतः  ॥ ४,२.११ ॥
तस्य पुत्रशतप्रधाना विकुक्षिनिमिदण्डाख्यास्त्रयः पुत्रा बभूवुः  ॥ ४,२.१२ ॥
पञ्चाशत्पुत्राः उत्तराथरक्षितारो बभूवुः  ॥ ४,२.१३ ॥
चत्वारिंशदष्टौ च दक्षिणापथभूपालाः  ॥ ४,२.१४ ॥
स चेक्ष्वाकुरष्टकायाः श्राद्धमुत्पाद्य श्राद्धार्हं मांसमानयेति विकुक्षिमाज्ञापयामास  ॥ ४,२.१५ ॥
स तथे ति गृहीताज्ञो विधृतशारासनो वनमभ्येत्यानेकशो मृगान् हत्वा श्रान्तोतिक्षुत्परीतो विकुक्षिरेकं शशमभक्षयत् ।
शेषं च मांसमानीय पित्रेनिवेदयामास  ॥ ४,२.१६ ॥
इक्ष्वाकुकुलाचार्यो वशिष्ठस्तत्प्रोक्षणाय चोदितः प्राह  ।
अलमनेनामेध्येनामिषेण दुरात्मना तव पुत्रेणैतन्मांसमुपहतं यतोऽनेन शशो भक्षितः  ॥ ४,२.१७ ॥
ततश्चासौ विकुक्षिर्गुरूणैवमुक्तः शशादसंज्ञामवाप पित्रा च परित्यक्तः  ॥ ४,२.१८ ॥
पितर्युपरते चासावखिलामेतां पृथ्वीं धर्मतः शाशास  ॥ ४,२.१९ ॥
शशादस्य तस्य पुरञ्जयोनाम पुत्रोभवत् ॥ ४,२.२० ॥
तस्येदं चान्यत् ॥ ४,२.२१ ॥
पुरा हि त्रेतायां देवासुरयुद्धमतिभीषणमभवत् ॥ ४,२.२२ ॥
तत्र चातिबलिभिरसुरैरमराः पराजितास्ते भगवन्तं विष्णुमाराधयाञ्चक्रुः  ॥ ४,२.२३ ॥
प्रसन्नश्च देवानामनादिनिधनोखिलजमत्परायणो नारायणः प्राह  ॥ ४,२.२४ ॥
ज्ञातमेतन्मया युष्माभिर्यदभिलषितं तदर्थमिदं श्रूयताम्  ॥ ४,२.२५ ॥
पुरञ्जयो नाम राजर्षेः शशादस्य तनयः क्षत्रियवरो यस्तस्य शरीरेहमंशेन स्वयमेवावतीर्य तानशेषनसुरान्निहनिष्यामि तद्भवद्भिः पुरञ्जयोऽसुरवधार्थमुद्योगं कार्यतामिति  ॥ ४,२.२६ ॥
एतच्च श्रुत्वा प्रणम्य भगवन्तं विष्णुममराः पुरञ्जयसकाशमाजग्मुरूचुश्चैनम्  ॥ ४,२.२७ ॥
भोभोः क्षत्रियवर्यास्माभिरभ्यर्थितेन भवतास्माकमरातिवधोद्यतानां कर्तव्यं साहाय्यमिच्छामः तद्भवतास्माकमभ्यागतानां प्रणयभङ्गो न कार्य इत्युक्तः पुंरजयः प्राह  ॥ ४,२.२८ ॥
त्रैलोक्यनाथो योयं युष्माकमिद्रः शतक्रतुरस्य यद्यहं स्कन्धाधिरूढो युष्माकमरातिभःसह योत्स्ये तदहं भवतां सहायः स्याम्  ॥ ४,२.२९ ॥
इत्याकर्ण्य समस्तदेवैरिन्द्रेण च बाढमित्येवं समन्विच्छितम्  ॥ ४,२.३० ॥
ततश्च शतक्रतोर्वृषरूपधारीमः ककुदि स्थितोऽतिरोषसमन्वितो भगवतश्चरागुरोरच्युतस्य तेजसाप्यायितो देवासुरसंग्रामे समस्तानेवासुरान्निजघान  ॥ ४,२.३१ ॥
यतश्च वृषभककुदि स्थितेन राज्ञा दैतेयबलं निषूदितमतश्चासौ ककुत्स्थसंज्ञामवाप  ॥ ४,२.३२ ॥
ककुत्स्थस्याप्यनेनाः पुत्रोऽभवत् ॥ ४,२.३३ ॥
पुथुनेनसः  ॥ ४,२.३४ ॥
पुथोर्विष्टराश्वः  ॥ ४,२.३५ ॥
तस्यापि चान्द्रो युवनाश्वः  ॥ ४,२.३६ ॥
चान्द्रस्य तस्य युवनाश्वस्य शावस्तः यः पुरीं शावस्तीं निवेशयामास  ॥ ४,२.३७ ॥
शावस्तस्य वृहदश्वः  ॥ ४,२.३८ ॥
तस्यापि कुवालायाश्वः  ॥ ४,२.३९ ॥
योसावुदकस्य महर्षेरपकारिणं दुन्दुनामानमसुरं वैष्णवेन तेजसाप्यायितः पुत्रसहस्रैरेकविंशद्भिः परिवृतो जवान दुन्दुमारसंज्ञामवाप  ॥ ४,२.४० ॥
तस्य च तनयास्प्तमस्ता एव दुन्दुमुखनिस्वासाग्निना विप्लुष्टा विनेशुः  ॥ ४,२.४१ ॥
दृढाश्वचन्द्राश्वकपिलाश्वाश्च त्रयः केवलं शेषिताः  ॥ ४,२.४२ ॥
वृढाश्वाद्धर्यश्वः  ॥ ४,२.४३ ॥
तस्माच्च निकुंभः  ॥ ४,२.४४ ॥
निकुंभस्यामिताश्वः  ॥ ४,२.४५ ॥
ततश्च कृशाश्वः  ॥ ४,२.४६ ॥
तस्माच्च प्रसेनजित् ॥ ४,२.४७ ॥
प्रसेनजितो युवनाश्वोभवत् ॥ ४,२.४८ ॥
तस्य चापुत्रस्यातिनिर्वेदामुनीनामाश्रममण्डले निवसतो दयालुभिर्मुनिभिरपत्योत्पादनायेष्टः कृता  ॥ ४,२.४९ ॥
तस्यां च मध्यारात्रौ निवृत्तायां मन्त्रपूतजलपूर्णं कलशं वेदिमध्ये निवेस्य ते मुनयः सुषुपुः  ॥ ४,२.५० ॥
सुप्तेषु तेषु अतीव तृट्परीतःस भूपालस्तमाश्रमं विवेश  ॥ ४,२.५१ ॥
तानृषीन्नैवोत्थापयामास  ॥ ४,२.५२ ॥
तच्च कलशमपरिमेयमाहत्मयमन्त्रपूतं पपौ  ॥ ४,२.५३ ॥
प्रबुद्धाश्च ऋषयः पप्रछुः केनैतं मन्त्रपूतं वारि पीतम्  ॥ ४,२.५४ ॥
अत्र हि राज्ञो युवनास्वस्य पत्नी महाबलपराक्रमं पुत्रं जनयिष्यति  ।
इत्याकर्ण्य स राजा अजानता मया पीतमित्याह  ॥ ४,२.५५ ॥
गर्भश्च युवनाश्वस्योदरे अभवत्क्रमेण च ववृधे  ॥ ४,२.५६ ॥
प्राप्तसमयश्च दक्षिणाङ्गुष्ठेन कुक्षिमवनिपतेर्निर्भिद्य निश्चक्राम  ॥ ४,२.५७ ॥
स चासौ राजा ममार  ॥ ४,२.५८ ॥
जातो नामैष कं धास्यतीति ते मुनयः प्रोचुः  ॥ ४,२.५९ ॥
अथागत्य देवराजोब्रजीत्मामयं धास्यतीति  ॥ ४,२.६० ॥
ततो माधातृनामा सोभवत् ।
वक्रे चास्य प्रदेशिनी न्यस्ता देवेन्द्रेण न्यस्तातां पपौ  ॥ ४,२.६१ ॥
तां चामृतस्त्राविणीमास्वाद्याह्नैव स व्यवर्धत  ॥ ४,२.६२ ॥
ततस्तु मान्धाता चक्रवर्ती सप्तद्वीपां महीं वुभुजे  ॥ ४,२.६३ ॥
तत्रायं श्वोकः  ॥ ४,२.६४ ॥
यावत्सूर्य उदेत्यस्तं यावच्च प्रतितिष्ठति  ।
सर्वं तद्यौवनाश्वस्य मान्धातुपः क्षेत्रमुच्यते  ॥ ४,२.६५ ॥
मान्धाता शतबिन्दोर्दुहितरं बुन्दुमतीमुपयेम्  ॥ ४,२.६६ ॥
पुरुकुत्समंबरीषं मुचुकुन्दं च तस्यां पुत्रत्रयमुत्पादयामास  ॥ ४,२.६७ ॥
पञ्चाशद्दुहितरस्तस्यामेव तस्य नृपतेर्बभूवुः  ॥ ४,२.६८ ॥
एकस्मिन्नन्तरे बहूवृचश्चज सौभरिर्नाम महर्षिरन्तर्जले द्वादशाब्दं कालमुवास  ॥ ४,२.६९ ॥तत्र चान्तर्जले संमदो नामातिबबहु प्रजोतिमात्रप्रमाणो मीनाधिपतिरासीत् ॥ ७० ॥
तस्य च पुत्रपौत्रदौहित्राः पृष्ठतोऽग्रतः पार्श्वयोः पक्षपुच्छशिरसां चोपरि भ्रमन्तस्तेनैव सदाहर्निशमतिनिर्वृत्ता रेमिरे  ॥ ४,२.७१ ॥
स चापत्यस्पर्शोपचीयमानप्रहर्षप्रकर्षो बहुप्रकारं तस्य ऋषेः पश्यतस्तैरात्मजपुत्रपौत्रदौहित्रादिभिः सहानुदिनं सुरां रेमे  ॥ ४,२.७२ ॥
अथान्तर्जलावस्थितःसौभरिरेकाग्रतःसमाधिमपहायानुदिनं तस्य सत्स्यस्यात्मजपुत्रपौत्रदौहित्रा दिभिः सहातिरमणीयतामवेक्ष्याचिन्तयत् ॥ ४,२.७३ ॥
अहो धन्योयमीदृशमनभिमतं योन्यन्तरमवाप्यैभिरात्मजपुत्रपौत्रदौहित्रादिभिः सह रममाणोदीवास्माकं स्पृहामुत्पादयति  ॥ ४,२.७४ ॥
वयमप्येवं पुत्रादिभिः सह ललितं रमिष्याम इत्येवमभिकाङ्क्षन् स तस्मादन्तर्जलान्निष्क्रम्य संतानाय निवेष्टुकामः कन्यार्थं मान्धातारं राजानमगच्छत् ॥ ४,२.७५ ॥
आगमनश्रवणसमनन्तरं चोत्थाय तेन राज्ञा सम्यगर्घ्यादिना संपूजितः कृतासनपरिग्रहः सौभरिरुवाच राजानम्  ॥ ४,२.७६ ॥
अन्येपि संत्येव नृपाः पृथिव्यां मान्धातरेषां प्रयच्छ मे मा प्रणयं विभाङ्क्षिः  ।
न ह्यर्थिनः कार्यवशादुपेताः ककुत्स्थवंशे विमुखाः प्रयान्ति  ॥ ४,२.७७ ॥
अन्येपि संत्येव नृपाः पृतिव्यां मान्धातरेषां तनयाः प्रसूताः  ।
किं त्वर्थिनामर्थितदानदीक्षाकृतव्रतश्लाघ्यमिदं कुलं ते  ॥ ४,२.७८ ॥
शतार्धसंख्या स्तव संति कन्यास्तासां ममैकां नृपते प्रयच्छ  ।
यत्प्रार्थनाभङ्गभयाद्बिभेमि तस्मादहं राजवरादिदुःखात् ॥ ४,२.७९ ॥
श्रीपराशर उवाच
इति ऋषिवचनमाकर्ण्य स राजा जरार्जरितदेहमृषिमालोक्य प्रत्याख्यानकातरस्तस्माच्चच शापभीतो बिभ्यत्किञ्चिदधोमुखश्चिरं दध्यौ च  ॥ ४,२.८० ॥
सौभरिरुवाच
नरेद्रकस्मात्सुमुपैषि चीन्तामह्यमुक्तं न मयात्र किञ्चित् ।
यावश्यदेया तनया तयैव कृतार्थता नो यदि किं न लब्धा  ॥ ४,२.८१ ॥
श्रीपराशर उवाच
अथ तस्य भगवतः शापभीतःसप्रश्रयस्तमुवाचासौ राजा  ॥ ४,२.८२ ॥
राजोवाच
भगवनस्मत्कुलस्थितिरियं य एव कन्याभिरुचितोऽभिजवान्वरस्तस्मै कन्या प्रदीयते भगवद्याच्ञा चास्मन्मनोरथानामप्यतिगोचजरवर्तिनी कथमप्येषा संजाता तदेवमुपस्थिते न विद्मः किं कुर्म इत्येतन्मयाचिन्त्यत इत्यभिहिते च तेन भूभुजा मुनिरचिन्तयत् ॥ ४,२.८३ ॥
अयमन्योऽस्मत्प्रत्याख्यानोपायो वृद्धोयमनभिमतः स्त्रीणां किमत कन्याकानामित्यमुना संचिन्त्यैतदभिहितमेवमस्तु तथा करिष्यामीति संचिन्त्य मान्धातारमुवाच  ॥ ४,२.८४ ॥
यद्येवं तदादिश्यतामस्माकं प्रवेशाय  ।
कंन्यान्तःपुरं वर्षवरो यदि कन्यैव काचिन्मामभिलषति तदाहं दारसंग्रहं करिष्यामि अन्यथा  चेत्तदलमस्माकमेतेनातीतकालारंभणेनेत्युक्त्वा विरराम  ॥ ४,२.८५ ॥
ततश्च मान्धात्रा मुनिशापशं कितेन कन्यान्तःपुरवर्षधरःसमाज्ञप्तः  ॥ ४,२.८६ ॥
तेन सह कन्यान्तःपुरं प्रविशान्नेव भगवानखिलसिद्धगन्धर्वेभ्योतिशयेन कमनीयं रूपमकरोत् ॥ ४,२.८७ ॥
प्रवेश्य च तमृषिमन्तःपुरे वर्षधरस्ताः कन्याः प्राह  ॥ ४,२.८८ ॥
भवतीनां जनयिता महाराजःसमाज्ञापयति  ॥ ४,२.८९ ॥
अयमस्मान् ब्रह्मर्षिः कन्यार्थं समभ्यागतः  ॥ ४,२.९० ॥
मया चास्य प्रतिज्ञातं यद्यस्मत्कन्या या काचिद्भगवन्तं वरयति तत्कन्याच्छन्दे नाहं परिपंषथानं करिष्यामीत्याकर्म्य सर्वा एव ताः कन्याः सानुरागाः सप्रमदाः केणव इव मृगयूथपतिं तमृषिमहमहमिकया वरयांबभूवुरूचुश्च  ॥ ४,२.९१ ॥
अलं भगिन्योहमिमं वृणोमि वृणोम्यहं नैष तवानुरूपः  ।
ममैष भर्ता विधिनैव सृष्टःसृष्टाहमस्योपशमं प्रयाहि  ॥ ४,२.९२ ॥
वृतो मयायं प्रथमं मयायं गृहं विशन्नेव विहन्यसे किम्  ।
मया मयोतिक्षितिपात्मजानां तदर्थमत्यर्थकलिर्बभूव  ॥ ४,२.९३ ॥
यदा मुनिस्ताभिरतीवहार्दाद्धृतःस कन्याभिरनिन्द्यकीर्तिः  ।
तदा स कन्याधिकृतो नृपाय यथावजाचष्ट विनम्रमूर्तिः  ॥ ४,२.९४ ॥
श्रीपराशर उवाच
तदवगमात्किङ्किभेतत्कथधमेतत्किं किं करोमि किं मयाभिहितमित्याकुलमतिरनिच्छन्नपि कथमपि राजानुमेने  ॥ ४,२.९५ ॥
कृतानुरूपविवाहश्च महर्षिःसकला एव ताः कन्याःस्वमाश्रममनयत् ॥ ४,२.९६ ॥
तत्र चासेषशिल्पकल्पप्रणेतारं धातारमिवान्यं विश्वकर्माणमाहूय सकलकन्यानामेकैकस्याः प्रोत्फुल्लपङ्कजाः कूजत्कलहंसकारण्डवादिविहङ्गमाभिरामजलाशयाःसोपधानाः  ।
सावकासाःसाधुशय्यापरिच्छदाः प्रासादाः क्रियन्तामित्यादिदेश  ॥ ४,२.९७ ॥
तच्च तथैवानुष्ठितमशेषशिल्पविसेषाचार्यस्त्वष्टा दर्शितवान्  ॥ ४,२.९८ ॥
ततः परमर्षिणा सौभरिणाज्ञप्तस्तेषु गृहेष्वनिवार्यानन्दकुन्दमहानिधिरासांचक्रे  ॥ ४,२.९९ ॥
ततोऽनवलतेन भक्ष्यभोज्यलेह्याद्युपभोगौरागतानुगतभृत्यादीनहर्निशमशेषगृहेषु ताः क्षितिशदुहिरतो भोजयामामुः  ॥ ४,२.१०० ॥
एकदातु दुहितृस्नेहाकृष्टहृदयःस महीपतिरतिदुःखितास्ता उत सुखिता वा इति विचिन्त्य तस्य महर्षेराश्रमसमीपमुपेत्य स्फुरदंशुमालाललामां स्फटिकमयप्रासादमालामतिरम्योपवनजलाशयां ददर्श  ॥ ४,२.१०१ ॥
प्रविश्य चैकं प्रासादमात्मजां परिष्वज्य कृतासनपरिग्रहः प्रवृद्धस्नेहनयनांबुगर्भनयनोब्रवीत् ॥ ४,२.१०२ ॥
अप्यत्र वत्से भवत्याःसुखमुन किञ्चिदमुखमपि ते महर्षिःस्नेहवानुत न स्मर्यतेस्मद्गुहवास इत्युक्ता तं तनया पितरमाह  ॥ ४,२.१०३ ॥
तातातिरमणीयः प्रासादोत्रातिमनोज्ञमुपवनमेते कलवाक्यविहङ्गमाभिरुताः प्रोत्फुल्लपद्माकरजलाशयाः मनोनुरूलभक्ष्यभोज्यानुलेपनवस्त्रभूषणादिभोगो मृदूनि शयनासनानि सर्वसंपत्समेतं मे गार्हस्थ्यम्  ॥ ४,२.१०४ ॥
तथापि केन वा जन्मभूमिर्न स्मर्यते  ॥ ४,२.१०५ ॥
त्वत्प्रसादादिदमशेषमतिशोभनम्  ॥ ४,२.१०६ ॥
किं त्वेकं ममैतद्दुःखकारणं यदस्मद्गृहान्महर्षिरयंमद्भर्ता न विष्क्रामति ममैव केवलमतिप्रीत्या समीपपरिवर्तिनीनामन्यासामस्मद्भगिनीनाम्  ॥ ४,२.१०७ ॥
एवं च मम सोदर्योतिदुःखिता इत्येवमतिदुःखकारणमित्युक्तस्तया द्वितीयं प्रासादमुपेत्य स्वतनयां परिष्वज्योपिष्टस्तथैव वृष्टवान्  ॥ ४,२.१०८ ॥
तयापि च सर्वमेतत्तत्प्रासादाद्युपभोगसुखं भृशमाख्यातं ममैव केवलमतिप्रीत्या पार्श्वपरिवर्तिनीनामन्यासामस्मद्भगिनीनामित्येवमादिश्रुत्वा समस्तप्रासादेषु राजा प्रविवेश तनयां तनयां तथैवावृच्छत् ॥ ४,२.१०९ ॥
सर्वाभिश्च ताभिस्तथैवाभिहितः परितोषविस्मयनिर्भवविवशहृदयो भगवन्तं सौभरिकेकान्तावस्थितमुपेत्य कृतपृजोब्रवीत् ॥ ४,२.११० ॥
दृष्टस्ते भगवन् सुमहानेष सिद्धिप्रभावो नैवंविधमन्यस्य कस्यचिदस्माभिर्विभूतिभिर्विलासितमुपलक्षितं यदेतद्भगवतस्तपसः फलमित्यभिपूज्य तमृषिं तत्रैव तेन ऋषिवर्येण चसह किञ्चित्कालमभिमतोपभोगान् बुभुजे स्वपुरं च जगाम्  ॥ ४,२.१११ ॥
कालेन गच्छता तस्य तासु राजतनयासु पुत्रशतं सार्धमभवत् ॥ ४,२.११२ ॥
अनुदिनानुरूढस्नेहप्रसाश्च स तत्रातीवममताकृष्टहृदयोऽभवत् ॥ ४,२.११३ ॥
अप्येतेऽस्मत्पुत्राः कलभाषिणः पभ्द्यां गच्छेयुः अप्येते यौवनिनो भवेयुः अपि कृतदारानेतान् पश्येयमप्येषां पुत्रा भवेयुः अप्येतत्पुत्रान्पुत्रसमन्वितान्पस्यामीत्यादिमनोरथाननुदिनं कालसंपत्तिप्रवृद्धानुपेक्ष्यैतच्चिन्तयामास  ॥ ४,२.११४ ॥
अहो मे मोहस्यातिविस्तारः  ॥ ४,२.११५ ॥
मनोरथानां न समाप्तिरस्ति वर्षायुतेनाप्यथ वापि लक्षैः  ।
पूर्णेषुपूर्णेषु मनोरथानामुत्पत्तयःसंति पुनर्नवानाम्  ॥ ४,२.११६ ॥
पद्भ्यां गता यौवनिनश्च जाता दारैश्च संयोगमिताः प्रसूताः  ।
दृष्टाः सुतास्तत्तनयप्रसूतिन्द्रष्टुं पुनर्वाञ्च्छति मेंऽतरात्मा  ॥ ४,२.११७ ॥
द्रक्ष्यामि तेषामिति चेत्प्रसूतिं मनोरथो मे भविता ततोन्यः  ।
पुर्णोपि तत्राप्यपरस्य जन्म निवर्यते केन मनोरथस्य  ॥ ४,२.११८ ॥
आमृत्युतो नैव मनोरथानामन्तोस्ति विज्ञातमिदं मयाद्य  ।
मनोर्थासक्तिपरस्य चित्तं न जायते वै परमार्थसंगि  ॥ ४,२.११९ ॥
स मे समाधिर्जलवासमित्रमत्स्यस्य संगात्स हसैव नष्टः  ।
परिग्रहःसंगकृतो मयायं परिग्रहोत्था च ममातिलिप्सा  ॥ ४,२.१२० ॥
दुःखं यदैवैकशरीरजन्म शतार्धसंख्याकमिदं प्रसूतम्  ।
परिग्रहेण क्षितिपात्मजानां सुतैरनेकैर्बहुलीकृतं तत  ॥ ४,२.१२१ ॥
मुतात्मजैस्तत्तनयैश्च भूयो भूयश्च तेषां परिग्रहेण  ।
विस्तारमेष्यत्यदिदुःखहेतुः परिग्रहो वै ममताभिधानः  ॥ ४,२.१२२ ॥
चीर्णं तपो यत्तु जलाश्रयेण तस्यार्धिरेषा तपसोंतरायः  ।
मत्स्यस्य संगादभवच्च यो मे सुतादिरागो मुषितोस्मि नेन  ॥ ४,२.१२३ ॥
निःसंगता मुक्तिपदं यतीनां संगादशेषाः प्रभवन्ति दोषाः  ।
आरूढयोगो विनिपात्यतेधःसंगेन योगी किमुताल्पबुद्धिः  ॥ ४,२.१२४ ॥
अहं चरिष्यामि तदात्मनोर्थे परिप्रहग्राहगृहीतबुद्धिः  ।
यदा हि भूयः परिहिनदोषो जनस्य दुःखैर्भविता न दुःखी  ॥ ४,२.१२५ ॥
सर्वस्य धातारम चिन्त्यरूपमणोरणीयांसमतिप्रमाणम्  ।
सितासितं चेश्वरमीश्वराणामाराधयिष्ये तपसैव विष्णुम्  ॥ ४,२.१२६ ॥
तस्मिन्नशेषौजसि सर्वरूपण्यव्यक्तविस्पष्टतनावनन्ते  ।
ममाचलं चित्तमपेतदोषं सदास्तु विष्णावमवाय भूयः  ॥ ४,२.१२७ ॥
समस्तभूतादमलादनन्तात्सर्वेश्वरादन्यदनादिमध्यात् ।
यस्मान्न किञ्चित्तमहं गुरूणां परं गुरुं संश्रयमेमि विष्णुमा  ॥ ४,२.१२८ ॥
श्रीपराशर उवाच
इत्यात्मानिमात्मनैवाबिदायासौ सौभरिरपहाय पुत्रगृहासनपरिग्रहादिकमशेषमर्थजातं सकलभार्यासमन्वितों वनं प्रविवेश  ॥ ४,२.१२९ ॥
तत्राप्यनुदिनं वैखानसनिष्पाद्यमशेषक्रियाकलापं निष्पाद्य क्षपितसकलपापः परिपक्वमनोवृत्तिरात्मन्यग्नीन्समारोप्य भिक्षुरभवत् ॥ ४,२.१०३ ॥
भगवत्यासज्याखिलं कर्मकलापं हित्वानं तमजमनादिनिधनमविकारमरणादिधर्ममवाप परमनन्तं  परवतत्मच्युतं पदम्  ॥ ४,२.१३१ ॥
इत्येतन्मान्धातृदुहितृसंबन्धादाख्यातम्  ॥ ४,२.१३२ ॥
यश्चैतत्सौभरिचरितमनुस्मरति पठति पाठयति शृणोति श्रावयति धरत्यवधारयति लिखति लेखयति शिक्षयत्यध्यापयत्युपदिशति वा तस्य षट्जन्मानि दुःसंततिरसद्धर्मो वाड्मनसोरसन्मार्गाचरणसशेषहेतुषु वा ममत्वं न भवति  ॥ ४,२.१३३ ॥
इति श्रिविष्णुमहापुराणे चतुर्थाशे द्वितीयोऽध्यायः (२)


_____________________________________________________________


अतश्च माधातुः पुत्रसंततिरभिधीयते  ॥ ४,३.१ ॥
अंबरीषस्य मान्धातृतनयस्य युवनाश्वः पुत्रोऽभूत् ॥ ४,३.२ ॥
तस्माद्धारीतः यतोङ्गिरसो हारीता  ॥ ४,३.३ ॥
रसातले मौनेया नाम गन्धर्वा बभूवुःषट्कोटिसंख्यातास्तैरशेषाणि नागकुलान्यपहृतप्रधानरत्नाधिपत्यान्यक्रियन्त  ॥ ४,३.४ ॥
तैश्च गन्धर्ववीर्यावबूतैरुरगेश्वरैः स्तूयमानो भगवानशेषदेवेश आस्ते तच्छ्रवणोन्मीलिलोन्निद्रपुण्डरीकनयनो जलशयनो निद्रावसानप्रवृद्धः प्रणिपत्याभिहितः । भगवन्नस्माकमेतेभ्यो गन्धर्वेभ्यो भयमुत्पन्नं कथमुपशममेष्यतीति  ॥ ४,३.५ ॥
आह च भगवाननादिनिधनपुरुषोत्तमो योसौ यौवनाश्वस्य मान्धातुः पुरुकुत्सनामा पुत्रस्तमहामनुप्रविश्य तानशेषान् दुष्टगन्धर्वानुपशमं नयिष्यामीति  ॥ ४,३.६ ॥
तदाकर्ण्य भगवते जलशायिने कृतप्रणामाः पुनर्नागलोकमागताः पन्नगाधिपतयो नर्मदाञ्च पुरुकुत्सानयनाय चोदयामासुः  ॥ ४,३.७ ॥
सा चैनं रसातलं नीतवती  ॥ ४,३.८ ॥
रसातलगतश्चासौ यभगवत्तेजसाप्यायितात्मवीर्यःसकलगन्धर्वान्निजघान  ॥ ४,३.९ ॥
पुनश्च स्वपुरमाजगाम  ॥ ४,३.१० ॥
सकलपन्नगाधिपतयश्च नर्मदायै वरं ददुः  ।
यत्तेनुस्मरणसमवेतं नामग्रहणं करिष्यति न तस्य सर्पविषभयं भविष्यतीति  ॥ ४,३.११ ॥
अत्र च श्लोकः  ॥ ४,३.१२ ॥
नर्मदायै नमः प्रातर्नर्मदायै नमो निशि  ।
नमोस्तु नर्मदे तुभ्यं त्राहि मां विषसर्पतः  ॥ ४,३.१३ ॥
इत्युच्चार्याहर्निशमन्धकारप्रवेशे वा सर्पैर्न दश्यते न चापि कृतानुस्मरणभुजो विषमपि भुक्तमुपघाताय भवति  ॥ ४,३.१४ ॥
पुरुकुत्साय संततिविच्छेदो न भविष्यतीत्युरगपतयो परं ददुः  ॥ ४,३.१५ ॥
पुरुकुत्सो नर्मदायां त्रसद्दस्युमजीजनत् ॥ ४,३.१६ ॥
त्रसद्दस्युतःसंभूतोऽनरण्यः यं रावणोदिग्विजये जघान्  ॥ ४,३.१७ ॥
अनरण्यस्य पृषटश्वः पृषदश्वस्य हर्यश्वः पुत्रोऽभवत् ॥ ४,३.१८ ॥
तस्य च हस्तः पुत्रोऽभवत् ॥ ४,३.१९ ॥
ततश्च सुमनास्तस्यापि त्रिधन्वा त्रिधन्वनस्त्रय्यारुणिः  ॥ ४,३.२० ॥
त्रय्यारुणेःसत्यव्रतः योऽसौ त्रिशङ्कुसंज्ञामवाप  ॥ ४,३.२१ ॥
स चण्डालतामुपगतश्च  ॥ ४,३.२२ ॥
द्वादशवर्षिक्यामनावृष्ट्यां विश्वामित्रकलत्रापत्यपोषणार्थं चण्डालप्रतिग्रहरणाय च जाह्नवीतीरन्यग्रोधे मृगमांसमनुदिनं बबन्ध  ॥ ४,३.२३ ॥
स तु परितुष्टेन विश्वामित्रेण सशरीरःस्वर्गमारोपितः  ॥ ४,३.२४ ॥
त्रिशङ्कोर्हरिश्चन्द्रस्तस्माच्च रोहिताश्वस्ततश्च हरितो हरितस्य चञ्चुश्चञ्चोर्विजयवसुदेवौ रुरुको विजयाद्रुकस्य वृकः  ॥ ४,३.२५ ॥
ततो वृकस्य बाहुः योऽसौ हैहयतालजङ्घादिभिः पराजितोन्तर्वत्न्या महिष्या सह वनं प्रविवेश  ॥ ४,३.२६ ॥
तस्याश्चा सपत्न्या गर्भस्तंभनाय गरो दत्तः  ॥ ४,३.२७ ॥
तेनास्य गर्भःसप्तवर्षाणि जठर एव तस्थौ  ॥ ४,३.२८ ॥
स च बाहुर्वृद्धभावादौर्वाश्रमममीपे ममार  ॥ ४,३.२९ ॥
सा तस्य भार्या चितां कृत्वा तमारोप्यानुपरणकृतनिश्चयाभूत् ॥ ४,३.३० ॥
अथैतामतीतानागतवर्तमानकालत्रयवेदी भगवानौर्वचःस्वाश्रमान्निर्गत्याब्रवीत् ॥ ४,३.३१ ॥
अलमलमनेनासद्ग्राहेणाखिलभूमं डलपतिरतिवीर्यपराक्रमो नैकयज्ञकृदरातिपक्षक्षयकर्ता तवोदरे चक्रवर्ती तिष्ठति  ॥ ४,३.३२ ॥
नैवमतिसाहसाध्यवसायिनी भवती तेन त्युक्ता सा तस्मादनुमरणनिर्बन्धाद्विरराम  ॥ ४,३.३३ ॥
तेनैव च भगवता स्वाश्रममानीता  ॥ ४,३.३४ ॥
तत्र कतिवयदिनाभ्यन्तरे च सहैव तेन गरेणातितेजस्वी बालको जज्ञे  ॥ ४,३.३५ ॥
तस्यौर्वो जातकर्मादिक्रिया निष्पाद्य सगर इति नाम चकार  ॥ ४,३.३६ ॥
कृतोपनयनं चैनमौर्वो वेदशास्त्राण्यस्त्रं चाग्नेयं भार्गवाख्यमध्यापयामास  ॥ ४,३.३७ ॥ुत्पन्नबुद्धिश्च मातरमब्रवीत् ॥ ३८ ॥
अंब कथयात्र वयं क्व तातोस्माकमित्ये वमादिपृच्छन्तं माता सर्वमेवावोचत् ॥ ४,३.३९ ॥
ततश्च पितृराज्यपहरणादमर्षितो हैहयतालजङ्घादिवधाय प्रतिज्ञामकरोत् ॥ ४,३.४० ॥
प्रायशश्च हैहयतालजङ्घाञ्जघान  ॥ ४,३.४१ ॥
शकयवनकांभो० अपारदपप्लवाः हन्यमानास्तत्कुलगुरुं वसिष्ठं शरणं जग्मुः  ॥ ४,३.४२ ॥
अथैनान्वसिष्ठो जीवनमृतकान् कृत्वा सगरमाह  ॥ ४,३.४३ ॥
वत्सालमेभिर्जीवन्मृतकैरनुमृतैः  ॥ ४,३.४४ ॥
एते च मयैव त्वत्प्रतिज्ञापारिपालनाय निजधर्मद्विजसंगपरित्यागं कारिताः  ॥ ४,३.४५ ॥
तथेति तद्गुरुवचनभिनन्द्य तेषां वेषान्यत्वमकारयत् ॥ ४,३.४६ ॥
यवनान्मुण्डितशिरसोर्धमुण्डिताञ्च्छकान् प्रलंबकेशान् पारदान् पप्लवाञ्श्मश्रुधरान्निःस्वाध्यायवषट्कारानेतानन्यांश्च क्षत्रियांश्चकार  ॥ ४,३.४७ ॥
एते चात्मधर्मपरित्यागाद्बाह्यणैः परित्यक्ता म्लेच्छतां ययुः  ॥ ४,३.४८ ॥
सगरोपि स्मधिष्ठानमागम्य अस्खलितचक्रःसप्तद्वीपवतीमिमामुर्वीं प्रशशास  ॥ ४,३.४९ ॥
इति श्रीविष्णुमहापुराणेचतुर्थांशे तृतीयोऽध्यायः (३)


_____________________________________________________________


श्रीपराशर उवाच
काश्यपदुहिता मुमतिर्विदर्भराजतनया केशिनी च द्वे भार्ये सगरस्यास्ताम्  ॥ ४,४.१ ॥
ताभ्यां चापत्यार्थमौर्वः परमेण समाधिनाराधितो वरमदात् ॥ ४,४.२ ॥
एका वंशकरमेकं पुत्रमपरा षष्टिं पुत्रसहस्राणां जनयिष्यतीति यस्या यदभिमतं तदिच्छया गृह्यतामित्युक्ते केशिन्येकं वरयामास  ॥ ४,४.३ ॥
सुमतिः पुत्रसहस्राणि षष्टिं वव्रे  ॥ ४,४.४ ॥
तथेत्युक्ते अल्पैरहोभिः केशिनी पुत्रमेकमसमञ्जसनामानं वंशकरमसूत  ॥ ४,४.५ ॥
काश्यपतनयायास्तु सुमत्याः षष्टिं पुत्रसहस्राण्यभवन्  ॥ ४,४.६ ॥
तस्मादसमञ्जसादंशुमान्नाम कुमारो जज्ञे  ॥ ४,४.७ ॥
स त्वससंजसो बालो बाल्यादेवासद्वृत्तोभूत् ॥ ४,४.८ ॥
पिता चास्याचिन्तयदयमतीतबाल्यः सुबुद्धिमान् भविष्यतीति  ॥ ४,४.९ ॥
अथ तत्रापि च वयस्यतीते असच्चारीतमेनं पिता तत्याज  ॥ ४,४.१० ॥
तान्यपि षष्टिः पुत्रसहस्राण्यसमञ्जसचारितमेवानुचक्रुः  ॥ ४,४.११ ॥
ततश्चाससमजसचरितानुकारिभिः सागरैरपध्वस्तयज्ञैः सन्मार्गे जगति देवाःसकलविद्यामयमसंस्पृष्टमशेषदोषैर्भगवतः पुरुषोत्तमस्यांशभूत कपिलं प्रणम्य तदर्थमूचुः  ॥ ४,४.१२ ॥
भगवन्नेभिः सगरतनयैरसमञ्जसचरितमनुगम्यते  ॥ ४,४.१३ ॥
कथमेभिर् असद्वृत्तमनुसरद्भिर्जगद्भविष्यतीति  ॥ ४,४.१४ ॥
अत्यार्त जगत्परित्राणाय च भगवतोत्र शरीरग्रहणमित्याकर्ण्य भगवानाहाल्पैरेव दिनैर्विनङ्क्ष्यन्तीति  ॥ ४,४.१५ ॥
अत्रान्तरे च सगरो हयमेधमारभत  ॥ ४,४.१६ ॥
तस्य च पुत्रैरधिष्ठितमस्याश्वं कोप्यपहृत्य भुवो बिलं प्रविवेश  ॥ ४,४.१७ ॥
ततस्तत्तनयाश्चाश्वखुरगतिनिर्वन्धेनावनीमेकैको योजनं चख्नुः  ॥ ४,४.१८ ॥
पाताले चाश्वं परिभ्रमन्तं तमवनीपतितनयास्ते ददृशुः  ॥ ४,४.१९ ॥
नातिदूरेऽवस्थितं च भगवन्तमपघने शरत्कालेर्कमिव तेजोभिरवनतमूर्धमधश्चाशेषदिशश्चोद्भासयमानं हयहर्तारं कपिलर्षिमपश्यन्  ॥ ४,४.२० ॥
ततश्चोद्यतायुधा दुरात्मानोऽयमस्मदपकारी यज्ञविध्नकारी हन्यतां हयहर्ता हन्यतामीत्यवोच्न्नभ्यधावंश्च  ॥ ४,४.२१ ॥
ततस्तेनापि भगवता किञ्चिदीषत्परिवर्तितलोचनेनावलोकिताःस्वशरीरसमुत्थेनाग्निनादह्यमाना विनेशुः  ॥ ४,४.२२ ॥
सगरोप्यवगम्याश्वानुसारि तत्पुत्रबलमशेषं परमर्षिणा कपिलेन तेजसा दग्धं ततोंशुमन्तमसमञ्जसपुत्रमश्वानयनाययुयोज  ॥ ४,४.२३ ॥
स तु सगरकतयखातमार्गेण कपिलमुपगम्य भक्तिनम्रस्तदा तृष्टाव  ॥ ४,४.२४ ॥
अथैनं भगवानाह  ॥ ४,४.२५ ॥
गच्छैनं पितामहायाश्वं प्रापय वरं वृणीष्व च पुत्रक पौत्राश्च चते स्वर्गाद्गङ्गां भुवमानेष्यन्त इति  ॥ ४,४.२६ ॥
अथांशुमानपि स्वर्यातानां ब्रह्मदण्डहतानामस्मत्पितॄणामस्वर्गयोग्यानां स्वर्गप्राप्तिकरं वरमस्माकं प्रयच्छेति प्रत्याह  ॥ ४,४.२७ ॥
तदाकर्ण्य तं च भगवानाह उक्तमेवैतन्मयाद्य पौत्रस्ते त्रिदिवाद्गङ्गांभुवमानयिष्यतीति  ॥ ४,४.२८ ॥
तदंभसा च संस्पृष्टेष्वस्थिभस्मासु एते च स्वर्गमारोक्ष्यन्ति  ॥ ४,४.२९ ॥
भगवद्विष्णुपादाङ्गुष्ठनिर्गतस्य हि जलस्यैतन्माहात्म्यम्  ॥ ४,४.३० ॥
यन्न केवलमभिसंधिपूर्वकं स्नानाद्युपभोगेषूपकारकमनभिसांधितमप्यस्यां प्रेतप्राणस्यास्थिचर्मस्नायुकेशाद्युपस्पृष्टं शरीरजमपि पतितं सद्यः शरीरिणं स्वर्गं नयतीत्युक्तः प्रणम्य भवगतेऽश्वमादाय पितामहायज्ञमाजगाम्  ॥ ४,४.३१ ॥
सगरोप्यश्वमासाद्य तं यज्ञं समापयामास  ॥ ४,४.३२ ॥
सागरं चात्मजप्रीत्या पुत्रत्वे कल्पितवान्  ॥ ४,४.३३ ॥
तस्यांशुमतो दिलीपः पुत्रोभवत् ॥ ४,४.३४ ॥
दिलीपस्य भगीरथः योऽसौ गङ्गां स्वर्गादिहानीय भगीरथीसंज्ञां चकार  ॥ ४,४.३५ ॥
भगीरथात्सुहोत्रःसुहोत्राच्छुतः तस्यापि नाभागः ततोंबरीषः तत्पुत्रःसिंधुद्वीपः सिंधुद्वीपादयुतायुः  ॥ ४,४.३६ ॥
तत्पुत्रश्च ऋतुपर्णः योऽसौ नलसहायोक्षहृदयज्ञोभूत् ॥ ४,४.३७ ॥
ऋतुपर्णपुत्रःसर्वकामः  ॥ ४,४.३८ ॥
तत्तनयःसुदासः  ॥ ४,४.३९ ॥
सुदासात्सौदासो मित्र सहनामा  ॥ ४,४.४० ॥
स चाटव्यां मृगयार्थो पर्यटन् व्याग्रद्वयमपश्यत् ॥ ४,४.४१ ॥
ताभ्यां तद्वनमपमृगं कृतं मत्वैकं तयोर्बाणेन जघान  ॥ ४,४.४२ ॥
म्रियमाणश्चासावतिभीषणाकृतिरतिकरालवदनो राक्षसोऽभूत् ॥ ४,४.४३ ॥
द्वितीयोपि प्रतिक्रियां ते करिष्यामीत्युक्त्वान्तर्धानं जगाम  ॥ ४,४.४४ ॥
कालेन गच्छता सौदासो यज्ञमयजत् ॥ ४,४.४५ ॥
परिनिष्ठितयज्ञे आचार्ये वसिष्ठे निष्क्रान्ते तद्रक्षो वसिष्ठरूपमास्थाय यज्ञावसाने मम नरमांसभोजनं देयमिति तत्संस्क्रियतां क्षणादागमिष्यामीत्युक्त्वा निष्क्रान्तः  ॥ ४,४.४६ ॥
भूयश्च सूदवेषं कृत्वा राजाज्ञया मानुषं मांसं संस्कृत्य राज्ञे न्यवेदयत् ॥ ४,४.४७ ॥सावपि हिरण्यपात्रे मांसमादाय वसिष्ठागमनप्रतीक्षकोऽभवत् ॥ ४८ ॥
आगताय वसिष्ठाय निवेदितवान्  ॥ ४,४.४९ ॥
स चाप्यचिन्तयदहोस्य राज्ञो दौःशील्यं येनैतन्मांसमस्माकं प्रयच्छति किमेतद्द्रव्यजातमिति ध्यानपरोभवत् ॥ ४,४.५० ॥
अपश्यच्च तन्मांसंमानुषम्  ॥ ४,४.५१ ॥
अतः क्रोधकलुषीकृतचेता राजनि सापमुत्ससर्ज  ॥ ४,४.५२ ॥
यस्मादभोज्यमेतदस्मद्विधानां तपस्विनामवगच्छन्नपि वान्मह्यं ददाति तस्मात्तवैवात्र लोलुपता भविष्यतीति  ॥ ४,४.५३ ॥
अनन्तरं च तेनापि भगवतैवाभिहितोस्मीत्युक्ते किं मयाभहितमिति मुनिः पुनरपि समाधौ तस्थौ  ॥ ४,४.५४ ॥
समाधिविज्ञानविगतार्थश्चानुग्रहं तस्मै चकार नात्यन्तिकमेतद्द्वादशाब्दं तव भोजनं भविष्यतीति  ॥ ४,४.५५ ॥
असावपि प्रतिगृह्योदकाञ्जलिं मुनिशापप्रदानायोद्यतो भगवन्नयमस्मद्गुरुर्नार्हस्येनं कुलदेवताभूतमाचार्यं शप्तुमिति मदयन्त्या स्वपत्न्या प्रसादितःसस्यांबुदरक्षणार्थं तच्छापांवु नोर्व्यां न चाकासे चिक्षेप किं तु तेनैव स्वपदौ सिषेच  ॥ ४,४.५६ ॥
तेन च क्वोधाश्रितेनां चबुना दग्धच्छायौ तत्पादौ कल्माषतामुपगतौ ततःस कल्माषपादसंज्ञामवाप  ॥ ४,४.५७ ॥
वसिष्ठशापाच्च षष्ठेषष्ठे काले राक्षसस्वभावमेत्या टव्यां पर्यटन्ननेकशो मानुषानभक्षयत् ॥ ४,४.५८ ॥
एकदा तु कञ्चिन्मुनिमृतुकाले भार्यासंगतं ददर्श  ॥ ४,४.५९ ॥
तयोश्च तमतिभीषणं राक्षसस्वरूपमवलोक्य त्रासाद्दंपत्योः प्रधावितयोर्ब्रह्मणं जग्रह  ॥ ४,४.६० ॥
ततःसा ब्रह्मणी बहुशस्तमभियाचितवती  ॥ ४,४.६१ ॥
प्रसीदेक्ष्वाकुकुलतिलकभूतस्त्वं महाराजो मियत्रसहो न राक्षसः  ॥ ४,४.६२ ॥
नार्हसि स्त्रीधर्मसुखाभिज्ञो मय्यकृतार्थायामस्मद्भर्तारं हन्तुमित्येवं बहुप्रकारं विलपन्त्यां व्याघ्रः पशुमिवारण्येऽभिमतं तं ब्राह्मणमभक्षयत् ॥ ४,४.६३ ॥
ततश्चातिकोपसमन्विता ब्राह्मणी तं राजानं शशाप  ॥ ४,४.६४ ॥
यस्मादेवं मय्यतृषप्तायां त्वयायं मत्पतिर्भक्षितः तस्मात्त्वमपि कामोपभोगप्रवृत्तोन्तं प्राप्स्यसीति  ॥ ४,४.६५ ॥
शप्त्वा चैव साग्निं प्रविवेश  ॥ ४,४.६६ ॥
ततस्तस्य द्वादशाब्दपर्यये विमुक्तशापस्य स्त्रीविषयाभिलाषिणो मदयन्ती तं स्मारयामास  ॥ ४,४.६७ ॥
ततः परमसौ स्त्रीभोगं तत्याज  ॥ ४,४.६८ ॥
वसिष्ठश्चापुत्रेण राज्ञा पुत्रार्थमभ्यर्थितो मदयन्त्यां गर्भाधानं चकार  ॥ ४,४.६९ ॥
यदा च  सप्तवर्षाण्यसौ गर्भेण जज्ञे ततस्तं गर्भमश्मना सा देवी जघान  ॥ ४,४.७० ॥
पुत्रश्चाजायत  ॥ ४,४.७१ ॥
तस्य चाश्मक इत्येव नामाभवत् ॥ ४,४.७२ ॥
अश्मस्य मूलको नाम पुत्रोऽभवत् ॥ ४,४.७३ ॥
योसौ निःक्षत्रे क्ष्मातलेस्मिन् क्रियमाणे स्त्रीभिर्विवस्त्रभिः परिवार्य रक्षितः ततस्तं नारीकवचमुदाहरन्ति  ॥ ४,४.७४ ॥
मूलकाद्दशरथस्तस्मादिलिविलस्ततश्च विश्वसहः  ॥ ४,४.७५ ॥
तस्माच्च खट्वाङ्गः योसौ देवासुरसंग्रामे देवैरभ्यर्थितोऽसुराञ्जघान  ॥ ४,४.७६ ॥
स्वर्गे च कृतप्रियैर्देवैर्वरग्रहणाय चोदितः प्राह  ॥ ४,४.७७ ॥
यद्यवश्यं वरो ग्राह्यः तन्ममायुः कथ्यतामिति  ॥ ४,४.७८ ॥
अनन्तरं च तैरुक्तं मुहूर्तमेकं प्रमाणं तवायुरित्युक्तोथाःस्वलितगतिना विमानेन लघिमादिगुणो मर्त्यलोकमागम्येदमाह  ॥ ४,४.७९ ॥
यथा न ब्राह्मणेभ्यः सकाशादात्मापि मे प्रियतरः न च स्व धर्मोल्लङ्घनं मया कदटचिदप्यनुष्ठितं न च सकलदेवमानुषपशुपक्षिवृक्षादिकेष्वच्युतव्यतिरेकवती दृष्टिर्ममाभूत्तथा तमेवं मुनिजनानुस्मृतं भगवन्तमस्खलितगतिः प्रापयेयमित्यशेषदेवगुरौ भगवत्यनिर्देश्यवपुषि सत्तामात्रात्मन्यात्मानं परमात्मनि वासुदेवाख्ये युयोज तत्रैव च लयमवाप  ॥ ४,४.८० ॥
अत्रापि श्रूयते श्लोको गीतःसप्तर्षिभिः पुरा  ।
खट्वाङ्गेन समो नान्यः कश्चिदुर्व्यां भविष्यति  ॥ ४,४.८१ ॥
येन स्वर्गादिहागम्य मुहूर्तं प्राप्य जीवितम्  ।
त्रयोतिसंधिता लोका बुद्ध्या सत्येन चैव हि  ॥ ४,४.८२ ॥
खट्वाङ्गाद्दीर्घबाहुः पुत्रोऽभवत् ॥ ४,४.८३ ॥
ततो रघुरभवत् ॥ ४,४.८४ ॥
तस्मादप्यजः  ॥ ४,४.८५ ॥
अजाद्दशरथः  ॥ ४,४.८६ ॥
तस्यापि भगवानब्जनाभो जगतः स्थित्यर्थमात्मांशेन रामलक्ष्मणभरतशत्रुघ्नरूपेण चतुर्धा पुत्रत्वमायासीत् ॥ ४,४.८७ ॥
रामोपि बाल एव विश्वमित्रयागरक्षणाय गच्छंस्ताटकां जघान  ॥ ४,४.८८ ॥
यज्ञे च मारीचमिषुवाताहतं समुद्रे चिक्षेप  ॥ ४,४.८९ ॥
सुबाहुप्रमुखांश्च क्षयमनयत् ॥ ४,४.९० ॥
दर्शनमात्रेणाहल्यामपापां चकार  ॥ ४,४.९१ ॥
जनकगृहे च माहेश्वरं चापमनायासेन बभञ्ज  ॥ ४,४.९२ ॥
सीतामयोनिजां जनकराजतनयां वीर्यशुल्कां लेभे  ॥ ४,४.९३ ॥
सकलक्षत्रियक्षयकारिणमशेषहैहयकुलधूमकेतुभूतं च परशुराममपास्तवीर्यबलावलेपं चकार  ॥ ४,४.९४ ॥
पितृवचनाच्चागणितराज्याभिलाषो भ्रातृभार्यासमेतो वनं प्रविवेश  ॥ ४,४.९५ ॥
विराधखरदूषणादीन् कबन्धवालिनौ च निजघान  ॥ ४,४.९६ ॥
बद्धा चांभोनिधिमशेषराक्षसकुलक्षयं कृत्वा दशाननापहृतां भार्यं तद्वधादपहृतकलङ्कामप्यनलप्रवेशशुद्धामशेषदेवसङ्घैः स्तूयमानशीलां जनकराजकन्यामयोध्यामानिन्ये  ॥ ४,४.९७ ॥
ततश्चाभिषेकमङ्गलं मैत्रेय वर्षशतेनापि वक्तुं न शक्यते संक्षेपेण श्रूयताम्  ॥ ४,४.९८ ॥
लक्ष्मणभरतशत्रुघ्नविभीषणसुग्रीवाङ्गदजाम्बवद्धनुमत्प्रभृतिभिः समुत्फुल्लवदनैश्छत्रचामरादियुतैः सेव्यमानो दशरथिर्ब्रह्मेन्द्राग्निजरृतिवरुणवायुकुबेरेशानप्रभृतिभिः सर्वामरैर्वसिष्ठवामदेववाल्मीकिमार्कण्डेयविश्वामित्रभरद्वाजागस्तयप्रभृतिभिर्मुनिवरैः ऋग्यजुसामाथर्वैः संस्तूयमानो नृत्यगीतवाद्याद्यखिललोकमङ्गलवाद्यौर्वीणावेशुमृदङ्गभेरीपटहशङ्खकाहलगोमुखप्रभृतिभिः सुनादैः समस्तभूभटतां मध्ये सकललोकरक्षार्थं यथोचितमभिषिक्तो दाशरथिः कोसलेन्द्रो रघुकुलतिलको जानकीप्रियो भ्रातृत्रयप्रियःसिंहासनगत एकादसाब्दसहस्रं राज्यमकरोत् ॥ ४,४.९९ ॥
भरतोपि गन्धर्वविषयसाधनाय गच्छन् संग्रामे गन्धर्वकोटीस्तिस्त्रो जघान  ॥ ४,४.१०० ॥
शत्रुघ्नेनाप्यमितबलपराक्रमो मधुपुत्रो लवणो नाम राभसो निहातो मथुरा च निवेशिता  ॥ ४,४.१०१ ॥
इत्येवमाद्यतिबलपराक्रमविक्रमणेरदितुष्टसंहारिणोशेषस्य जगतो निष्पादितस्थितयो रामलक्षमण भरतशत्रुघ्नाः पुनरपि दिवमारूढाः  ॥ ४,४.१०२ ॥
येऽपि तेषु भगवदंशेष्वनुरागिणः कोसलनगरजानपदास्तेपि तन्मनसस्तत्सालोक्यता मवापुः  ॥ ४,४.१०३ ॥
अतिदुष्टसंहारिणो रामस्य कुशलवो द्वौ पुत्रौ लक्ष्मणस्याङ्गदचन्द्रकेतू तक्षपुष्कलौ भरतस्य सुबाहुशुरसेनौ शत्रुघ्नस्य  ॥ ४,४.१०४ ॥
कुशस्यातिथिरतिथेरपि निषधः पुत्रोऽभूत् ॥ ४,४.१०५ ॥
निषधस्याप्यनलस्तस्मादपि नभः नभसः पुण्डरीकस्तत्तनयः क्षेमधन्वा तस्य च देवानीकस्तस्याप्यहीनकोऽहीनकस्यापि रुरुस्तस्य च पारियात्रकः पारियात्राद्देवलो देवलाद्वच्चलः तस्याप्युत्कः उत्काच्च वज्रनाभस्त स्माच्छङ्खणस्तमाद्युषितास्वस्ततश्च विश्वसहो जज्ञे  ॥ ४,४.१०६ ॥
तस्माद्धिरण्यनाभः यो महायोगीस्वराज्जैमिनेः शष्याद्याज्ञवःक्याद्योगमवाय  ॥ ४,४.१०७ ॥
हिरण्यनाभस्य पुत्रः पुष्यस्तस्माद्ध्रुवसंधिस्ततःसुदर्शनस्तस्मादग्निवर्मस्ततः शीघ्रगस्तस्मादपि मरुः पुत्रोऽभवत् ॥ ४,४.१०८ ॥
योसौ योगमास्थायाद्यापि कलापग्राममश्रित्य तिष्ठति  ॥ ४,४.१०९ ॥
आगामियुगे सूर्यशक्षत्रव्रत आवर्तयिता भविष्यति  ॥ ४,४.११० ॥
तस्यात्मजः प्रशुश्रुकस्तस्यपि सुसंधिस्ततश्चाप्यमर्षस्तस्य च सहस्वांस्ततश्च विश्वभवः  ॥ ४,४.१११ ॥
तस्य बृहद्बलः योर्जुनतनयेनाभिमन्युनाभारतयुद्धे क्षयमनीयत  ॥ ४,४.११२ ॥
एते इक्ष्वाकुभूपालाः प्राधान्येन मयेरिताः  ।
एतेषां चरितं शृण्वन् सर्वपापैः प्रमुच्यते  ॥ ४,४.११३ ॥
इति श्रीविष्णुमहापुराणे चतुर्थंशे चतुरथोऽध्यायः (४)


_____________________________________________________________


श्रीपराशर उवाच
इक्ष्वाकुतिनयो योसौ निमिर्नाम्ना सहस्रं वत्सरं सत्रमारेभे  ॥ ४,५.१ ॥
वसिष्ठिं च होतारं वरयामास  ॥ ४,५.२ ॥
तमाह वसिष्ठोहमिन्द्रेण पञ्चवर्षशतयागार्थं प्रथमं वृतः  ॥ ४,५.३ ॥
तदनन्तरं प्रतिपाल्यतामागतस्तवापि ऋत्विक्भविष्यमीत्युक्ते स पृथिवीपतिर्न किञ्चिदुक्तवान्  ॥ ४,५.४ ॥
वसिष्ठोप्यनेन समन्विच्छितमित्यमारपतेर्यागमकरोत् ॥ ४,५.५ ॥
सोऽपि तत्काल एवान्यैर्गौतमादिभिर्यागमकरोत् ॥ ४,५.६ ॥
समाप्ते चामरपतेर्यागे त्वरया वसिष्ठोनिमियज्ञं करिष्यामीत्याजगाम्  ॥ ४,५.७ ॥
तत्कर्मकर्तृत्वं च गौतमस्य दृष्ट्वा स्वपते तस्मै राज्ञे मां प्रत्याख्यायैव तदनेन गौतमाय कर्मान्तरं समर्पितं यस्मात्तस्मादयं विदेहो भविष्यतीति शापं ददौ  ॥ ४,५.८ ॥
प्रबुद्धश्चासाववनिपतिरपि प्रह  ॥ ४,५.९ ॥
यस्मान्मामसंभाष्याज्ञानत एव शयानस्य शापोत्सर्गमसौ दुष्टगुरुश्चकार तस्मात्तस्यापि देहः पतिष्यतीति शापं दत्त्वा देहमत्यजत् ॥ ४,५.१० ॥
तच्छापाच्च मित्रावरुणयोस्तेजसि वसिष्ठस्य चेतः प्रविष्टम्  ॥ ४,५.११ ॥
रुशीदर्शनादुद्भुतबीजप्रपातयोस्तयोःसकाशाद्वसिष्ठो देहमपरं लेभे  ॥ ४,५.१२ ॥
निमेरपि तच्छरीरमतिमनोहरगन्धतैलादिभिरुपसंस्क्रियमाणं नैव क्लेदादिकं दोषमवाप सद्यो मृत इव तस्थौ  ॥ ४,५.१३ ॥
यज्ञसमाप्तौ भागग्रहणाय देवानागतानृत्विज ऊचुः  ।
यजमानाय वरो दीयतामिति  ॥ ४,५.१४ ॥
देवैश्च छन्दितोसौ निमिराह  ॥ ४,५.१५ ॥
भगवन्तोखिलससारदुःखहन्तारः  ॥ ४,५.१६ ॥
न ह्येतादृगन्यद्दुःखमस्ति यच्छरीरात्मनोर्वियोगे भवति  ॥ ४,५.१७ ॥
तदहमिच्छामि सकललोकलोचनेषु वस्तुं न पुनः शरीरग्रहणं कर्तुमित्येवमुक्तैर्देवैरसावशेषभूतानां नेत्रेष्ववतारितः  ॥ ४,५.१८ ॥
ततो भूतान्युन्मेषनिमेषं चक्रुः  ॥ ४,५.१९ ॥
अपुत्रस्य च तस्य भूभुजः शरीरमराजकभीरवो मुनयोऽरण्या ममन्थुः  ॥ ४,५.२० ॥
तत्र च कुमारो जज्ञे  ॥ ४,५.२१ ॥
जननाज्जनकसंज्ञां चावाप  ॥ ४,५.२२ ॥
अभूद्विदेहोस्य पितेति वैदेहः मथनान्मिथिरिति  ॥ ४,५.२३ ॥
तस्योदावसुः पुत्रोऽभवत् ॥ ४,५.२४ ॥
उदावसोर्नदिवर्धनस्ततःसुकेतुः तस्माद्देवरातस्ततश्च बृहदुक्थः तस्य चे महावीर्यस्तस्यापि सुधृति  ॥ ४,५.२५ ॥
ततश्चधृष्टकेतुरजायत  ॥ ४,५.२६ ॥
धृष्टकेतोर्हर्यश्वस्तस्य च मनुः मनोः पतिकः तस्मात्कृतरथस्तस्य देवमीढः तस्य च विबुधः विबुधस्य महाधृतिस्ततश्च कृतरातः ततो महारोमा तस्य स्वर्णरोमा तत्पुत्रो ह्रस्वरोणा ह्रस्वरोम्णःसीरध्वजोऽभवत् ॥ ४,५.२७ ॥
तस्य पुत्रर्थं यजनभुवं कृषतः सीरे सीता दुहिता समुत्पन्ना  ॥ ४,५.२८ ॥
सीरध्वजस्य भ्राता संकाश्यधिपतिः कुशध्वजनामासीत् ॥ ४,५.२९ ॥
सीरध्वजस्यापत्यं भानुमान् भानुमतः शतद्युम्नः तस्य तु शुचिः तस्माच्चोर्जनामा पुत्रो जज्ञे  ॥ ४,५.३० ॥
तस्यापि शतध्वजः ततः कृतिः कृतेरञ्जनः तत्पुत्रः कुरुजित्ततोऽरिष्टनेमिः तस्माच्छुतायुः श्रुतायुषः सुपार्श्वाः तस्मात्सृंजयः ततः क्षेमावी क्षेमाविनोऽनेनाः तस्माद्भौमरथः तस्य सत्यरथः तस्मादुपगुः उपगोरुपगुप्तः तत्पुत्रः स्वागतस्तस्य च स्वानन्दः तस्माच्च सुवर्चाः तस्य सुपार्श्वः तस्यापिसुभाषः सुश्रुतः तस्मासुश्रुताज्जयः तस्य पुत्रो विजयः विजयस्य ऋतः ऋतात्सुनयः सुनयाद्वीतहव्यः तस्माद्धूतिः धृतेर्वबहुलास्वः तस्य पुत्रः कृतिः  ॥ ४,५.३१ ॥
कृतौ संतिष्ठत्ययं जनकवंशः  ॥ ४,५.३२ ॥
इत्येते मैथिलाः  ॥ ४,५.३३ ॥
प्रायेणैते आत्मविद्याश्रयिणो भूपाला भवन्ति  ॥ ४,५.३४ ॥
इति श्रीविष्णुमहापुराणे चतुर्थांसे पञ्चमोऽध्यायः (५)


_____________________________________________________________


मैत्रेय उवाच
सूर्यस्य वंश्या भगवन्कथिता भवता मम  ।
सोमस्याप्यखिलान्वश्याञ्छ्रोतुमिच्छामि पार्थिवान्  ॥ ४,६.१ ॥
कीर्त्यते स्थिरकीर्तीनां येषामद्यापि संततिः  ।
प्रसादसुमुखस्तान्मे ब्रह्मन्नाख्यातुमर्हसि  ॥ ४,६.२ ॥
श्रीपराशर उवाच
श्रूयतां मुनिशार्दूल वंशः प्रतिथतेजसः  ।
सोमस्यानुक्रमात्ख्याता यत्रोर्वीपतयोऽभवन्  ॥ ४,६.३ ॥
अयं हि वंशोतिबलपराक्रमद्युतिशीलचेष्टवद्भिरतिगुणान्वितैर्नहुषययातिकार्तवीर्यार्जुनादिभिर्भूपालैरलङ्कृतः तमहं कथयामि श्रूयताम्  ॥ ४,६.४ ॥
अखिलजगत्स्त्रष्टुर्भगवतो नारायणस्य नाभिकलोजसमुद्भवाब्जयोनेर्ब्रह्मणः पुत्रोऽत्रिः  ॥ ४,६.५ ॥
अत्रेःसोमः  ॥ ४,६.६ ॥
तं च भगवानब्जयोनिः अशेषौषधीद्विजनक्षत्राणामाधिपत्येऽभ्यषेचयत् ॥ ४,६.७ ॥
स च राजसूयमकरोत् ॥ ४,६.८ ॥
तत्प्रभावादत्युत्कृष्टाधिपत्याधिष्ठातृत्वाच्चैनं मद आविवेश  ॥ ४,६.९ ॥
मदावलेपाच्च सकलदेवगुरोर्बृस्पतेस्तारां नाम पत्नीं जहार  ॥ ४,६.१० ॥
बहुशश्च बृहस्पतिचोदितेन भगवता ब्रह्मणा चोद्यमानसकलैश्च देवर्षिभिर्याचमानोऽपि न मुमोच  ॥ ४,६.११ ॥
तस्य चन्द्रस्य च बृहस्पतेर्द्वषादुशाना पार्ष्णिग्राहोभूत् ॥ ४,६.१२ ॥
अङ्गीरसश्च सकाशादुपलब्धविद्यो भगवान्रुद्रो बृहस्पतेः सहाय्यमकरोत् ॥ ४,६.१३ ॥
यतश्चोशना ततो जंभकुंभाद्याः समस्ता एव दैत्यदानवनिकाया महान्तमुद्यमं चक्रुः  ॥ ४,६.१४ ॥
बृहस्पतेरपि सकलदेवसैन्ययुतः सहायः शक्रोऽऽभवत् ॥ ४,६.१५ ॥
एवं च तयोरतीवोग्रसंग्रामस्तारानिमित्तस्तारकामयो नामाभूत् ॥ ४,६.१६ ॥
ततश्च समस्तशस्त्रण्यमुरेषु रुद्रपुरोगमा देवा देवेषु चाशेष्दानवा मुमुचुः  ॥ ४,६.१७ ॥ेवं देवासुराहवसंक्षोभक्षुब्धदृदयमशेषमेव जगद्ब्रह्मणं शरणं जगाम् ॥ १८ ॥
ततश्च भगवानब्जयोनिरप्युशनसं संकरमसुरान्देवांश्च निवार्य बृहस्पतये तारामदापयत् ॥ ४,६.१९ ॥
तां चान्तःप्रसवामवलोक्य बृहस्पतिरप्याह  ॥ ४,६.२० ॥
नैष मम क्षेत्रे भवत्यान्यस्य सुतो धार्यःसमुत्सृजैनमलमलमतिधाष्टर्येनेति  ॥ ४,६.२१ ॥
स च तेनैवमुक्तातिपतिव्रता भर्तृवचनानन्तरं तमिषीकास्तंबे गर्भमुत्ससर्ज  ॥ ४,६.२२ ॥
स चोत्सृष्टमात्र एवातितेजसा देवानां तेजांस्याचिक्षेप  ॥ ४,६.२३ ॥
बृहस्पतिमिन्दुं च तस्य कुमारस्यातिचारुतया साभलाषौ दृष्ट्वा देविःसमुत्पन्नसंदेहास्तारां पप्रच्छुः  ॥ ४,६.२४ ॥
सत्यं कथयास्माकमिति सुभगे सोमस्याथ वा बृहस्पतेरयं पुत्र इति  ॥ ४,६.२५ ॥
एवं तैरुक्ता सा तारा ह्रिया किञ्चिन्नोवाच  ॥ ४,६.२६ ॥
बहुशोप्यभिहिता यदासौ देवेभ्यो नाच्चक्षे ततःस कुमारस्तां शप्तुमुद्यतः प्राह  ॥ ४,६.२७ ॥
दुष्टेंब कस्मान्मम तातं नाख्यासि  ॥ ४,६.२८ ॥
अद्यैव ते व्यलीकलज्जावत्यास्तथा शास्तिमहं करोमि  ॥ ४,६.२९ ॥
यथा च नैवमद्याप्यतिमन्थरवचनाभविष्यसीति  ॥ ४,६.३० ॥
अथाह भगवान् पितामहः तं कुमारं सन्निवार्य स्वयमपृच्छत्तां ताराम्  ॥ ४,६.३१ ॥
वत्से कस्यायमात्मजः सोमस्य वा बृहस्पतेर्वा इत्युक्ता लज्जमानाह सोमस्येति  ॥ ४,६.३२ ॥
ततः प्रस्फुरदुच्ध्वासितामलकपोलकान्तिर्भगवानुडुपतिः कुमारमालिङ्ग्य साधु साधु वत्स प्राज्ञोसीतिबुध इति तस्य च नाम चक्रे  ॥ ४,६.३३ ॥
तदाख्यातमेवैतत्स च यथेलायामात्मजं पुरूरवममुत्पादयामास  ॥ ४,६.३४ ॥
पुरूरवास्त्वतिदानशीलोऽतियज्वातितेजस्वी यं सत्यवादिनमतिरूपस्वितं मनस्विनं मित्रावरुणशापान्मानुषे लोके मया वस्तव्यमिति कृतमतिरुर्वशी ददर्श  ॥ ४,६.३५ ॥
दृष्टमात्रे च तस्मिन्नपहाय मानमशेषमपास्य स्वर्गसुखाभिलाषं तन्मनस्का भूत्वा तमेवोपतस्थे  ॥ ४,६.३६ ॥
सोऽपि च तामतिशयितसकललोकस्त्रीकान्तिसौकुमार्यलावण्यगतिविलासहासादिगुमामवलोक्य तदायत्तचित्तवृत्तिर्बभूव  ॥ ४,६.३७ ॥
उभयमपि तन्मनस्कमनन्यदृष्टि परित्यक्तस मस्तान्यप्रयोजनमभूत् ॥ ४,६.३८ ॥
राजा तु प्रागल्भ्यात्तामाह  ॥ ४,६.३९ ॥
सुभ्रु त्वामहमभिकामोऽस्मि प्रसीदानुरागमुद्वहेत्युक्ता लज्जावखण्डितमुर्वशी तं प्राह  ॥ ४,६.४० ॥
भवत्वेवं यदि मे समयपरिपालनं भवान् करोतीत्याख्याते पुनपि तामाह  ॥ ४,६.४१ ॥
आख्याहि मे समयमिति  ॥ ४,६.४२ ॥
अथ  पृष्टा पुनरप्यब्रवीत् ॥ ४,६.४३ ॥
शयनसमीपे ममोरणकद्वयं पुत्रभूतं नापनेयम्  ॥ ४,६.४४ ॥
भवांश्च मया न नग्नोद्रष्टव्यः  ॥ ४,६.४५ ॥
घृतमात्रं च ममाहार इति  ॥ ४,६.४६ ॥
एवमेवेति भूपातिरप्याह  ॥ ४,६.४७ ॥
तया सह स चावनिपतिरलाकयां चैत्ररथादिवनेष्वमलपद्मखण्डेषु मानसादिसरःस्वतिरमणीयेषु रममाण एकषष्टिवर्षाण्यनुदिनप्रवर्दधमानप्रमोदोऽनयत् ॥ ४,६.४८ ॥
उर्वशी च तदुपभोगात्प्रतिदिनप्रवर्धमानानु रागा अमरलोकवासेऽपि न स्पृहां चकार  ॥ ४,६.४९ ॥
विना चोर्वश्या सुरलोकोऽप्सरसां सिद्धगन्धर्वाणां च नातिरमणीयोऽभवत् ॥ ४,६.५० ॥
ततश्चोर्वशी पुरूरवसोःसमयविद्विश्वासुर्गन्धर्वसमवेतो निशि शयनाभ्याशादेकमुरणकं जहार  ॥ ४,६.५१ ॥
तस्याकाशे नीयमानस्योर्वशी शब्दमशृणोत् ॥ ४,६.५२ ॥
एवमुवाच च ममानाथायाः पुत्रः केनापह्रियते कं शरणमुपयामीति  ॥ ४,६.५३ ॥
तदाकर्ण्य राजा मां देवी वीक्ष्यतीति न ययौ  ॥ ४,६.५४ ॥
अथान्यमप्युरणकमादाय गन्धर्वा ययुः  ॥ ४,६.५५ ॥
तस्याप्यपह्रियमाणस्याकर्ण्य शब्दमाकाशे पुनरप्यनाथास्म्यहमभर्तृका कापुरुषा श्रयेत्यार्तराविणी बभूव  ॥ ४,६.५६ ॥
राजाप्यमर्षवशादन्धकारमेतदिति खड्गमादाय दुष्टदुष्ट हतोसीति व्याहरन्नभ्यधावत् ॥ ४,६.५७ ॥
तावच्च गन्धर्वै रप्यतीवोज्ज्वला विद्युज्जनिता  ॥ ४,६.५८ ॥
तत्प्रभया चोर्वशी राजानमपगतांबरं दृष्ट्वापवृत्तसमया तत्क्षणादेवापक्रान्ता  ॥ ४,६.५९ ॥
परित्यज्य तावप्युरणकौ गन्दर्वाःसुरलोकमुपगताः  ॥ ४,६.६० ॥
राजापि च तौ मेषावादायातिहृष्टमनाः स्वशयनमायातो नोर्वशीं ददर्श  ॥ ४,६.६१ ॥
तां चापश्यन् व्यपगतांबर एवोन्मत्तरूपो बभ्राम  ॥ ४,६.६२ ॥
कुरुक्षेत्रे चांभोजसरस्यन्याभिश्चतसृभिरप्सरोभिः समवेतामुर्वशीं ददर्श  ॥ ४,६.६३ ॥
ततश्चोन्मत्तरूपो जाये हे तिष्ठ मनसि धोरे तिष्ठ वचसि कपटिके तिष्ठेत्येवमनेकप्रकारं सूक्तमवोचत् ॥ ४,६.६४ ॥
आह चोर्वशी  ॥ ४,६.६५ ॥
महाराजालमनेनाविवेकचेष्टितेन  ॥ ४,६.६६ ॥
अन्तर्वत्न्यहमब्दान्ते भवतात्रागन्तव्यं कुमारस्ते भबिष्यति एकां च निशामहं त्वया सह वत्स्यामीत्युक्तः प्रहृष्टःस्वपुरं जगाम  ॥ ४,६.६७ ॥
तासां चाप्सरसामूर्वशी कथयामास  ॥ ४,६.६८ ॥
अयं स पुरुषोत्कृष्टो येनाहमेतावन्तं कालमनुरागाकृष्टमानसा सहोषितेति  ॥ ४,६.६९ ॥
एवमुक्तास्ताश्चाप्सरस ऊचुः  ॥ ४,६.७० ॥
साधुसाध्वस्य रूपमप्यनेन सहास्माकमपि सर्वकालमास्या भवेदिति  ॥ ४,६.७१ ॥
अब्दे च पूर्णे स राजा तत्राजगाम  ॥ ४,६.७२ ॥
कुमारं चायुषमस्मै चोर्वशी ददौ  ॥ ४,६.७३ ॥
दत्त्वा चैकां निशां तेन राज्ञा सहोषित्वा पञ्च पुत्रोत्पत्तये गर्भमवाप  ॥ ४,६.७४ ॥
उवाच चैनं राजानमस्मत्प्रीत्या महाराजाय सर्व एव गन्धर्वा वरदाःसंवृत्ताः व्रियतां च वर इति  ॥ ४,६.७५ ॥
आह च राजा  ॥ ४,६.७६ ॥
विजितसकलारातिरविहतेन्द्रियसामर्थ्यो बन्धुमानमितबलकोशोऽस्मि नान्यदस्माकमुर्वशीसालोक्यात्प्राप्तव्यमस्तितदहमनया सहोर्वश्या कालं नेतुमभिलषामीत्युक्ते गन्धर्वा राज्ञेऽग्निस्थालीं ददुः  ॥ ४,६.७७ ॥
ऊचुश्चैनमग्निमाम्नायानुसारी भूत्वा त्रिधा कृत्वेर्वशी सलोकतामनोरथमुद्दिश्य सम्यग्यजेथाः ततोऽवस्यमभिलषितमवाप्स्यतीत्युक्तस्तामग्निस्तालीमादाय जगाम  ॥ ४,६.७८ ॥
अन्तरटव्यामचितयतहो मेऽतीव मुढता किमहमकरवम्  ॥ ४,६.७९ ॥
वह्निस्थाली मयैषानीता नोर्वशीति  ॥ ४,६.८० ॥
अथैनामटव्यामेवाग्निस्थालीं तत्याज स्वपुरं च जगाम्  ॥ ४,६.८१ ॥
व्यतीतेर्ऽद्धरात्रे विनिद्रश्चाचिन्तयत् ॥ ४,६.८२ ॥
ममोर्वशीसालोक्यप्राप्तयर्थमग्निस्थाली गन्धर्वैर्दत्ता सा च मयाटव्यां परित्यक्ता  ॥ ४,६.८३ ॥
तदहं तत्र तदाहरणाय यास्यामीत्युत्थाय तत्राप्युपगतो नाग्निस्थालीमपश्यत् ॥ ४,६.८४ ॥
शमीगर्भं चाश्वात्थमग्निस्थालीस्थाने दृष्ट्वाचिन्तयत् ॥ ४,६.८५ ॥
मयात्राग्निस्थाली निक्षिप्ता सा चाश्वत्थः शमीगर्भोऽभूत् ॥ ४,६.८६ ॥
तदेनमेवाहमग्निरूपमादाय स्वपुरमभिगम्यारणीं कृत्वा तदुत्पन्नाग्नेरुपास्तिं करिष्यामीति  ॥ ४,६.८७ ॥
एवमेव स्वपुरमभिगम्यारणिं चकार  ॥ ४,६.८८ ॥
तत्प्रमाणं चाङ्गुलैः कुर्वन् गायत्रीमपठत् ॥ ४,६.८९ ॥
पठतश्चाक्षरसंख्यान्येवाङ्गुलान्यरण्यभवत् ॥ ४,६.९० ॥
तत्राग्निं निर्मथ्याग्नित्रयमाम्नायानुसारी भूत्वा जुहाव  ॥ ४,६.९१ ॥
उर्वशीसालोक्यं फलमभिसंधितवान्  ॥ ४,६.९२ ॥
तेनैव चाग्निविधिना बहुविधान् यज्ञानिष्ट्वा गान्धर्वलोकान वाप्योर्वश्या सहावियोगमवाप  ॥ ४,६.९३ ॥
एकोऽग्निरादावभवतेकेन त्वत्र मन्वन्तरे त्रेधा प्रवर्तिताः  ॥ ४,६.९४ ॥
इति श्रिविष्णुमहापुराणे चतुर्थांशे षष्ठोऽध्यायः (६)


_____________________________________________________________


श्रीपराशर उवाच
तस्याप्यायुर्धीमानमावसुर्वनिश्वावसुःश्रुतायुः शयुरयुतायुरितिसंज्ञाः षट्पुत्रा अभवन्  ॥ ४,७.१ ॥
तथामावसोर्भीमनामा पुत्रोऽभवत् ॥ ४,७.२ ॥
भीमस्य काञ्चनः काञ्चनात्सुहोत्रः तस्यापि जह्नुः  ॥ ४,७.३ ॥
योऽसौ यज्ञवाटमखिलं गङ्गांभसा प्लावितमवलोक्य क्रोधसंरक्तलोचनो भगवन्तं यज्ञपुरुषमात्मनि परमेण समाधिना समारोप्याखिलमेव गङ्गामपिबत् ॥ ४,७.४ ॥
अथैनं देवर्षयः प्रसादयामासुः  ॥ ४,७.५ ॥
दुहितृत्वे चास्य गङ्गामनयन्  ॥ ४,७.६ ॥
जह्नोश्च सुमन्दुर्नाम पुत्रोऽभवत् ॥ ४,७.७ ॥
तस्याप्यजकस्ततो बलाकाश्वस्तस्मात्कुशस्तस्यापि कुशांबुकुशनाभाधूर्तरजसो वसुश्चेति चत्वारः पुत्रा बभूवुः  ॥ ४,७.८ ॥
तेषां कुशांबः शक्रतुल्यो मुत्रो भवेदितितपश्चकार  ॥ ४,७.९ ॥
तं चोग्रतपसमवलोक्य मा भवत्वनयोऽमत्तुल्यो वीर्य इत्यात्मनैवास्येन्द्रः पुत्रत्वमगच्छत् ॥ ४,७.१० ॥
स गाधिर्नाम पुत्रः कौशिकोऽभवत् ॥ ४,७.११ ॥
गाधिश्च सत्यवतीं कन्यामजनयत् ॥ ४,७.१२ ॥
तां च भार्गवः ऋचीको वव्रे  ॥ ४,७.१३ ॥
गाधिरप्यतिरोषणायातिवृद्धाय ब्राह्मणाय दातुमनिच्छन्नेकतः श्यामकर्मानामिन्दुवर्चसामनिलरंहसामश्वानां सहस्रं कन्याशुल्कमयाचत  ॥ ४,७.१४ ॥
तेनाप्यृषिणा वरुमसकाशादु पलभ्याश्वतीर्थोत्पन्नं तादृशमश्वसहस्रं दत्तम्  ॥ ४,७.१५ ॥
ततस्तामृचीकः कन्यामुपयेमे  ॥ ४,७.१६ ॥
ऋचीकश्च तस्याश्चरुमपत्यार्तं चकार  ॥ ४,७.१७ ॥
तत्प्रसादितश्च तन्मात्रे क्षत्रवरपुत्रोत्पत्तये चरमपरं साधयामास  ॥ ४,७.१८ ॥
एष चरुर्भवत्या अयमपरश्चरुस्त्वन्मात्रा सम्य गुपयोज्य इत्युक्त्वा वनं जगाम  ॥ ४,७.१९ ॥
उपयोगकाले चतां माता सत्यवतीमाह  ॥ ४,७.२० ॥
पुत्रि सर्व एवात्मपुत्रमतिगुणमभिलषति नात्मजायाभ्रातृगुणेष्वतीवादृतो भवतीति  ॥ ४,७.२१ ॥
तोर्हसि ममात्मीयं चरुं मदीयं चरुमात्मनोपयोक्तुम्  ॥ ४,७.२२ ॥
मत्पुत्रेण हि सकलभूमण्डलपरिपालनं कार्यं कियद्वा ब्राह्मणस्य बलवीर्यसंपदेत्युक्ता सा स्वचरुं मात्रे दत्तवती  ॥ ४,७.२३ ॥
अथ वनादागत्य सत्यवतीमृषिरपश्यत् ॥ ४,७.२४ ॥
आह चैनामतिपापे किमिदमकार्यं भवत्या कृतमतिरौद्रंम ते वपुर्लक्ष्यते  ॥ ४,७.२५ ॥
नीनं त्वाया त्वन्मातृसात्कृतश्चारुरूपयुक्तो न युक्तामेतत् ॥ ४,७.२६ ॥
मया हि तत्र चरौ सकलैश्वर्यवीर्यसौर्यबलसंपदारोपिता त्वदीयचरावप्यखिलशान्तिज्ञानतितिक्षादिब्राह्ममगुणसंपत् ॥ ४,७.२७ ॥
तच्च विपरीतं कुर्वन्त्यास्तवातिरौद्रास्त्रधारणपालननिष्ठः क्षत्रियाचारः पुत्रो भविष्यति तस्याश्चोपशमरुचिर्ब्राह्मणाचार इत्याकर्ण्यैव सा तस्य पादौ जग्राह  ॥ ४,७.२८ ॥
प्रणिपत्य चैनमाह  ॥ ४,७.२९ ॥
भगवन्मयैतदज्ञानादनुष्ठितं प्रसादं मे कुरु मैवंविधः पुत्रो भवतु काममेवंविधः पौत्रो भवत्वित्युक्ते मुनिरप्याह  ॥ ४,७.३० ॥
एवमस्त्विति  ॥ ४,७.३१ ॥
अनन्तरं च सा जमदग्निमजीजनत् ॥ ४,७.३२ ॥
तन्माता च विश्वामित्रं जनयामास  ॥ ४,७.३३ ॥
सत्यवत्यपि कौशिकी नाम नद्यभवत् ॥ ४,७.३४ ॥
जमदग्निरिक्ष्वाकुवंशोद्भवस्य रेणोस्तनयां रेणुकामुपयेमे  ॥ ४,७.३५ ॥
तस्यां चाशेषक्षत्रहन्तारं परशुरामसंज्ञं भगवतःसकललोकगुरोर्नारायणस्यांशं जमदग्निरजीजनत् ॥ ४,७.३६ ॥
विश्वामीत्रपुत्रस्तु भार्गव एव शुनःशेपो दैवैर्दत्तः ततश्च देवरातनामाभवत् ॥ ४,७.३७ ॥
ततश्चान्ये मधुश्छन्दोधनञ्जयकृतदेवाष्टककच्छपहरिराख्या विश्वामित्रपुत्रा बभूवुः  ॥ ४,७.३८ ॥
तेषां च बहूनि कौशिकगोत्राणि ऋष्यन्तरेषु विवाह्यान्यभवत् ॥ ४,७.३९ ॥
इति श्रीविष्णुमहापुराणे चतुर्थंशे सप्तमोऽध्यायः (७)


_____________________________________________________________


श्रीपराशर उवाच
पुरूरवसो ज्येष्ठः पुत्रो यस्त्वायुर्नामा स राहोर्दुहितरमुपयेमे  ॥ ४,८.१ ॥
तस्यां च पञ्च पुत्रानुत्पादयामास  ॥ ४,८.२ ॥
नहुषक्षत्रवृद्धरंभरजिसंज्ञास्तथैवानेनाः पञ्चमः पुत्रोऽभूत् ॥ ४,८.३ ॥
क्षत्रवृद्धात्सुहोत्रः पुत्रोऽभवत् ॥ ४,८.४ ॥
काश्यपकाशगृत्समदास्त्रयस्तस्य पुत्रा बभूवुः  ॥ ४,८.५ ॥
गृत्समदस्य शोनकश्चातुर्वर्म्यप्रवर्तयिताभूत् ॥ ४,८.६ ॥
काश्यस्य काशेयः काशीराजः तस्माद्राष्ट्रः राष्ट्रस्य दीर्घतपाः पुत्रोऽभवत् ॥ ४,८.७ ॥
धन्वन्तरिस्तु दीर्घतपसः पुत्रोऽभवत् ॥ ४,८.८ ॥
स हि संसिद्धकार्यकरमःसकलसंभूतिष्वशेषज्ञानविदा भगवता नारायणेन चातीत संभूतौ तस्मै वरो दत्तः  ॥ ४,८.९ ॥
काशीराजगोत्रेऽवतीर्य त्वमष्टधा सम्यगायुर्वेदं करिष्यसि यज्ञभागभुग्भविष्यसीति  ॥ ४,८.१० ॥
तस्य च धन्वन्तरेः पत्रः केतुमान् केतुमतो भीमरथः तस्यापि दिवोदासः तस्यापि प्रतर्दनः  ॥ ४,८.११ ॥
स च भद्रश्रेण्यवंशविनाशनादशेषशत्रवोनेनजिता इति शत्रुजिदभवत् ॥ ४,८.१२ ॥
तेन च प्रीतिमतात्मपुत्रो वत्सवत्सेत्यभिहितो वत्सोऽभवत् ॥ ४,८.१३ ॥
सत्यपरतया ऋतध्वजसंज्ञामवाप  ॥ ४,८.१४ ॥
ततश्च कुवलयनामानमश्वं लेभे ततः कुवलयाश्व इत्यस्यां पृथिव्यां प्रथितः  ॥ ४,८.१५ ॥
तस्यच च वत्सस्य पुत्रोऽलर्कनामाभवत्यस्यायमद्यापिश्लोको गीयते  ॥ ४,८.१६ ॥
षष्टिवर्षसहस्राणि षष्टिवर्षशतानि च  ।
अलर्कादपरो नान्यो बुभुजे मेदिनीं युवा  ॥ ४,८.१७ ॥
तस्याप्यलर्कस्य सन्नतिनामाभवदात्मज  ॥ ४,८.१८ ॥
सन्नतेः सुनीथः तस्यापि सुकेतुः तस्माच्च धर्मकेतुर्जज्ञे  ॥ ४,८.१९ ॥
ततश्च सत्यकेतुः तस्माद्विभुः तत्तयःसुविभुः ततश्च सुकुमारस्तस्यापि दृष्टकेतुः ततश्च वीतिहोत्रः तस्माद्भार्गः भार्गस्य भार्गभूमिः ततश्चातुर्वर्ण्यंप्रवृत्तिरित्येते काश्यपभूभृतः कथिताः  ॥ ४,८.२० ॥
रजेस्तु संततिः श्रुयताम्  ॥ ४,८.२१ ॥
इति श्रीविष्णुमाहापुराणे चतुर्थांशेऽष्टमोऽध्याय (८)


_____________________________________________________________


श्रीपराशर उवाच
रजोस्तु पञ्च पुत्रशतान्यतुलबलपराक्रमसारामायसन्  ॥ ४,९.१ ॥
देवासुरसंग्रामारंभे च परस्परवधेप्सवो देवाश्चासुराश्च ब्रह्मणामुपेत्य पप्रच्छुः  ॥ ४,९.२ ॥
भगवन्नस्माकमत्र विरोधे कतमः पक्षो जेता भविष्यतीति  ॥ ४,९.३ ॥
अथाह भगवान्  ॥ ४,९.४ ॥
येषामर्थे रजिरात्मात्तायुधो योत्स्यति तत्पक्षोजेतेति  ॥ ४,९.५ ॥
अथ दैत्यैरुपेत्य रजिरात्मसाहाय्यदानायाभ्यर्थितः प्राह  ॥ ४,९.६ ॥
योत्स्योऽहं भवतामर्थे यद्यहममरजयाद्भवतामिन्द्रो भविष्यामीत्याकर्ण्यैतत्तैरभिहितम्  ॥ ४,९.७ ॥
न वयमन्यथा वदिष्यामोऽन्यथा करिष्यामोऽस्माकमिन्द्रः प्रह्लादस्तदर्थमेवायमुद्यम इत्युक्त्वा गतेष्वसुरेषु देवैरप्यसाववनिपतिरेवमेवोक्तस्तेनापि च तथैवोक्ते देवैरिन्द्रस्त्वं भविष्यसीति समन्विच्छितम्  ॥ ४,९.८ ॥
रजिनापि देवसैन्यसहायेनानेकैर्महास्त्रैस्तदशेषमहासुरबलं निषूदितम्  ॥ ४,९.९ ॥
अथ जितारिपक्षश्च देवेन्द्रो रजिचरमयुगलमात्मनः शिरसा निपीड्याह  ॥ ४,९.१० ॥
भयत्राणादन्नदानाद्भवानस्मत्पितासेषलोकानामुत्तमोत्तमो भवान् यस्याहं पुत्रस्त्रिलोकेन्द्रः  ॥ ४,९.११ ॥
स चापि राजा प्रहस्याह  ॥ ४,९.१२ ॥
एवमस्त्वेवमस्त्वनतिक्रमणीयाहि वैरिक्षादप्यनेकविधचाटुवाक्यगार्भा प्रणतिरित्युक्त्वा स्वपुरं जगाम  ॥ ४,९.१३ ॥
शतक्रतुरपीन्द्रत्वं चकार  ॥ ४,९.१४ ॥
स्वर्याते तु रजौ नारदर्षिचोदिता रजिपुत्राः शतक्रतुमात्मपितृपुत्रं समाचाराद्राज्यं याचितवन्तः  ॥ ४,९.१५ ॥
अप्रदानेन च विजित्येन्द्रमतिबलिनः स्वयमिन्द्रत्वं चक्रुः  ॥ ४,९.१६ ॥
ततश्च बहुतिथे काले ह्यतीते बृहस्पतिमेकान्ते दृष्ट्वा अपहृतत्रैलोक्ययज्ञभागः शतक्रतुरुवाच  ॥ ४,९.१७ ॥
बदरीफलमात्रमप्यर्हसि ममाप्यायनाय पुरोडाशखण्डं दातुमित्युक्तो बृहस्पतिरुवाच  ॥ ४,९.१८ ॥
यद्येवन्त्वयाहं पूर्वमेव चोदितःस्यां तन्मया त्वदर्थं किमकर्तव्यमत्यिल्पैरेवाहोभिस्त्वां निजं पदं प्रपयिष्यामीत्यभिधाय तेषामनुदिनमाभिचारकं बुद्धिमोहाय शक्रस्य तेजोभिवृद्धये जुहाव  ॥ ४,९.१९ ॥
ते चापि तेन बुद्धिमोहेनाभिभूयमाना ब्रह्मद्विषो धर्मत्यागिनो वेदवादपराङ्मुखाबभुवूः  ॥ ४,९.२० ॥
ततस्तानपेतधर्माचारनिन्द्रो जघान  ॥ ४,९.२१ ॥
पुरोहिताप्यायिततेजाश्च शक्रो दिवमाक्रमत् ॥ ४,९.२२ ॥
एतदिन्द्रस्य स्वपदच्यवनादारोहणं श्रुत्वा पुरुषः स्वपदभ्रंशं दौरात्मयं च नाप्नोति  ॥ ४,९.२३ ॥
रंभस्त्वपत्त्योऽभवत् ॥ ४,९.२४ ॥
क्षत्रवृद्धसुतः प्रतिक्षत्रोऽभवत् ॥ ४,९.२५ ॥
तत्पुत्रः संजयः तस्यापि जयः तस्यापि विजयः तस्माच्च जज्ञे कृतः  ॥ ४,९.२६ ॥
तस्य च हर्यधनः हर्यधनसुतःसहदेवः तस्माददीनस्तस्य जयत्सेय जयत्सेनः ततश्च संकृतिः तत्पुत्रः क्षत्रधर्मा इत्येते क्षत्रवृद्धस्य वंश्याः  ॥ ४,९.२७ ॥
ततो नहुषवंशं प्रवक्ष्यामि  ॥ ४,९.२८ ॥
इति श्रीविष्णुमाहापुराणे चतुर्थांशे नवमोऽध्यायः (९)


_____________________________________________________________


श्रीपराशर उवाच
यतिययातिसंयात्यायातिवियातिकृतिसंज्ञा नहुषस्य षट्पुत्रा महाबलपराक्रमा बभूवुः  ॥ ४,१०.१ ॥
यतिस्तु राज्यं नैच्छत् ॥ ४,१०.२ ॥
ययातिस्तु भूभृदभवत् ॥ ४,१०.३ ॥
उशनसश्च दुहितरं देवयानीं वार्षपर्वणीं शर्मिष्ठामुपयेमे  ॥ ४,१०.४ ॥
अत्रानुवंशश्लोको भवति  ॥ ४,१०.५ ॥
यदुं च दुर्वसुं चैव देवयानी व्यजायत  ।
द्रुह्युं चानुं च पूरुं च शर्मिष्ठा वार्षपर्वणी  ॥ ४,१०.६ ॥
काव्यशापाच्च कालेनैव ययातिर्जरामवाप  ॥ ४,१०.७ ॥
प्रसन्नशुक्रवचनाच्च स्वजरां संक्रामयितुं ज्येष्ठं पुत्रं यदुमुवाच  ॥ ४,१०.८ ॥
वत्स त्वन्मातामहशापादियमकालेनैव जरा ममोपस्थिता तामहं तस्यै वानुग्रहाद्भवतःसंचारयामि  ॥ ४,१०.९ ॥
एकं वर्षसहस्रमतृप्तोऽस्मि विषयेषु त्वद्वयसा विषयानहं भोक्तुमिच्छमि  ॥ ४,१०.१० ॥
नात्र भवता प्रत्याख्यानं कर्तव्यमित्युक्तःस यदुर्नैच्छत्तां जरामादातुम्  ॥ ४,१०.११ ॥
तं च पिता शशाप त्वत्प्रसूतिर्न राज्यार्हा भविष्यतीति  ॥ ४,१०.१२ ॥
अनन्तरं च दुर्वसुं द्रुह्यमनुं च पृतिवीपतिर्जराग्रहणार्थं स्वयौवनप्रदानाय चाभ्यर्थयामास  ॥ ४,१०.१३ ॥
तैरप्येकैकेन प्रत्याख्यातस्ताञ्छशाप  ॥ ४,१०.१४ ॥
अथ शर्मिष्ठातनयमशेषकनीयांसं पुरुं तथैवाह  ॥ ४,१०.१५ ॥
स चातिप्रवणमतिः सबहुमानं पितरं प्रणम्य महाप्रसादोयमस्माकमित्युदारमभिधायजरां जग्राह  ॥ ४,१०.१६ ॥
स्वकीयं च यौवनं स्वपित्रे ददौ  ॥ ४,१०.१७ ॥
सोऽपि पौरवं यौवनमासाद्य धर्माविरोधेन यथाकामं यथाकालोपपन्नं यथोत्साहं विषयांश्चचार  ॥ ४,१०.१८ ॥
सम्यक्च प्रजापालनमकरोत् ॥ ४,१०.१९ ॥
विश्वाच्या देवयान्या च सहोपभोगं भुक्त्वा कामानामन्तं प्राप्स्यामीत्यनुदिनं तन्मनस्को बभूव  ॥ ४,१०.२० ॥
अनुदिनं चोपभोगतः कामानतिरम्यान्मेने  ॥ ४,१०.२१ ॥
ततश्चैनमगायत  ॥ ४,१०.२२ ॥
श्लो
न जातु कामः कामानामुपभोगेन शाम्यति  ।
हविषा कृष्णवर्त्मेव भूय एवाभिवर्धते  ॥ ४,१०.२३ ॥
यत्पृथिव्यां व्रीहियवं हिरण्यं पशवः स्त्रियः  ।
एकस्यापि न पर्याप्तं तस्मात्तृष्णां परित्यजेत् ॥ ४,१०.२४ ॥
यदा न कुरुते भावं सर्वभूतेषु पापकम्  ।
समदृष्टोस्तदा पुंसः सर्वाःसुखमया दिशः  ॥ ४,१०.२५ ॥
या दुस्त्यजा दुर्मतिभिर्या न जीर्यति जीर्यतः  ।
तां तृष्णां संत्यजेत्प्राज्ञःसुखेनैवाभिपूर्यते  ॥ ४,१०.२६ ॥
जीर्यन्ति जीर्यतः केशा दन्ता जीर्यन्ति जीर्यतः  ।
धनाशा जीविताशा च जीर्यतोऽपि न जीर्यतः  ॥ ४,१०.२७ ॥
पूर्णं वर्षसहस्रं मे विषयासक्तचेतसः  ।
तथा प्यनुदिनं तृष्णा मम देषूपजायते  ॥ ४,१०.२८ ॥
तस्मादेतामहं त्यक्त्वा ब्रह्मण्याधाय मानसम्  ।
निर्द्वन्द्वो निर्ममो भूत्वा चरिष्यामि मृगैः सह  ॥ ४,१०.२९ ॥
श्रीपराशर उवाच
पुरोःसकाशादादाय जरां दत्त्वा च योवनम्  ।
राज्येभिषिच्च पूरुं च प्रययौ तपसे वनम्  ॥ ४,१०.३० ॥
दिशिदक्षिणपूर्वस्यां दुर्वसुं च समादिशत् ।
प्रतीच्यां च तथा द्रुह्युं दक्षिणायां ततो यदुम्  ॥ ४,१०.३१ ॥
उदीच्यां च तथैवानुं कृत्वा मण्डलिनो नृपान्  ।
सर्वपृथ्वीपतिं पुरुं सोभिषिच्य वनं ययौ  ॥ ४,१०.३२ ॥
इति श्रीविष्णुमहापुराणे चतुर्थांशे दशमोऽध्यायः (१०)


_____________________________________________________________


श्रीपराशर उवाच
अतः परं ययातेः प्रथमपुत्रस्य यदोर्वंशमहं कथयामि  ॥ ४,११.१ ॥
यत्राशेषलोकनिवासो मनुष्यसिद्धगन्धर्वयक्षराक्षसगुह्यककिंपुरुषाप्सरोरगविहगदैत्यदानवादित्यरुद्रवस्वश्विमरुद्देवर्षिभिर्मुमुक्षुभिर्धर्मार्थकाममोक्षार्थिभिश्च तत्तत्फललाभाय सदाभिष्टुतोऽपरिच्छेद्यमाहात्म्यांशेन भगवाननादिनिधनो विष्णुरवततार  ॥ ४,११.२ ॥
अत्र श्लोकः  ॥ ४,११.३ ॥
यदोर्वंशं नरः श्रुत्वा सर्वपापैः प्रमुच्यते  ।
यत्रावतीर्णं कृष्णाख्यंपरं ब्रह्मनराकृति  ॥ ४,११.४ ॥
सहस्रजित्क्रोष्टुनलनहुषसंज्ञाश्चात्वारो यदुपुत्रा वभुवुः  ॥ ४,११.५ ॥
सहस्रजित्पुः शतजित् ॥ ४,११.६ ॥
तस्य हैहयहेहयवेणुहयास्त्रयः पुत्रा बभूवुः  ॥ ४,११.७ ॥
हैहयपुत्रो धर्मः तस्यापि धर्मनेत्रः ततः कुन्तिः कुन्तेः सहजित् ॥ ४,११.८ ॥
तत्तनयो महिष्मान् योऽसौ माहिष्मतों पुरीं निर्वापयामास  ॥ ४,११.९ ॥
तस्माद्भद्रश्रेण्यस्ततो दुर्दमस्तस्माद्धनकः धनकस्य कृतवीर्यकृताग्निकृतधर्मकृतौजसश्चत्वारः पुत्रा बभूवुः  ॥ ४,११.१० ॥
कृतवीर्यादर्जुःसप्तद्वीपाधिपतिर्बाहुसहस्रो जज्ञे  ॥ ४,११.११ ॥
योऽसौ भगवदंशमत्रिकुलप्रसूतं दत्तात्रेयाख्यमाराध्य बाहुसहस्रमधर्मसेवानिवारणं स्वधर्मसेवित्वं रणे पृथिवीजयं धर्मतश्चानुपालनमारातिभ्योऽपराजयमखिलजगत्प्रख्यातपुरुषाच्च मृत्युमित्येतान्वरानभिलषितवांल्लेभे च  ॥ ४,११.१२ ॥
तेनेयमशेषद्वीपवती पृथिवी सम्यक्परीपालिता  ॥ ४,११.१३ ॥
दशयज्ञसहस्राण्यसावयजत् ॥ ४,११.१४ ॥
तस्य च श्लोकोऽद्यापि गीयते  ॥ ४,११.१५ ॥
न नूनं कार्तवीर्यस्य गातिं यास्यन्ति पार्थिवाः  ।
यज्ञैर्दानैस्तपोभिर्वा प्रश्रयेण श्रुतेन च  ॥ ४,११.१६ ॥
अनष्टद्रव्यता च तस्य राज्येऽभवत् ॥ ४,११.१७ ॥
एवं च पञ्चाशीतिवर्षसहस्रण्यव्याहतेरोग्यश्रीबलपराक्रमो राज्यमकरोत् ॥ ४,११.१८ ॥
माहिष्मत्यां दिग्विजयाभ्यागतो स्थापितः  ॥ ४,११.१९ ॥
यश्च पञ्चाशीतिवर्शसहस्रोपलक्षणकालावसाने भगवन्नारायणांशेन परशुरामेणोपसंहृतः  ॥ ४,११.२० ॥
तस्य च पुत्रशतप्रधानाः पञ्चपुत्रा बभूवुः शुरशूरसेनवृषसेनमधुजयध्वजसंज्ञाः  ॥ ४,११.२१ ॥जयध्वजात्तालजङ्घः पुत्रोभवत् ॥ २२ ॥
तालजङ्घस्य तालजङ्घाख्यं पुत्रशतमासीत् ॥ ४,११.२३ ॥
एषां ज्येष्ठे वीतिहोत्रस्तथान्यो भरतः  ॥ ४,११.२४ ॥
भरताद्वृषः  ॥ ४,११.२५ ॥
वषस्य पुत्रो मधुरभवत् ॥ ४,११.२६ ॥
तस्यापि वृष्णिप्रमुखंपुत्रशतमासीत् ॥ ४,११.२७ ॥
यतो वृष्णिसंज्ञामेतद्गोत्रमवाप  ॥ ४,११.२८ ॥
मधुसंज्ञाहेतुश्च मधुरभवत् ॥ ४,११.२९ ॥
यादवाश्च यदुनामोपलक्षणादिति  ॥ ४,११.३० ॥
इति श्रीविष्णुमहापुराणे चतुर्थांश एकादशोऽध्यायः (११)


_____________________________________________________________


श्रीपराशर उवाच
क्रोष्टोस्तु यदुपुत्रस्यात्मजो ध्वजिनीवान्  ॥ ४,१२.१ ॥
ततश्च स्वातिः ततो रुशङ्कुः रुशङ्कोश्चित्ररथः  ॥ ४,१२.२ ॥
तत्तनयः शशिबिन्दुः चतुर्दशमहारत्नेशश्चक्रवर्त्यभवत् ॥ ४,१२.३ ॥
तस्य च शतसहस्रं पत्नी नामभवत् ॥ ४,१२.४ ॥
दशलक्षसंख्याश्च पुत्राः  ॥ ४,१२.५ ॥
तेषां च पृथुश्रवाः पृथुकर्मा पृथुकीर्तिः पृथुयशाः पृथुजयः पृथुदानः षट्पुत्राः प्रधानाः  ॥ ४,१२.६ ॥
पृथुश्रवसश्च पुत्रः पृथुतमः  ॥ ४,१२.७ ॥
तस्मादुशना यो वाजिमेधानां शतमाजहार  ॥ ४,१२.८ ॥
तस्य च शितपुर्नाम पुत्रोऽभवत् ॥ ४,१२.९ ॥
तस्यापि रुक्मकवचस्ततः परवृत् ॥ ४,१२.१० ॥
तस्य परावृतो रुक्मेषुपृथुज्यामघवलितहरितसंज्ञास्तस्य पञ्चात्मजा बभूवुः  ॥ ४,१२.११ ॥
तस्माद्यापि ज्यामघस्य श्लोको गीयते  ॥ ४,१२.१२ ॥
भार्यावश्यास्तु ये केचिद्भविष्यन्त्यथ वा मृताः  ।
तेषां तु ज्यामघः श्रेष्ठः शैव्यापतिरभून्नृपः  ॥ ४,१२.१३ ॥
अपुत्रा तस्य सा पत्नी शैव्या नाम तथाप्यसौ  ।
अपत्यकामोऽपि भयान्नान्यां भार्यामविन्दत  ॥ ४,१२.१४ ॥
स त्वेकदा प्रभूतरथतुरगगजसंमर्दातिदारुणे महाहवे युद्ध्यमानःच सकलमेवारिचक्रमजयत् ॥ ४,१२.१५ ॥
तच्चारिचक्रमपास्तपुत्रकलत्रबन्धुबलकोशं स्वमधिष्ठानं परित्यज्य दिशः प्रतिविद्रुतम्  ॥ ४,१२.१६ ॥
तस्मिंश्च विद्रुतेतित्रासलोलायतलोचनयुगलं त्राहित्राहि मां तातांब भ्रतरित्याकुलविलापविधुरं स राजकन्यारत्नमद्राक्षीत् ॥ ४,१२.१७ ॥
तद्दर्शनाच्च तस्यामनुरागनुगतान्तरात्मा स नृपोऽचिन्तयत् ॥ ४,१२.१८ ॥
साध्विदं ममापत्यरहितस्य वन्ध्याभर्तुः सांप्रतं विधिनापत्यकारणं कन्यारत्नमुपपादितम्  ॥ ४,१२.१९ ॥
तदेतत्समुद्वहामीति  ॥ ४,१२.२० ॥
अथ वैनां स्यन्दनमारोप्य स्वमधिष्ठानं नयामि  ॥ ४,१२.२१ ॥
तयैव देव्याशैव्ययाहमनुज्ञातःसमुद्वहामीति  ॥ ४,१२.२२ ॥
अथैनां रथमारोप्य स्वनगरमगच्छत् ॥ ४,१२.२३ ॥
विजयिनं च राजानमशेषपौरभृत्वयरिजनामात्यसमेता शैव्या द्रष्टुमधिष्ठनद्वारमागता  ॥ ४,१२.२४ ॥
सा चावलोक्य राज्ञः सव्यपार्शववर्त्तिनीं कन्यामीषदुद्भूतामर्षस्फुरदधरपल्लवा राजानमवोचत् ॥ ४,१२.२५ ॥
अतिचपलचित्तात्र स्यन्दने केयमारोपितेति  ॥ ४,१२.२६ ॥
असावप्यनालोचितोत्तरवचनोतिभयात्तामाह स्नुषा ममेयमिति  ॥ ४,१२.२७ ॥
अथैनं शैव्योवाच  ॥ ४,१२.२८ ॥

नाहं प्रसूता पुत्रेण नान्या पत्न्यभवत्तव  ।
स्नुषासंबन्धता ह्योषा कतमेन सुतेन ते  ॥ ४,१२.२९ ॥

श्रीपराशर उवाच
इत्यात्मेर्ष्याकोपकलुषितवचनमुषितविवेको भयाद्दुरुक्तापरिहारार्थमिदमवनीपतिराह  ॥ ४,१२.३० ॥
यस्ते जनिष्यत्यात्मजस्तस्येयमनागतस्यैव भार्या निरूपितेत्याकर्ण्योद्भूतमृदुहासा तथेत्याह  ॥ ४,१२.३१ ॥
प्रविवेश च राज्ञा सहाधिष्ठानम्  ॥ ४,१२.३२ ॥
अनन्तरं चातिशुद्धलग्नहोरांशकावयवोक्तकृतपुत्रजन्मलाभगुणाद्वयसः परिणाममुपगतापि शैव्या स्वल्पैरेवाहोभिर्गर्भमवाप  ॥ ४,१२.३३ ॥
कालेन च कुमारमजीजनत् ॥ ४,१२.३४ ॥
तस्य च विदर्भ इति पिता नाम चक्रे  ॥ ४,१२.३५ ॥
स च तां स्नुषामुपयेमे  ॥ ४,१२.३६ ॥
तस्यां चासौक्रथकैशिकसंज्ञौ पुत्रावजनयत् ॥ ४,१२.३७ ॥
पुनश्च तृतीयं रोमपादसंज्ञं पुत्रमजीजनद्यो नारदादवाप्तज्ञानवान्भविष्यतीति  ॥ ४,१२.३८ ॥
रोमपादाद्बभ्रुः बभ्रोर्धृतिर्ः धृतेः कैशिकः कैशिकस्यापि चेदिः पुत्रोऽभवत्यस्य संततौ चैद्या भूपालाः  ॥ ४,१२.३९ ॥
क्रथस्य स्नषापुत्रस्यकुन्तिरभवत् ॥ ४,१२.४० ॥
कुन्तेर्धृष्टिः धृष्टेर्निधृतिः निधृतेर्दशार्हस्ततश्च व्योमः तस्यापि जीमूतः ततश्च विकृतिः ततश्च भीभरथः तस्मान्नवरथः तस्यापि दशरथः ततश्च शकुनिः तत्तनयः करंभिः करंभेर्देवरातोऽभवत् ॥ ४,१२.४१ ॥
तस्माद्देवक्षत्रः तस्यापि मधुः मधोः कुमारवंशः कुमारवंशादनुः अनोः पुरुमित्रः पृथिवीपतिरभवत् ॥ ४,१२.४२ ॥
ततश्चांशुस्तस्माच्च सत्वतः  ॥ ४,१२.४३ ॥
सत्वतादेते सात्वताः  ॥ ४,१२.४४ ॥
इत्येतां ज्यामघस्य संततिं सम्यक्छ्रद्धासमन्वितः श्रुत्वा पुमान्मैत्रेय स्वपापैः प्रमुच्यते  ॥ ४,१२.४५ ॥
इति श्रीविष्णुमाहापुराणे चतुर्थांशे द्वादशोऽध्यायः (१२)


_____________________________________________________________


श्रीपराशर उवाच
भजनभजमानदिव्यान्धकदेवावृधमहाभोजवृष्णिसंज्ञाःसत्वतस्य पुत्रा बभूवुः  ॥ ४,१३.१ ॥
भजमानस्य निमिकृकणवृष्मयस्तथान्ये द्वैमात्राः शतजित्सहस्रजिदयुतजित्संज्ञास्त्रयः  ॥ ४,१३.२ ॥
देवावृधस्यापि बभ्रुः पुत्रोऽभवत् ॥ ४,१३.३ ॥
तयो श्चायं श्लोको गीयते  ॥ ४,१३.४ ॥
यथैव शृणुमो दू६ आत्संपश्यामस्तथान्तिकात् ।
बभ्रुः श्रोष्ठो मनुष्याणां देवैर्देवावृधःसमः  ॥ ४,१३.५ ॥
पुरुषाः षट्च षष्टिश्च सहस्राणि तथाष्ट ये  ।
तेऽमृतत्वमनुप्राप्ता बभ्रोर्देवावृधादपि  ॥ ४,१३.६ ॥
महाभोजस्त्वतिधर्मात्मा तस्यान्वये भोजाः मृत्ति कावरपुरनिवासिनो मार्तिकावरा बभूवुः  ॥ ४,१३.७ ॥
वृष्णे सुमित्रो युधाजिच्च पुत्रावभूताम्  ॥ ४,१३.८ ॥
ततश्चानमित्रः तथानमित्रान्निघ्नः  ॥ ४,१३.९ ॥
निघ्नस्य प्रसेन सत्राजितौ  ॥ ४,१३.१० ॥
तस्य च सत्राजितो भगवानादित्यः सखाभवत् ॥ ४,१३.११ ॥
एकदा त्वंभोनिधितीरसंश्रयः सूर्यं सत्राजित्तुष्टाव तन्मनस्कतया च भास्वानभिष्टूयमानोऽग्रतस्तस्थौ  ॥ ४,१३.१२ ॥
ततस्त्वस्पष्टमूर्तिरं चैनमानोक्य सत्राजित्सूर्यमाह  ॥ ४,१३.१३ ॥
यथैव व्योम्नि बह्निपिण्डोपमन्त्वामहमपश्यं तथैवाद्याग्रतो गतमप्यत्र भगवता किञ्चिन्न प्रसादीकृतं विशेषमुपलक्षयामीत्येवमुक्ते भगवता सूर्येण निजकण्ठादुन्मुच्य स्यमन्तकं नाम महामणिवरमवतार्यैकान्ते न्यस्तम्  ॥ ४,१३.१४ ॥
ततस्तमाताम्रोज्ज्वलं ह्रस्ववपुषमीषदापिङ्गलनयनमादित्यमद्राक्षीत् ॥ ४,१३.१५ ॥
कृतप्रणिपातस्तवादिकं च सत्राजितमाह भगवानादित्यःसहस्रदीधितिः वरमस्मत्तोभिमतं वृणीष्वेति  ॥ ४,१३.१६ ॥
स च तदेव मणिरत्नमयाचत  ॥ ४,१३.१७ ॥
स चापि तस्मै तद्दत्त्वा दीधितिपतिर्वियति स्वधिष्म्यमारुरोह  ॥ ४,१३.१८ ॥
सत्राजितोऽप्यमलमणिरत्नसनाथकण्ठतया सूर्य इव तेजोभिरशेषदिगन्तराण्युद्भासयन् द्वारकां विवेश  ॥ ४,१३.१९ ॥
द्वारकावासी जनस्तु तमायान्तमवेक्ष्य भगवन्तमादिपुरुषं पुरुषोत्तममवनिभारावतरणायांशेन मानुषरूपधारिमं प्रणिपत्याह  ॥ ४,१३.२० ॥
भगवन् भवन्तं द्रष्ट्रं नूनमयमादित्य आयातीत्युक्तो भगवानुवाच  ॥ ४,१३.२१ ॥
भगवान्नायमादित्यः सत्राजितोऽयमादित्यदत्तस्यमन्तकाख्यं महामणिरत्नं बिभ्रदत्रोपयाति  ॥ ४,१३.२२ ॥
तदेनं विस्त्रब्धाः पश्यतेत्युक्तास्ते तथैव ददृशुः  ॥ ४,१३.२३ ॥
स च तं स्यमन्तकमणिमात्मनिवेशने चक्रे  ॥ ४,१३.२४ ॥
प्रतिदिनं तन्मणिरत्नमष्टौ कनकभारान्स्त्रवति  ॥ ४,१३.२५ ॥
तत्प्रभावाच्च सकलस्यैव राष्ट्रस्योपसर्गानावृष्टिव्यालाग्नितो यद्दुर्भिक्षादिभयं न भवति  ॥ ४,१३.२६ ॥
अच्युतोऽपि तद्दिव्यं रत्नमुग्रसेनस्य भूपतेर्योग्यमेतदिति लिप्सां चक्रे  ॥ ४,१३.२७ ॥गोत्रभेदभयाच्छक्तोपि न जहार ॥ २८ ॥
सत्राजिदप्यच्युतो मामेतद्याचयिष्यतीत्यवगम्य रत्नलोभाद्भ्रात्रे प्रसेनाय तद्रत्नमदात् ॥ ४,१३.२९ ॥
तच्च शुचिना ध्रियमाणमशेषमेव सुवर्णस्त्रवादिकं गुणजातमुत्पादयति अन्यथा धारयन्तमेव हन्तीत्यजानन्नसावपि प्रसेनस्तेन कण्ठसक्तेन स्यमन्तकेनाश्वमारुह्याटव्यां मृगयामगच्छत् ॥ ४,१३.३० ॥
तत्र च सिंहाद्वधमवाप  ॥ ४,१३.३१ ॥
साश्वं च तं निहत्य सिंहोप्यमलमणिरत्नमास्याग्रेणादांय गन्तुमभ्युद्यतः ऋक्षाधिपतिना जांबवता दृष्टो घातितश्च  ॥ ४,१३.३२ ॥
जांबवानप्यमलमणिरत्नमादाय स्वबिलं प्रविवेश  ॥ ४,१३.३३ ॥
सुकुमारसंज्ञाय बालकाय च क्रीडनकमकरोत् ॥ ४,१३.३४ ॥
अनागच्छति तस्मिन्प्रसेने कृष्णो मणिरत्नमभिलषितवान्स च प्राप्तनान्नूनमेतदस्य कर्मेत्यखिल एव यदुलोकः परस्परं कर्माकर्ण्याकथयत् ॥ ४,१३.३५ ॥
विदितलोकापवादवृत्तान्तश्च भगवान् सर्वयदुसैन्यपरिवारपरिवृतः प्रसेनाश्वपदवीमनुससार  ॥ ४,१३.३६ ॥
ददर्श चाश्वसमवेतं प्रसेनं सिंहेन विनिहतम्  ॥ ४,१३.३७ ॥
अखिलजनमध्ये सिंहपददर्शनकृतपरिशुद्धः सिंहपदमनुससार  ॥ ४,१३.३८ ॥
ऋक्षपतिनिहतं च सिंहमप्यल्पे भूमिभागे दृष्ट्वा ततश्चतद्रत्नगौरवादृक्षस्यापि पदान्यनुययौ  ॥ ४,१३.३९ ॥
गिरितटे च सकलमेव तद्यदुसैन्यमवस्थाप्य तत्पदानुसारी ऋक्षबिलं प्रविवेश  ॥ ४,१३.४० ॥
अन्तः प्रविष्टश्च धात्र्याः सुकुमारकमुल्लालयन्त्या वाणीं शुश्राव  ॥ ४,१३.४१ ॥
सिंहः प्रसेनमवधीत्सिंहो जाम्बवता हतः  ।
सुकुमारकमा रोदीस्तव ह्येष स्यमन्तकः  ॥ ४,१३.४२ ॥
इत्याकर्ण्योपलब्धस्यमन्तकोन्तःप्रविष्टः कुमारक्रीडनकीकृतं च धात्र्या हस्ते तेजोभिर्जाज्वचल्यमानंस्यमन्तकं ददर्श  ॥ ४,१३.४३ ॥
तं च स्यमन्तकाभिलषितचक्षुषमपूर्वपुरुषमागतं समवेक्ष्य धात्री त्राहित्राहीति व्याजहार  ॥ ४,१३.४४ ॥
तदार्तरवश्रवणानन्तरं चामर्षूर्णहृदयः स जांबवानाजगाम  ॥ ४,१३.४५ ॥
तयोश्च परस्परमुद्धतामर्षयोर्युद्धमकविंशतिदिनान्यभवत् ॥ ४,१३.४६ ॥
ते च यदुसैनिकास्तत्र मप्ताष्टादिनानि तन्निष्क्रान्तिमुदिक्षमाणास्तस्थुः  ॥ ४,१३.४७ ॥
अनिष्क्रमणे च मधुरिपुरसाववश्यमत्र बिलेऽत्यन्तं नाशमवाप्तो भविष्यत्यन्यथा तस्य जीवतः कथमेतावन्ति दिनानि शत्रुजये व्याक्षेपो भविष्यतीति कृताध्यवसाया द्वारकामागम्य हतः कृष्ण इति कथयामासुः  ॥ ४,१३.४८ ॥
तद्वान्धवाश्च तत्कालोचितमखिलमुत्तरक्रियाकलापं चक्रुः  ॥ ४,१३.४९ ॥
ततश्चास्य युद्ध्यमानस्यातिश्रद्धादत्तविशिष्टोपपात्रयुक्तान्नतोयादिना श्रीकृष्णस्य बलप्राणपुष्टचिरभूत् ॥ ४,१३.५० ॥
इतरस्यानुदिनमतिगुरुपुरुषभेद्यमानस्य अतिनिष्ठुरप्रहारपातपीजिताखिलावयवस्य निराहारतया बलहानिरभूत् ॥ ४,१३.५१ ॥
निर्जितश्च भगवता जांबवानप्रणिपत्य व्याजहार  ॥ ४,१३.५२ ॥
सुरासुरगन्धर्वयक्षराक्षलसादिभिरप्यखिलैर्भवान्न जेतुं शक्यः किमुतावनिगोचरैरल्पवीर्यैर्नरेर्नरावयवभूतैश्च तिर्यग्योन्यनुसृतिभिः किं पुनरस्मद्विधैरवश्यं भवतास्मत्स्वामिना रामेणेन नारायणस्य सकलजगत्परायणस्यांशेन भगवता भवितव्यमित्युक्तस्तस्मै भगवानखिलावनिभारावतरणार्थमवतरणमाचचक्षे  ॥ ४,१३.५३ ॥
प्रीत्यभिव्यञ्जितकरतलस्पर्शनेन चैनमपगतयुद्धखेदं चकार  ॥ ४,१३.५४ ॥
स च प्रणिपत्य पुनरप्येनं प्रसाद्य जांबवतीं नाम कन्यां गृहागतायार्घ्यभूतां ग्राहयामास  ॥ ४,१३.५५ ॥
स्यमन्तकमणिरत्नमपि प्रणिपत्य तस्मै प्रददौ  ॥ ४,१३.५६ ॥
अच्युतोप्यतिप्रणतात्तस्मादग्राह्यमपि तन्मणिरत्नमात्मसंशोधनायजग्राह  ॥ ४,१३.५७ ॥
सह जांबवत्या स द्वारकामाजगाम  ॥ ४,१३.५८ ॥
भगवदागमनोद्भूतहर्षोत्कर्षस्य द्वारकावासिजनस्य कृष्णवलोकनात्तत्क्षणमेवातिपरिणतवयसोऽपि नवयौवनमिवाभवत् ॥ ४,१३.५९ ॥
दिष्ट्यादिष्ट्येति सकलयादवाः स्त्रियश्च सभाजयामासुः  ॥ ४,१३.६० ॥
भगवानपि यथानुभूतमशेषंयादवसमाजे यथावदाच्चक्षे  ॥ ४,१३.६१ ॥
स्यमन्तकं च सत्राजिताय दत्त्वा मिथ्याभिशस्तिपरिशुद्धिमवाप  ॥ ४,१३.६२ ॥
जांबवतीं चान्तःपुरं निवेशयामास  ॥ ४,१३.६३ ॥
सत्राजितोपि मयास्याभूतमलिनमारोपितमिति जातसंत्रासात्स्वसुतां सत्यभामां भगवते भार्यार्थं ददौ  ॥ ४,१३.६४ ॥
तां चाक्रूरकृतवर्मशतधन्वप्रमुखा यादवाः प्राग्वरयाम्बभूवुः  ॥ ४,१३.६५ ॥
ततस्तत्प्रदानादवज्ञातमेवात्मानं मन्यमानाः सत्राजिते वैरानुबन्धं चक्रुः  ॥ ४,१३.६६ ॥
अक्रूरकृतवर्मप्रमुखाश्च शतधन्वानमूचुः  ॥ ४,१३.६७ ॥
अयमतीव दुरात्मा सत्राजितो योऽस्माभिर्भवता च प्रार्थितोऽप्यात्मजामस्मान् भवन्तं चाविगणय्य कृष्णाय दत्तवान्  ॥ ४,१३.६८ ॥
तदलमनेन जीवता घातयित्वैनं तन्महारत्नं स्यमन्तकाख्यं त्वया किं न गृह्यते वयमभ्युपपत्स्यामो यद्यच्युतस्तवोपरि वैरानुबन्धं करिष्यतीत्येवमुक्तस्तथेत्यसावप्याह  ॥ ४,१३.६९ ॥
जतुगृहदग्धानां पाण्डुतनयानां विदितपरमार्थोऽपि भगवान् दुर्योधनप्रयत्नशौथिल्यकरणार्थ पार्थानुकूल्यकरणाय वारणावतं गतः  ॥ ४,१३.७० ॥
गते च तस्मिन् सुप्तमेव सत्राजितं शतधन्वा जघान मणिरत्नं चाददात् ॥ ४,१३.७१ ॥
पितृवधामर्षपूर्णा च सत्यभामा शीघ्रं स्यन्दनमारूढा वारणावतं गत्वा भगवतेऽहं प्रतिपादितेत्यक्षान्तिमता शतधन्वनास्मत्पिता व्यापादितः तच्च स्यंमन्तकमणिरत्नमपहृतं यस्यावभासनेनापहृततिमिरं त्रैलोक्यं भविष्यति  ॥ ४,१३.७२ ॥
तदीयं त्वदीयापहासना तदालोच्य यदत्र युक्तं तत्क्रियतामिति कृष्णमाह  ॥ ४,१३.७३ ॥
तया चैवमुक्ताः परीतुष्टान्तः करणोऽपि कृष्णः सत्यभामाममर्षताम्रनयनः प्राह  ॥ ४,१३.७४ ॥
सत्ये ममैवैषापहासना नाहमेतां तस्य दुरात्मनःसहिष्ये  ॥ ४,१३.७५ ॥
न ह्यनुल्लङ्घ्य परपादपं तत्कृतनीडाश्रयिणो विहङ्गमा वध्यन्ते तदलममुनास्मत्पुरतः सौकप्रोरितवाक्यपरिकरेणेत्युक्त्वा द्वारकामभ्येत्यै कान्ते बलदेवं वासुदेवः प्राह  ॥ ४,१३.७६ ॥
मृगयागतं प्रसेनमटव्यां मृगपतिर्जघान  ॥ ४,१३.७७ ॥
सत्राजितोऽप्यधुना शतधन्वना निधनं प्रापितः  ॥ ४,१३.७८ ॥
तदुभयविनाशात्तन्मणिरत्नमावाभ्यां सामान्यं भविष्यति  ॥ ४,१३.७९ ॥
तदुत्तिष्ठारुह्यतां रथः शतधन्वनिधनायोद्यमं कुर्वित्यभिहितस्तथेति समन्विच्छितवान्  ॥ ४,१३.८० ॥
कृतोद्यमौ च तावुभावुपलभ्य शतधन्वा कृतवर्माणमुपेत्य पार्ष्णिपूरमकर्मनिमित्तमचोदयत् ॥ ४,१३.८१ ॥
आह चैनं कृतवर्मा  ॥ ४,१३.८२ ॥
नाहं बलदेववासुदेवाभ्यां सह विरोधायालमित्युक्तश्चाक्रूरमचोदयत् ॥ ४,१३.८३ ॥
असावप्याह  ॥ ४,१३.८४ ॥
न हि कश्चिद्भगवता पादप्रहारपरिकंपितजगत्त्रयेण सुररिषुवनितावैधव्यकारिणा प्रबलरिपुचक्राप्रतिहतचक्रेण चक्रिणा मदमुदितनयनावलोकनाखिलनिशातनेनातिगुरुवैरिवारणापकर्षणाविकृतमहिमोरुसीरेण सीरिणा च सह सकलजगद्वन्द्यानाममरवराणामपि योद्धुं समर्थः  ॥ ४,१३.८५ ॥
किमुताहं तदन्यः शरणमभिलष्यतामित्युक्तः शतधनुराह  ॥ ४,१३.८६ ॥
यद्यस्मत्परित्राणासमर्थं भवानात्मनमधिगच्छति तदयमस्मत्तस्तावन्मणिः संगृह्य रक्ष्यतामिति  ॥ ४,१३.८७ ॥
एकमुक्तः सोऽप्याह  ॥ ४,१३.८८ ॥
यद्यन्त्ययामप्यवस्थायां न कस्मैचिद्भवान् कथयिष्यति तदहमेतं ग्रहीष्यामीति  ॥ ४,१३.८९ ॥
तथेत्युक्ते चाक्रूरस्तन्मणिरत्नं जग्राह  ॥ ४,१३.९० ॥
शतधनुरप्य तुलवेगां शतयोजनवाहिनींवडवामारुह्यपक्रान्तः  ॥ ४,१३.९१ ॥
शैव्यसुग्रीवम्घपुष्पबलाहकाश्वचतुष्टययुक्तरथस्थितौ बलदेववासुदेवै तमनुप्रयातौ  ॥ ४,१३.९२ ॥
सा च वडवा शतयोजनप्रमाणमार्गमतीता पुनरपि वाह्यमाना मिथिलावनोद्देशे प्राणानुत्ससर्ज  ॥ ४,१३.९३ ॥
शतधनुरपि तां परित्यज्य पदातिरेवाद्रवत् ॥ ४,१३.९४ ॥
कृष्णोपि बलभद्रमाह  ॥ ४,१३.९५ ॥
तावदत्र स्यन्दने भवता स्थेयमहमेनमधमाचारं पदातिरेव पदातिमनुगम्य यावद्धातयामि अत्र हि भूभागे दृष्टदोषाःसभया अतो नैतेश्वा भवतेमं भूमिभागमुल्लङ्घनीयाः  ॥ ४,१३.९६ ॥
तथेत्युक्त्व बलदेवो रथ एव तस्थौ  ॥ ४,१३.९७ ॥
कृष्णोपि द्विक्रोशमात्रं भूमिभागमनुसृत्य दूरस्थितस्यैव चक्रं क्षिप्त्वा शतधनुषः शिरश्चिच्छेद  ॥ ४,१३.९८ ॥
तच्छरीरांबरादिषु च बहुप्रकारमन्विच्छन्नपि स्यमन्तकमणिं नावाप पदा तदोपगम्य बलभद्रमाह  ॥ ४,१३.९९ ॥
वृथैवास्माभिः शतधनुर्घातितः न प्राप्तमशिलजगत्सारभूतं तन्महारत्नं स्यमन्तकाख्यमित्याकर्ण्योद्भूतकोपो बलदेवो वासुदेवमाह  ॥ ४,१३.१०० ॥
धिक्त्वां यस्त्वमेवमर्थलिप्सुरेतच्च ते भ्रातृत्वान्मया क्षान्तं तदयं पन्थाःस्वेच्छया गम्यतां न मे द्वारकया न त्वया न चाशेषबन्धुभिः कार्यमलमलमेभिर्ममाग्रतोऽलीकशपथैरित्याक्षिप्य तत्कथां कथञ्चित्प्रसाद्यमानोपि न तस्थौ  ॥ ४,१३.१०१ ॥
स विदेहपुरीं प्रविवेश  ॥ ४,१३.१०२ ॥
जनकराजश्चार्घ्यपूर्वकमेनं गृहं प्रवेशयामास  ॥ ४,१३.१०३ ॥
स तत्रैव च तस्थौ  ॥ ४,१३.१०४ ॥
वासुदेवोऽपि द्वारकामाजगाम  ॥ ४,१३.१०५ ॥
यावच्च जनकराजगृहे बलभद्रोऽवतस्थे तावद्धार्तराष्ट्रो दुर्योधनस्तत्सकाशाद्गदाशिक्षामशिक्षयत् ॥ ४,१३.१०६ ॥
वर्षत्रयान्ते च बभ्रूग्रसेनप्रभृतिभिर्यादवैर्न तद्रत्नं कृष्णेनापहृतमिति कृतावगतिभिर्विदेहनगरीं गत्वा बलदेवःसंप्रत्याय्य द्वारकामानीतः  ॥ ४,१३.१०७ ॥
अक्रूरोप्युत्तममणिसमुद्भुतसुवर्णेन भगवद्ध्यानपरोऽनवरतं यज्ञानियाज  ॥ ४,१३.१०८ ॥
सवनगतौ हि क्षत्रियवैश्यौ निघ्नन्ब्रह्याहा भवतीत्येवंप्रकारं दीक्षाकवचं प्रविष्टड एव तस्थौ  ॥ ४,१३.१०९ ॥
द्विषष्टिवर्षाण्येव तन्मणिप्रभावात्तत्रोपसर्गदुर्भिक्षमारिकामरणादिकं नाभूत् ॥ ४,१३.११० ॥
अथाक्रूरपक्षीयैर्भोजैः शत्रुघ्ने सात्वतस्य प्रपौत्रे व्यापादिते भोजैः सहाक्रूरो द्वारकामपहायापक्रान्तः  ॥ ४,१३.१११ ॥
तदपक्रान्तिदिनादारभ्य तत्रोपसर्गदुर्भिक्षव्यालानावृष्टिमारिकाद्युपद्रवा बभूवुः  ॥ ४,१३.११२ ॥
अथ यादवा बलभद्रोग्रसेनसमवेता मन्त्रममन्त्रयन्  ॥ ४,१३.११३ ॥
भगवानुरगारिकेतनः किमिदमेकदैव प्रचुरोपद्रवागमनमेतदालोच्यतामित्युक्तेन्धकनामा यदुवृद्धः प्राह  ॥ ४,१३.११४ ॥
अस्याक्रूरस्य पितृश्वफल्को यत्र यत्राभूत्तत्रतत्र दुर्भिक्षमारिकानावृष्ट्यादिकं नाभूत् ॥ ४,१३.११५ ॥
काशीराजस्य विषये त्वनावृष्ट्या च श्वफल्को नीतः ततश्च तत्क्षणाद्देवो ववर्ष  ॥ ४,१३.११६ ॥
काशीराजपत्न्याश्च गर्भे कन्यारत्नं पूर्वमासीत् ॥ ४,१३.११७ ॥
सा च कन्या पूर्णेपि प्रसूतिकाले नैव निश्चक्राम  ॥ ४,१३.११८ ॥
एवं च तस्य गर्भस्य द्वादशवर्शण्यनिष्क्रामतो ययुः  ॥ ४,१३.११९ ॥
काशीराजश्च तामात्मजां गर्भस्थामाह  ॥ ४,१३.१२० ॥
पुत्रि कस्मान्न जायसे निष्क्रम्य तामास्यं ते द्रष्टुमिच्छामि एतां च मातरं किमितिचिरं क्लेशयिष्यसीत्युक्ता गर्भस्थैव व्याजहार  ॥ ४,१३.१२१ ॥
तात यद्येकैकां गां दिनेदिने ब्राह्मणाय प्रयच्छसि तदहमन्यैस्त्रिभिर्वर्षैरस्माद्गर्भात्ततोऽवश्यं निष्क्रमिष्यामीत्येद्वचनमाकर्ण्य राजा दिनेदिने ब्राह्मणाय गां प्रादात् ॥ ४,१३.१२२ ॥
सापि तावता कालेन जाता  ॥ ४,१३.१२३ ॥
ततस्तस्याः पिता गान्दिनीति नाम चकार  ॥ ४,१३.१२४ ॥
तां च गान्दिनीं कन्यां श्फलकायोपकारिणे गृहमागतायार्घ्य भूतां प्रादात् ॥ ४,१३.१२५ ॥
तस्यामयमक्रूरः श्वफलकाज्जज्ञे  ॥ ४,१३.१२६ ॥
तस्यैवङ्गुणमिथुनादुत्पत्तिः  ॥ ४,१३.१२७ ॥
तत्कथमस्मिन्नपक्रान्ते अत्र दुर्भिक्षमारिकाद्युपद्रवा न भविष्यन्ति  ॥ ४,१३.१२८ ॥
तदयमात्रानीयतामलमतिगुणवत्यपराधान्वेषणेनेति यदुवृद्धस्यान्धकस्यैतद्वचनमाकर्म्य केशवोग्रसेनबलभद्रपुरोगमैर्यदुभिः कृतापराधतितिक्षुभिरभयं दत्त्वा श्वफलकपुत्रःश्वपुमानीतः  ॥ ४,१३.१२९ ॥
तत्र चागतमात्र एव तस्य स्यमन्तकमणेः प्रभावादनावृष्टिमारिकादुर्भिक्षव्यालाद्युपद्रवोपशमा बभूवुः  ॥ ४,१३.१३० ॥
कृष्णश्चिन्तयामास  ॥ ४,१३.१३१ ॥
स्वल्पमेतत्कारणं यदयं गान्दिन्यां श्वफलकेनाक्रूरो जनितः  ॥ ४,१३.१३२ ॥
सुमहांश्चायमनावृष्टिदुर्भिक्षमारिकाद्युपद्रवाप्रतिषेधकारी प्रभावः  ॥ ४,१३.१३३ ॥
तन्नृन मस्य सराशे स महामणिः स्यमन्तकाख्यस्तिष्ठति  ॥ ४,१३.१३४ ॥
तस्य ह्योवंविधाः प्रभावाः श्रुयन्ते  ॥ ४,१३.१३५ ॥
अयमपि च यज्ञादनन्तरमन्यत्क्रत्वन्तरं तस्यानन्तरमन्यद्यज्ञान्तरं चाजस्त्रमविच्छिन्नं यजतीति  ॥ ४,१३.१३६ ॥
अनल्पोपादानं चास्यासंशयमत्रऽसौ मणिवरस्तिष्ठितीति कृताध्यवसायोऽन्यत्प्रयोजनमुद्दिश्य सकलयादवसमाजमात्मगृह एवाचीकरत् ॥ ४,१३.१३७ ॥
तत्र चोपविष्टोष्वखिलेषु यदुषु पूर्वं प्रयोजनमुपन्यस्य पर्यवसिते च तस्मिन् प्रसंगान्तरपरिहासकथामक्रूरेण कृत्वा जनार्दनस्तमक्रूरमाह  ॥ ४,१३.१३८ ॥
दानपते जानीम एव वय यथा शतधन्वना तदिदमखिलजगत्सारभूतं स्यमन्तकं रत्नं भवतः तदशेषराष्ट्रोपकरकं भवत्सकाशे तिष्ठति तिष्ठतु सर्व एव वयं तत्प्रभावफलभुजः किं त्वेष बलभद्रोऽस्मानाशङ्कितवांश्तदस्मत्प्रीतये दर्शयस्वेत्यभिदाय जोषं स्थिते भगवति वासुदेवे सरत्नःसोचिन्तयत् ॥ ४,१३.१३९ ॥
किमत्रानुष्ठेयमन्यथा चेद्ब्रवीम्यहं तत्केवलांबरतिरोधानमन्विष्यन्तो रत्नमेते द्रक्ष्यन्ति अतिविरोधो न क्षम इति संचिन्त्य तमखिलजगत्कारणभूतं नारायणमाहक्रूरः  ॥ ४,१३.१४० ॥
भगवन्ममैतत्स्यमन्तकरत्नं सतधनुषा समर्पितमपगते च तस्मिन्नद्य श्वः परश्वो वा भगवान् याचयिष्यतीति कृतमतिरतिकृच्छ्रेणैतावन्तं कालमधारयम्  ॥ ४,१३.१४१ ॥
तस्य च धारणशेक्लेनाहमशेषोपभोगेष्वसंगिमानसो न वेद्भिस्वसुखकलामपि  ॥ ४,१३.१४२ ॥
एतावन्मात्रमप्यशेषराष्ट्रोपकारी धारयितुं न शक्नोति भवान्मन्यत इत्यात्मना न चोदितवान्  ॥ ४,१३.१४३ ॥
तदीदं स्यमन्तकरत्नं गृह्यतामिच्छया यस्याभिमतं तस्य समर्प्यताम्  ॥ ४,१३.१४४ ॥
ततः स्वोदरवस्त्रनिगोपितमतिसघुकनकसमुद्गकगतं प्रकटीकृतवान्  ॥ ४,१३.१४५ ॥
ततश्च निष्क्राम्य स्यमन्तकमणिं तस्मिन्यदुकुलसमाजे मुमोच  ॥ ४,१३.१४६ ॥
मुक्तमात्रे च तस्मिन्नतिकान्त्या तदखिलमास्थानमुद्योतितम्  ॥ ४,१३.१४७ ॥
अथाहाक्रुरः स एष मणिः शतधन्वनास्माकं समर्पितः यस्यायं स एनं गृह्णातु इति  ॥ ४,१३.१४८ ॥
तमालोक्यसर्वयादवानां साधुसाध्विति विस्मितमनसां वाचोऽश्रूयन्त  ॥ ४,१३.१४९ ॥
तमालोक्यातीव बलभद्रो ममायमच्युतेनैव सामान्यःसमन्विच्छित इति कृतस्पृहोऽभूत् ॥ ४,१३.१५० ॥
ममैवायं पितृधनमित्यतीव च सत्यभामापि स्पृहयाञ्चकार  ॥ ४,१३.१५१ ॥
बलसत्यावलोकनात्कृष्णोप्यात्मानं गोचक्रान्तरावस्थितमिवमेने  ॥ ४,१३.१५२ ॥
सकलयादवसमक्षं चाक्रूरमाह  ॥ ४,१३.१५३ ॥
एतद्धि मणिरत्नमात्मसंसोधनाय एतेषां यदूनां मया दर्शितमेतच्च मम बलभद्रस्य च सामान्यं पितृधनं चैतत्सत्यभामाया नान्यस्यैतत् ॥ ४,१३.१५४ ॥
एतच्च सर्वकालं शुचिना ब्रह्मचर्यादिगुणवता ध्रियमाममशेषराष्ट्रस्योपकारकमशुचिना ध्रयमाणमाधारमेव हन्ति  ॥ ४,१३.१५५ ॥
अतोहमस्य षोडशस्त्रीसहस्रपरिग्रहादसमर्थो धारणे कथमेतत्सत्यबामा स्वीकरोति  ॥ ४,१३.१५६ ॥
आर्बलभद्रेणापि मदिरापानाद्यशेषोपभोगपरित्यागः कर्यः  ॥ ४,१३.१५७ ॥
तदलं यदुलोकोयं बलभद्रः अहं च सत्या च त्वां दानपते प्रार्थयामः  ॥ ४,१३.१५८ ॥
तद्भवानेव धारयितुं समर्थः  ॥ ४,१३.१५९ ॥
त्वद्धृतं चास्य राष्ट्रस्योपकारकं तद्भवानशेषराष्ट्रनिमित्तमेतत्पूर्ववद्धारयत्वन्यन्न वक्तव्यमित्युक्तो दानपतिस्तथेत्याह जग्राह च तन्महारत्नम्  ॥ ४,१३.१६० ॥
ततःप्रभृत्यक्रूरः प्रकटेनैव तेनातिजाज्ज्वल्यम्नेनात्मकण्ठावसक्तेनादित्य इवांशुमाली चचार  ॥ ४,१३.१६१ ॥
इत्येतद्भगवतो मिथ्याभिशस्तिक्षालनं यः स्मरति न तस्य कदाचिदल्पापि मिथ्याभिशस्तिर्भवति अव्याहताशिलेन्द्रियश्चाखिलपापमोक्षमवाप्नोति  ॥ ४,१३.१६२ ॥
इति श्रीविष्णुमहापुराणे चतुर्थांशे त्रयोदशोऽध्यायः (१३)


_____________________________________________________________


श्रीपराशर उवाच
अनमित्रस्य पुत्रः शिनिर्नामाभवत् ॥ ४,१४.१ ॥
तस्यापि सत्यकः सत्यकात्सात्यकिर्युयुधानापरनामा  ॥ ४,१४.२ ॥
तस्मादपि संजयः तत्पुत्रश्च कुणिः कुणेर्युगन्धरः  ॥ ४,१४.३ ॥
इत्येते शैनेयाः  ॥ ४,१४.४ ॥
अनमित्रस्यान्वये वृष्णिः तस्मात्श्चफल्कः तत्प्रभावः काथेन एव  ॥ ४,१४.५ ॥
श्वफल्कस्यान्यः कनीयांश्चित्रकोनाम भ्राता  ॥ ४,१४.६ ॥
श्वफल्कादक्रूरो गान्दिन्यामभवत् ॥ ४,१४.७ ॥
तथोपमद्गः  ॥ ४,१४.८ ॥
उपमद्गोर्मृदामृदविश्वारिमेजयगिरिक्षत्रोपक्षत्रशतघ्नारिमर्दनधर्मदृग्दृष्टधर्मगन्धमोजवाहप्रतिवाहाख्याः पुत्राःसुताराख्या कन्या च  ॥ ४,१४.९ ॥
देववानुपदेवश्चाक्रूरपुत्रौ  ॥ ४,१४.१० ॥
पृथुविवृथुप्रमुखाश्चित्रकस्य पुत्रा बहवो बभूवुः  ॥ ४,१४.११ ॥
कुकुरभजमानशुचिकंबलबर्हिषाख्यास्तथान्धकस्य चत्वारः पुत्राः  ॥ ४,१४.१२ ॥
कुकुराद्धृष्टः तस्माच्च कपोतरोमा ततश्च विलोमा तस्मादपि तुंबुरसखोऽभवदनुसंज्ञश्च  ॥ ४,१४.१३ ॥
अनोरानकदुन्दभिः ततश्चा भिजितभिजितः पुनर्वसुः  ॥ ४,१४.१४ ॥
तस्याप्याहुकः आहुकी च कन्या  ॥ ४,१४.१५ ॥
आहुकस्य देवकोग्रसेनौ द्वौ पुत्रौ  ॥ ४,१४.१६ ॥
देववानुपदेवः सहदेवो देवरक्षिता च देवकस्य चत्वारः पुत्राः  ॥ ४,१४.१७ ॥
तेषां वृकदेवोपदेवा देवरक्षिता श्रीदेवा शान्तिदेवा सहदेवा देवकी च सप्तभगिन्यः  ॥ ४,१४.१८ ॥
ताश्च सर्वा वसुदेव उपयेमे  ॥ ४,१४.१९ ॥
उग्रसेनस्यापि कंसन्यग्रोधसुनामानकाह्वशङ्कुसुभूमिराष्ट्रपालयुद्धतुष्टिसुतुष्टिंमत्संज्ञाः पुत्रा बभूवुः  ॥ ४,१४.२० ॥
कंसाकंसवतीसुतनूराष्ट्रपलिकाह्वाश्चोग्रसेनस्य तनूजाः कन्याः  ॥ ४,१४.२१ ॥
भजमानाच्च विदूरथः पुत्रोऽभवत् ॥ ४,१४.२२ ॥
विदूरथाच्छूरः शुराच्छमी शमिनः प्रतिक्षत्रः तस्मात्स्वयंभोजः ततश्च हृदिकः  ॥ ४,१४.२३ ॥
तस्यापि कृतवर्मशतधनुर्दवार्हदेवगर्भाद्याः पुत्रा बभूवुः  ॥ ४,१४.२४ ॥
देवगर्भस्यापि शुरः  ॥ ४,१४.२५ ॥
शुरस्यापि मारीषा नाम पत्न्यभवत् ॥ ४,१४.२६ ॥
तस्यां चासौ दशपुत्रानजनयद्वसुदेवरूर्वान्  ॥ ४,१४.२७ ॥
वसुदेवस्य जातमात्रस्यैव तद्गृहे भगवदंशावतारमव्याहतदृष्ट्या पश्यद्भिर्देवैर्दिव्यानकदुन्दुभयो वादिताः  ॥ ४,१४.२८ ॥
ततश्चसावानकदुन्दुभिसंज्ञामवाप  ॥ ४,१४.२९ ॥
तस्य च देवभागदेवश्रवाष्टकककुच्चक्रवत्सधारकसृंजयश्यामशमिकगञ्जूषसंज्ञा नव भ्रतरोऽभवन्  ॥ ४,१४.३० ॥
पृथा श्रुतदेवा श्रुत कीर्तिः श्रुतश्रवा राजाधिदेवी च वसुदेदादीनां पञ्च भगिन्योऽभवन्  ॥ ४,१४.३१ ॥
शुरस्य कुन्तिर्नाम सखाभवत् ॥ ४,१४.३२ ॥
तस्मै चापुत्राय पृथामात्मजां विधिना शुरो दत्तवान्  ॥ ४,१४.३३ ॥
तां च पाण्डुरुवाह  ॥ ४,१४.३४ ॥
तस्यां च धर्मानिलेन्द्रैर्युधिष्ठरभीमसेनार्जुनाख्यास्त्रयः पुत्राःसमुत्पादिताः  ॥ ४,१४.३५ ॥
पूर्वमेवानूढायाश्च भगवता भास्वता कानीनः कर्णो नाम पुत्रोऽजन्यत  ॥ ४,१४.३६ ॥
तस्याश्च सपत्नी माद्री नामाभूत् ॥ ४,१४.३७ ॥
तस्यां च नासत्यदस्त्राभ्यां नकुलसहदेवौ पाण्डोः पुत्रौ जनितौ  ॥ ४,१४.३८ ॥
श्रुतदेवां तु वृद्धधर्मा नाम कारूश उवयेमे  ॥ ४,१४.३९ ॥
तस्याञ्च च दन्तवक्रो नाम महासुरो जज्ञे  ॥ ४,१४.४० ॥
श्रुतकीर्तिमपि केकयराजा उपयेमे  ॥ ४,१४.४१ ॥
तस्यां च संतर्दनादयः कैकेयाः पञ्च पुत्रा बभूवुः  ॥ ४,१४.४२ ॥
राजाधिदेव्यमावन्त्यौ विन्दानुविन्दौ जज्ञाते  ॥ ४,१४.४३ ॥
श्रुतश्रवसमपि चेदिराजो दमघोषनामोपयेमे  ॥ ४,१४.४४ ॥
तस्यां च शिशुपालमुत्पादयामास  ॥ ४,१४.४५ ॥
स वा पूर्वमप्युदारविक्रमो दैत्यानामादिपुरुषो हिरण्यकशिपुरभवत् ॥ ४,१४.४६ ॥
यश्च भगवता सकललोकगुरुणा नारसिंहेन घातितः  ॥ ४,१४.४७ ॥
पुनरपि अक्षयवीर्यशौर्यसंपत्पराक्रमगुणःसमाक्रान्तसकलत्रैलोकेश्वरप्रभावो दशाननो नामाभूत् ॥ ४,१४.४८ ॥
बहुकालोपभुक्तभगवत्सकाशावाप्तशरीरपातोद्भवपुण्यफलो भगवता राघवरूपिणा सोऽपि निधनमुपपादितः  ॥ ४,१४.४९ ॥
पुनश्चेदिराजस्य दमघोषस्यात्मजः शिशु पालनामाभवत् ॥ ४,१४.५० ॥
शिशुपालत्वेपि भगवतो भूभारावतारणायावतीर्णांशस्य पुण्डरीकनयनाख्यस्योपरि द्वेषानुबन्धमतितराञ्चकार  ॥ ४,१४.५१ ॥
भगवता च स निधनमुपानीतस्तत्रैव परमात्मभूते मनस एकाग्रतया सायुज्यमवाप  ॥ ४,१४.५२ ॥
भगवान् यदि प्रसन्नो यथाभिलषितं ददाति तथा अग्रसन्नोपि निघ्नन् दिव्यमनुपमं स्थानं प्रयच्छति  ॥ ४,१४.५३ ॥
इति श्रिविष्णुमहापुराणे चतुर्थांशे चतुर्दशोऽध्यायः (१४)


_____________________________________________________________


मैत्रेय उवाच
हिरण्यकशिपुत्वे च रावणत्वे च विष्णुना  ।
अवाप निहतो भोगानप्राप्यानमरैरपि  ॥ ४,१५.१ ॥
न लयं तत्र तेनैव निहतः स कथं पुनः  ।
संप्राप्तः शिशुपालत्वे सायुज्यं शाश्वते हरौ  ॥ ४,१५.२ ॥
एतदिच्छाम्यहं श्रोतुं सर्वधर्मभृत्तां वर  ।
कौतूहलपरेणैतत्पृष्टो मे वक्तुमर्हसि  ॥ ४,१५.३ ॥
श्रीपराशर उवाच
दैत्येश्वरस्य वधायाशिललोकोत्पत्तिस्थितिविनाशकारिणा पूर्वं तनुग्रहणं कुर्वता नृसिंह रूपमाविष्कृतम्  ॥ ४,१५.४ ॥
तत्र च हिरण्यकशिपोर्विष्णुरयमित्येतन्न मनस्यभूत् ॥ ४,१५.५ ॥
निरतिशयपुण्यसमुद्भूतमेतत्सत्त्वाजातमिति  ॥ ४,१५.६ ॥
रजोद्रेकप्रेरितैकाग्रमतिस्तद्भावनायोगात्ततोवाप्तवधहैतुकीं निरतिशयामेवाखिलत्रैलोक्यकारीणीं दशाननत्वे भोगसंपदमवाप  ॥ ४,१५.७ ॥
न तु स तस्मिन्ननादिनिधने परब्रह्मभूते भगवत्यनालंबिनि कृते मनसस्तल्लयमवाप  ॥ ४,१५.८ ॥
एवं दशाननत्वेप्यनङ्गपराधीनतया जानकीसमासक्तचेतसा भगवता दाशरथि रूपधारिणा हतस्य तद्रूपदर्शनमेवासीत्नायमच्युत इत्यासक्तिर्विपद्यतोन्तःकरणे मानुषबुद्धिरेव केवलमस्याभूत् ॥ ४,१५.९ ॥
पुनरप्यच्युतविनिपातमात्रफलमखिलभूमण्डलश्लाघ्यचेदिराजकुले जन्म अव्याहतैश्वर्यं शिशुपालत्वेप्यवाप  ॥ ४,१५.१० ॥
तत्र त्वखिलानामेव स भगवन्नाम्नां त्वङ्कारकारणमभवत् ॥ ४,१५.११ ॥
ततश्च तत्कालकृतानां तेषामशेषणामेवाच्युतनाम्नामनवरतमनेकजन्मसु वर्धितविद्वेषानुबन्धिचित्तो विनिन्दनसंतर्जनादिषूच्चारणमकरोत् ॥ ४,१५.१२ ॥
तच्च रूपमुत्फुल्लपद्मदलामलाक्षिमत्युज्ज्वलपीतवस्त्रधार्यमलकिरिटकेयूरहारकटकादिशोभितमुदारचतुर्बाहुशङ्खचक्रगदाधरमतिप्ररूढवैरानुभावादटनभोजनस्नानासनशयनादिष्वशेषावस्थान्तरेषु नान्यत्रोपययावस्य चेतसः  ॥ ४,१५.१३ ॥
ततस्तमेवाक्रोशेषूच्चारयंस्तमेव हृदयेन धारयन्नात्मवधाय यावद्भगवद्धस्तचक्रांशुमालोज्ज्वालमक्षयतेजःस्वरूपं ब्रह्मभूतमपगतद्वेषादिदोषं भगवन्तमद्राक्षीत् ॥ ४,१५.१४ ॥
तावच्च भगवच्चक्रेणाशु व्यापादितस्तत्स्मरणदग्धाखिलाघसंचयो भगवतान्तमुपनीतस्ततस्मिन्नेव लयमुपययौ  ॥ ४,१५.१५ ॥
एतत्तवाखिलंमयाभिहितम्  ॥ ४,१५.१६ ॥
अयं हि भगवान् कीर्तितश्च संस्मृतश्च द्वेषानुबन्धेनापि अखिलमुरासुरादिर्दुल्लभं फलं प्रयच्छति किमुत सम्यग्भक्तिमत्मिति  ॥ ४,१५.१७ ॥
वसुदेवस्य त्वानकदुन्दुभेः पौरवीरोहिणीमदिराभद्रादेवकीप्रमुखा बह्व्यः पत्न्योऽभवन्  ॥ ४,१५.१८ ॥
बलभद्रशठसारणदुर्मदादीन्पुत्रार्त्नोहिण्यानकदुन्दुभिरुत्पादयामास  ॥ ४,१५.१९ ॥
बलदेवोपि रेवत्यां विशठोल्मुकौ पुत्रावजनयत् ॥ ४,१५.२० ॥
सार्ष्टिमार्ष्टिशिशुसत्यसत्यधृतिप्रमुखाः सारणात्मजाः  ॥ ४,१५.२१ ॥
भद्राश्वभद्रबाहुदुर्दमभूताद्याः रोहिण्याः कुलजाः  ॥ ४,१५.२२ ॥
नन्दोपनन्दकृतकाद्य मदिरायास्तनयाः  ॥ ४,१५.२३ ॥
भद्रायाश्चोपनिधिगदाद्याः  ॥ ४,१५.२४ ॥
वैशाल्यां च कौशिकमेकमेवाजनयत् ॥ ४,१५.२५ ॥
आनकदुन्दुभेर्दवक्यामपि कीर्तिमत्सुषेणोदायुभद्रसेनऋजदासभद्रदेवाख्याः षट्पुत्रा जज्ञिरे  ॥ ४,१५.२६ ॥
तांश्च सर्वानेव कंसोघातितवान्  ॥ ४,१५.२७ ॥
अनन्तरं च सप्तमं गर्भमर्धरात्रे भगवत्प्रहितायोगनिद्रा रोहिण्या जठरमाकृष्य नीतवती  ॥ ४,१५.२८ ॥
कर्षणाच्चासावपि संकर्षणाख्यामगमत् ॥ ४,१५.२९ ॥
ततश्च सकलजगन्महातरुमूलभूतोभूतभविष्यदादिसकलमुरासुरमुनिजनमनसामप्यगोचरोऽब्जभवप्रमुखैरनलमुखैः प्रणम्यावनिभारहरणाय प्रसादितो भगवाननादिमध्यनिधनोदेवकीगर्भमवततार वासुदेवः  ॥ ४,१५.३० ॥
तत्प्रसादविवद्धमानोरुमहिमा च योगनिद्रा नन्दगोपपत्न्या यशोदाया गर्भमधितिष्ठितवती  ॥ ४,१५.३१ ॥
सुप्रसन्नादित्यचन्द्रादिग्रहमव्यालादिभयं स्वस्थमानसमखिलमेवैतज्जगदपास्ताधर्ममभवत्त्स्मिश्च पुण्डरीकनयने जायमाने  ॥ ४,१५.३२ ॥
जातेन च तेनाखिलमेवैतत्सन्मार्गवर्ति जगदक्रियत  ॥ ४,१५.३३ ॥
भगवतोप्यत्र मर्त्यलोकेऽवतीर्णस्य षोडशसहस्राण्येकोत्तरशताधिकानि भार्याणाम भवन्  ॥ ४,१५.३४ ॥
तासां च रुक्मिणी सत्यभामा जांबवती चारुहासिनीप्रमुखा ह्यष्टौ पत्न्यः प्रधाना बभूचवुः  ॥ ४,१५.३५ ॥
तासु चाष्टावयुतानिलक्षं च पुत्राणां भगवानखिलमूर्तिरनादिमानजनयत् ॥ ४,१५.३६ ॥
तेषां च प्रद्युम्नचारुदेष्ण्यसांबादयः त्रयोदश प्रधानाः  ॥ ४,१५.३७ ॥
प्रद्युम्नोपि रुक्मिणस्तनयां रुक्मवतीं नामोपयेमे  ॥ ४,१५.३८ ॥
तस्यामनिरुद्धो जज्ञे  ॥ ४,१५.३९ ॥
अनिरुद्धोऽपि रुक्मिणा एव पौत्रीं सुभद्रां नामो पयेमे  ॥ ४,१५.४० ॥
तस्यामस्य वज्रो जज्ञे  ॥ ४,१५.४१ ॥
वज्रस्य प्रतिबाहुः तस्यापि सुचारुः  ॥ ४,१५.४२ ॥
एवमनेकशतसहस्६ उषसंख्यस्य यदुकुलस्य पुत्रसंख्या वर्षशतैरपि वक्तुं न शक्यते  ॥ ४,१५.४३ ॥
यतो हि श्लोकाविमावत्र चरितार्थौ  ॥ ४,१५.४४ ॥
तिस्त्रः कोट्यःसहस्राणामष्टाशीति शतानि च  ।
कुमाराणां कृहाचार्याश्चापयोगेषु ये रताः  ॥ ४,१५.४५ ॥
संख्यानं यादवानां कः करिष्यति महात्मनाम्  ।
यत्रायुतानामयुतलक्षेणास्ते सदाहुकः  ॥ ४,१५.४६ ॥
देवासुरे हता ये तु दैतेयाःसुमहाबलाः  ।
उत्पन्नास्ते मनुष्येषु प्रमाणे च प्रभुत्वे च व्यवस्थितः  ।
निदेशस्थायिनस्तस्य ववृधुःसर्वयादवाः  ॥ ४,१५.४९ ॥
इति प्रसूतिं वृष्णीनां यश्र्शृणोति नरः सदा  ।
स सर्वैः पातकैर्मुक्तो विष्णुलोकं प्रपद्यते  ॥ ४,१५.५० ॥
इति श्रीविष्णुमहापुराणे चतुर्थांशे पञ्चदशोऽध्यायः (१५)


_____________________________________________________________


श्रीपराशर उवाच
इत्येष समासतस्ते यदोर्वंशः कथितः  ॥ ४,१६.१ ॥
अथ दुर्वसोर्वशमवधारय  ॥ ४,१६.२ ॥
दुर्वसोर्वह्निरात्मजः बह्नेर्भार्गः भार्गाद्भानुः ततश्च त्रयीसानुः तस्माच्च करन्दमः तस्यापि मरुत्तः  ॥ ४,१६.३ ॥
सोनपत्योभवत् ॥ ४,१६.४ ॥
ततश्च पौरवं दुष्यन्तं पुत्रमकल्पयत् ॥ ४,१६.५ ॥
एवं ययातिशापात्तद्वंशः पौरवमेव वंशं समाश्रितवान्  ॥ ४,१६.६ ॥
इति श्रीविष्णुमहापुरामे चुतुर्थांशे षोडशोऽध्यायः (१६)


_____________________________________________________________


श्रीपराशर उवाच
द्रुह्योस्तु तनयो बभ्रुः  ॥ ४,१७.१ ॥
बभ्रोःसेतुः  ॥ ४,१७.२ ॥
सेतुपुत्र आरब्धनामा  ॥ ४,१७.३ ॥
आरब्धस्यात्मजो गान्धारः गान्धारस्य धर्मः धर्मात्घृतः घृतात्दुर्दमः ततः प्रचेताः  ॥ ४,१७.४ ॥
प्रचेतसः पुत्रः शतधर्मः बहुलानां म्लेछानामुदीच्यानामाधिपत्यमकरोत् ॥ ४,१७.५ ॥
इति विष्णुमहापुराणे चतुर्थांशे सप्तदशोऽध्यायः (१७)


_____________________________________________________________


श्रीपराशर उवाच
ययालेश्चातुर्थपुत्रस्यानोःसभानलचक्षुः परमेषुसंज्ञास्त्रयः पुत्रा बभूवुः  ॥ ४,१८.१ ॥सभानलपुत्रः कालानलः ॥ २ ॥
कालानलात्सृंजयः  ॥ ४,१८.३ ॥
सृंजयात्पुरञ्जयः  ॥ ४,१८.४ ॥
पुरञ्जयाज्जनमेजयः  ॥ ४,१८.५ ॥
तस्मान्महाशालः  ॥ ४,१८.६ ॥
तस्माच्च महामनाः  ॥ ४,१८.७ ॥
तस्मादुशीनरतितीक्षू द्वौ पुत्रावुत्पन्नौ  ॥ ४,१८.८ ॥
उशीनरस्यापि शिबिनृगनवकृमि वर्माख्याः पञ्च पुत्रा बभूवुः  ॥ ४,१८.९ ॥
पृषदर्भसुवीरकेकयमद्रकाश्चत्वारशिशबिपुत्राः  ॥ ४,१८.१० ॥
तितीक्षोरपि रुशद्रथः पुत्रोऽभूत् ॥ ४,१८.११ ॥
तस्यापि हेमः हेमस्यापि सुतपाः सुतपसश्च बलिः  ॥ ४,१८.१२ ॥
यस्य क्षेत्रे दीर्घतमसांगवङ्गकलिङ्गसुह्यपैण्ड्राख्यं वालेयं क्षत्रमजन्यत  ॥ ४,१८.१३ ॥
तन्नामसंतसतिसंज्ञाश्च पञ्चविषयाः बभूवुः  ॥ ४,१८.१४ ॥
अङ्गादनपानस्ततो दिविरथस्तस्माद्धर्मरथः  ॥ ४,१८.१५ ॥
ततश्चित्ररथः रोमपादसंज्ञः  ॥ ४,१८.१६ ॥
यस्य दशरथो मित्रं जज्ञे  ॥ ४,१८.१७ ॥
यस्याजपुत्रो दशरथः शान्तां नाम कन्यामनपत्यस्यदुहितृत्वे युयोज  ॥ ४,१८.१८ ॥
रोमपादाच्चतुरङ्गः तस्मात्पृथुलाक्षः  ॥ ४,१८.१९ ॥
ततश्चंपः यश्चंपां निवेशायामास  ॥ ४,१८.२० ॥
चंपस्य हर्यङ्गो नामात्मजोऽभूत् ॥ ४,१८.२१ ॥
हर्यङ्गाद्भद्ररथः भद्ररथाद्बृहद्रथः बृहद्रथाद्बृहत्कर्मा बृहत्कर्मणश्च वृहद्भानुस्तस्माच्च बृहन्मनाः बृहन्मनसो जयद्रथः  ॥ ४,१८.२२ ॥
जयद्रथो ब्रहमक्षत्रान्तरालसंभूत्यां पत्न्यां विजयं नाम पुत्रमजीजनत् ॥ ४,१८.२३ ॥
विजयश्च धृतिं पुत्रमवाप  ॥ ४,१८.२४ ॥
तस्यापि धृतव्रतः पुत्रोऽभूत् ॥ ४,१८.२५ ॥
धृतव्रतात्सत्यकर्मा  ॥ ४,१८.२६ ॥
सत्यकर्मणस्त्वतिरथः  ॥ ४,१८.२७ ॥
यो गङ्गाङ्गतो मञ्जूषागतं पृथापविद्धं कर्णं पुत्रमवाप  ॥ ४,१८.२८ ॥
कर्णाद्वृषसेनः इत्येतदन्ता अङ्गवंश्याः  ॥ ४,१८.२९ ॥
अतश्च पुरुवंशं श्रोतुमर्हसि  ॥ ४,१८.३० ॥
इति श्रीविष्णुमहापुराणे चतुर्थांशेऽष्टादशोऽध्यायः (१८)


_____________________________________________________________


श्रीपराशर उवाच
पूरोर्जनमेजयस्तस्यापि प्रचिन्वान् प्रचिन्वतः प्रवीरः प्रवीरान्मनस्युर्मनस्योश्चाभयदः तस्यापि सुद्युःसुद्योर्बहुगतः तस्यापि संयातिःसंयातेरहंयातिः ततो रौद्राश्वः  ॥ ४,१९.१ ॥
ऋतेषुकक्षेषुस्थण्डिलेषुकृतेषुजलेषुधर्मेधृतेषुस्थलेषुसन्नतेषुनामानो रौद्राश्वस्य दश पुत्रा बभूवुः  ॥ ४,१९.२ ॥
ऋतेषोरन्तिनारः पुत्रोऽभूत् ॥ ४,१९.३ ॥
सुमतिमप्रतिरथं ध्रुवं चाप्यन्तिनारः पुत्रानवाप  ॥ ४,१९.४ ॥
अप्रतिरषस्य कण्वः पुत्रोऽभूत् ॥ ४,१९.५ ॥
तस्यापि मेधातिथिः  ॥ ४,१९.६ ॥
यतः कण्वायना द्विजा बभूवुः  ॥ ४,१९.७ ॥
अप्रतिरथस्यापरः पुत्रोऽभूदैलीनः  ॥ ४,१९.८ ॥
एलीनस्य दुष्यन्ताद्याश्चत्वारः पुत्रा बभूवुः  ॥ ४,१९.९ ॥
दुष्यन्ताच्चक्रवर्ती भरतोऽभूत् ॥ ४,१९.१० ॥
यन्नामहेतुर्देवैः श्लेको गीयते  ॥ ४,१९.११ ॥
माता भस्त्र पितुः पुत्रो येन जातः स एव सः  ।
भरस्व पुत्रं दुष्यन्तमावमंस्थाः शकुन्तलाम्  ॥ ४,१९.१२ ॥
रेतोधाः पुत्रो नयति नरदेव यमक्षयात् ।
त्वं चास्य धाता गर्भस्य सत्यमाह शकुन्तला  ॥ ४,१९.१३ ॥
भरतस्य पत्नित्रये नव पुत्रा बभूवुः  ॥ ४,१९.१४ ॥
नैते ममानुरूपा इत्यभिहितास्तन्मातरः परित्यागभयात्तत्पुत्राञ्जघ्नुः  ॥ ४,१९.१५ ॥
ततोस्य वितथे पुत्रजन्मनि पुत्रार्थिनो मरुत्सोमयाजिनो दीर्घतमसः पार्ष्ण्यपास्तद्वृहस्पतिवीर्यादुतथ्यपत्न्यां ममतायां समुत्पन्नो भरद्वाजाख्यः पुत्रो मरुद्भिर्दत्तः  ॥ ४,१९.१६ ॥
तस्यापि नामनिर्वचनश्लोकः पठ्यते  ॥ ४,१९.१७ ॥
मूढे भर द्वाजमिमं भरद्वाजं बृहस्पते । यातौ यदुक्त्वा पितरौ भरद्वाजस्ततस्त्वयम्  ॥ ४,१९.१७ ॥
भरद्वाजःस तस्य वितथे पुत्रजन्मनि मरुद्भिर्दत्तः ततो वितथसंज्ञामवाप  ॥ ४,१९.१९ ॥
वितथस्यापि मन्युः पुत्रोऽभवत् ॥ ४,१९.२० ॥
बृहत्क्षत्रमहावीर्यनगरगर्गा अभवन्मन्युपुत्राः  ॥ ४,१९.२१ ॥
नगरस्य संकृतिःसंकृतेर्गुरुप्रीतिरन्तिदेवौ  ॥ ४,१९.२२ ॥
गर्गाच्छिनिः ततश्च गार्ग्याः शैन्याः क्षत्रोपेता द्विजातयो बभूवु  ॥ ४,१९.२३ ॥
महावीर्याच्च दुरुक्षयो नाम पुत्रोऽभवत् ॥ ४,१९.२४ ॥
तस्य त्रय्यारुणिः पुष्करिणः कपिश्च पुत्रक्षयमभूत् ॥ ४,१९.२५ ॥
तच्च पुत्रत्रितयमपि पश्चाद्विप्रतामुपजगाम्  ॥ ४,१९.२६ ॥
बृहत्क्ष६ य सुहोत्रः  ॥ ४,१९.२७ ॥
सुहोत्रद्धस्ती य इदं हस्तिनपुरमावासयामास  ॥ ४,१९.२८ ॥
अजमीढद्विजमीढास्त्रयो  ॥ ४,१९.२९ ॥
अजमीढात्कण्वः  ॥ ४,१९.३० ॥
कण्वान्मेधातिथिः  ॥ ४,१९.३१ ॥
यतः कण्वायना द्विजाः  ॥ ४,१९.३२ ॥
अजमीढस्यान्यः पुत्रो बृहदिषुः  ॥ ४,१९.३३ ॥
बृहदिषोर्बृहद्धनुर्बृहद्धनुषश्च बृहत्कर्मा ततश्च जयद्रथस्तस्मादपिविश्वजित् ॥ ४,१९.३४ ॥
ततश्च सेनजित् ॥ ४,१९.३५ ॥
रुचिराश्वकाश्यदृढहनुवत्सनुसंज्ञाःसेनजितः पुत्राः  ॥ ४,१९.३६ ॥
रुचिराश्वपुत्रः पृथुसेनः पृथुसेनात्पारः  ॥ ४,१९.३७ ॥
पारान्नीलः  ॥ ४,१९.३८ ॥
तस्यैकशतं पुत्राणाम्  ॥ ४,१९.३९ ॥
तेषां प्रधानः कांपिल्याधिपतिःसमरः  ॥ ४,१९.४० ॥
समरस्यापि पारसुपारसदश्वास्त्रयःच पुत्राः  ॥ ४,१९.४१ ॥
सुपारात्पृथुः पृथोःसुकृतेर्विभ्राजः  ॥ ४,१९.४२ ॥
तस्माच्चाणुहः  ॥ ४,१९.४३ ॥
यः शुकदुहितरङ्कीर्ति नामोपयेमे  ॥ ४,१९.४४ ॥
अणुहाद्ब्रह्यदत्तः  ॥ ४,१९.४५ ॥
ततश्च विष्वक्सेनस्तस्मादुदक्सेनः  ॥ ४,१९.४६ ॥
भल्लाभस्तस्य चात्मजः  ॥ ४,१९.४७ ॥
द्विजमीढस्य तु यवीनरसंज्ञः पुत्रः  ॥ ४,१९.४८ ॥
तस्यापि धृतिमांस्तस्माच्च सत्यधृतिस्ततश्च दृढनेमिस्तस्माच्च सुपार्श्वस्ततःसुमतिस्ततश्च सन्नतिमान्  ॥ ४,१९.४९ ॥
सन्नतिमतः कृतः पुत्रोऽभूत् ॥ ४,१९.५० ॥
यं हिरण्यनाभो योगमध्यापयामास  ॥ ४,१९.५१ ॥
यश्चतुर्विंशतिप्राच्यसामागानां संहिताश्चकार  ॥ ४,१९.५२ ॥
कृताच्चोग्रायुधः  ॥ ४,१९.५३ ॥
येन प्राचुर्येण नीपक्षयः कृतः  ॥ ४,१९.५४ ॥
उग्रायुघात्क्षेम्यः क्षेम्यात्सुधीरस्तस्माद्रिपुञ्जयः तस्माच्च बहुरथैत्येते पौरवाः  ॥ ४,१९.५५ ॥
अजमीढस्य नलिनी नाम पत्नी तस्यां नीलसंज्ञः पुत्रोऽभवत् ॥ ४,१९.५६ ॥
तस्मादपि शान्तिः शान्तेःसुशान्तिःसुशान्तेः पुरञ्जयः तस्माच्च ऋक्षः  ॥ ४,१९.५७ ॥
ततश्च हर्यश्वः  ॥ ४,१९.५८ ॥
तस्मान्मुद्गलसृंजयबृहदिषुयवीनरकांपिल्यसंज्ञाः पञ्चानामैव तेषां विषयाणां रक्षणायालमेते मत्पुत्रा इति पित्राभिहिताः पाञ्चालाः  ॥ ४,१९.५९ ॥
मुद्रलाच्च मौद्गल्याः क्षत्रोपेता द्विजातयो बभूवुः  ॥ ४,१९.६० ॥
मुद्गलाद्धर्यश्वः  ॥ ४,१९.६१ ॥
हर्यश्वाद्दिवोदासोऽहल्या च मिथुनमभूत् ॥ ४,१९.६२ ॥
शरद्वतश्चाहल्यायां शतानन्दोऽभवत् ॥ ४,१९.६३ ॥
शतानन्दात्सत्यधृतिर्धनुर्वेदान्तगो जज्ञे  ॥ ४,१९.६४ ॥
सत्यधृतेर्वराप्सरसमुर्वशीं दृष्ट्वा रेतस्कन्नं शरस्तंबे पपात  ॥ ४,१९.६५ ॥
तच्च द्विधागतमपत्यद्वयं कुमारः कन्या चाभवत् ॥ ४,१९.६६ ॥
तौ च मृगयामुपयातः शन्तनुर्दृष्ट्वा कृपया जग्राह  ॥ ४,१९.६७ ॥
ततः कुन्या चाश्वत्थाम्नो जननी कृपी द्रोणाचार्यस्य पत्न्य भवत् ॥ ४,१९.६८ ॥
दिवोदासस्य पुत्रो मित्रायुः  ॥ ४,१९.६९ ॥
मित्रायोश्चयवनो नाम राजा  ॥ ४,१९.७० ॥
च्यवनात्सुदासः सुदासात्सौदासः सौदासात्सहदेवस्तस्यापि सोमकः  ॥ ४,१९.७१ ॥
सोमकाज्जन्तुः पुत्रशतज्येष्ठोऽभवत् ॥ ४,१९.७२ ॥
तेषां यवीयान् पृषतः पृषताद्द्रुपदस्तस्माच्च धृष्टद्युम्नस्ततोधृष्टकेतुः  ॥ ४,१९.७३ ॥जमीढस्यान्यो ऋक्षनामा पुत्रोऽभवत् ॥ ७४ ॥
तस्य संवरणः  ॥ ४,१९.७५ ॥
संवरणात्सुरः  ॥ ४,१९.७६ ॥
य इदं धर्मक्षेत्रं कुरुक्षेत्रं चकार  ॥ ४,१९.७७ ॥
सुधनुर्जह्नुपरीक्षित्प्रमुखाः कुरोः बभूवुः  ॥ ४,१९.७८ ॥
सुधनुषः पुत्रःसुहो६ तस्माच्च्यवनः च्यवनात्कृतकः  ॥ ४,१९.७९ ॥
ततश्चोपरिचरो वसुः  ॥ ४,१९.८० ॥
बृहद्रथप्रत्यग्रकुशांबकुचेलमात्स्यप्रमुखाः वसोः पुत्राःसप्ताजायन्त  ॥ ४,१९.८१ ॥
वृहद्रथात्कुशाग्रः कुशाग्राद्वृषभः वृषभात्पुष्पवान् तस्मात्सत्यहितः तस्मात्सुधन्वा तस्य च जतुः  ॥ ४,१९.८२ ॥
बृंहद्रथाच्चान्यः शकलद्वयजन्मा जरया संधितो जरासंधनामा  ॥ ४,१९.८३ ॥
तस्मात्सहदेवःसहदेवात्सोमपस्ततश्च श्रुतिश्रवाः  ॥ ४,१९.८४ ॥
इत्येते मया मागधा भूपालाः कथिताः  ॥ ४,१९.८५ ॥
इति श्रीविष्णुमहापुराणे चतुर्थांश एकोनविंशोऽध्यायः (१९)


_____________________________________________________________


श्रीपराशर उवाच
परीक्षितश्च जनमेजयश्रुतसेनोग्रसेनभीमसेनाश्चात्वारः पुत्राः  ॥ ४,२०.१ ॥
जह्नोस्तु सुरथोनामात्मजो बभूव  ॥ ४,२०.२ ॥
तस्यापि विदूरथः  ॥ ४,२०.३ ॥
तस्मात्सार्वभोमःसार्वभौमाज्जयत्सेनस्तस्मादाराधितस्ततश्चायुतायुरयुतायोरक्रोधनः  ॥ ४,२०.४ ॥
तस्माद्देवातिथिः  ॥ ४,२०.५ ॥
ततश्च ऋक्षोऽन्योभवत् ॥ ४,२०.६ ॥
ऋक्षाद्भीमसेनस्ततश्च दिलीपः  ॥ ४,२०.७ ॥
दिलीपात्प्रतीपः  ॥ ४,२०.८ ॥
तस्यापि देवापिशन्तनुबाह्लीकसंज्ञास्त्रयः पुत्रा बभूवुः  ॥ ४,२०.९ ॥
देवापिर्बाल एवारण्यं विवेश  ॥ ४,२०.१० ॥
शन्तनुस्तु महीपालोऽभूत् ॥ ४,२०.११ ॥
अयं च तस्य श्लोकः पृथिव्यां गीयते  ॥ ४,२०.१२ ॥
यंयं कराभ्यां स्पृशति वीर्णं यौवनमेति सः  ।
शान्तिं चाप्नोति येनाग्र्यां कर्मणा तेन शन्तनुः  ॥ ४,२०.१३ ॥
तस्य च शन्तनो हाष्ट्रे द्वादशवर्षाणि देवो न ववर्ष  ॥ ४,२०.१४ ॥
ततश्चाशेषराष्ट्रविनाशमवेक्ष्यासौ राजा ब्राह्मणानपृच्छत्कस्मादस्माकं राष्ट्रे देवो न वर्षति को ममापराध इति  ॥ ४,२०.१५ ॥
ततश्च तमूचुर्ब्राह्मणाः  ॥ ४,२०.१६ ॥
अग्रजस्य ते हीयमवनिस्त्वया संभुज्यते अतः परिवेत्ता त्वमित्युक्तःस राजा पुनस्तानपृच्छत् ॥ ४,२०.१७ ॥
किं मयात्र विधेयमिति  ॥ ४,२०.१८ ॥
ततस्ते पुनरप्यूचुः  ॥ ४,२०.१९ ॥
यावद्देवापिर्न पतनादिभिर्देषैरभिभूयते तावदेतत्तस्यार्हं राज्यम्  ॥ ४,२०.२० ॥
तदलमेतेन तु तस्मैदीयतामित्युक्ते तस्यं मन्त्रिप्रवरेणाश्मराविणा तत्रारण्ये तपस्विनो वेदवादविरोधवक्तारः प्रयुक्ताः  ॥ ४,२०.२१ ॥
तैरस्याप्यतिऋजुमतेर्महीपतिपुत्रस्य बुद्धिर्वेदवादविरोधमार्गानुसारिण्यक्रियत  ॥ ४,२०.२२ ॥
राजा च शन्तनुर्द्विजवचनोत्पन्नपरिदेवनशोकस्तान् ब्राह्मणानग्रतः कृत्वाग्रजस्य प्रदानायारण्यं जगाम  ॥ ४,२०.२३ ॥
तदाश्रममुपगताश्च तमवनतमवनीपतिपुत्रं देवापिमुपतस्थुः  ॥ ४,२०.२४ ॥
ते ब्राह्मणा वेदवादानुबन्धीनि वचांसि राज्यमग्रजेन कर्तव्यमित्यर्थवन्ति तमूचुः  ॥ ४,२०.२५ ॥
असावपि देवापिर्वेदवादविरोधयुक्तिदूषितमनेकप्रकारं तानाह  ॥ ४,२०.२६ ॥
ततस्ते ब्राह्मणाः शन्तनुमूचुः  ॥ ४,२०.२७ ॥
आगच्छ हे राजन्नलमत्रातिनिर्बधेन प्रशान्त एवासावना वृष्टिदोषः पतितोयमनादिकालमभिहितवेदवचनदूषणोच्चरणात् ॥ ४,२०.२८ ॥
पतिते चाग्रजे नैव ते परिवेतृत्वं भवतीत्युक्तः शन्तनुःस्वपुरमागम्य राज्यमकरोत् ॥ ४,२०.२९ ॥
वेदवादविरोधवचनोच्चारणदूषिते च तस्मिन्देवापौ तिष्ठत्यपि ज्येष्ठभ्रातर्यखिलसस्यनिष्पत्तये ववर्ष भगवान्पर्जन्यः  ॥ ४,२०.३० ॥
बाह्लीकात्सोमदत्तः पुत्रोऽभूत् ॥ ४,२०.३१ ॥
सोमदत्तस्यापि भूरिभूरिश्रवशल्यसंज्ञास्त्रयः पुत्रा बभूवुः  ॥ ४,२०.३२ ॥
शन्तनोरप्यमरनद्यां जाह्नव्यामुदारकीर्तिरशेषशास्त्रर्थविद्भीष्मः पुत्रोऽभूत् ॥ ४,२०.३३ ॥
सत्यवत्यां च चित्राङ्गदविचित्रवीर्यौ द्वौ पुत्रावुत्पादयामास शन्तनुः  ॥ ४,२०.३४ ॥
चित्राङ्गदस्तु बाल एव चित्राङ्गदेनैव गन्धर्वोणाहवे निहतः  ॥ ४,२०.३५ ॥
विचित्रवीर्योऽपि काशीराजतनये अंबांवालिके उपयेमे  ॥ ४,२०.३६ ॥
तदुपभोगातिखेदाच्च यक्ष्मणा गृहीतः स पञ्चत्वमगमत् ॥ ४,२०.३७ ॥
सत्यवतीनियोगाच्च मत्पुत्रः कृष्णद्वैपायनो मातुर्वचनमनतिक्रमणीयमिति कृत्वा विचित्रवीर्यक्षेत्रे धृतराष्ट्रपाण्डुतत्प्रहितभुजिष्यायां विदुरं चोत्पादयामास  ॥ ४,२०.३८ ॥
धतराष्ट्रोपि गान्धार्यां दुर्योधनदुः शासनप्रधानं पुत्रशतमुत्पादयामास  ॥ ४,२०.३९ ॥
पाण्ढोरप्यरण्ये मृगयायामृषिशापोपहतप्रजाजननसामर्थ्यस्य धर्मवायुशक्रैर्युधिष्ठिरभीमसेनार्जुनाः कुन्त्यां नकुलसहदेवौ चाश्विभ्यां माद्रयां पञ्चपुत्राःसमुत्पादिताः  ॥ ४,२०.४० ॥
तेषां च द्रौपद्यां पञ्चैव बभूवुः  ॥ ४,२०.४१ ॥
युधिष्ठिरात्प्रतिविन्ध्यः भीमसेनाच्छुतसेनः श्रुतकीर्तिरर्जुनाच्छुतानीको नकुलाच्छुतकर्मा सहदेवात् ॥ ४,२०.४२ ॥
काशी च भीमसेनादेव सर्वगं सुतमवाप  ॥ ४,२०.४३ ॥
यौधेयी युधिष्छिराद्देवकं पुत्रमवाप  ॥ ४,२०.४४ ॥
हिडिंबा घटोत्कचं भीमसेनात्पुत्रं लेभे  ॥ ४,२०.४५ ॥
काशी च भीमसेनादेव सर्वगं सुतमवाप  ॥ ४,२०.४६ ॥
सहदेवाच्च विजयी कुहोत्रं पुत्रमवाप  ॥ ४,२०.४७ ॥
रेणुमत्यां च नकुलोपि निरमित्रमजीजनत् ॥ ४,२०.४८ ॥
अर्जुनस्याप्युलूप्यां नागकन्यायामिरावान्नाम पुत्रोऽभवत् ॥ ४,२०.४९ ॥
मणीपुरपतिपुत्र्यां पुत्रिकाधर्मेण बब्रुवाहनं नाम पुत्रमर्जुनोऽजनयत् ॥ ४,२०.५० ॥
सुभद्रायां चार्भकत्वेपि योसावतिबलपराक्रमःसमस्तारातिरथजेता सोऽभिमन्युरजायत  ॥ ४,२०.५१ ॥
अभिमन्योरुत्तरायां परिक्षीणेषु कुरुष्वश्वत्थामप्रयुक्तब्रह्मस्त्रेण गर्भ एव भस्मीकृतो भगवतःसकलसुरासुरवन्दितचरणयुगलस्यात्मेच्छया कारममानुषरूपधारीणोनुभावात्पुनर्जीवितमवाप्य परीक्षिज्जज्ञे  ॥ ४,२०.५२ ॥
योऽयं सांप्रतमेदद्भूमण्डलमखण्डितायतिधर्मेण पालयतीति  ॥ ४,२०.५३ ॥
इति श्रीविष्णुमहापुराणे चतुर्थांशे विंशोऽध्यायः (२० )


_____________________________________________________________


श्रीपराशर उवाच
अतः परं भविष्यानहं भूपालान्कीर्तयिष्यामि  ॥ ४,२१.१ ॥
योऽयं सांप्रतमवनीपतिः परीक्षित्तस्यापि जनमेजयश्रुतसेनोग्रसेनभीमसेनाश्चत्वारः पुत्रा भविष्यन्ति  ॥ ४,२१.२ ॥
जनमेजयस्यापि शतानीको भविष्यति  ॥ ४,२१.३ ॥
योऽसौ याज्ञवल्क्याद्वेदमधीत्य कृपादस्त्राम्यवाप्य विषमविषयविरक्तचित्तवृत्तिश्च शौनकोपदेशादात्मज्ञानप्रवीणः परं निर्वाणमवाप्स्यति  ॥ ४,२१.४ ॥
शतानीकादश्वमेधदत्तो भविता  ॥ ४,२१.५ ॥
तस्मादप्यचधिसीमकृष्णः  ॥ ४,२१.६ ॥
अधिसीमकृष्णान्निचक्नुः  ॥ ४,२१.७ ॥
यो गङ्गयापहृते हस्तिनपुरे कौशांब्यां निवत्स्यति  ॥ ४,२१.८ ॥
तस्या प्युष्मः पुत्रो भविता  ॥ ४,२१.९ ॥
उष्णाद्विचित्ररथः  ॥ ४,२१.१० ॥
ततः शुचिरथः  ॥ ४,२१.११ ॥
तस्माद्वृष्णिमांस्ततःसुषेणस्तस्यापि सुनीथःसुनीथान्नृपचक्षुस्तस्मादपि सुखिबलस्तस्य च पारिप्लवस्ततश्च सुनयस्तस्यापि मेधावी  ॥ ४,२१.१२ ॥
मेधाविनो रिपुञ्जयस्ततोर्वस्तस्माच्च तिग्मस्तस्माद्बृहद्रथः बृहद्रथाद्वसुदासः  ॥ ४,२१.१३ ॥
ततोऽपरः शतनीकः  ॥ ४,२१.१४ ॥
तस्माच्चोदयन उदयनाद्विहीनरस्ततश्चदण्डपाणिस्ततो निमित्तः  ॥ ४,२१.१५ ॥
तस्माच्च क्षेमकः  ॥ ४,२१.१६ ॥
अत्रायं श्लोकः  ॥ ४,२१.१७ ॥
ब्रह्मक्षत्रस्य यो यो निर्वंशो देवर्षिसत्कृतः  ।
क्षेमकं प्राप्य राजानं संस्थानं प्राप्यते कलौ  ॥ ४,२१.१८ ॥
इति श्रीविष्णुमहापुराणे चतुर्थांश एवविंशोऽध्यायः (२१)


_____________________________________________________________


श्रीपराशर उवाच
अतश्चेक्ष्वाकवो भविष्याः पार्थिवाः कथ्यन्ते  ॥ ४,२२.१ ॥
बृहद्बलस्य पुत्रो बृहत्क्षणः  ॥ ४,२२.२ ॥
तस्मादुरुक्षयस्तस्माच्च वत्सव्यूहस्ततश्च प्रतिव्योमस्तस्मादपि दिवारकः  ॥ ४,२२.३ ॥
तस्मात्सहदेवः सहदेवाद्बृहदश्वस्तत्सूनुर्भानुरथस्तस्य चज प्रतीताश्वस्तस्यापि सुप्रतीकस्ततश्च मरुदेवस्ततः सुनक्षत्रस्तमात्किन्नरः  ॥ ४,२२.४ ॥
किन्नरादन्तरिक्षस्तस्मात्सुपर्णस्ततश्चामित्रजित् ॥ ४,२२.५ ॥
ततश्च बृहद्भाजस्तस्यापि धर्मी धर्मीणः कृतञ्जयः  ॥ ४,२२.६ ॥
कृतञ्जयाद्रणञ्जयः  ॥ ४,२२.७ ॥
रणञ्जयात्संजयस्तस्माच्छाक्यश्छाक्याच्छुद्धोदनस्तस्माद्राहुलस्ततः प्रसेनजित् ॥ ४,२२.८ ॥
ततश्च क्षुद्रकस्ततश्चज कुण्डकस्तस्मादपि सुरथः  ॥ ४,२२.९ ॥
तत्पुत्रश्च सुमित्रः  ॥ ४,२२.१० ॥
इत्येते चेक्ष्वाकवो बृहद्बलान्वयाः  ॥ ४,२२.११ ॥
अत्रानुवंशश्लोकः  ॥ ४,२२.१२ ॥
इक्ष्वाकूणामयं वंशःसुमित्रान्तो भविष्यति  ।
यतस्तं प्राप्य राजानं संस्थां प्राप्स्यति वै कलौ  ॥ ४,२२.१३ ॥
इति श्रीमहाविष्णुपुराणे चुतुर्थांशे द्वाविंशोऽध्यायः (२२)


_____________________________________________________________


श्रीपराशर उवाच
मागधानां बार्हद्रथानां भाविनामनुक्रमं कथयिष्यामि  ॥ ४,२३.१ ॥
अत्र हि वंशे महाबलपराक्रमा जरांसंधप्रधाना बभूवुः  ॥ ४,२३.२ ॥
जरासंधस्य पुत्रः सहदेवः  ॥ ४,२३.३ ॥
सहदेवात्सोमापिस्तस्यानुश्रुतश्रवास्तस्याप्ययुतायुस्ततश्च निरमित्रस्तत्तनयःसुनेत्रस्तस्मादपि बृहत्कर्मा  ॥ ४,२३.४ ॥
ततश्च सेनजित्ततश्च श्रुतञ्जयस्ततो विप्रस्तस्य च पुत्रः शुचिनामा भविष्यति  ॥ ४,२३.५ ॥
तस्यापि क्षेम्यस्ततश्च सुव्रतःसुव्रताद्धर्मस्ततःसुश्रवा  ॥ ४,२३.६ ॥
ततो दृढसेनः  ॥ ४,२३.७ ॥
तस्मात्सुबलः  ॥ ४,२३.८ ॥
सुबलात्सुनीतो भविता  ॥ ४,२३.९ ॥
ततःसत्यजित् ॥ ४,२३.१० ॥
तस्माद्विश्वजित् ॥ ४,२३.११ ॥
तस्यापि रिपुञ्जयः  ॥ ४,२३.१२ ॥
इत्येते बार्हद्रथा भूपतयो वर्षसहस्रमेकं भविष्यन्ति  ॥ ४,२३.१३ ॥
इति श्रीविष्णुमहापुराणे चतुर्थांशे त्रयोविंशोऽध्यायः (२३)


_____________________________________________________________


श्रीपराशर उवाच
योऽयं रिपुञ्जयो नाम बार्हद्रथोन्त्यः तस्यामात्यो मुनिको नाम भविष्यति  ॥ ४,२४.१ ॥
स चैनं स्वामिनं हत्वा स्वुपुत्रं प्रद्योतनामानमभिषेक्ष्यति  ॥ ४,२४.२ ॥
तस्यापि बलाकनामा पुत्रो भविता  ॥ ४,२४.३ ॥
ततश्च विशाखुयूपः  ॥ ४,२४.४ ॥
तत्पुत्रो जनकः  ॥ ४,२४.५ ॥
तस्य च नन्दिवर्धनः  ॥ ४,२४.६ ॥
ततो नन्दी  ॥ ४,२४.७ ॥
इत्येतेष्टित्रिंशदुत्तरमष्टशतं पञ्च प्रद्योताः पृथिवीं भोक्ष्यन्ति  ॥ ४,२४.८ ॥
ततश्च शिशुनाभः  ॥ ४,२४.९ ॥
तत्पुत्रः काकवर्णो भविता  ॥ ४,२४.१० ॥
तस्य च पुत्रः क्षेमधर्मा  ॥ ४,२४.११ ॥
तस्यापि क्षतौजाः  ॥ ४,२४.१२ ॥
तत्पुत्रो विधिसारः  ॥ ४,२४.१३ ॥
ततश्चाजातशत्रुः  ॥ ४,२४.१४ ॥
तस्मादर्भकः  ॥ ४,२४.१५ ॥
तस्माच्चोदयनः  ॥ ४,२४.१६ ॥
तस्मादपिनन्दिवर्धनः  ॥ ४,२४.१७ ॥
ततो महानन्दी  ॥ ४,२४.१८ ॥
इत्येते शैशनाभा भूपालास्त्रीणि वर्षशतानि द्विषष्ट्यधिकानि भविष्यन्ति  ॥ ४,२४.१९ ॥
महानन्दि नस्ततः शूद्रगर्भोद्भवोतिलुब्धोतिबलो महापद्मनामा नन्दः परशुराम इवारपोऽखिलक्षत्रान्तकरी भविष्यति  ॥ ४,२४.२० ॥
ततः प्रभृति शुद्रा भूपाला भविष्यन्ति  ॥ ४,२४.२१ ॥
स चैकच्छत्रामनुल्लङ्घितशासनो महापद्मः पृथिवीं भोक्ष्यते  ॥ ४,२४.२२ ॥
तस्याप्यष्टौ सुताःसुमाल्याद्य भवितारः  ॥ ४,२४.२३ ॥
तस्य महापद्मस्यानुपृथिवीं भोक्ष्यन्ति  ॥ ४,२४.२४ ॥
महापद्मपुत्राश्चकं वर्षशतमवनीपतयो भविष्यन्ति  ॥ ४,२४.२५ ॥
ततश्च नवचैतान्नन्दान् कौटिल्यो ब्राह्मणःसमुद्धरिष्यति  ॥ ४,२४.२६ ॥
तेषामभावे मौर्व्याः पृथिवीं भोक्ष्यन्ति  ॥ ४,२४.२७ ॥
कौटिल्य एव चन्द्रगुप्तसुत्पन्नं राज्येऽभिषेक्ष्यति  ॥ ४,२४.२८ ॥
तस्यापि पुत्रो बिन्दुसारो भविष्यति  ॥ ४,२४.२९ ॥
तस्याप्यशोकवर्धनस्ततःसुयशास्ततश्च दशरथस्ततश्च संयुतस्ततः शलिशुकस्तस्मात्सोमशर्मा तस्यापि सोमशर्ममः शतधन्वा  ॥ ४,२४.३० ॥
तस्यानुबृहद्रथनामा भविता  ॥ ४,२४.३१ ॥
एवमेते मौर्या दश भूप तयो भविष्यन्ति अब्दशतं सप्तत्रिंशदुत्तरम्  ॥ ४,२४.३२ ॥
तेषामन्ते पृथिवीं दश शुङ्गा भोक्ष्यन्ति  ॥ ४,२४.३३ ॥
पुषयमीत्रःसेनापतिःस्वामिनं हत्वा राज्यं करिष्यति तस्यात्मजोऽग्निमित्रः  ॥ ४,२४.३४ ॥
तस्मात्सुज्योष्ठस्ततो वसुमित्रस्तस्मादप्युदङ्कस्ततः पुलिन्दकस्ततो घोषवसुस्कस्मादपि बज्रमित्रस्ततो भगवतः  ॥ ४,२४.३५ ॥
तस्माद्देवभूतिः  ॥ ४,२४.३६ ॥
इत्येते शुङ्गा द्वादशोत्तरं वर्षशतं पृथिवीं भोक्ष्यन्ति  ॥ ४,२४.३७ ॥
ततः कण्वानेषाभूर्यास्यति  ॥ ४,२४.३८ ॥
देवभूतिं तु शुङ्गराजानं व्यसनिनं तस्यैवामात्यः कण्वो वसुदेवनामा तं निहत्य स्वयमवनीं भोक्ष्यति  ॥ ४,२४.३९ ॥
तस्य पुत्रो भूमित्रस्तस्यापि नारायणः  ॥ ४,२४.४० ॥
नारायणात्मजःसुशर्मा  ॥ ४,२४.४१ ॥
एते काम्वायनाश्चत्वारः पञ्चचत्वारीशदूर्षाणि भूपतयो भविष्यन्ति  ॥ ४,२४.४२ ॥
सुशर्माणं तु काण्वं तद्भूत्यो बलिपुच्छकनामा हत्वान्द्रजातीयो वसुधां भोक्ष्यति  ॥ ४,२४.४३ ॥
ततश्च कृष्णनामा तद्भ्राता पृथिवीपतिर्भविष्यति  ॥ ४,२४.४४ ॥
तस्यापि पुत्रः शान्तकर्णिस्तस्यापि पूर्मोत्संगस्तत्पुत्रः शतकर्मिस्तस्माच्च लम्बोदरस्तस्माच्च पिलकस्ततो मेघस्वाति स्ततः पटुमान्  ॥ ४,२४.४५ ॥
ततश्चारिष्टकर्मा ततो हालाहलः  ॥ ४,२४.४६ ॥
हालाहलात्पललकस्ततः पुलिन्दसेनस्ततः सुंदरस्ततःसातकर्णिः शिवस्वातिस्ततश्च गोमतिपुत्रस्तत्पुत्रोऽलिमान्  ॥ ४,२४.४७ ॥
तस्यापि शान्तकर्णिस्ततः शिविश्रितस्तश्च शिवस्कन्धस्तस्मादपि यज्ञश्रीस्ततो द्विय५ तस्माच्चन्द्रश्रीः  ॥ ४,२४.४८ ॥
तस्मात्पुलोमापिहि  ॥ ४,२४.४९ ॥
एवमेवे त्रिंशच्चत्वार्यब्दशतानि षट्पञ्चाशदधिकानि पृथिवीं भोक्ष्यन्ति  ॥ ४,२४.५० ॥
आन्ध्रभृत्यास्तप्ताभीरप्रभृतयो दशगर्दभिनश्च भूभुजो भविष्यन्ति  ॥ ४,२४.५१ ॥
ततःषोडश भूपतयो भवितारः  ॥ ४,२४.५२ ॥
ततश्चाष्टौ यवनाश्चतुर्दश तुरुष्कारा मुण्डाश्च ६ ओदश येकादश मौना एते वै पृथुवीपतयः पृथिवर्षशातानि नवत्यधिकानि भोक्ष्यन्ति  ॥ ४,२४.५३ ॥
ततश्च मौना एकादश भूपतयोऽब्दशातानि त्रीणि पृथिवीं भोभ्यन्ति  ॥ ४,२४.५४ ॥
तेषूत्सन्नोषु कैंकिला यवना बूपतयो भविष्यन्त्यमूर्धाभिषिक्ताः  ॥ ४,२४.५५ ॥
तेषामपत्यं विन्ध्यशक्तिस्ततः पुंरजयस्तस्माद्रामचन्द्रस्तस्मार्मवर्मा ततो वङ्गस्ततोभून्नन्दनस्ततःसुनन्दी तद्भाता नन्दीयशाः शुक्रः प्रवीर एते वर्षशतं षड्वर्षाणि भूपतयो विष्यन्ति  ॥ ४,२४.५६ ॥
ततस्तत्पुत्रास्त्रयोदशौते बाह्लिकाश्च त्रयः  ॥ ४,२४.५७ ॥
ततः पुष्पमित्राः पटुमियत्रास्त्रयोदसैकलाश्च सप्तान्ध्राः  ॥ ४,२४.५८ ॥
ततश्च कोसलायां तु नव चैव भूपतयो भविष्यन्ति  ॥ ४,२४.५९ ॥
नैषधास्तु त एव  ॥ ४,२४.६० ॥
मगधायां तु विश्वस्फटिक संज्ञोऽन्यान्वर्णान्करिष्यति  ॥ ४,२४.६१ ॥
कैवर्तबटुपुलिन्दब्राह्मणान्राज्ये स्थपयिष्यति  ॥ ४,२४.६२ ॥
उत्साद्याखिलक्षत्रजातिं नव नागाः पद्मवत्यां नाम पुर्यामनुगङ्गाप्रयागं गया द्गुप्तांश्च मागधा भोक्ष्यन्ति  ॥ ४,२४.६३ ॥
कोशलान्ध्रपुण्ड्रताम्रलिप्तसमतटपुरीं च देवरक्षितो रक्षिता  ॥ ४,२४.६४ ॥
कलिङ्गमाहिषमहेन्द्रभौमान् गुहा भोक्ष्यन्ति  ॥ ४,२४.६५ ॥
नैषनैमिषककालकोशकाञ्जनपदान्मणिधान्यकवंशा भोक्ष्यन्ति  ॥ ४,२४.६६ ॥
त्रैराज्यमुषिकजनपदान्कनकाह्वयचो भोक्ष्यति  ॥ ४,२४.६७ ॥
सौराष्ट्रावन्त्यशुद्राभीरान्नर्मदामरुभूविषयांश्च व्रात्यद्विजाभीरशूद्राद्या भोक्ष्यन्ति  ॥ ४,२४.६८ ॥
सिंधुतटदाविकोर्वीचन्द्र भागाकाश्मीरविषयांश्चव्रात्याधर्मरुचयः स्त्रीबालगोवधकर्तारः परस्वादानरुचयोल्पसारास्तमिस्त्रप्राया उदितास्तमितप्राया अल्पायुषो महेच्छा ह्यल्पधर्मा लुब्धाश्च भविष्यन्ति  ॥ ४,२४.६९ ॥
एते च तुल्यकालाःसर्वे पृथिव्यां भूभुजो भविष्यन्ति  ॥ ४,२४.७० ॥
अल्पप्रसादा बृहत्कोपाःसार्वकाल मनृताधर्मरुचयः स्त्रीबालगोवधकर्तारः परस्वादानरुचयोल्पसारास्तमिस्त्रप्राया उदितास्तमितप्राया अल्पायुषो महेच्छा ह्यल्पधर्मा लुब्धाश्च भविष्यन्ति  ॥ ४,२४.७१ ॥
तैश्च विमिश्रा नजपदास्तच्छीलानुवर्तिनो राजाश्रयशुष्मिणो म्लेच्छाचाराश्च विपर्ययेण वर्तमानाः प्रजाः क्षपयिष्यन्ति  ॥ ४,२४.७२ ॥
ततश्चानुदिनमल्पाल्पह्रासव्यवच्छेदाद्धर्मार्थयोर्जगतःसंक्षयो भविष्यति  ॥ ४,२४.७३ ॥
ततश्चार्थ एवाभिजनहेतुः  ॥ ४,२४.७४ ॥
बलमेवाशेषधर्महेतुः  ॥ ४,२४.७५ ॥
अभिरुचिरेव दांपत्यसंबन्धहेतुः  ॥ ४,२४.७६ ॥
स्त्रीत्वमेवोपभोगहेतुः  ॥ ४,२४.७७ ॥
अनृतमेव व्यवहारजयहेतुः  ॥ ४,२४.७८ ॥
उन्नतांबुतैव पृथिवीहेतु  ॥ ४,२४.७९ ॥
ब्रह्मसूत्रमेव विप्रत्वहेतुः  ॥ ४,२४.८० ॥
रत्नधातुतैव श्लाघ्यताहेतुः  ॥ ४,२४.८१ ॥
लिङ्गधाराणमेवाश्रमहेतुः  ॥ ४,२४.८२ ॥
अन्यायमेव वृत्तिहेतुः  ॥ ४,२४.८३ ॥
दौर्बल्यमेवावृत्तिहेतुः  ॥ ४,२४.८४ ॥
अभयप्रगल्भोच्चारणमेव पाण्डित्यहेतुः  ॥ ४,२४.८५ ॥
अनाढ्यतैव साधुत्वहेतुः  ॥ ४,२४.८६ ॥
स्त्रानमेव प्रसाधनहेतुः  ॥ ४,२४.८७ ॥
दानमेव धर्महेतुः  ॥ ४,२४.८८ ॥
स्वीकरणमेव विवाहहेतुः  ॥ ४,२४.८९ ॥
सद्वेषधार्येव पात्रम्  ॥ ४,२४.९० ॥
दूरायतननोदकमेव तीर्थहेतुः  ॥ ४,२४.९१ ॥
कपटवेषधारणमेव महत्त्वहेतुः  ॥ ४,२४.९२ ॥
इत्येवमनेकदोषोत्तरे तु भूमण्डले सर्वावर्णेष्वेव योयो बलवान्सस भूपतिर्भविष्यति  ॥ ४,२४.९३ ॥
एवं चातिलुब्धकराजासहाः शोलानामन्तरद्रोणीः प्रजाःसंश्रयिष्यन्ति  ॥ ४,२४.९४ ॥
मधुशाकमूलफलपत्रपुष्पाद्याहाराश्च भविष्यन्ति  ॥ ४,२४.९५ ॥
तरुवल्कलपर्णचीरप्रावरणाश्चातिबहुप्रजाः शीतवातातपवर्षसहाश्च भविष्यन्ति  ॥ ४,२४.९६ ॥
न च कश्चित्त्रयोविंशतिवर्षाणि जीविष्यति अनवरतं चात्र कलियुगे भयमायात्यखिल एवैष जनः  ॥ ४,२४.९७ ॥
श्रौतस्मार्ते च धर्मे विप्लवमत्यन्तमुपगते क्षीणप्राये च कलावशेषजगत्स्त्रष्टुश्चराचरगुरोरादिमध्यान्तरहितस्य ब्रह्ममयस्यात्मरूपिणो भगवतो वासुदेवस्यांशः शंबलग्रामप्रधानब्राह्मणस्य विष्णुयशसो गहेष्टगुणर्धिसमन्वितः कल्किरूपीजगत्यत्रावतीर्य सकलम्लेच्छदस्युदुष्टाचरमचेतसामशेषाणामपरिच्छिन्नशक्तिमाहात्म्यः क्षयं करिष्यति स्वधर्मेषु चा खिलमेव संस्थापयिष्यति  ॥ ४,२४.९८ ॥
अनन्तरं चाशेषकलेरवसाने निशावसाने विबुद्धानामिव तेषामेव जनपदानाममलस्फटितदलशुद्धा मतयो भविष्यन्ति  ॥ ४,२४.९९ ॥
तेषां च बीजभूतानामशेषमनुष्याणां परिणतानामपि तत्कालकृतापत्यप्रसूतिर्भविष्यति  ॥ ४,२४.१०० ॥
तानि च तदपत्यानि कृतयुगानुसारीण्येव भविष्यन्ति  ॥ ४,२४.१०१ ॥
अत्रोच्यते
यथा चन्द्रश्च सूर्यश्च तथा तिष्यो बृहस्पतिः  ।
एकराशौ समेष्यन्ति तदा भवति वै कृतम्  ॥ ४,२४.१०२ ॥
अतीता वर्तमानाश्च तथैवानागताश्च ये  ।
एते वंशेषु भूपालाः कथिता मुनिसत्तम  ॥ ४,२४.१०३ ॥
यावत्परीक्षितो जन्म यावन्नन्दाभिषेचनम्  ।
एतद्वर्षसहस्रं तु ज्ञेयं पञ्चाशदुत्तरम्  ॥ ४,२४.१०४ ॥
सप्तर्षीणां तु यौ पूर्वौ दृश्येते ह्युदितौ दिवि  ।
तयोस्तु मध्ये नक्षत्रं दृश्यते यत्समं निशि  ॥ ४,२४.१०५ ॥
तेन सप्तर्षयो युक्तास्तिष्ठन्त्यब्दशतं नृणाम्  ।
ते तु पारीक्षिते काले मघास्वासन्द्विजोत्तम  ॥ ४,२४.१०६ ॥
तदा प्रवृत्तश्च कलिर्द्वादशाब्दशतात्मकः  ॥ ४,२४.१०७ ॥
यदैव भगवान्विष्णोरंशो यातो दिवं द्विज  ।
वसुदेवकुलोद्भूतस्तदैवात्रागतः कलिः  ॥ ४,२४.१०८ ॥
यावत्सपादपद्माभ्यां पस्पर्शेमां वसुंधराम्  ।
तावत्पुथ्वीपरिष्वङ्गे समर्थो नाभवत्कलिः  ॥ ४,२४.१०९ ॥
गते सनातनस्यांशे विष्णोस्तत्र भुवो दिवम्  ।
तत्याज सानुजो राज्यं धर्म पुत्रो युधिष्ठिरः  ॥ ४,२४.११० ॥
विपरीतानि दृष्ट्वा च निमित्तानि हि पाण्डवः  ।
याते कृष्णे चकाराथ सोऽभिषेकं परीक्षितः  ॥ ४,२४.१११ ॥
प्रयास्यन्ति यदा चैते पूर्वाषाढां महर्षयः  ।
तदा नन्दात्प्रभृत्येष गतिवृद्धिं गमिष्यति  ॥ ४,२४.११२ ॥
यस्मिन् कृष्णो दिवं यातस्तस्मिन्नेव तदा हनि  ।
प्रतिपन्नं कलियुगं तस्य संख्यां निबोध मे  ॥ ४,२४.११३ ॥
त्रीणि लक्षाणि वर्षाणां द्विज मानुष्यसंख्यया  ।
षष्टिश्चैव सहस्राणि भविष्यत्येष वै कलिः  ॥ ४,२४.११४ ॥
शातानि तानि दिव्यानां सप्त पञ्च च संख्यया  ।
निःशेषेण गते तस्मिन्भविष्यति पुनः कृतम्  ॥ ४,२४.११५ ॥
ब्राह्मणाः क्षित्त्रिया वैश्याः शुद्राश्च द्विजसत्तम  ।
युगेयुगे महात्मानः समतीताःसहस्रशः  ॥ ४,२४.११६ ॥
बहुत्वान्नामधेयानां परिसंख्या कुलेकुले  ।
पौनरुक्त्याद्धि साम्याच्च न मया परिकीर्तिता  ॥ ४,२४.११७ ॥
देवापिः पोरवो राजा पुरुश्चेक्षाकुवंशजः  ।
महायोगबलोपेतौ कलापग्रमसंश्रितौ  ॥ ४,२४.११८ ॥
कृते युगे त्विहागम्य क्षत्रप्रावर्तकौ हि तौ  ।
भविष्यतो मनोर्वशबीजभूतौ व्यवस्थितौ  ॥ ४,२४.११९ ॥
एतेन क्रमयोगेन मनुपुत्रौर्वसुंधरा  ।
कृतत्रेताद्वापराणि युगानि त्रीणि भुज्यते  ॥ ४,२४.१२० ॥
कलौ ते बीजभूता वै केचित्तिष्ठन्ति वै मुने  ।
यथैव देवापिपुरू सांप्रतं समधिष्ठितौ  ॥ ४,२४.१२१ ॥
एष तूद्देशतो वंशस्तवोक्तो भूभुजां मया  ।
निखिलो गदितुं शक्यो नैष वर्षशतैरपि  ॥ ४,२४.१२२ ॥
एते चान्ये च भूपाला यैरत्र क्षितिमण्डले  ।
कृतं ममत्वं मोहान्धैर्नित्यं हेयकलेवरे  ॥ ४,२४.१२३ ॥
कथं ममेयमचला मत्पुत्रस्य कथं मही  ।
मद्वंशस्येतिचिन्तार्ता जग्मुरन्तमिमे नृपाः  ॥ ४,२४.१२४ ॥
तेभ्यः पूर्वतराश्चान्ये तेभ्यस्तेभ्यस्तथा परे  ।
भविष्याश्चैव यास्यन्ति तेषामन्ये च येऽप्यनु  ॥ ४,२४.१२५ ॥
विलोक्यात्मजयोद्योगं यात्राव्यग्रान्नराधिपान्  ।
पुष्पप्रहासैः शरदि हसंतीव वसुंधरा  ॥ ४,२४.१२६ ॥
मैत्रेय पृथिवीगीताञ्छ्लोकांश्चात्र निबोध मे  ।
यानाह धर्मध्वजिने नजकायासितो मुनिः  ॥ ४,२४.१२७ ॥
पृथिव्युवाच
कथमेष नरेद्राणां मोहो बुद्धिमतामपि  ।
येन केन सधर्माणोप्यतिविश्वस्तचेतसः  ॥ ४,२४.१२८ ॥
पूर्वमात्मजयं कृत्वा जेतुमिच्छन्ति मन्त्रिणः  ।
ततो भृत्यांश्च पौरांश्च जिगीषन्ते तथा रिपून्  ॥ ४,२४.१२९ ॥
क्रमेणानेन जेष्यामो वयं पृथ्वीं ससागराम्  ।
इत्यासक्तधियो मृत्युं न पश्यन्त्यविद्वरगम्  ॥ ४,२४.१३० ॥
समुद्रावरणं याति भूमण्डलमथो वशम्  ।
कियदात्मजयस्यैतन्मुक्तिरात्मजयेफलम्  ॥ ४,२४.१३१ ॥
उत्सृज्य पूर्वजा याता यां नादाय गतः पिता  ।
तां मामतीव मूढत्वाज्जेतुमिच्छन्ति पार्थिवाः  ॥ ४,२४.१३२ ॥
मत्कृते पितृ पुत्राणां भ्रातॄणां चापि विग्रहः  ।
जायतेत्यन्तमोहेन ममत्वादृतचेतसाम्  ॥ ४,२४.१३३ ॥
पृथ्वी ममेयं सकला ममैषा मदन्वयस्यापि च शाश्वतीयम्  ।
योयो मृतेऽन्यत्र बभूव राजा कुबुद्धिरा सीदिति तस्यतस्य  ॥ ४,२४.१३४ ॥
दृष्ट्वा ममत्वादृतचित्तमेकं विहाय मां मृत्युवशं व्रजन्तम्  ।
तस्यानुयस्तस्य कथं ममत्वं हृद्यास्पदं मत्प्रभवं करोति  ॥ ४,२४.१३५ ॥
पृथ्वी ममैषाऽशु परित्यजैनां वदन्ति ये दूतमुखैः स्वशत्रून्  ।
नराधिपास्तेषु ममातिहासः पुनश्च मूढेषु दयाभ्युपैति  ॥ ४,२४.१३६ ॥
श्रीपराशर उवाच
इत्येते धरणीगीतः श्लोका मैत्रेय यैः श्रुताः  ।
ममत्वं विलयं याति तपत्यर्के यथा हिमम्  ॥ ४,२४.१३७ ॥
इत्येष कथितः सम्यङ्मनोर्वशो मया तव  ।
यत्र स्थितिप्रवृत्तस्य विष्णोरंशांशका नृपाः  ॥ ४,२४.१३८ ॥
शृणोति य इमं भक्त्या मनोर्वशमनुक्रमात् ।
तस्य पापमशेषं वै प्रणश्यत्यमलात्मनः  ॥ ४,२४.१३९ ॥
धनधान्यर्धिमतुलां प्राप्नोत्यव्याहतेन्द्रियः  ।
श्रुत्वैवमखिलं वंशं प्रशस्तं शशीसूर्ययोः  ॥ ४,२४.१४० ॥
इक्ष्वाकुजह्नुमान्धातृसगराविक्षितान्रघून्  ।
ययातिनहुषाद्यांश्च ज्ञात्वा निष्ठामुपागतान्  ॥ ४,२४.१४१ ॥
महाबलान्महावीर्याननन्तधनसंचयान्  ।
कृतान्कालेन बलिना कथाशेषान्नराधिपान्  ॥ ४,२४.१४२ ॥
श्रुत्वा न पुत्रदारादौ गृहक्षेत्रादिके तथा  ।
द्रव्यादौ वा कृतप्रज्ञो ममत्वं कुरुते नरः  ॥ ४,२४.१४३ ॥
तप्तं तपो यैः पुरुषप्रवीरैरुद्वाहुभिर्वर्षगणाननेकान्  ।
इष्ट्वा सुयज्ञैर्बलिनोतिवीर्याः कृतानुकालेन कथावशेषाः  ॥ ४,२४.१४४ ॥
पृथुःसमस्तान्विचचार लोकानव्याहतो योविजितारिचक्रः  ।
स कालवाताभिहतः प्रणष्टः क्षिप्तं यथा शाल्मलितूलमग्नौ  ॥ ४,२४.१४५ ॥
यः कार्तवीर्यो बुभुजे समस्तान्द्वीपान्समाक्रम्यहतारिचक्रः  ।
कथाप्रसंगेष्वभिधीयमानःस एव संकल्पविकल्पहेतुः  ॥ ४,२४.१४६ ॥
दशाननाविक्षतराघवाणामैश्वर्यमुद्भासितदिङ्मुखानाम्  ।
भस्मापि शिष्टं न कथं क्षणेन भ्रूभङ्गपातेन धिगन्तकस्य  ॥ ४,२४.१४७ ॥
कथाशरीरत्वमवाप यद्वै मान्धातृनामा भुवि चक्रवर्ती  ।
श्रुत्वापि तत्कोहि करोति साधुर्ममत्वमान्मन्यपि मन्दचेताः  ॥ ४,२४.१४८ ॥
भगीरथाद्याःसगरं ककुत्स्थो दशननो राघवलक्ष्मणौ च  ।
युधिष्ठिराद्याश्च बभूवुरेते सत्यं न मिथ्या क्व नु ते न विद्मः  ॥ ४,२४.१४९ ॥
ये सांप्रतं ये च नृपा भविष्याः प्रोक्ता मया विप्रवरोग्रवीयाः  ।
एते तथान्ये च तथाभिधेयाः सर्वे भविष्यन्ति यथैव पूर्वे  ॥ ४,२४.१५० ॥
एत द्विदित्वा न नरेण कार्यं ममत्वमात्मन्यपि पण्डितेन  ।
तिष्ठन्तु तावत्तनयात्मजायाः क्षेत्रादयो ये च शरीरिणोऽन्ये  ॥ ४,२४.१५१ ॥
इति श्रीविष्णुमाहपुराणे चतुर्थांशे चतुर्विंशोध्यायः (२४)
श्रीविष्णुमाहपुराणे चतुथासः समाप्तः
इति श्रीविष्णुमहापुराणे विष्णुचित्त्यात्मप्रकाशाख्य श्रीधरीयव्याख्याद्वयोपेते चतुर्थोशः समाप्तः  ।


_____________________________________________________________


अत श्रीविष्णुमहापुराणे विष्णुचित्त्यात्मप्रकाशाख्य श्रीधरीयव्याख्याद्वयोपेते पञ्चमाशः प्रारभ्यते
श्रीमते रामानुजाय नमः

मैत्रेय उवाच
नृपाणां कथितःसर्वो भवता वंशविस्तरः  ।
वंशानुचरितं चैव यथावदनुवर्णितम्  ।
अंशावतारो ब्रह्मर्षे योऽयं यदुकुलोद्भवः  ।
विष्णोस्तं विस्तरेणाहं श्रोतुमिच्छामि तत्त्वतः  ॥ ५,१.२ ॥
चकार यानि कर्माणि भगवान् पुरुषोत्तमः  ।
अंशांशेनावतीर्योर्व्यां तत्र तानि मुने वद  ॥ ५,१.३ ॥
श्रीपारशर उवाच
मैत्रेय श्रूयतामेतद्यत्पृष्टोऽहमिह त्वया  ।
विष्णोरंशांशसंभूतिचरितं जगतो हितम्  ॥ ५,१.४ ॥
देवकस्य सुतां पूर्वं वसुदेवो महामुने  ।
उपयेमे महाभागां देवकीं देवतोपमाम्  ॥ ५,१.५ ॥
कंसस्तयोर्वररथं चोदयामास सारथिः  ।
वसुदेवस्य देवक्या संयोगे भोजनन्दनः  ॥ ५,१.६ ॥
आथान्तरिक्षे वागुच्चैः कंसमाभाष्य सादरम्  ।
मेघगंभीरनिर्घोषं समाभाष्येदमब्रवीत् ॥ ५,१.७ ॥
यामेतां वहसे मूढ सह भर्त्रा रथे स्थिताम्  ।
अस्यास्तवाष्टमो गर्भः प्राणानपहरिष्यति  ॥ ५,१.८ ॥
श्रीपराशर उवाच
इत्याकर्ण्यं समुत्पाट्य खड्गं कंसो महाबलः  ।
देवकीं हन्तुमारब्धो वसुदेवोऽब्रवीदिदम्  ॥ ५,१.९ ॥
न हन्तव्या महाभाग देवकी भवतानघ  ।
समर्पयिष्ये सकलान्गर्भानस्योदरोद्भवान्  ॥ ५,१.१० ॥
श्रीपराशर उवाच
तथेत्याह ततः कंसो वसुदेवं द्विजोत्तम  ।
न घातयामास च तां देवकींसत्यगौरवात् ॥ ५,१.११ ॥
एतस्मिन्नेवकाले तु भूरिभारावपीडिता  ।
जगाम धरणी मेरौ समाजं त्रिदिवौकसाम्  ॥ ५,१.१२ ॥
स ब्रह्मकान्सुरान्सर्वान्प्रणिपत्याथ मेदिनि  ।
कथयामास तत्सर्वं खेदात्करुणभाषिणी  ॥ ५,१.१३ ॥
भूमिरुवाच
अग्निःसुवर्णस्य गुरुर्गवां सूर्यः परो गुरुः  ।
ममाप्यखिललो कानां कुरुर्नारायणो गरुः  ॥ ५,१.१४ ॥
प्रजापतिपतिर्ब्रह्म पूर्वेषामपि पूर्वजः  ।
कलाकाष्ठानिमेषात्मा कालश्चाव्यक्तमूर्तिमान्  ॥ ५,१.१५ ॥
तदंशभूतःसर्वैषां समूहो वःसुरोत्तमाः  ॥ ५,१.१६ ॥
आदित्या सरुतःसाध्या रुद्रा वस्वश्विवह्नयः  ।
पितरो ये च लोकानां स्रष्टारोऽत्रिपुरोगमाः  ॥ ५,१.१७ ॥
एते तस्याप्रमेयस्य विष्णो रूपं महात्मनः  ॥ ५,१.१८ ॥
यक्षराक्षसदैतेयपिशाचोरगदानवाः  ।
गन्धर्वाप्सरसश्चैवरूपं विष्णोर्महात्मनः  ॥ ५,१.१९ ॥
ग्रहर्क्षतारकाचित्रगगनाग्निजलानिलाः  ।
अहं च विषयाश्चैव सर्व विष्णुमयं जगत् ॥ ५,१.२० ॥
तथा चानेकरूपस्य यस्य रूपाण्य हर्निशम्  ।
बाध्यबाधकतां यान्ति कल्लोला इव सागरे  ॥ ५,१.२१ ॥
तत्सांप्रतममी दैत्याः कालनेमिपुरोगमाः  ।
मर्त्यलोकं समाक्रम्य बाधन्तेऽहर्निशं प्रजाः  ॥ ५,१.२२ ॥
कालनेमिर्हतो योऽसौ विष्णुना प्रभविष्णुना  ।
उग्रसेनसुतः कंसःसंभूतःस महासुरः  ॥ ५,१.२३ ॥
आरिष्टो धेनुकः केशी प्रलंबो नरकस्तथा  ।
सुंदोऽसुरस्तथात्युग्रो बाणश्चापि बलेःसुतः  ॥ ५,१.२४ ॥
तथान्ये च महावीर्या नृपाणां भवनेषु ये  ।
समुत्पन्ना दुरात्मानस्तान्न संख्यातुमुत्सहे  ॥ ५,१.२५ ॥
अक्षोहिण्योत्र बहुला दिव्यमूर्तिधराःसुराः  ।
महाबलानां दृप्तानां दैत्येन्द्रणां ममोपरि  ॥ ५,१.२६ ॥
तद्भूरिभार पीडार्ता न शक्नोम्यमरेश्वराः  ।
बिभर्तुमात्मानमहमिति विज्ञापयामि वः  ॥ ५,१.२७ ॥
क्रियतां तन्महाभागा मम भारावतारणम्  ।
यथा रसातलं नाहं गच्छेयमतिविह्वला  ॥ ५,१.२८ ॥
इत्याकर्ण्य धरावाक्यमशेषैस्त्रिदशेश्वरैः  ।
भुवो भारावतारार्थं ब्रह्मा प्राह प्रचोदितः  ॥ ५,१.२९ ॥
ब्रह्मोवाच
यथाह वसुधा सर्वं सत्यमेव दिवौकसः  ।
अहं भवो भवन्तश्च सर्वे नारायणात्मकाः  ॥ ५,१.३० ॥
विभूतयश्च यास्तस्य तासामेव परस्परम्  ।
आधिक्यन्यू६ अताबाध्यबाधकत्वेन वर्तते  ॥ ५,१.३१ ॥
तदागच्छत गच्छामः क्षीराब्धेस्तटमुत्तमम्  ।
तत्राराध्य हरिं तस्मै सर्वं विज्ञापयाम वै  ॥ ५,१.३२ ॥
सर्वथैव जगत्यर्थे स सर्वात्मा जगन्मयः  ।
सत्त्वांशेनावतीर्योर्व्यां धर्मस्य कुरुते स्थितिम्  ॥ ५,१.३३ ॥
श्रीपराशर उवाच
इत्युक्त्वा प्रययो तत्र सह देवैः पितामहः  ।
समाहितमनाश्चैवं तुष्टाव गरुडध्वजम्  ॥ ५,१.३४ ॥
ब्रह्मोवाच
द्वे विद्ये त्वमनाम्नायपरा चैवापरा तथा  ।
त एव  भवतो रूपे मूर्तामूर्तात्मिके प्रभो  ॥ ५,१.३५ ॥
द्वे ब्रह्मणी त्वणीयोतिस्थूलात्मन्सर्व सर्ववित् ।
शब्दब्रह्मपरं चैव ब्रह्म ब्रह्ममयस्य यत् ॥ ५,१.३६ ॥
ऋग्वेदस्त्वं यजुर्वेदःसामवेदस्त्वथर्वणः  ।
शिक्षाकल्पो निरुक्तं च च्छन्दो ज्योतिषमेव च  ॥ ५,१.३७ ॥
इतिहासपुराणे च तथा व्याकरणं प्रभो  ।
मीमांसा न्यायशास्त्रं च धर्मशास्त्राण्यधोक्षज  ॥ ५,१.३८ ॥
आत्माऽत्मदेहगुणवद्विचाराचारि यद्वच  ।
तदप्याद्यपते नान्यदध्यात्मात्मस्वरूपवत् ॥ ५,१.३९ ॥
त्वमव्यक्तमनिर्देश्यमचिन्त्यानामवर्मवत् ।
अपाणिपादरूपं च शुद्धं नित्यं परात्परम्  ॥ ५,१.४० ॥
शृणोष्यकर्णः परिपश्यसि त्वमचक्षुरूपो बहुरूपरूपः  ।
अपादहस्तो जवनो ग्रहीता त्वं वेत्सि सर्वं च सर्ववेद्यः  ॥ ५,१.४१ ॥
अणोरणीयां समसत्स्वरूपं त्वां पश्यतो ज्ञाननिवृत्तिरग्र्या  ।
धीरस्य धीरस्य बिभर्ति नान्यद्वरेण्यरूपात्परतः परात्मन्  ॥ ५,१.४२ ॥
त्वं विश्वनाभिर्भुवनस्य गोप्ता सर्वाणि भूतानि तवान्तराणि  ।
यद्भूतभव्यं यदणोरणीयः पुमांस्त्वमेकः प्रकृतेः परस्तात् ॥ ५,१.४३ ॥
एकश्चतुर्धा भगवान्हुताशो वर्चोविभूतं जगतो ददासि  ।
त्वं विश्वतश्चक्षुरनन्तमूर्ते त्रेधा पदं त्वं निदधासि धातः  ॥ ५,१.४४ ॥
यथाग्निरेको बहुधा समिध्यते विकारभेदैरविकाररूपः  ।
तथा भवान्सर्वगतैकरूपी रूपाण्यशेषाण्यनुपुष्यतीश  ॥ ५,१.४५ ॥
एकं तवाग्र्यं परमं पदं यत्पश्यन्ति त्वां सूरयो ज्ञानदृश्यम्  ।
त्वत्तो नान्यत्किञ्चिदस्ति स्वरूपं यद्वा भूतं यच्च भव्यं परात्मन्  ॥ ५,१.४६ ॥
व्यक्ताव्यक्तस्वरूपस्त्वं समष्टिव्यष्टिरूपवान्  ।
सर्वज्ञःसर्वनित्सर्वशक्तिज्ञानबलर्धिमान्  ॥ ५,१.४७ ॥
अन्यूनश्चाप्यवृद्धिश्च स्वाधीनो नादिमान्वशी  ।
क्लमतन्द्री भयक्रोधकामादिभिरसंयुतः  ॥ ५,१.४८ ॥
निरवद्यः परः प्राप्तेर्निरधिष्ठोऽक्षरः क्रमः  ।
सर्वेश्वरः पराधारो धाम्नां धामात्मकोऽक्षयः  ॥ ५,१.४९ ॥
सकलावरणानीतनिरालंबनभावन  ।
महाविभूतिसंस्थान नमस्ते पुरुषोत्तम  ॥ ५,१.५० ॥
नाकारणात्कारणाद्वा कारणाकारणान्न च  ।
शरीरग्रहणं वापि धर्मत्राणाय केवलम्  ॥ ५,१.५१ ॥
श्रीपराशर उवाच
इत्येवं संस्तवं श्रुत्वा मनसा भगवानजः  ।
ब्रह्माणमाह प्रीतेन विश्वरूपं प्रकाशयन्  ॥ ५,१.५२ ॥
श्रीभगवानुवाच
भोभो ब्रह्मंस्त्वया मत्तःसह देवैर्यदिष्यते  ।
तदुच्यतामशेषं च सिद्धमेवावधार्यताम्  ॥ ५,१.५३ ॥
श्रीपराशर उवाच
ततो ब्रह्मा हरेर्दिव्य विश्विरूपमवेक्ष्य तत् ।
तुष्टाव भूयो देवेषु साध्वसावनतात्मसु  ॥ ५,१.५४ ॥
ब्रह्मोवाच
नमो नमस्तेस्तु सहस्रकृत्वःसहस्रबाहो बहुवक्त्रपाद  ।
नमोनमस्ते जगतः प्रवृत्तिविनाशसंस्थानकराप्रमेय  ॥ ५,१.५५ ॥
सूक्ष्मातिसूक्ष्मातिबृहत्प्रमाम गरीयसामप्यतिगौरवात्मन्  ।
प्रधानबुद्धीन्द्रियवत्प्रधानमूलात्परात्मन्भगवन्प्रसीद  ॥ ५,१.५६ ॥
एषा मही देव महीप्रसूतैर्महासुरैः पीडितशैलबन्धा  ।
परायणं त्वां जगतामुपैति भारावतारार्थमपारसार  ॥ ५,१.५७ ॥
एते वयं वृत्ररिपुस्तथायं नासत्यदस्त्रौ वरुणस्तथैव  ।
इमे च रुद्रा वसवःससूर्याःसमीरणाग्निप्रसुखास्तथान्ये  ॥ ५,१.५८ ॥
सुराःसमस्ताःसुरनाथकार्यमेभिर्मया यच्च तदीश सर्वाम्  ।
आज्ञापयाज्ञां परिपालयन्तस्तवैव तिष्ठाम सदास्तदोषाः  ॥ ५,१.५९ ॥
श्रीपराशर उवाच
एवं संस्तूयमानस्तु भगवान्परमेश्वरः  ।
उज्जहारात्मनः केशौ सितकृष्णौ महामुने  ॥ ५,१.६० ॥
उवाच च सुरानेतौ मत्केशौ वसुधातले  ।
अवतीर्य भुवो भारक्लेशहानिं करिष्यतः  ॥ ५,१.६१ ॥
सुराश्च सकलाःस्वांशैरवतीर्य महीतले  ।
कुर्वन्तु युद्धमुन्मत्तैः पूर्वोत्पन्नैर्महासुरैः  ॥ ५,१.६२ ॥
ततः क्षयमशेषास्ते दैतेया धरमीतले  ।
प्रयास्यन्ति न संदेहो मद्दृपातविचूर्णिताः  ॥ ५,१.६३ ॥
वसुदेवस्य या पत्नी देवकी देवतोपमा  ।
तत्रायमष्टमो गर्भो मत्केशो भविता सुराः  ॥ ५,१.६४ ॥
अवतीर्य च तत्रायं कंसं घातयिता भुवि  ।
कालनेमीं समुद्भूतमित्युक्त्वान्तर्दधे हरिः  ॥ ५,१.६५ ॥
अदृश्याय ततस्तस्मै प्रणिपत्य महामुने  ।
मेरुपृष्ठं सुरा जग्मुरवतेरुश्च भूतले  ॥ ५,१.६६ ॥
कंसाय चाष्टमो गर्भो देवक्या धरणीधरः  ।
भविष्यतीत्याच चक्षे भगवान्नारदो मुनिः  ॥ ५,१.६७ ॥
कंसोऽपि तदुपश्रुत्य नारदात्कुपितस्ततः  ।
देवकीं वसुदेवं च गृहे गुप्तावधारयत् ॥ ५,१.६८ ॥
वसुदेवेन कंसाय तेनैवोक्तं यथा पुरा  ।
तथैव वसुदेवोऽपि पुत्रमर्पितवान् द्विज  ॥ ५,१.६९ ॥
हिरण्यकशिपोः पुत्राःषड्गर्भा इति विश्रुताः  ।
विष्णुप्रयुक्ता स्तान्निद्राक्रमाद्गर्भानयोजयत् ॥ ५,१.७० ॥
योगनिद्रा महामाया वैष्णवी मोहितं यया  ।
अविद्यया जगत्सर्वं तामाह भगवान्हरिः  ॥ ५,१.७१ ॥
श्रीभगवानुवाच
निद्रे गच्छ ममादेशात्पातालातलसंश्रयान्  ।
एकैकत्वेन षड्गर्भान्देवकीजठरं नय  ॥ ५,१.७२ ॥
हतेषु तेषु कंसेन शेषाख्योंशस्ततो मम  ।
अंशांशोनादरे तस्याःसप्तमः संभविष्यति  ॥ ५,१.७३ ॥
गोकुले वसुदेवस्य भार्यान्या रोहिणी स्थिता  ।
तस्याःस संभूतिसमं देवि नेयस्त्वयोदरम्  ॥ ५,१.७४ ॥
सप्तमो भोजरा जस्य भयाद्रोधोपरोधतः  ।
देवक्याः पितितो गर्भ इति लोको वदिष्यति  ॥ ५,१.७५ ॥
गर्भसंकर्षणात्सोऽथ लोके संकर्षणेति वै  ।
संज्ञामवाप्स्यते वीरः श्वेताद्रिशिखरोपमः  ॥ ५,१.७६ ॥
ततोऽहं संभविष्यामि देवकीजठरे शुभे  ।
भर्गं त्वया यशोदाया गन्तव्यमविलंबितम्  ॥ ५,१.७७ ॥
प्रावृट्काले च नभसि कृष्णाष्टम्यामहं निशि  ।
उत्पत्स्यामि नवम्यां तु प्रसूतिं त्वमवाप्स्यसि  ॥ ५,१.७८ ॥
यशोदाशयने मां तु देवक्यास्त्वामनिन्दिते  ।
मच्छक्तिप्रोरितमतिर्वसुदेवो नयिष्यति  ॥ ५,१.७९ ॥
कंसश्च त्वामुपादाय देवि शैलशिलातले  ।
प्रक्षेप्स्यत्यन्तारिक्षे च संस्थानं त्वमवाप्स्यसि  ॥ ५,१.८० ॥
ततस्त्वां शतदृक्छक्रः प्रणम्य मम गौरवात् ।
प्रणिपातानतशिरा भगिनीत्वे ग्रहीष्यति  ॥ ५,१.८१ ॥
त्वं च शुंभनिशुंभादीन्हत्वा दैत्यान्सहस्रशः  ।
स्थानैरनेकैः पृथिवीमशेषां मण्डयिष्यसि  ॥ ५,१.८२ ॥
त्वं भूतिः सन्नतिः क्षान्तिः कान्तिर्द्यौः पृथिवी धृतिः  ।
लज्जापुष्टी रुषा या तु काचिदन्या त्वमेव सा  ॥ ५,१.८३ ॥
ये त्वामार्येति दुर्गेति वेदगर्भांबिकेति च  ।
भद्रेति भद्रकालीति क्षेमदा भग्यदेति च  ॥ ५,१.८४ ॥
प्रातश्चैवापराह्ने च स्तोष्यन्त्यानम्रमूर्तयः  ।
तेषां हि प्रार्थितं सर्वं मत्प्रसादाद्भविष्यति  ॥ ५,१.८५ ॥
सुरामांसोपहरैश्च भक्ष्यभोज्यैश्च पूजिता  ।
नॄणामशेषसामांस्त्वं प्रसन्ना संप्रदास्यसि  ॥ ५,१.८६ ॥
ते सर्वे सर्वदा भद्रे मत्प्रसादादसंशयम्  ।
असंदिग्धा भविष्यन्ति गच्छ देवि यथोदितम्  ।
इति विष्णुमहापुराणे पञ्चमांशे प्रथमोऽध्यायः (१)


_____________________________________________________________


श्रीपराशर उवाच
यथोक्तं सा जगद्धात्रा देवदेवेन वै तथा  ।
षड्गर्भगर्बविन्यासं चक्रे चान्यस्य कर्षणम्  ॥ ५,२.१ ॥
सप्तमे रोहिणीं गर्भे प्राप्ते गर्भं ततो हरिः  ।
लोकत्र योपकाराय देवक्याः प्रविवेश ह  ॥ ५,२.२ ॥
योगनिद्रा यशोदायास्तस्मिन्नेव तथा दिने  ।
संभूता जठरे तद्वद्यथोक्तं परमेष्ठिना  ॥ ५,२.३ ॥
ततो ग्रहगणःसम्यक्प्रचचार दिवि द्विज  ।
विष्णोरंशे भुवं याते ऋतवश्चाबभुः शुभाः  ॥ ५,२.४ ॥
न सेहे देवकीं द्रष्टं कश्तिदप्यतितेजसा  ।
जाज्वल्यमानां तां दृष्ट्वा मनांसि क्षोभमाययुः  ॥ ५,२.५ ॥
अदृष्टाः पुरुषैः स्त्रीभिर्देवकीं देवतागणाः  ।
बिभ्राणां वपुषा विष्णुं तुष्टुवुस्तामहर्निशम्  ॥ ५,२.६ ॥
देवता ऊचुः
प्रकृतिस्त्वं परा सूक्ष्मा ब्रह्मगर्भाभवत्पुरा  ।
ततो वाणी जगद्धातुर्वेदगर्भासि शोभने  ॥ ५,२.७ ॥
सृज्यस्वरूपगर्भासि सृष्टिभूता सनातने  ।
बीजभूता तु सर्वस्य यज्ञभूता भवस्त्रयी  ॥ ५,२.८ ॥
फलगर्भा त्वमेवेज्या वह्निगर्भा तथारणिः  ।
अदितिर्देवगर्भा त्वं दैत्यगर्भा तथा दितिः  ॥ ५,२.९ ॥
ज्योत्स्ना वासरगर्भा त्वं ज्ञानगर्भासि सन्नतिः  ।
नयगर्भा परा नीतिर्लज्जा त्वं प्रश्रयोद्वहा  ॥ ५,२.१० ॥
कामगर्भा तथेच्छा त्वं तुष्टिः संतोषगर्भिणी  ।
मेधा च बोधगर्भसि धैर्यगर्भोद्वहा धृतिः  ॥ ५,२.११ ॥
ग्रहर्क्षतारकागर्भा द्यौरस्याखिलहैतुकी  ।
एता विभूतयो देवि तथान्याश्च सहस्रशः  ॥ ५,२.१२ ॥
तथा संख्या जगद्धात्री सांप्रतं जठरे तव  ।
समुद्राद्रिनदीद्वीपवनपत्तनभूषणा  ।
ग्रामखर्वटखेटाढ्या समस्ता पृतिवी शुभे  ॥ ५,२.१३ ॥
समस्तवह्नयोंऽभांसि सकलाश्च समीरणाः  ।
महोरगास्तथा यक्षा राक्षसाः प्रेतगुद्यकाः  ॥ ५,२.१४ ॥
ग्रहर्क्षतारकाचित्रविमानशतसंकुतम्  ।
अवकाशमशेषस्य यद्ददाति नभस्थलम्  ॥ ५,२.१५ ॥
भूलोकश्च भुवर्लोकःस्वर्लोकोऽथ महर्जनः  ।
तपश्च ब्रह्मलोकश्च ब्रह्माण्डमखिलं शुभे  ॥ ५,२.१६ ॥
तदन्तरे स्थिता देवा दैत्यगन्धर्वचारणाः  ।
महोरगास्तथा यक्षा राक्षसाः प्रेतगुह्यकाः  ॥ ५,२.१७ ॥
मनुष्याः पशवश्चान्ये ये च जीवा यशस्विनि  ।
तैरन्तस्थैरनन्तोऽसौ सर्वगः सर्वभावनः  ॥ ५,२.१८ ॥
रूपकर्मस्वरूपाणि न परिच्छेदगोचरे  ।
यस्याखिलप्रमाणानि स विष्णुर्गर्भगस्तव  ॥ ५,२.१९ ॥
त्वं स्वाहा त्वं स्वधा विद्या स्वधा त्वं ज्योतिरंबरे  ।
त्वं सर्वलोकरक्षार्थमवतीर्णा महीतले  ॥ ५,२.२० ॥
प्रसीद देवि सर्वस्य जगतः शं शुभे कुरु  ।
प्रीत्या तं धारयेशानं धृतं येनाखिलं जगत् ॥ ५,२.२१ ॥
इति श्रीविष्णुमहापुराणे पञ्चमांशे द्वितीयोऽध्यायः (२)


_____________________________________________________________


श्रीपराशर उवाच
एवं संस्तूयमाना सा देवैर्देवमधारयत् ।
गर्भेण पुण्डरीकाक्षं जगतस्त्राणकारणम्  ॥ ५,३.१ ॥
ततोऽखिलजगत्पद्मबोधायाच्युतभानुना  ।
देवकीपूर्वसंध्यायामाविर्भूतं महात्मना  ॥ ५,३.२ ॥
तज्जन्मदिनमत्यर्थमाह्लाद्यमलदिङ्मुखम्  ।
बभूव कर्वलोकस्य कौमुदी शशिनो यथा  ॥ ५,३.३ ॥
संतःसंतोषमधकं प्रशमं चञ्जमारुताः  ।
प्रसादं निम्नगा याता जायमाने जनार्दने  ॥ ५,३.४ ॥
सिंधवो निजशब्देन वाद्यं चक्रुर्मनोहरम्  ।
जगुर्गन्धर्वपतयो ननृतुश्चाप्सरोगणाः  ॥ ५,३.५ ॥
ससृजुः पुष्पवर्षाणि देवा भुव्यन्तरिक्षगाः  ।
जज्वलुश्चाग्नयः शान्ता जायमाने जनार्दने  ॥ ५,३.६ ॥
मदं जगुर्जुर्जलदाः पुष्पवृष्टिमुचो द्विज  ।
अर्धरात्रेऽखिलाधारे जायमाने जनार्दने  ॥ ५,३.७ ॥
फुल्लेन्दीवरपत्राभं चतुर्बाहुमुदीक्ष्य तम्  ।
श्रीवत्सवक्षसं जातं तुष्टावानकदुन्दुभिः  ॥ ५,३.८ ॥
अभिष्ट्रय च तं वाग्भिः प्रसन्नाभिर्महामतिः  ।
विज्ञापयामास तदा कंसाद्भीतो द्विजोत्तम  ॥ ५,३.९ ॥
वसुदेव उवाच
जातोसि देवदेवेश शङ्खचक्रगदाधरम्  ।
दिव्यरूपमिदं देव प्रसादेनोपसंहर  ॥ ५,३.१० ॥
अद्यैव देव कंसोयं कुरुते मम घातनम्  ।
अवतीर्म इति ज्ञात्वा त्वमस्मिन्मममन्दिरे  ॥ ५,३.११ ॥
देवक्युवाच
योऽनन्तरूपोऽखिलविश्वरूपो गर्भेपि लोकान्वपुषा बिभर्ति  ।
प्रसीतदामेष स देवदेवो यो माययाविष्कृतबालरूपः  ॥ ५,३.१२ ॥
उपसंहर सर्वात्मन्रूपमेतच्चतुर्भुजम्  ।
जानातु  मावतारं ते कंसोयं दितिजन्मजः  ॥ ५,३.१३ ॥
श्रीभगवानुवाच
स्तुतोऽहं य त्त्वया पूर्वं पुत्रार्थिन्या तदद्य ते  ।
सफलं देवि संजातं जातोऽहं यत्तवोदरात् ॥ ५,३.१४ ॥
श्रीपराशर उवाच
इत्युक्त्वा भगवांस्तूष्णीं बभूव मुनिसत्तम  ।
वसुदेवोपि तं रात्रावादाय प्रययौ बहिः  ॥ ५,३.१५ ॥
मोहिताश्चाभवेस्तत्र रक्षिणो योगनिद्रया  ।
मथुराद्वारपालाश्च व्रजत्यानकदुन्दुभौ  ॥ ५,३.१६ ॥
वर्षतां जलदानां च तोयमात्युल्बणं निशि  ।
संवृत्यानुययौ शेषः फणैरानकदुन्दुभिम्  ॥ ५,३.१७ ॥
यमुनां चातिगंभीरां नानावर्तशताकुलाम्  ।
वसुदेवो वहन्विष्णुं जानुमात्रवहां ययौ  ॥ ५,३.१८ ॥
कंसस्य करदानाय तत्रैवाब्यागतास्तटे  ।
नन्दादीन्गोपवुद्धांश्च यमुनाया ददर्श सः  ॥ ५,३.१९ ॥
तस्मिन्काले यशोदापि मोहिता योगनिद्रया  ।
तामेव कन्यां मैत्रेय प्रसूता मोहिते जने  ॥ ५,३.२० ॥
वसुदेवोपि विन्यस्य बालमादाय दारिकाम्  ।
यशोदाशयनात्तूर्णमाजगामामितद्युतिः  ॥ ५,३.२१ ॥
ददृशे च प्रबुद्धा सा यशोदा जातमात्मजम्  ।
नीलोत्पलदलश्यामं ततोत्यर्थं मुदं ययौ  ॥ ५,३.२२ ॥
आदाय वसुदेवोऽपि दारिकां निजमन्दिरे  ।
देवकीशयने न्यस्य यथापूर्वमतिष्ठत  ॥ ५,३.२३ ॥
ततो बालध्वनिं श्रुत्वा रक्षिणः सहसोत्थिताः  ।
कंसायावेदयामासुर्देवकीप्रसवन्द्विज  ॥ ५,३.२४ ॥
कंसस्तूर्णमुपेत्यैनां ततो जग्रह बालिकाम्  ।
मुञ्चमुञ्चेति देवक्या सन्नकण्ठ्या निवारितः  ॥ ५,३.२५ ॥
चिक्षेप च शिलापृष्ठे सा क्षिप्ता वियति स्थिता  ।
अवाप रूपं सुमहत्सायुधाष्टमहाभुजम्  ॥ ५,३.२६ ॥
प्रजहास तथैवोच्चैः कंसं च रुषिताब्रवीत् ।
किं मया क्षिप्तया कंस जाता यस्त्वां वधिष्यति  ॥ ५,३.२७ ॥
सर्वस्वभूतो देवानामासीन्मृत्युः पुरा स ते  ।
तदेतत्संप्रधार्याशु क्रियतां हितमात्मनः  ॥ ५,३.२८ ॥
इत्युक्त्वा प्रययौ देवी दिव्यस्रग्गन्धभूषणा  ।
पश्यतो भोजराजस्य स्तुता सिद्धैर्विहायसा  ॥ ५,३.२९ ॥
इति श्रिविष्णुमहापुराणे पञ्चमांशे तृतीयोऽध्यायः (३)


_____________________________________________________________


श्रीपराशर उवाच
कंसस्ततोद्विग्नमनाः प्राह सर्वान्महासुरान्  ।
प्रलंबकेशिप्रमुखानाहूयासुरपुङ्गवान्  ॥ ५,४.१ ॥
कंस उवाच
हे प्रलंब महाबाहो केशिन् धेनुक पूतने  ।
अरिष्टाद्यास्तथैवान्ये श्रूयतां वचनं मम  ॥ ५,४.२ ॥
मां हन्तुममरैर्यत्नः कृतः किल दुरात्मभिः  ।
मद्वीर्यतापितान्वीरो न त्वेतान्गणयाम्यहम्  ॥ ५,४.३ ॥
किमिन्द्रेणाल्पवीर्येण किं हरेणैकचारिणा  ।
हरिणा वापि किं साध्यं छिद्रेष्वसुरघातिना  ॥ ५,४.४ ॥
किमादित्यैः किं वसुभिरल्पवीर्यैः किमग्निभिः  ।
किंवान्यैरमरैः सर्वैर्मद्बाहुबलनिर्जितैः  ॥ ५,४.५ ॥
किं न दृष्टोमरपतिर्मया संयुगमेत्य सः  ।
पृष्ठेनैव वहन्बाणानपगच्छन्नवक्षसा  ॥ ५,४.६ ॥
मद्राष्ट्रे वारिता वृष्टिर्यदा शक्रेण किं तदा  ।
मद्बाणभिन्नैर्जलदैरापो मुक्तायथेप्सिताः  ॥ ५,४.७ ॥
किमुर्व्यामवनीपाला मद्बाहुबलभीरवः  ।
ते सर्वे सन्नतिं याता जरासंधमृते गुरम्  ॥ ५,४.८ ॥
अमरेषु ममावज्ञा जायते दैत्यपुङ्गवाः  ।
हास्यं मे जायते वीरास्तेषु यत्नपरेष्वपि  ॥ ५,४.९ ॥
तथापि खलु दुष्टानां तेषामप्यधिकं मया  ।
अपकाराय दैत्येन्द्रा यतनीयं दुरात्मनाम्  ॥ ५,४.१० ॥
तद्ये यशस्विनः केचित्पृथिव्यां ये च यज्वनः  ।
कार्यो देवापकाराय तेषां सर्वात्मना वधः  ॥ ५,४.११ ॥
उत्पन्नश्चापि मे मृत्युर्भूतपूर्वःस वै किल  ।
इत्येतद्दारिका प्राह देवकीगर्भसंभवा  ॥ ५,४.१२ ॥
तस्माद्बालेषु च परो यत्नः कार्यो महीतले  ।
यत्रोद्रिक्तं बलं बाले स हन्तव्यः प्रयत्नतः  ॥ ५,४.१३ ॥
इत्याज्ञाप्यासुरान्कसः प्रविश्याशु गृहं ततः  ।
मुमोच वसुदेवं च देवकीं च निरोदतः  ॥ ५,४.१४ ॥
कंस उवाच
युवयोर्घातिता गर्भा वृथैवैते मयाधुना  ।
कोप्यन्य एव नाशाय मम गर्भःसमुद्यतः  ॥ ५,४.१५ ॥
तदलं परितापेन नुनं तद्भाविनो हि ते  ।
अर्भका युवयोर्देषाच्चायुषो यद्वियोजिताः  ॥ ५,४.१६ ॥
श्रीपराशर उवाच
इत्याश्वास्य विमुक्त्वा च कंसस्तौ परिशङ्कितः  ।
अन्तर्गृहं द्विजश्रेष्ठ प्रविवेश ततः स्वकम्  ॥ ५,४.१७ ॥
इति श्रीविष्णुमहापुराणे पञ्चमांशे चतुर्थोऽध्यायः (४)


_____________________________________________________________


श्रीपराशर उवाच
विमुक्तो वसुदेवोऽपि नन्दस्य शकटं गतः  ।
प्रहृष्टं दृष्टवान्नन्दं पुत्रो जातो ममेति वै  ॥ ५,५.१ ॥
वसुदेवोपि तं प्राह दिष्ट्यादिष्ट्येति सादरम्  ।
वार्धकेऽपि समुत्पन्नस्तनयोऽयं तवाधुना  ॥ ५,५.२ ॥
दत्तो हि वार्षिकःसर्वो भवद्भिर्नृपतेः करः  ।
यदर्थमागतास्तस्मान्नात्र स्थेयं महाधनैः  ॥ ५,५.३ ॥
यदर्थमागताः कार्यं तन्निष्पन्नं किमस्यते  ।
भवद्भिर्गम्यतां नन्द तच्छीघ्रं निजगोकुलम्  ॥ ५,५.४ ॥
ममापि बालकस्तत्र रोहिणी प्रभवो हि यः  ।
स रक्षणीयो भवता यथायं तनयो निजः  ॥ ५,५.५ ॥
इत्युक्ताः प्रययुर्गोपा नन्दगोपपुरोगमाः  ।
शकटारोपितैर्भाडैः करं दत्त्वा महाबलाः  ॥ ५,५.६ ॥
वसतां गोकुले तेषां पूतना बालघातिनी  ।
सुप्तं कृष्णमुपादाय रात्रौ तस्मै स्तनं ददौ  ॥ ५,५.७ ॥
यस्मै यस्मै स्तनं रात्रौ पूतना संप्रयच्छति  ।
तस्यतस्य क्षणेनाङ्गं बालकस्योपहन्यते  ॥ ५,५.८ ॥
कृष्णस्तु तत्स्तनं गाढं कराभ्यामतिपीडितम्  ।
गृहीत्वा प्राणसहितं पपौक्रोधसमन्वितः  ॥ ५,५.९ ॥
सातिमुक्तमहारावा विच्छिन्नस्त्रायुबन्धना  ।
पपात पूतना भूमौ म्रियमाणातिभीषणा  ॥ ५,५.१० ॥
तन्नादश्रुतिसंत्रस्ताः प्रवुद्धास्ते व्रजौकसः  ।
ददृशुः पूतनोत्संगे कृष्णं तां च निपातिताम्  ॥ ५,५.११ ॥
आदाय कृष्णं संत्रस्ता यशोदापि द्विजोत्तम  ।
गोपुच्छभ्रामणेनाथ बालदोषमपाकरोत् ॥ ५,५.१२ ॥
गोकरीषमुपादाय नन्दगोपोपि मस्तके  ।
कृष्णस्य प्रददो रक्षां कुर्वश्चैतदुदीरयन्  ॥ ५,५.१३ ॥
नन्दगोप उवाच
रक्षतु त्वामशेषाणां भूतानां प्रभवो हरिः  ।
यस्य नाभिसमुद्भूतपङ्कजादभवज्जगत् ॥ ५,५.१४ ॥
येन दंष्ट्राग्रविधृता धारयत्यवनिर्जगत् ।
वराहरूपधृग्देवःस त्वां रक्षतु केशवः  ॥ ५,५.१५ ॥
नखाङ्कुरविनिर्भिन्नवैरिवक्षस्थलो विभुः  ।
नृसिंहरूपी सर्वत्र रक्षतु त्वां जनार्दनः  ॥ ५,५.१६ ॥
वामनो रक्षतु सदा भवन्तं यः क्षणादभूत् ।
त्रिविक्रमः क्रमाक्रान्तत्रैलोक्यः स्फुरदायुधः  ॥ ५,५.१७ ॥
शिरस्ते पातु गोविन्दः कण्ठं रक्षतु केशवः  ।
गुह्यं च जठरं विष्णुर्जघे पादौ जनार्दनः  ॥ ५,५.१८ ॥
मुखं बाहू प्रबाहू च मनः सर्वेद्रियाणि च  ।
रक्षत्वव्याहतैश्वर्यस्तव नारायणोऽव्ययः  ॥ ५,५.१९ ॥
शार्ङ्गचक्रगदापाणेः शङ्खनादहताः क्षयम्  ।
गच्छन्तु प्रेतकूष्माण्डराक्षसा ये तवाहिताः  ॥ ५,५.२० ॥
त्वां पातु दिक्षु वैकुण्ठो विदिक्षु मधुसूदनः  ।
हृषीकेशोंऽबरे भूमौ रक्षतु त्वां महीधरः  ॥ ५,५.२१ ॥
श्रीपराशर उवाच
एवं कृतस्वस्त्ययनो नन्दगोपेन बालकः  ।
शायितः शकटस्याधो बालपर्यङ्किकातले  ॥ ५,५.२२ ॥
ते च गोपा महद्दृष्ट्वा पूतनायाः कलेवरम्  ।
मृतायाः परमं त्रासं विस्मयं च तदा ययुः  ॥ ५,५.२३ ॥
इति श्रीविष्णुमहापुराणे पञ्चमांशे पञ्चमोऽध्यायः (५)


_____________________________________________________________


श्रीपराशर उवाच
कदाचिच्छकटस्याधः शयानो मधुसूदनः  ।
चिक्षेप चरणावूर्ध्वं स्तन्यार्थी प्ररुरोद ह  ॥ ५,६.१ ॥
तस्य पादप्रहारेण शकटं परिवर्तितम्  ।
विध्वस्तकुंभभाण्डं तद्विपरीतं पपात वै  ॥ ५,६.२ ॥
ततो हाहाकृतः सर्वो गोपरोपीजनो द्विज  ।
आजगामाथ ददृशे बालमुतानशायिनम्  ॥ ५,६.३ ॥
गोपाः केनेति केनेदं शकटं परिवर्तितम्  ।
तत्रैव बालकाः प्रोचुर्बालेनानेन पातितम्  ॥ ५,६.४ ॥
रुदता दृष्टमस्माभिः पादविक्षेपपातितम्  ।
शकटं परिवृत्तं वै नैतदन्यस्य चेष्टितम्  ॥ ५,६.५ ॥
ततः पुनरतीवासन्गोपा विस्मयचेतसः  ।
नन्दगोपोपि जग्राह बालमत्यन्तविस्मितः  ॥ ५,६.६ ॥
यशोदा शकटारूढभग्नभाण्डकपालिका  ।
शकटं चार्चयामास दधिपुष्पफलाक्षतैः  ॥ ५,६.७ ॥
गर्गश्च गोकुले तत्र वसुदेवप्रचोदितः  ।
प्रच्छन्न एव गोपानां संस्कारान करोत्तयोः  ॥ ५,६.८ ॥
ज्येष्ठं च राममित्याह कृष्णं चैव तथावरम्  ।
गर्गो मतिमतां श्रेष्ठो नाम कुर्वन्महामतिः  ॥ ५,६.९ ॥
स्वल्पेनैव तु कालेन रङ्गिणौ तौ तदा व्रहे  ।
घृष्टजानुकरौ विप्र बभूवतुरुभावपि  ॥ ५,६.१० ॥
करीषभस्मदिग्धाङ्गौ भ्रममाणावितस्ततः  ।
न निवारयितुं सेहे यशोदा तौ न रोहिणी  ॥ ५,६.११ ॥
गोवाटमध्ये क्रीडन्तौ वत्सवाटं गतौ पुनः  ।
तदहर्जातगोवत्सपुच्छाकर्षणतत्परौ  ॥ ५,६.१२ ॥
यदा यशोदा तौ बालावेकस्थानचरावुभौ  ।
शशाक नो वारयितुं क्रीडन्तावतिचञ्चलौ  ॥ ५,६.१३ ॥
दाम्ना मध्ये ततो बद्धा बबन्ध तमुलूखले  ।
कृष्णमक्लिष्टकर्माणमाह चेदममर्षिता  ॥ ५,६.१४ ॥
यदि शक्नोषि गच्छ त्वमतिचञ्चलचेष्टित  ।
इत्युक्त्वाथ निजं कर्म सा चकार कुटुंबिनी  ॥ ५,६.१५ ॥
व्याग्रायामथ तस्यां स कर्षमाम उलूखलम्  ।
यमलार्जुनमध्येन जगाम कमलेक्षणः  ॥ ५,६.१६ ॥
कर्षता वृक्षयोर्मध्ये तिर्यग्गतमुलूखलम्  ।
भग्नावुत्तुङ्गशाखाग्रौ तेन तौ यमलार्जुनौ  ॥ ५,६.१७ ॥
ततः कटकटशब्दसमाकर्मनतत्परः  ।
आजगाम व्रजजनो ददर्श च महाद्रुमौ  ॥ ५,६.१८ ॥
नवोद्गताल्पदन्तांशुसितहासं च बालकम्  ।
तयोर्मध्यगतं दाम्ना बद्धं गाढं तथोदरे  ॥ ५,६.१९ ॥
ततश्च तामोदरतां स ययौ दामबन्धनात् ॥ ५,६.२० ॥
गोपवृद्धास्ततः सर्वे नन्दगोपपुरोगमाः  ।
मन्त्रयामासुरुद्विग्ना महोत्पातातिभीरवः  ॥ ५,६.२१ ॥
स्थानेनेह न नः कार्यं व्रजामोन्यन्महावनम्  ।
उत्पाता बहवो ह्यत्र दृश्यन्ते नाशहेतवः  ॥ ५,६.२२ ॥
पूतनाया विनाशश्च शकटस्य विपर्ययः  ।
विना वातादिदोषेण द्रुमयोः पतनन्तथा  ॥ ५,६.२३ ॥
वृन्दावनमितःस्थानात्तस्माद्गच्छाम मा चिरम्  ।
यावद्भौममहोत्पातदोषो नाभिभवेव्द्रजम्  ॥ ५,६.२४ ॥
इति कृत्वा मतिं सर्वे गमने ते व्रजौकसः  ।
ऊचुः स्वं स्वं कुलं शीघ्रं गम्यतां मा विलंबथ  ॥ ५,६.२५ ॥
ततः क्षणेन प्रययुः शकटैर्गोधनैस्तथा  ।
यूथशो वत्सपालाश्च कालयन्तो व्रजौकसः  ॥ ५,६.२६ ॥
द्रव्यावयवनिर्धूतं क्षणमात्रेण तत्तथा  ।
काकभाससमाकीर्णं व्रजस्थानमभूद्दूज  ॥ ५,६.२७ ॥
वृन्दावनं भगवता कृष्णेना क्लिष्टकर्मणा  ।
शुभेन मनसा ध्यातं गवं सिद्धिमभीप्सता  ॥ ५,६.२८ ॥
ततस्तत्रातिरूक्षेऽपि घर्मकाले द्विजोत्तम  ।
प्रावृट्काल इवोद्भूतं नवशष्पं समन्ततः  ॥ ५,६.२९ ॥
स समावासितः सर्वो व्रजो वृन्दावने ततः  ।
शकटावाटपर्यन्तश्चन्द्रार्धाकारसंस्थितः  ॥ ५,६.३० ॥
वत्सपालौ च संवृत्तौ रामदामोदरौ ततः  ।
एक स्थनस्थितौ गोष्ठे चेरतुर्बाललीलया  ॥ ५,६.३१ ॥
बर्हिपत्रकृतापीडौ वन्यपुष्पावतंसकौ  ।
गोपवेणुकृतातोद्यपत्रवाद्यकृतस्वनौ  ॥ ५,६.३२ ॥
काकपक्षधरौ बालौ कुमाराविव पावकी  ।
हसंतौ च रमन्तौ च चेरतुः स्म महावनम्  ॥ ५,६.३३ ॥
क्वचिद्वहन्तावन्योन्यं क्रीडमानौ तथा परैः  ।
गोपपुत्रैः समं वत्सांश्चारयन्तौ विचेरतुः  ॥ ५,६.३४ ॥
कालेन गच्छता तौ     तु सप्तवर्षौ महाव्रजे  ।
सर्वस्य जगतः पालौ वत्सपालौ बभूवतुः  ॥ ५,६.३५ ॥
प्रावृट्कालस्ततोतीव मेघौघस्थगितांबरः  ।
बभूव वारिधाराभिरैक्यं कुर्वन्दिशामिव  ॥ ५,६.३६ ॥
प्ररूढनवशष्पाढ्या शक्रगोपाचिता मही  ।
तथा मारकतीवासीत्पद्मरागविभूषिता  ॥ ५,६.३७ ॥
ऊहुरुन्मार्गवाहीनि निम्नगांभांसि सर्वतः  ।
मनांसि दुर्विनीतानां प्राप्य लक्ष्मीं नवामिव  ॥ ५,६.३८ ॥
न रेजेन्तरितश्चन्द्रो निर्मलो मलिनैर्घनैः  ।
सद्वादिवादो मूर्खणां प्रगल्भाभिरिवोक्तिभिः  ॥ ५,६.३९ ॥
निर्गुणेनापि चापेन शक्रस्य गगने पदम्  ।
अवाप्यताविवेकस्य नृपस्यैव परिग्रहे  ॥ ५,६.४० ॥
मेघपृष्ठे बलाकानां रराज विमला ततिः  ।
दुर्वत्ते वृत्तचेष्टेव कुलीनस्यातिशौभना  ॥ ५,६.४१ ॥
न ब बन्धांबरे स्थैर्यं विद्युदत्यन्तचञ्चला  ।
मैत्रीव प्रवरे पुंसि दुर्जनेन प्रयोजिता  ॥ ५,६.४२ ॥
मार्गा बभूवुरस्पष्टास्तृणशष्पचयावृताः  ।
अर्थान्तरमनुप्राप्ताः प्रजडानामिवोक्तयः  ॥ ५,६.४३ ॥
उन्मत्तशिखिसारङ्गे तस्मिन्काले महावने  ।
कृष्णरामौ मुदायुक्तौ गोपालैश्चेरतुः सह  ॥ ५,६.४४ ॥
क्विचिद्गोभिः समं रम्यं गोयतानरतावुभौ  ।
चेरतुः क्वचिदत्यर्थं शीतवृक्षतलाश्रितौ  ॥ ५,६.४५ ॥
क्वचित्कदंबस्रक्चित्रौ मयूरस्रग्विराजितौ  ।
विलिप्तौ क्वचिदासातां विविधैर्गिरिधातुभिः  ॥ ५,६.४६ ॥
पर्णशय्यासु संसुप्तौ क्वचिन्निद्रान्तरैषिणौ  ।
क्वचिद्गर्जति जीमूते हाहाकाररवाकुलौ  ॥ ५,६.४७ ॥
गायतामन्य गोपानां प्रशंसापरमौ क्वचित् ।
मयूरकेकानुगतौ गोपवेणुप्रवादकौ  ॥ ५,६.४८ ॥
इति नानाविधैर्भावैरुत्तमप्रीतिसंयुतौ  ।
क्रीडन्तौ तौ वने तस्मिञ्चेरतुस्तुष्टमानसौ  ॥ ५,६.४९ ॥
विकाले च समं गोभिर्गोपवृन्दसमन्वितौ  ।
विहृत्याथ यथायोगं व्रजमेत्य महाबलौ  ॥ ५,६.५० ॥
गोपैः समानैः सहितौ क्रीडन्तावमराविव  ।
एवं तावूषतुस्तत्र रामकृष्णौ महाद्युती  ॥ ५,६.५१ ॥
इति श्रीविष्णुमहापुराणे पञ्चमांशे षष्ठोध्यायः (६)


_____________________________________________________________


श्रीपराशर उवाच
एकदा तु विना रामं कृष्णो वृन्दावनं ययौ  ।
विचचार वृतो गोपैर्वन्यपुष्पस्रगुज्ज्वलः  ॥ ५,७.१ ॥
स जगामाथ कालिन्दीं लोल कल्लोलशालिनीम्  ।
तीरसंलग्नफेनौघैर्हसन्तीमिव सर्वतः  ॥ ५,७.२ ॥
तस्याश्चतिमहाभीमं विषाग्निश्रितवारिणम्  ।
ह्रदं कालीयनागस्य ददर्शतिविभीषणम्  ॥ ५,७.३ ॥
विषाग्निना प्रसरता दग्धतीरंमहीरुहम्  ।
वाताहतांबुविक्षेपस्पर्शदग्धविहङ्गमम्  ॥ ५,७.४ ॥
तमतीव महा रौद्रं मृत्युवक्रमिवापरम्  ।
विलोक्य चिन्तयामास भगवान्मधुसूदनः  ॥ ५,७.५ ॥
अस्मिन्वसति दुष्टात्मा कालीयोऽसौ विषायुधः  ।
यो मया निर्जितस्त्यक्त्वा दुष्टो गच्छेत्पयोनिधिम्  ॥ ५,७.६ ॥
तेनेयं दूषिता सर्वा यमुना सागरङ्गमा  ।
न नरैगोधनैश्चापि तृषार्तैरुपभुज्यते  ॥ ५,७.७ ॥
तदस्य नागराजस्य कर्तव्यो निग्रहो मया  ।
निस्त्रासास्तु सुखं येन चरेयुर्व्रजवासिनः  ॥ ५,७.८ ॥
एतदर्थं तु लोकेस्मिन्नवतारः कृतो मया  ।
यदेषामुत्पथस्थानां कार्या शान्तिर्दुरात्मनाम्  ॥ ५,७.९ ॥
तदेतं नातिदूरस्थं कदंबमुरुशाखिनम्  ।
अदिरुद्य पतिष्यामि ह्रदेऽस्मिन्ननिलाशिनः  ॥ ५,७.१० ॥
श्रीपराशर उवाच
इत्थं विचिन्त्य बद्धा च गाढं परिकरं ततः  ।
निपपात ह्रदे तत्र नागराजस्य वेगतः  ॥ ५,७.११ ॥
तेनातिपतता तत्र क्षोभितःस महाह्रदः  ।
अत्यर्थं दूरजातांस्तु समसिंचन्महीरुहान्  ॥ ५,७.१२ ॥
ते हि दुष्टविषज्वालातप्तांबुपवनोक्षिताः  ।
जज्वलुः पादापाःसद्यो ज्वालाव्याप्तदिगन्तराः  ॥ ५,७.१३ ॥
आस्फोटयामास तदा कृष्णो नागह्रने भुजम्  ।
तच्छब्दश्रवणाच्चाशु नागराजोऽभ्युपागमत् ॥ ५,७.१४ ॥
आताम्रनयनः कोपाद्विषज्वालाकुलैर्मुखैः  ।
वृतो महाविषैश्चान्यैरुरगैरनिलाशनैः  ॥ ५,७.१५ ॥
नागपत्न्यश्च शतशो हारिहारोपशोभिताः  ।
प्रकंपिततनुक्षेपचलत्कुन्तसकान्तयः  ॥ ५,७.१६ ॥
ततः प्रवेष्टितःसर्पैः स कृष्णे भोगबन्धनैः  ।
ददंशुस्तेऽपि तं कृष्णं विषज्वालाकुलैर्मुखैः  ॥ ५,७.१७ ॥
तं तत्र पतितं दृष्ट्वा सर्पभोगौर्निपीडितम्  ।
गोपा व्रजमुपागम्य चुक्रुशुः शोकलालसाः  ॥ ५,७.१८ ॥
गोपा ऊचुः
एष मोहं गतः कृष्णो मग्नौ वै कालियह्रदे  ।
भक्ष्यते नागराजेन तमागच्छत पश्यत  ॥ ५,७.१९ ॥
तच्छुत्वा तत्र ते गोपा वज्रपा तोपमं वचः  ।
गोप्यश्च त्वरीता जग्मुर्यशोदाप्रमुखा ह्रदम्  ॥ ५,७.२० ॥
हाहा क्वासाविति जनो गोपीनामतिविह्वलः  ।
यशोदया समं भ्रान्तो द्रुतप्रस्खलितं ययौ  ॥ ५,७.२१ ॥
नन्दगोपश्च गोपाश्च रामश्चाद्भुतविक्रमः  ।
त्वरितं यमुनां जग्मुः कृष्णदर्शनलालासाः  ॥ ५,७.२२ ॥
ददृशुश्चापि ते तत्र सर्पराजवशङ्गतम्  ।
निष्प्रयत्नीकृतं कृष्णं सर्पभोगविवेष्टितम्  ॥ ५,७.२३ ॥
नन्दगोपोपि निश्चेष्टो न्यस्य पुत्रमुखे दृशम्  ।
यशोदा च महाभागा बभूव मुनिसत्तम  ॥ ५,७.२४ ॥
गोप्यस्त्वन्या रुदन्त्यश्च ददृशुः शोककातराः  ।
प्रोचुश्च केशवं प्रीत्या भयकातर्यगद्गदम्  ॥ ५,७.२५ ॥
गोप्य ऊचुः
सर्वा यशोदया सार्ध विशामोत्र महाह्रदम्  ।
सर्पराजस्य नो गन्तुमस्माभिर्युज्यते व्रजम्  ॥ ५,७.२६ ॥
दिवसः सो विना सूर्यं विना चन्द्रेण का निशा  ।
विना वृषेण का गावो विना कृष्णेन को व्रजः  ॥ ५,७.२७ ॥
विनाकृता न यास्यामः कृष्णेनानेन गोकुलम्  ।
अरम्यं नातिसेव्यं च वारिहीनं यथा सरः  ॥ ५,७.२८ ॥
यत्र नेन्दीवरश्यामकायकान्तिरयं हरिः  ।
तेनापि पातुर्वासेन रतिरस्तीति विस्मयः  ॥ ५,७.२९ ॥
उत्फुल्लपङ्कजदलस्पष्टकान्तिविलोचनम्  ।
अपश्यन्तो हरिं दीनाः कथं गोष्ठे भविष्यथ  ॥ ५,७.३० ॥
अत्यन्त मधुरालापहृताशेषमनोरथम्  ।
न विना पुण्डरीकाक्षं यास्यामो नन्दगोकुलम्  ॥ ५,७.३१ ॥
भोगेनाविष्टितस्यापि सर्पराजस्य पश्यत  ।
स्मितशोभिमुखं गोप्यः कृष्णस्यास्मद्विलोकने  ॥ ५,७.३२ ॥
श्रीपराशर उवाच
इति गोपीवचः श्रुत्वा रौहिणेयो महाबलः  ।
गोपांश्च त्रासविधुरान्वि लोक्य स्तिमितेक्षणान्  ॥ ५,७.३३ ॥
नन्दं च दीनमत्यर्थं न्यस्तदृष्टिं सुतानने  ।
मूर्छाकुलां यशोदं च कृष्णमाहात्मसंज्ञया  ॥ ५,७.३४ ॥
किमिदं देवदेवेश भावोऽयं मानुषस्त्वया  ।
व्यज्यतेत्यन्तमात्मानं किमनन्तं न वोत्सि यत् ॥ ५,७.३५ ॥
त्वमेव जगतो नाभिरराणामिव संश्रयः  ।
कर्तापहर्ता पाता च त्रौलोक्यं त्वं त्रयीमयः  ॥ ५,७.३६ ॥
सेन्द्रै रुद्राग्निवसुभिरादित्यैर्मरुदश्विभिः  ।
चिन्त्यसे त्वमचिन्त्यात्मन् समस्तैश्चैव योगिभिः  ॥ ५,७.३७ ॥
जगत्यर्थं जगन्नाथ भारावतरणेच्छया  ।
अवतीर्णोऽसि मर्त्येषु तवांशश्चाहमग्रजः  ॥ ५,७.३८ ॥
मनुष्यलीलां भगवन् भजता भवता सुराः  ।
विडम्बयन्तस्त्वल्लीलां सर्व एव सहा सते  ॥ ५,७.३९ ॥
अवतार्य भवान्पूर्वं गोकुले तु सुराङ्गनाः  ।
क्रीडार्थमात्मनः पश्चादवर्तीर्णोऽसि शाश्वत  ॥ ५,७.४० ॥
अत्रावतीर्णयोः कृष्ण गोपा एव हि बान्धवाः  ।
गोप्यश्च सीदतः कस्मादेतान्बन्धूनुपेक्षसे  ॥ ५,७.४१ ॥
दर्शितो मानुषो भावो दर्शितं बालचापलम्  ।
तदयं दम्यतां कृष्ण दुष्टत्मा दशनायुधः  ॥ ५,७.४२ ॥
श्रीपराशर उवाच
इति संस्मारितः कृष्णः स्मितभिन्नोष्ठसंपुटः  ।
आस्फोट्य मोचयामास स्वदेहं भोगिबन्धनात् ॥ ५,७.४३ ॥
आनम्य चापि हस्ताभ्यामुभाभ्यां मध्यमं शिरः  ।
आरुह्याभुग्नशिरसः प्रणनर्तोरुविक्रमः  ॥ ५,७.४४ ॥
प्राणाः फणेऽभवंश्चास्य कृष्णस्याङ्घ्रिनिकुट्टनैः  ।
यत्रोन्नतिं च कुरुते ननामास्य ततः शिरः  ॥ ५,७.४५ ॥
मूर्छामुपाययौ भ्रान्त्या नागः कृष्णस्य रेचकैः  ।
दण्डपातनिपातेन ववाम रुधिरं बहु  ॥ ५,७.४६ ॥
तं विभिग्रशिरोग्रीवमास्येभ्यस्मुतशोणितम्  ।
विलोक्य करुणं जग्मुस्तत्पत्न्यो मधुसूदनम्  ॥ ५,७.४७ ॥
नागपत्न्य ऊचुः
ज्ञातोऽसि देवदेवेश सर्वज्ञस्त्वमनुत्तमः  ।
परं ज्योतिरचिन्त्यं यत्तदंशः परमेश्वरः  ॥ ५,७.४८ ॥
न समर्थाः सुराःस्तोतुं यमनन्यभवं विभुम्  ।
स्वरूपवर्णनं तस्य कथं योषित्करिष्यति  ॥ ५,७.४९ ॥
यस्याखिलमहीर्व्योमजलाग्निपवनात्मकम्  ।
ब्रह्माण्डमल्पकाल्पांशः स्तोष्यामस्तं कथं वयम्  ॥ ५,७.५० ॥
यमतो न विदुर्नित्यं यत्स्वरूपं हि योगिनः  ।
परमार्थमणोरल्पं स्थूलात्स्थूलं नताः स्म तम्  ॥ ५,७.५१ ॥
न यस्य जन्मने धाता यस्य चान्ताय नान्तकः  ।
स्थितिकर्ता न चान्योस्ति यस्य तस्मै नमःसदा  ॥ ५,७.५२ ॥
कोपः स्वल्पोऽपि ते नास्ति स्थितिपालनमेव ते  ।
कारणं कालिय स्यास्य दमने श्रुयतां वचः  ॥ ५,७.५३ ॥
स्त्रियोनुकंप्याःसाधूनां मूढा दीनाश्च जन्तवः  ।
यतस्ततोस्य दीनस्य क्षम्यतां क्षमतांवर  ॥ ५,७.५४ ॥
समस्त जगदावारो भवानल्पबलः फणी  ।
त्वत्पादपीडितो जह्यान्मुहूर्तार्धन जीवितम्  ॥ ५,७.५५ ॥
क्व पन्नगोऽ ल्पवीर्योऽयं क्व भवान्भुवनाश्रयः  ।
प्रीतिद्वेषौ समोत्कृष्टगोचरौ भवतोऽव्यय  ॥ ५,७.५६ ॥
ततः कुरु जगत्स्वामिन्प्रसादमवसीदतः  ।
प्राणांस्त्यजति नागोऽयं भर्तृभिक्षा प्रदीयताम्  ॥ ५,७.५७ ॥
भुवनेश जगन्नाथ महापुरुषपूर्वज  ।
प्राणांस्त्यजति नागोऽयं भर्तृभिक्षां प्रयच्छ नः  ॥ ५,७.५८ ॥
वेदान्तवेद्य देवेश दुष्टदैत्यनिबर्हम  ।
प्राणांस्त्यजति नागोऽयं भर्तभिक्षा प्रदीयताम्  ॥ ५,७.५९ ॥
श्रीपराशर उवाच
इत्युक्ते ताभिराश्वस्य क्लान्तदेहोपि पन्नगः  ।
प्रसीद देवदेवेति प्राह वाक्यं शनैः शनैः  ॥ ५,७.६० ॥
कालिय उवाच
तवाष्टगुणमैश्वर्यं नाथ स्वाभाविकं परम्  ।
निरस्तातिशयं यस्य तस्य स्तोष्यामि कित्र्वहम्  ॥ ५,७.६१ ॥
त्वं परस्त्वं परस्याद्यः परं त्वत्तः परात्मक  ।
परस्मात्परमो यस्त्वं तस्य स्तोष्यामि किन्न्वहम्  ॥ ५,७.६२ ॥
यस्माद्बह्माच रुद्रश्च चन्द्रेद्रमरुदश्विनः  ।
वसवश्च सहादित्यैस्तस्य स्तोष्यामि कित्र्वहम्  ॥ ५,७.६३ ॥
एकावयवसूक्ष्मांशो यस्यैतदखिलं जगत् ।
कल्पनावयवस्यांशस्तस्य स्तोष्यामि कित्र्वहम्  ॥ ५,७.६४ ॥
सदसद्रूपिणो यस्य ब्रह्माद्यास्त्रिदशेश्वराः  ।
परमार्थं न जानन्ति तस्य स्तोष्यामि कित्र्वहम्  ॥ ५,७.६५ ॥
ब्रह्माद्यौरर्चिते यस्तु गन्धपुष्पानुलेपनैः  ।
नन्दनादिसमुद्भूतैः सोर्च्यते वा कथं मया  ॥ ५,७.६६ ॥
यस्यावताररूपाणि देवराजःसदार्चति  ।
न वेत्ति परमं रूपं सोर्ऽच्यते वा कथं मया  ॥ ५,७.६७ ॥
विषयेभ्यः समावृत्त्य सर्वाक्षाणि च योगिनः  ।
यमर्चयन्ति ध्यानेन सोर्ऽच्यते वा कथं मया  ॥ ५,७.६८ ॥
हृदि संकल्प्य यद्रूपं ध्यानेनार्चन्ति योगिनः  ।
भावपुष्पादिना नाथः सोर्च्यते वा कथं मया  ॥ ५,७.६९ ॥
सोऽहं ते देवदेवेश नार्चनादौ स्तुतौ न च  ।
सामर्थ्यवान् कृपामात्रमनोवृत्तिः प्रसीद मे  ॥ ५,७.७० ॥
सर्पजातिरियं क्रुरा यस्यां जातोस्मि केशव  ।
तत्स्वभावोऽयमत्रास्ति नापराधो ममाच्युत  ॥ ५,७.७१ ॥
सृज्यते भवता सर्वं तथा संह्रीयते जगत् ।
जातिरूपस्वभावाश्च सृज्यन्ते सृजता त्वया  ॥ ५,७.७२ ॥
यथाहं भवता सृष्टो जात्या रूपेण चेश्वर  ।
स्वभावेन च साधुत्वं तथेदं चेष्टितं मया  ॥ ५,७.७३ ॥
यद्यन्यथा प्रवर्तेयं देवदेव ततो मयि  ।
न्यायो दण्डनिपातो वै तवैववचनं यथा  ॥ ५,७.७४ ॥
तथाप्यज्ञे जगत्स्वामिन्दण्डं पातितवान्मयि  ।
स श्लाघ्योऽयं परो दण्डस्त्वत्तो मे नान्यतो वरः  ॥ ५,७.७५ ॥
हतवीर्यो हतविषो दमितोऽहं त्वयाच्युत  ।
जीवितं दीयतामेकमाज्ञापय करोमि किम्  ॥ ५,७.७६ ॥
श्रीभगवानुवाच
नात्र स्थेयन्त्वया सर्प कदाचिद्यमुनाजले  ।
सपुत्रपरिवारस्त्वं समुद्रसलिलं व्रज  ॥ ५,७.७७ ॥
मत्पदानि च ते सर्प दृष्ट्वा मूर्धनि सागरे  ।
गरुडः पन्नगरिपुस्त्वयि न प्रहरिष्यति  ॥ ५,७.७८ ॥
श्रीपराशर उवाच
इत्युक्त्वा सर्पराजं तं मुमोच भगवान्हरिः  ।
प्रणम्य सोऽपि कृष्णाय जगाम पयसां निधिम्  ॥ ५,७.७९ ॥
पश्यतां सर्वभूतानां सभृत्यसुतबान्धवः  ।
समस्तभार्यासहितः परित्यज्य स्वकं ह्रदम्  ॥ ५,७.८० ॥
गते सर्पे परिष्वज्य मृतं पुनरिवागतम्  ।
गोपा मूर्धनि हार्देन सिषिचुर्नेत्रजैर्जलैः  ॥ ५,७.८१ ॥
कृष्णामाक्लिष्टकर्माणमन्ये विस्मितचेतसः  ।
तुष्टुवुर्मुदिता गोपा दृष्ट्वा शिवजलां नदीम्  ॥ ५,७.८२ ॥
गीयमानः स गोपीभिश्चारितैः साधुचेष्टितैः  ।
संस्तूयमानो गोपैश्च कृष्णो व्रजमुपागमत् ॥ ५,७.८३ ॥
इति श्रीविष्णुमहापुराणे पञ्चमांशे सप्तमोऽध्यायः (७)


_____________________________________________________________


श्रीपराशर उवाच
गाः पालयन्तौ च पुनः सहितौ बलकेशवौ  ।
भ्रममाणौ वने तस्मिन्रम्यं तालवनं गतौ  ॥ ५,८.१ ॥
तत्तु तालवनं दिव्यं धेनुको नाम दानवः  ।
मृगमांसकृताहारः सदाध्यास्ते खराकृतिः  ॥ ५,८.२ ॥
तत्तु तालवनं पक्वफलसंपत्समन्वितम्  ।
दृष्ट्वा स्पृहान्विता गोपा फलादानेऽब्रुवन्वचः  ॥ ५,८.३ ॥
गोपा ऊचुः
हे राम हे कृष्ण सदा धेनुकेनैष रक्ष्यते  ।
भूप्रदेशो यतस्तस्मात्पक्वानीमानि संति वै  ॥ ५,८.४ ॥
फलानि पश्य तालानां गन्धामोदितदिंशि वै  ।
वयमेतान्यभीप्सामः पात्यन्तां यदि रोचते  ॥ ५,८.५ ॥
श्रीपराशर उवाच
इति गोपकुमाराणां श्रुत्वा संकर्षणो वचः  ।
एतत्कर्तव्यमित्युक्त्वा पातयामास तानि वै  ।
कृष्णश्च पातयामास भुवितानि फलानि वै  ॥ ५,८.६ ॥
फलानां पततां शब्दमाकर्ण्य सुदुरासदः  ।
आजगाम स दुष्टात्मा कोपाद्दैतेयगर्दभः  ॥ ५,८.७ ॥
पद्भ्यामुभाभ्यां स तदा पश्चिमाभ्यां बलं बली  ।
जघानोरसि ताभ्यां च स च तेनाभ्यगृह्यत  ॥ ५,८.८ ॥
गृहीत्वा भ्रामयामास सोंऽबरे गतजीवितम्  ।
तस्मिन्नेव स चिक्षेप वेगेन तृणराजनि  ॥ ५,८.९ ॥
ततः फलान्यनेकानि तालाग्रान्निपतन्खरः  ।
पृथिव्यां पातयामास महावातो घनानिव  ॥ ५,८.१० ॥
अन्या नथ सजातीयानागतान्दैत्यगर्दभान्  ।
कृष्णश्चिक्षेप तालाग्रे बलभद्रश्च लीलया  ॥ ५,८.११ ॥
क्षणेनालङ्कृता पृथ्वी पक्वैस्तलफलैस्तदा  ।
दैत्य गर्दभदेहैश्च मैत्रेय शुशुभेऽधिकम्  ॥ ५,८.१२ ॥
ततो गावो निराबाधास्तस्मिंस्तलवने द्विज  ।
नवशष्वं सुखं चेरुर्यन्न भुक्तमभूत्पुरा  ॥ ५,८.१३ ॥
इति श्रीविष्णुमहापुराणे पञ्चमांशेऽष्टमोऽध्यायः (८)


_____________________________________________________________

श्रीपराशर उवाच
तस्मिन्रासभदैतेये सानुगे विनिपातिते  ।
सौम्यं तद्गोपगोपीनां रम्यं तालवनं बभौ  ॥ ५,९.१ ॥
ततस्तौ जातहर्षौ तु वसुदेवसुतावुभौ  ।
हत्वा धेनुकदैतेयं भाण्डीरवटमागतौ  ॥ ५,९.२ ॥
क्ष्वेलमानौ प्रगायन्तौ विचिन्वन्तौ च पादपान्  ।
चारयन्तौ च गा दूरे व्याहरन्तौ च नामभिः  ॥ ५,९.३ ॥
निर्योगपाशस्कन्धौ तौ वनमालाविभूषितौ  ।
शुशुभाते महात्मानौ बलाशृङ्गाविवर्षभौ  ॥ ५,९.४ ॥
सुवर्णाञ्जनचूर्णाभ्यां तौ तदा रूषितांबरौ  ।
महेन्द्रायुधसंयुक्तौ श्वेतकृष्णाविवांबुदौ  ॥ ५,९.५ ॥
चेरतुर्लौकसिद्धाभिः क्रीडाभिरितरेतरम्  ।
समस्तलोकनाथानां नाथभूतौ भुवं गतौ  ॥ ५,९.६ ॥
मनुष्यधर्माभिरतौ मानयन्तौ मनुष्यताम्  ।
तज्जातिगुणयुक्ताभिः क्रिडाभिश्चेरतुर्वनम्  ॥ ५,९.७ ॥
ततस्त्वान्दोलिकाभिश्च नियुद्धैश्च महाबलौ  ।
व्यायामं चक्रतुस्तत्र क्षेपणीयैस्तथाश्मभिः  ॥ ५,९.८ ॥
तल्लिप्सुरसुरस्तत्र ह्युभयो रममाणयोः  ।
आजगाम प्रलंबाख्यो गोपवेषतिरोहितः  ॥ ५,९.९ ॥
सोऽवगाहत निःशङ्कस्तेषां मध्यममानुषः  ।
मानुषं वपुरास्थाय प्रलंबो दानवोत्तमः  ॥ ५,९.१० ॥
तयोशिछ्द्रान्तरप्रेप्सुरविषह्यममन्यत  ।
कृष्णं ततो रौहिणेयं हन्तुं चक्रे मनोरथम्  ॥ ५,९.११ ॥
हरिणाक्रीडनं नाम बालक्रीडनकं ततः  ।
प्रकुर्वन्तो हि ते सर्वे द्वौद्वौ युगपदुत्थितौ  ॥ ५,९.१२ ॥
श्रीदाम्ना सह गोविन्दः प्रलंबेन तथा बलः  ।
गोपालौरपरैश्चान्ये गोपालाः पुप्लुवुस्ततः  ॥ ५,९.१३ ॥
श्रीदामानं ततः कृष्णः प्रलंबं रोहिणीसुतः  ।
जितवान्कृष्णपक्षीयैर्गोपैरन्ये पराजिताः  ॥ ५,९.१४ ॥
ते वाहयन्तस्त्वन्योन्यं भाण्डीरं वटमेत्य वै  ।
पुनर्निववृतुःसर्वे येये तत्र परिजिताः  ॥ ५,९.१५ ॥
संकर्षणं तु स्कन्धेन शीघ्रमुत्क्षिप्यदानवः  ।
नभःस्थलं जगामाशु सचन्द्र इव वारिदः  ॥ ५,९.१६ ॥
असहन्रौहिणेयस्य स भारं दानवोत्तमः  ।
ववृधे स महाकायः प्रावृषीव बलाहकः  ॥ ५,९.१७ ॥
संकर्षणस्तु तं दृष्ट्वा दग्धशैलोपमाकृतिम्  ।
स्रग्दामलंबाभरणं मकुटाटोपमस्तकम्  ॥ ५,९.१८ ॥
रौद्रं शकटचक्राक्षं पादन्यास चलत्क्षितिम्  ।
अभीतमनसा तेन रक्षसा रोहिणीसुतः  ।
ह्रियमामस्ततः कृष्णमिदं वचनमब्रवीत् ॥ ५,९.१९ ॥
कृष्णाकृष्ण ह्रियाम्येष पर्वतोदग्रमूर्तिना  ।
केनापि पश्य दैत्येन गोपालच्छद्मरूपिणा  ॥ ५,९.२० ॥
यदत्र सांप्रतं कार्यं मया मधुनिषूदन  ।
तत्कथ्यतां प्रयात्येष दुरात्मातित्वरान्वितः  ॥ ५,९.२१ ॥
श्रीपराशर उवाच
तमाह रामं गोविन्दःस्मितभिन्नोष्ठसंपुटः  ।
महात्मा रौहिणेयस्य बलवीर्यप्रमामावित् ॥ ५,९.२२ ॥
श्रीकृष्ण उवाच
किमयं मानुषो भावो व्यक्तमेवावलंब्यते  ।
सर्वात्मन् सर्वगुह्यानां गुह्यगुह्यात्मना त्वया  ॥ ५,९.२३ ॥
स्मराशेषजगद्बीजकारणं कारणाग्रज  ।
आत्मानमेकं तद्वच्च जगत्येकार्णवे च यत् ॥ ५,९.२४ ॥
किं न वेत्सि यथाहं च त्वं चैकं कारणं भुवः  ।
भारावतारणार्थाय मर्त्यलोकमुपागतौ  ॥ ५,९.२५ ॥
नभशिश्रस्तेंबुवहाश्च केशाः पादौ क्षितिर्वत्र्क्रमनन्तवह्नि  ।
सोमो मनस्ते श्वसितं समीरणो दिशश्चतस्रोऽव्यय बाहवस्ते  ॥ ५,९.२६ ॥
सहस्रबत्र्क्रो भगवान्महात्मा सहस्रहस्ताङ्घ्रिशरीरभेदः  ।
सहस्रपद्मोद्भवयोनिराद्यःसहस्रशस्त्वां मुनयो गृणन्ति  ॥ ५,९.२७ ॥
दिव्यं हि रूपं तव वेत्ति नान्यो देवैरशेषैरवताररूपम्  ।
तदर्च्यते वेत्सि न किं यदन्ते त्वय्येव विश्वं लयमभ्युपैति  ॥ ५,९.२८ ॥
त्वया धृतेयं धरणी बिभर्ति चराचरं विश्वमनन्तमूर्ते  ।
कृतादिभेदैरज कालरूपो निमेषपूर्वो जगदेतदत्सि  ॥ ५,९.२९ ॥
अत्तं यथा वडाववह्निनांबु हिमस्वरूपं परिगृह्य कास्तम्  ।
हिमाचले भानुमतोंशुसंगाज्जलत्वमभ्येति पुनस्तदेव  ॥ ५,९.३० ॥
एवं त्वया संहरणेऽत्तमेतज्जगत्समस्तं त्वदधीनकं पुनः  ।
तवैव सर्गाय समुद्यतस्य जगत्त्वमभ्येत्यसुकल्पमीश  ॥ ५,९.३१ ॥
भवानहं च विश्वात्मन्नेकमेव च कारणम्  ।
जगतोस्य जगत्यर्थे भेदेनावां व्यवस्थितौ  ॥ ५,९.३२ ॥
तत्स्मर्यताममेयात्मस्त्वयात्मा जहि दानवम्  ।
मानुष्यमेवावलंब्य बन्धूनां क्रियतां हितम्  ॥ ५,९.३३ ॥
श्री पराशर उवाच
इति संस्मारितो विप्र कृष्णेन सुमहात्मना  ।
विहस्य पीडयामास प्रलंबं बलवान्बलः  ॥ ५,९.३४ ॥
मुष्टिना सोहनन्मूर्ध्नि कोपसंरक्तलोचनः  ।
तेन चास्य प्रहारेण बहिर्याते विलोचने  ॥ ५,९.३५ ॥
स निष्कासितमस्तिष्को मुखाच्छोणितमुद्वमन्  ।
निपपात महीपृष्ठे दत्य वर्यो ममार च  ॥ ५,९.३६ ॥
प्रलंबं निहतं दृष्ट्वा बलेनाद्भुतकर्मणा  ।
प्रहृष्टास्तुष्टुवुर्गौपाःसाधुसाध्विति चाब्रुवन्  ॥ ५,९.३७ ॥
संस्तूयमानो गोपैस्तु रामो दैत्ये निपातिते  ।
प्रलंबं सह कृष्णेन पुनर्गोकुलमाययौ  ॥ ५,९.३८ ॥
इति श्रीविष्णुमहापुराणे पञ्चमांशे नवमोऽध्यायः (९)


_____________________________________________________________


श्रीपराशर उवाच
तयोर्विहरतोरेवं रामकेशवयोर्व्रजे  ।
प्रावृड्व्यतीता विकसत्सरोजा चाभवच्छरत् ॥ ५,१०.१ ॥
अवापुस्तापमत्यर्थं शफर्यः पल्वलोदके  ।
पुत्रक्षेत्रादिसक्तेन ममत्वेन यथा गृही  ॥ ५,१०.२ ॥
मयुरा मौनमातस्थुः परित्यक्तमदा वने  ।
असारतां परिज्ञाय संसारस्येव योगिनः  ॥ ५,१०.३ ॥
उत्सृज्य जलसर्वस्वं विमलाःसितमूर्तयः  ।
तत्यजुश्चांबरं मेघा गृहं विज्ञानिनो यथा  ॥ ५,१०.४ ॥
शरत्सूर्यांशुतप्तानि ययुः शोषं सरांसि च  ।
बह्वालंबममत्वेन हृदयानीव देहिनाम्  ॥ ५,१०.५ ॥
कुमुदैः शरदंभांसि योग्यतालक्षणं ययुः  ।
अवबोधैर्मनांसीव समत्वममलात्मनाम्  ॥ ५,१०.६ ॥
तारकाविमले व्योम्नि रराजाखण्डमण्डलः  ।
चन्द्रश्चरमदेहात्मा योगी साधुकुले यथा  ॥ ५,१०.७ ॥
शनकैः शनकैस्तीरं तत्यजुश्च जलाशयाः  ।
ममत्वं क्षेत्रपुत्रादिरूढमुच्चैर्यथा बुधाः  ॥ ५,१०.८ ॥
पूर्वं त्यक्तैः सरोंभोभिर्हंसा योगं पुनर्ययुः  ।
क्लेशैः कुयोगिनो शेषैरन्तरायहता इव  ॥ ५,१०.९ ॥
निभृतो भवदत्यर्थं समुद्रःस्तिमितोदकः  ।
क्रमावाप्तमहायोगो विश्चलात्मा यथा यतिः  ॥ ५,१०.१० ॥
सर्वत्रातिप्रसन्नानि सलिलानि तथाभवन्  ।
ज्ञाते सर्वगते विष्णौ मनांसीव सुमेधसाम्  ॥ ५,१०.११ ॥
बभूव निर्मलं व्योम शरदा ध्वस्ततोयदम्  ।
योगाग्निदग्धक्लेशौघं योगिनामिव मानसम्  ॥ ५,१०.१२ ॥
सूर्यांशुजनितं तापं नित्ये तारापतिः शमम्  ।
अहंमानोद्भवं दुःखं विवेकः सुमहानिव  ॥ ५,१०.१३ ॥
नभसोब्दं भुवः पङ्कं कालुष्यं चांभसः शरत् ।
इन्द्रियाणीन्द्रियार्थेभ्यः प्रत्याहार इवाहरत् ॥ ५,१०.१४ ॥
प्राणायाम इवांभोभिः सरसां कृतपूरकैः  ।
अभ्यस्यतेऽनुदिवसं रेचकाकुंभकादिभिः  ॥ ५,१०.१५ ॥
विमलांबरनक्षत्रे काले चाभ्यागते व्रजे  ।
ददर्शेद्रो महारंभायोद्यतांस्तान्व्रजौकसः  ॥ ५,१०.१६ ॥
कृष्णस्तानुत्सुकान्दृष्ट्वा गोपानुत्सवलालसान्  ।
कौतूहलादिदं वाक्यं प्राह वृद्धान्महामतिः  ॥ ५,१०.१७ ॥
कोऽयं शक्रमहो नाम येन वो हर्ष आगतः  ।
प्राह तं नन्दगोपश्च पृच्छन्तमतिसादरम्  ॥ ५,१०.१८ ॥
नन्दगोप उवाच
मेघानां पयसां चेशो देवराजः शतक्रतुः  ।
तेन संचोदिता मेघा वर्षत्यंहुमयं रसम्  ॥ ५,१०.१९ ॥
तद्वृष्टिजनितं सस्यं वयमन्ये च देहिनः  ।
वर्तयामोपयुञ्जानास्तर्पयामश्च देवताः  ॥ ५,१०.२० ॥
क्षीरवत्य इमा गावो वत्सवत्यश्च निर्वृताः  ।
तेन संवर्धितैः सस्यैस्तुष्टाः पुष्टाः भवन्ति वै  ॥ ५,१०.२१ ॥
नासस्या नातृणा भूमिर्न बुभुक्षार्दितो जनः  ।
दृश्यते यत्र दृस्यन्ते वृष्टिमन्तो बलाहकाः  ॥ ५,१०.२२ ॥
भौममे तत्पयो दुग्धं गोभिः सूर्यस्य वारिदैः  ।
पर्जन्यःसर्वलोकस्योद्भवाय भुवि वर्षति  ॥ ५,१०.२३ ॥
तस्मात्प्रावृषि राजानःसर्वे शक्रं मुदा युताः  ।
मखैः सुरेशमर्चन्ति वयमन्ये च मानवाः  ॥ ५,१०.२४ ॥
श्रीपराशर उवाच
नन्दगोपस्य वचनं श्रुत्वेत्थं शक्रपूजने  ।
रोषाय त्रिदशेन्द्रस्य प्राहदामोदरस्तदा  ॥ ५,१०.२५ ॥
न वयं कृषिकर्तारो वाणिज्याजीविनो न च  ।
गावोस्मद्दैवतं तात वयं वनचरा यतः  ॥ ५,१०.२६ ॥
आन्विक्षिकी त्रयी वार्ता दण्डनितिस्तथा परा  ।
विद्या चतुष्टयं चैतद्वार्तमात्रं शृणुष्व मे  ॥ ५,१०.२७ ॥
कृषिर्वणिज्या तद्वच्च तृतीयं पशुपालनम्  ।
विद्या ह्येका महाभाग वार्ता वृत्तित्रयाश्रया  ॥ ५,१०.२८ ॥
कर्षकाणां कृषिर्वृत्तिः पण्यं विपणीजीविनाम्  ।
अस्माकं गौः परावृत्तिर्वार्ताभेदैरियं त्रिभिः  ॥ ५,१०.२९ ॥
विद्यया यो यया युक्तस्तस्य सा दैवतं महत् ।
सैव पूज्यार्च नीया च सैव तस्योपकारिका  ॥ ५,१०.३० ॥
यो यस्य फलमश्रन्वै पूजयत्यपरं नरः  ।
इह च प्रेत्य चैवासौ न तदाप्नोति शोभनम्  ॥ ५,१०.३१ ॥
कृष्यान्ता प्रथिता सीमा मीमान्तं च पुनर्वनम्  ।
वनान्ता गिरयःसर्वे ते चास्माकं परा गतिः  ॥ ५,१०.३२ ॥
न द्वारबन्धावरणा न गृहक्षेत्रिणस्तथा  ।
सुखिनस्त्वखिले लोके यथा वै चक्रचारिणः  ॥ ५,१०.३३ ॥
श्रूयन्ते गिरयश्चैव वनेस्मिन्कामरूपिणः  ।
तत्तद्रूपं समास्थाय रमन्ते स्वेषु सानुषु  ॥ ५,१०.३४ ॥
यदा चैते प्रबाध्यन्ते तेषां ये काननौकसः  ।
तदा सिंहादिरूपैस्तान्घातयन्ति महीधराः  ॥ ५,१०.३५ ॥
गिरीयज्ञस्त्वयं तस्माद्गोयज्ञश्च प्रवर्त्यताम्  ।
किमस्माकं महेन्द्रेण गावः शैलाश्च देवताः  ॥ ५,१०.३६ ॥
मन्त्रयज्ञपरा विप्राःसीरयज्ञाश्च कर्षकाः  ।
गिरिगोयज्ञशीलाश्च वयमद्रिवनाश्रयाः  ॥ ५,१०.३७ ॥
तस्माद्गोवर्धनः शैलो भवद्भिर्विविधार्हणैः  ।
अर्च्यतां पूज्यतां मेध्यान्पशुन्हत्वा विधानतः  ॥ ५,१०.३८ ॥
सर्वघोषस्य संदोहो गृह्यतां मा विचार्यताम्  ।
भोज्यन्तां तेन वै विप्रास्तथा ये चाभिवाञ्छकाः  ॥ ५,१०.३९ ॥
तत्रार्चिते कृते होमे भोजितेषु द्विजातिषु  ।
शरत्पुष्पकृतापीडाः परिगच्छन्तु गोगणाः  ॥ ५,१०.४० ॥
एतन्मम मतं गोपाःसंप्रीत्या क्रियते यदि  ।
ततः कृता भवेत्प्रीतिर्गवामद्रेस्तथा मम  ॥ ५,१०.४१ ॥
श्रीपराशर उवाच
इति तस्य वचः श्रुत्वा वन्दाद्यास्ते व्रजौकसः  ।
प्रीत्युत्फुल्लमुखा गोपाःसाधुसाध्वित्यथाब्रुवन्  ॥ ५,१०.४२ ॥
शोभनं ते मतं वत्स यदेतद्भवतोदितम्  ।
तत्करिष्यामहे सर्वं गिरियज्ञः प्रवर्त्यताम्  ॥ ५,१०.४३ ॥
तथा च कृतवन्तस्ते गिरियज्ञ व्रजौकसः  ।
दधिपायसमांसाद्यैर्ददुः शैलबलिं ततः  ॥ ५,१०.४४ ॥
द्विजांश्च भोजयामासुस्शातशौऽथ सहस्रशः  ॥ ५,१०.४५ ॥
गावः शैलं ततश्चकुरर्चितास्ताः प्रदक्षिणम्  ।
वृषभाश्चातिनर्दन्तःसतोया जलदा इव  ॥ ५,१०.४६ ॥
गिरिमूर्धनि कृष्णोऽपि शैलोहमिति मूर्तिमान्  ।
बुभुजेन्नं बहुतरं गोपवर्याहृतं द्विज  ॥ ५,१०.४७ ॥
स्वेनैव कृष्णो रूपेण गोपैः सह गिरेः शिरः  ।
अधिरुह्यार्चयामास द्वितीयामात्मनस्तनुम्  ॥ ५,१०.४८ ॥
अन्तर्धानं गते तस्मिन्गोपा लब्ध्वा ततो वरान्  ।
कृत्वा गिरीमखं गोष्ठं निजमब्याययुः पुनः  ॥ ५,१०.४९ ॥
इति श्रीविष्णुमहापुराणे पञ्चमांशे दशमोऽध्यायः (१०)


_____________________________________________________________


श्रीपराशर उवाच
मखे प्रतिहते शक्रो मैत्रेयातिरुषान्वितः  ।
संवर्तकं नाम गणं तोयदानामथाब्रत्रीत् ॥ ५,११.१ ॥
भोभो मेधा निशम्यैतद्वचनं गदतो मम  ।
आज्ञानन्तरमेवाशु क्रियतामविचारितम्  ॥ ५,११.२ ॥
नन्दगोपःसुदुर्बुद्धिर्गोपैरन्यैः सहायवान्  ।
कृष्णाश्रयं बलाध्मातो मखभङ्गमचीकरत् ॥ ५,११.३ ॥
आजीवो याः परस्तेषां गावस्तस्य च कारणम्  ।
तागावो वृष्टिपातेन पीड्यन्तां वचनान्मम  ॥ ५,११.४ ॥
अहमप्यद्रिशृङ्गाभं तुङ्गमारुह्य वारणम्  ।
साहाय्यं वः करिष्यामि वाय्वम्बूत्सर्गयोजितम्  ॥ ५,११.५ ॥
श्रीपराशर उवाच
इत्याज्ञप्तास्ततस्तेन मुमुचुस्ते बलाहकाः  ।
वातवर्षं महाभीममभावाय गवां द्विज  ॥ ५,११.६ ॥
ततः क्षणेन पृथिवी ककुभोंबरमेव च  ।
एकं धारामहासारपूरेणनाभवन्मुने  ॥ ५,११.७ ॥
विद्युल्लताकषाघातत्रस्तैरिव घनैर्घनम्  ।
नादापूरितदिक्चक्रैर्धारासारमपात्यत  ॥ ५,११.८ ॥
अन्धकारीकृते लोके वर्षद्भिरनिशं घनैः  ।
अधश्चोर्ध्वं च तिर्यक्च जगदाप्यमिवाभवत् ॥ ५,११.९ ॥
गावस्तु तेन पतता वर्षवातेन वागिना  ।
धूताः प्राणाञ्जहुः सन्नत्रिकसक्थिसिरोधराः  ॥ ५,११.१० ॥
क्रोडेन वत्सानाक्रम्य तस्थुरन्या महामुने  ।
गावो विवत्साश्च कृता वारिपूरेण चापराः  ॥ ५,११.११ ॥
वत्साश्च दीनवदना वातकंपितकन्धराः  ।
त्राहित्राहीत्यल्पसब्दाः कृष्णमूचुरिवातुराः  ॥ ५,११.१२ ॥
ततस्तद्गोकुलं सर्वं गोगोपीगोपसंकुलम्  ।
अतीवार्तं हरिर्दष्ट्वा मैत्रेयाचिन्तयत्तदा  ॥ ५,११.१३ ॥
एतत्कृतं महेन्द्रेण सखभङ्गविरोधिना  ।
तदेतदखिलं गोष्ठं त्रातव्यमधुना माय  ॥ ५,११.१४ ॥
इममद्रिमहं धैर्यादुत्पाट्योरुशिखाघनम्  ।
धारयिष्यामि गोष्ठस्य पृथुच्छत्रमिवोपरि  ॥ ५,११.१५ ॥
श्रीपराशर उवाच
इति कृत्वामतिं कृष्णो गोवर्धनमहीधरम्  ।
उत्पाट्यैककरेणेव धारयामास लीलया  ॥ ५,११.१६ ॥
गोपांश्चह हसञ्छौरिःसमुत्पाटितभूधरः  ।
विशध्वमत्रत्वरिताः कृतं वर्षनिवारणम्  ॥ ५,११.१७ ॥
सुनिवातेषु देशेषु यथा जोषमिहास्यताम्  ।
प्रविश्यतां न भेतव्यं गिरीपाताच्च निर्भयैः  ॥ ५,११.१८ ॥
इत्युक्तास्तेन ते गोपा विविशुर्गोधनैः सह  ।
शकटारोपितैर्भाडैर्गोप्यश्चासारपीडिताः  ॥ ५,११.१९ ॥
कृष्णोपि तं दधारैव शैलमत्यन्तनिश्चलम्  ।
व्रजौकवासिभिर्हर्षविस्मिताक्षैर्निरिक्षितः  ॥ ५,११.२० ॥
गोपगोपीजनैर्हृष्टैः प्रीतिविस्तारितेक्षणैः  ।
संस्तूयमानचरितः कृष्णः शैलमधारयत् ॥ ५,११.२१ ॥
सप्तरात्रं महामेधा ववर्षुर्नन्दगोकुले  ।
इन्द्रेण चोदिता विप्र गोपानां नाशकारिणा  ॥ ५,११.२२ ॥
ततो धृते महाशैले परित्राते च गोकुले  ।
मिथ्याप्रतिज्ञो बलभिद्वारयामास तान्घनान्  ॥ ५,११.२३ ॥
व्यभ्रे नभसि देवेन्द्रे वितथात्मवचस्यथ  ।
निष्क्रम्य गोकुलं हृष्टं स्वस्थानं पुनरागमत् ॥ ५,११.२४ ॥
मुमोच कृष्णोपि तदा गोवर्धनमहाचलम्  ।
स्वस्थाने विस्मितमुखैर्दृष्टस्तैस्तु व्रजौकसैः  ॥ ५,११.२५ ॥
इति श्रीविष्णुमहापुराणे पञ्चमांश एकादशोऽध्यायः (११)


_____________________________________________________________


श्रीपराशर उवाच
धृते गोवर्धने शैले परित्राते च गोकुले  ।
रोजयामास कृष्णस्यदर्शनं पाकशासनः  ॥ ५,१२.१ ॥
सोऽधिरुह्य महानागमैरावतममित्रजित् ।
गोवर्धनगिरौ कृष्णं ददर्श त्रिदशेश्वरः  ॥ ५,१२.२ ॥
चारयन्तं महावीर्यं गास्तु गोपवपुर्धरम्  ।
कृत्स्नस्य जगतो गोपं वृतं गोपकुमारकैः  ॥ ५,१२.३ ॥
गरुडं च ददर्शोच्चैरन्तर्धानगतं द्विज  ।
कृतच्छायं हरेर्मूर्ध्नि पक्षाभ्यां पक्षिपुङ्गवम्  ॥ ५,१२.४ ॥
अवरुह्य स नागेन्द्रादेकान्ते मधुसूदनम्  ।
शक्रःसस्मितमाहेदं प्रीतिविस्तारितेक्षणः  ॥ ५,१२.५ ॥
इन्द्र उवाच
कृष्णकृष्ण शृणुष्वेदं यदर्थ महामागतः  ।
त्वत्समीपं महाबाहो नैतच्चिन्त्यं त्वायान्यथा  ॥ ५,१२.६ ॥
भारावतारणार्थाय पृथिव्याः पृथिवीतले  ।
अवतीर्णोऽखिलाधार त्वमेव परमेश्वर  ॥ ५,१२.७ ॥
मखभङ्गविरोधेन मया गोकुलानाशकाः  ।
समादिष्टा महामेघास्तैश्चेदं कदनं कृतम्  ॥ ५,१२.८ ॥
त्रातास्ताश्च त्वाया गावःसमुत्पाट्य महीधरम्  ।
तेनाहं तोषितो वीरकर्मणात्यद्भुतेन ते  ॥ ५,१२.९ ॥
साधिनं कृष्ण देवानामहं मन्ये प्रयोजनम्  ।
त्वयायमद्रिप्रवरः करेणैकेनयद्धृतः  ॥ ५,१२.१० ॥
गोभिश्च चोदितः कृष्ण त्वत्सकाशमिहागतः  ।
त्वया त्राताभिरत्यर्थं युष्मत्सत्कारकारणात् ॥ ५,१२.११ ॥
स त्वां कृष्णाभिषेक्ष्यामि गावं वाक्यप्रचोदितः  ।
उपेन्द्रत्वे गवमिद्रो गोविन्दस्त्वं भविष्यसि  ॥ ५,१२.१२ ॥
श्रीपराशर उवाच
अथोपवाह्यादादाय घण्टामैरावताद्गजात् ।
अभिषेकं तया चक्रे पवित्रजलपूर्णया  ॥ ५,१२.१३ ॥
क्रियमाणेऽभिषेके तु गावः कृष्णस्य तत्क्षणात् ।
प्रस्नवोद्भूतदुग्धार्द्रां सद्यश्चक्रुर्वसुन्धराम्  ॥ ५,१२.१४ ॥
अभिषिच्य गवां वाक्यादुपेन्द्रं वै जनार्दनम्  ।
प्रीत्या सप्रश्रयं वाक्यं पुनराह शचीपतिः  ॥ ५,१२.१५ ॥
गवामेतत्कृतं वाक्यं तथान्यदपि मे शृणु  ।
यद्बवीमि महाभाग भारावतरणेच्छया  ॥ ५,१२.१६ ॥
ममांशः पुरुषव्याघ्र पृथिव्यां पृथिवीधर  ।
अवतीर्णोर्ऽजुनोनाम संरक्ष्यो भवता सदा  ॥ ५,१२.१७ ॥
भारावतरणे साह्यं स ते वीरः करिष्यति  ।
संरक्षणीयो भवता यथात्मा मधुसूदन  ॥ ५,१२.१८ ॥
श्रीभगवानुवाच
जानामि भारते वंशे जातं पार्थं तवांशतः  ।
तमहं पालयिष्यामि यावत्स्थास्यमि भूतले  ॥ ५,१२.१९ ॥
यावन्महीतले शक्र स्थास्याम्यहमरिन्दम  ।
न तावदर्जुनं कश्चिद्देवेन्द्र युधि जेष्यति  ॥ ५,१२.२० ॥
कंसो नाम महाबाहुर्दैत्योऽरिष्टस्तथासुरः  ।
केशी कुवलयापीडो नरकाद्यास्तथा परे  ॥ ५,१२.२१ ॥
हतेषु तेषु देवेन्द्र भविष्यति महाहवः  ।
तत्र विद्धि सहस्राक्ष भारावतरणं कृतम्  ॥ ५,१२.२२ ॥
स त्वं गच्छ न संतापं पुत्रार्थे कर्तुमर्हसि  ।
नार्जुनस्य रिपुः कश्चिन्ममाग्रे प्रभविष्यति  ॥ ५,१२.२३ ॥
अर्जुनार्थे त्वहं सर्वान्युधिष्ठिरपुरोगमान्  ।
निवृत्ते भारते युद्धे कुन्त्यै दास्याम्यविक्षताम्  ॥ ५,१२.२४ ॥
श्रीपराशर उवाच
इत्युक्तः संपरिष्वज्य देवाराजो जनार्दनम्  ।
आरुह्यौरावतं नागं पुनरेव दिवं ययौ  ॥ ५,१२.२५ ॥
कृष्णो हि सहितो गोभिर्गोपालैश्च पुनर्व्रजम्  ।
आजगामाथ गोपीनां दृष्टिपूतेन वर्त्मना  ॥ ५,१२.२६ ॥
इति श्रीविष्णुमहापुराणे पञ्चमांशे द्वादशोऽध्यायः (१२)


_____________________________________________________________


श्रीपराशर उवाच
गते शक्रे तु गोपालाः कृष्णमक्लिष्टकारिणम्  ।
ऊचुः प्रीत्या धृतं दृष्ट्वा तेन गोवर्धनाचलम्  ॥ ५,१३.१ ॥
वयमस्मान्महाभाग भगवन्महतो भयात् ।
गावश्च भवता त्राता गिरिधारणकर्मणा  ॥ ५,१३.२ ॥
बालक्रीडेयमतुला गोपालत्वं जुगुप्सितम्  ।
दिव्यं च भवतः कर्म किमेतत्तात कथ्यताम्  ॥ ५,१३.३ ॥
कालीयो दमितस्तोये धेनुको विनिपातितः  ।
धृतो गोवर्धनश्चायं शङ्कितानि मनांसि नः  ॥ ५,१३.४ ॥
सत्यं सत्यं हरेः पादौ शपामोऽमित विक्रम  ।
यथावद्वीर्यमालोक्य न त्वां मन्यामहे नरम्  ॥ ५,१३.५ ॥
प्रीतिःसस्त्रीकुमारस्य व्रजस्य त्वयि केशव  ।
कर्म चेदमशक्यं यत्समस्तैस्त्रिदशेरपि  ॥ ५,१३.६ ॥
बालत्वं चातिवीर्यत्वं जन्म चास्मासु शोभनम्  ।
चिन्त्यमानममेयात्मञ्छङ्कां कृष्ण प्रयच्छति  ॥ ५,१३.७ ॥
देवो वा दानवो वा त्वं यक्षो गन्धर्व एव वा  ।
किमस्माकं विचारेण बान्धवोऽसि नमोस्तु ते  ॥ ५,१३.८ ॥
श्रीपराशर उवाच
क्षणं भूत्वा त्वसौ तूष्णीं किञ्चित्प्रणयकोपवान्  ।
इत्येवमुक्तस्तैर्गोपैः कृष्णोऽप्याह महामतिः  ॥ ५,१३.९ ॥
श्रीभगवानुवाच
मत्संबन्धेन वो गोपा यदि लज्जा न जायते  ।
श्लाघ्यो वाहं ततः किं वो विचारेण प्रयोजनम्  ॥ ५,१३.१० ॥
यदि वोऽस्ति मयि प्रीतिः श्लाघ्योऽहं भवतां यदि  ।
तदात्मबन्धुसदृशी बुद्धिर्वः क्रियातां मयि  ॥ ५,१३.११ ॥
नाहं देवो न गान्धर्वो न यक्षो न च दानवः  ।
अहं वो बान्धवो जातो नैतच्चिन्त्यमितोऽन्यथा  ॥ ५,१३.१२ ॥
श्रीपराशर उवाच
इति श्रुत्वा हरेर्वाक्यं बद्धमौनास्ततो वनम्  ।
ययुर्गोपा महाभाग तस्मन्प्रणयकोपिनि  ॥ ५,१३.१३ ॥
कृष्णस्तु विमलं व्योम शरच्चन्द्रस्य चन्द्रिकाम्  ।
तदा कुमुदिनीं फुल्लामामोदितदिगन्तराम्  ॥ ५,१३.१४ ॥
वनराजीं तथा कूजन्द्भृङ्गमालामनोहराम्  ।
विलोक्य सह गोपीभिर्मनश्चक्रे रतिं प्रति  ॥ ५,१३.१५ ॥
विना रामेण मधुरमतीव वनिताप्रियम्  ।
जगौ कलपदं शौरिस्तारमन्द्रकृतक्रमम्  ॥ ५,१३.१६ ॥
रम्यं गीतध्वनिं श्रुत्वा संत्यज्यावसथांस्तदा  ।
आजग्मुस्त्वरिता गोप्यो यत्रास्ते मधुसूदनः  ॥ ५,१३.१७ ॥
शनैः शनैर्जगौ गोपी काचित्तस्य लयानुगम्  ।
दत्तावधाना काचिच्च तमेव मनसास्मरत् ॥ ५,१३.१८ ॥
काचित्कृष्णेतिकृष्णेति प्रोक्त्वा लज्जामुपाययौ  ।
ययौ च काचित्प्रेमान्धा तत्पार्श्वमविलंबितम्  ॥ ५,१३.१९ ॥
काचिच्चावसथस्यान्ते स्थित्वा दृष्ट्वा बहिर्गुरुम्  ।
तन्मयत्वेन गोविन्दं दध्यौ मीलितलोचना  ॥ ५,१३.२० ॥
तच्चित्तविमलाह्लादक्षीणपुण्यचया तथा  ।
तदप्राप्तिमहादुःखविलीनाशेषपातका  ॥ ५,१३.२१ ॥
चिन्तयती जगत्सूतिं परब्रह्मस्वरूपिणम्  ।
निरुच्छ्वासतया मुक्तिं गतान्या गोपकन्यका  ॥ ५,१३.२२ ॥
गोपीपरिवृतो रात्रिं शरच्चन्द्रमनोरमाम्  ।
मानयामास गोविन्दो रासारंभरसोत्सुकः  ॥ ५,१३.२३ ॥
गोप्यश्च वृन्दशः कृष्णचेष्टास्वायत्तमूर्तयः  ।
अन्यदेशं गते कृष्णे चेरुर्वृन्दावनान्तरम्  ॥ ५,१३.२४ ॥
कृष्णे निबद्धहृदया इदमूचुः परस्परम्  ॥ ५,१३.२५ ॥
कृष्णोऽहमेष ललितं व्रजाम्यालोक्यतां गतिः  ।
अन्या ब्रवीन्ति कृष्णस्य मम गीतिर्निशम्यताम्  ॥ ५,१३.२६ ॥
दुष्टकालिय तिष्ठात्र कृष्णोहमिति चापरा  ।
बाहुमास्फोट्य कृष्णस्य लीलया सर्वमाददे  ॥ ५,१३.२७ ॥
अन्या ब्रवीति भो गोपा निःशङ्कैः स्थीयतामिति  ।
अलं वृष्टिभयेनात्र धृतो गोवर्धनो मया  ॥ ५,१३.२८ ॥
धेनुकोऽयं मयाक्षिप्तो विचरन्तु यथेच्छया  ।
गावो ब्रवीति चैवान्या कृष्णलीलानुसारिणी  ॥ ५,१३.२९ ॥
एवं नानाप्रकारासु कृष्णचेष्ट सु तास्तदा  ।
गोप्यो व्यग्राःसमं चेरू रम्यं वृन्दावनान्तरम्  ॥ ५,१३.३० ॥
विलोक्यैका भुवं प्राह गोपी गोपवराङ्गना  ।
पुलकाञ्चितसर्वाङ्गी विकासिनयनोत्पला  ॥ ५,१३.३१ ॥
ध्वजबज्राङ्कुशाब्जाङ्करेखावन्त्यालि पश्यत  ।
पदान्येतानि कृष्णस्य लीलाललितगामिनः  ॥ ५,१३.३२ ॥
कापि तेन समायाता कृतपुण्या मदालसा  ।
पदानि तस्याश्चैतानि घनान्यल्पतनूनि च  ॥ ५,१३.३३ ॥
पुष्पापचयमत्रोच्चैश्चक्रे दामोदरे ध्रुवम्  ।
येनाग्राक्रान्तमात्राणि पदान्यत्र महात्मनः  ॥ ५,१३.३४ ॥
अत्रोपविश्य वै तेन काचित्पुष्पैरलङ्कृता  ।
अन्यजन्मनि सर्वात्मा विष्णुरभ्यर्चितस्तया  ॥ ५,१३.३५ ॥
पुष्पबन्धनसंमानकृतमानामपास्य ताम्  ।
नन्दगोपसुतो यातो मार्गेणानेन पश्यत  ॥ ५,१३.३६ ॥
अनुयातैनमत्रान्या नितंबभरमन्थरा  ।
या गन्तव्ये द्रुतं याति निम्नपादाग्रसंस्थितिः  ॥ ५,१३.३७ ॥
हस्तन्यस्ताग्रहस्तेयं तेन याति तथा सखी  ।
अनायत्तपदन्यासा लक्ष्यते पदपद्धतिः  ॥ ५,१३.३८ ॥
हस्तसंस्पर्शमात्रेण धूर्तेनैषा विमानिता  ।
नैराश्यान्मन्दगामिन्या निवृत्तं लक्ष्यते पदम्  ॥ ५,१३.३९ ॥
नूनमुक्ता त्वरामीति पुनरेष्यामितेन्तिकम्  ।
तेन कृष्णेन येनैषा त्वरिता पदपद्धतिः  ॥ ५,१३.४० ॥
प्रविष्टो गहनं कृष्णः पदमत्र न लक्ष्यते  ।
निवर्तध्वं शशाङ्कस्य नैतद्दी धितिगोचरे  ॥ ५,१३.४१ ॥
निवृत्तास्तास्तदा गोप्यो निराशाः कृष्णदर्शने  ।
यमुनातीरमासाद्य जगुस्तच्चरितं तथा  ॥ ५,१३.४२ ॥
ततो ददृशुरायान्तं विकासिमुखपङ्कजम्  ।
गोप्यस्त्रैलोक्यगोप्तारं कृष्णमक्लिष्टचेष्टितम्  ॥ ५,१३.४३ ॥
काचिदालोक्य गोविन्दमायान्तमतिहर्षिता  ।
कृष्णाकृष्णेति कृष्णेति प्राह नान्यदुदीरयत् ॥ ५,१३.४४ ॥
काचिद्भ्रूभङ्गुरं कृत्वा ललाटफलकं हरिम्  ।
विलोक्य नेत्रभृङ्गाभ्यां पपौ तन्मुखपङ्कजम्  ॥ ५,१३.४५ ॥
काचिदालोक्य गोविन्दं निमीलितविलोचना  ।
तस्यैव रूपं ध्यायन्ती योगारूढेव सा बभौ  ॥ ५,१३.४६ ॥
ततः काञ्चित्प्रियालापैः काञ्चिद्भ्रूभङ्गवीक्षितैः  ।
निन्येऽनुनयमन्यां च करस्पर्शेन माधवः  ॥ ५,१३.४७ ॥
ताभिः प्रसन्नचित्ताभिर्गोपीभिः सह सादरम्  ।
ररास रासगोष्ठीभिरुदारचरितो हरिः  ॥ ५,१३.४८ ॥
रासमण्डलबन्धोपि कृष्णपार्श्वमनुज्झता  ।
गोपीजनेन नैवाभूदेकस्थानस्थिरात्मना  ॥ ५,१३.४९ ॥
हस्तेन गृह्य चैकैकां गोपीनां रासमण्डले  ।
चकार तत्करस्पर्शनिमीलितदृशं हरिः  ॥ ५,१३.५० ॥
ततः प्रववृते रासश्चलद्वलयनिस्वनः  ।
अनुयातशरत्काव्यगोयगीतिरनुक्रमात् ॥ ५,१३.५१ ॥
कृष्णः शरच्चन्द्रमसं कौमुदीं कुमुदाकरम्  ।
जगौ गोपीजनस्त्वेक कृष्णनाम पुनःपुनः  ॥ ५,१३.५२ ॥
परिवृत्तिश्रमेणैका चलद्वलयलापिनीम्  ।
ददौ बाहुलतां स्कन्धे गोपी मधुनिघातिनः  ॥ ५,१३.५३ ॥
काचित्प्रविलसद्बाहुं परिरभ्य चुचुंब तम्  ।
गोपीगीतस्तुतिव्याजान्निपुणा मधुसूदनम्  ॥ ५,१३.५४ ॥
गोपीकपोलसंश्लेषमभिगम्य हरेर्भुजौ  ।
पुलकोद्गमसस्याय स्वेदांबुघनतां गतौ  ॥ ५,१३.५५ ॥
रासगेयं जगौ कृष्णो यावत्तारतरध्वनिः  ।
साधु कृष्णेति कृष्णेति तावत्ता द्विगुणं जगुः  ॥ ५,१३.५६ ॥
गतेनुगमनं चक्रुर्वलनं संमुखं ययुः  ।
प्रतिलोमानुलोमाभ्यां भेजुर्गौपाङ्गना हरिम्  ॥ ५,१३.५७ ॥
स तथा सह गोपीभी ररास मधुरूदनः  ।
यथाब्दकोटिप्रतिमः श्रणस्तेन विनाभवत् ॥ ५,१३.५८ ॥
ता वार्यमाणाः पतिभिः पितृभिर्भ्रातृभिस्तथा  ।
कृष्णं गोपाङ्गना रात्रौ रमयन्ति रतिप्रियाः  ॥ ५,१३.५९ ॥
सोऽपि कैशोरकवयो मानयन्मधुसूदनः  ।
रेमे ताभिरमेयात्मा क्षपासुक्षपिताहितः  ॥ ५,१३.६० ॥
तद्भर्तृषु तथा तासु सर्वभूतेषु चेश्वरः  ।
आत्मस्वरूपरूपोऽसौ व्यापी वायुरिव स्थितः  ॥ ५,१३.६१ ॥
यथा समस्तभूतेषु नभोग्निः पृथिवी जलम्  ।
वायुश्चात्मा तथैवासौ व्याप्य सर्वमवस्थितः  ॥ ५,१३.६२ ॥
इति श्रीविष्णुमहापुराणे पञ्चमांशे त्रयोदशोध्यायः (१३)


_____________________________________________________________


श्रीपराशर वाच
प्रदोषाग्रो कदाचित्तु रासासक्ते जनार्दने  ।
त्रासयन्समदो गौष्ठमरिष्टसमुपागमत् ॥ ५,१४.१ ॥
स तोयतोयदच्छायस्तीक्ष्णशृङ्गोर्कलोचनः  ।
खुराग्रपातैरत्यर्थं दारयन्धारणीतलम्  ॥ ५,१४.२ ॥
लेलिहानःसनिष्पेषं जिह्वयोष्ठौ पुनःपुनः  ।
संरंभाविद्धलाङ्गूलः कठिनस्कन्धबन्धनः  ॥ ५,१४.३ ॥
उदग्रककुदाभोगप्रमाणो दुरतिक्रमः  ।
विण्मू६ रलिप्तपृष्ठाङ्गो गवमुद्वेगकारकः  ॥ ५,१४.४ ॥
प्रलंबकण्ठोऽतिमुखस्तरुखाताङ्किताननः  ।
पातयन्स गावं गर्भन्दैत्यो वृषभरूपधृक् ॥ ५,१४.५ ॥
सूदयंस्तापसानुग्रो वनानटति यःसदा  ॥ ५,१४.६ ॥
ततस्तमतिघोराक्षमवेक्ष्यातिभयातुराः  ।
गोपा गोपस्त्रियश्चैव कृष्णकृष्णेति चुक्रुशुः  ॥ ५,१४.७ ॥
सिंहनादं ततश्चक्रे तलशब्दं च केशवः  ।
तच्छब्द श्रवणाच्चासौ दामोदरमुपाययौ  ॥ ५,१४.८ ॥
अग्रन्यस्तविषाणाग्रः कृष्णकुक्षिकृतेक्षणः  ।
अभ्यधावत दुष्टात्मा कृष्णं वृषभदानवः  ॥ ५,१४.९ ॥
आयान्तं दैत्यवृषभं दृष्ट्वा कृष्णो महाबलः  ।
न चचाल तदास्थानादवज्ञास्मितलीलया  ॥ ५,१४.१० ॥
आसन्नं चैव जग्राह ग्राहवन्मधुसूदनः  ।
जघान जानुना कुक्षौ विषाणग्रहणाचलम्  ॥ ५,१४.११ ॥
तस्य दर्पबलं भङ्क्त्वा गृहीतस्य विषाणयोः  ।
अपीडयदरिष्टस्य कण्ठं क्लिन्नमिवांबरम्  ॥ ५,१४.१२ ॥
उत्पाट्य शृङ्गमेकं तु तेनैवाताडयत्ततः  ।
ममार स महादैत्यौ मुखाच्छोणितमुद्वमन्  ॥ ५,१४.१३ ॥
तुष्टुवुर्निहते तस्मिन् दैत्ये गोपा जनार्दनम्  ।
जंभे हते सहस्राक्षं पुरा देवगणा यथा  ॥ ५,१४.१४ ॥
इति श्रीविष्णुमहापुराणे पञ्चमांशे चतुर्दशोध्यायः (१४)


_____________________________________________________________


श्रीपराशर उवाच
ककुद्मति हतेऽरिष्टे धेनुके विनिपातिते  ।
प्रलंबे निधनं नीते धृते गोवर्धनाचले  ॥ ५,१५.१ ॥
दमिते कालिये नागे भग्नेतुङ्गद्रुमद्वये  ।
हतायां पूतनायां च शकटे परिवर्तिते  ॥ ५,१५.२ ॥
कंसाय नारदः प्राह यथावृत्तमनुक्रमात् ।
यशोदादेवकीगर्बपरिवृत्तद्यशेषतः  ॥ ५,१५.३ ॥
श्रुत्वा तत्सकलं कंसो नारदाद्देवदर्शनात् ।
वसुदेवं प्रति तदा कोपं चक्रे सुदुर्मतिः  ॥ ५,१५.४ ॥
सोतिकोपादुपालभ्य सर्वयादवसंसदि  ।
जगर्ज यादवांश्चैव कार्यं चैतदचिन्तयत् ॥ ५,१५.५ ॥
यावन्न बलमारूढौ रामकृष्णौ सुबालकौ  ।
तावदेव मया वध्यावसाध्यौ रूढयौवनौ  ॥ ५,१५.६ ॥
चाणूरोत्र महावीर्यो मुष्टिकश्च महाबलः  ।
एताभ्यां मल्लयुद्धेन मारयिष्याम दुर्मती  ॥ ५,१५.७ ॥
धनुर्महमहायोगव्याजेनानीय तौ व्रजात् ।
तथा तथा यतिष्यामि यास्येते संक्षयं यथा  ॥ ५,१५.८ ॥
श्वफल्पतनयं शूरमक्रूरं यदुपुङ्गवम्  ।
तयोरानयनार्थाय प्रेषयिष्यामि गोकुलम्  ॥ ५,१५.९ ॥
वृन्दा वनचरं घोरमादेक्ष्यामि च केशिनम्  ।
तत्रैवासावतिबलस्तावुभौ घातयिष्यति  ॥ ५,१५.१० ॥
गजः कुवलायापीडो मत्सकाशमिहागतौ  ।
घातयिष्यति वा गोषौ वसुदेवसुतावुभौ  ॥ ५,१५.११ ॥
श्रीपराशर उवाच
इत्यालोच्य स दुष्टात्मा कंसो रामजनार्दनौ  ।
हन्तुं कृतमर्तिवीरावक्रूरं वाक्यमवृब्रवीत् ॥ ५,१५.१२ ॥
कंस उवाच
भो भो दानपते वाक्यं क्रियतां प्रीतये मम  ।
इतः स्यन्दनमारुह्य गम्यतां नन्दगोकुलम्  ॥ ५,१५.१३ ॥
वसुदेवसुतौ तत्र विष्णोरंशसमुद्भवौ  ।
नाशाय किल संभूतौ मम दुष्टौ प्रवर्धतः  ॥ ५,१५.१४ ॥
धनुर्महो ममाप्यत्र चतुर्दश्यां भविष्यति  ।
आनेयौ भवता गत्वा मल्लयुद्धाय तत्र तौ  ॥ ५,१५.१५ ॥
चाणूरमुष्टिकौ मल्लौ नियुद्धकुशलौ मम  ।
ताभ्यां सहानयोर्युद्धं सर्वलोकोऽत्र पश्यतु  ॥ ५,१५.१६ ॥
गजः कुवलयापीडो महामात्रप्रचोदितः  ।
स वा हनिष्यते पापौ वसुदेवात्मजौ शिशु  ॥ ५,१५.१७ ॥
तौ हत्वा वसुदेवं च नन्दगोपं च दुर्मतिम्  ।
हनिष्ये पितरं चैनमुग्रसेनं सुदुर्मतिम्  ॥ ५,१५.१८ ॥
ततःसमस्तगोपानां गोधनान्यखिलान्यहम्  ।
वित्तं चापहरिष्यामि दुष्टानां मद्वधैषिणाम्  ॥ ५,१५.१९ ॥
त्वामृते यादवाश्चैते द्विषो दानपते मम  ।
एतेषां च वधायाहं यतिष्येऽनुक्रमात्ततः  ॥ ५,१५.२० ॥
तदा निष्कण्टकं सर्वं राज्यमेतदयादवम्  ।
प्रसाधिष्ये त्वया तस्मान्मत्प्रीत्यै वीर गम्यताम्  ॥ ५,१५.२१ ॥
यथा च माहिषं सर्पिर्दधिचाप्युपहार्य वै  ।
गोपाःसमानयन्त्वाशु तथा वाच्यास्त्वया च ते  ॥ ५,१५.२२ ॥
श्रीपराशर उवाच
इत्याज्ञप्तस्तदाक्रूरोमहाभागवतो द्वज  ।
प्रीतिमानभवत्कृष्णं श्वोद्रक्ष्यामीति सत्वरः  ॥ ५,१५.२३ ॥
तथेत्यक्त्वा च राजानं रथमारुह्य शोभनम्  ।
निश्चक्राम ततः पुर्या मथुराया मधुप्रियः  ॥ ५,१५.२४ ॥
इति श्रीविष्णुमहापुराणे पञ्चमासे पञ्चदशोऽध्यायः (१५)


_____________________________________________________________


श्रीपराशर उवाच
केशी चापि बलोदग्रः कंसदूतः प्रचोदितः  ।
कृष्णस्य निधनाकाङ्क्षी वृन्दावनमुपागमत् ॥ ५,१६.१ ॥
स खुरक्षतभूपृष्ठःसटाक्षेपधुतांबुदः  ।
द्रुतविक्रान्तचन्द्रार्कमार्गो गोपानुपाद्रवत् ॥ ५,१६.२ ॥
तस्य देषितशब्देन गोपाला दैत्यवाजिनः  ।
गोप्यश्च भयसंविग्ना गोविन्दं शरणं ययुः  ॥ ५,१६.३ ॥
त्राहित्राहिति गोविन्दःश्रुत्वातेषां ततो वचः  ।
सतोयजलदध्वानगंभीरमिदमुक्तवान्  ॥ ५,१६.४ ॥
अलं त्रासेन गोपालाः केशिनः किं भयातुरैः  ।
भविद्भिर्गोपजाती यैर्वीरवीर्यं विलोप्यते  ॥ ५,१६.५ ॥
किमनोनाल्पसारेण हषिताटोपकारिणा  ।
दैतेयबलवाह्येन वल्गता दुष्टवाजिना  ॥ ५,१६.६ ॥
एह्येहि दुष्ट कृष्णोऽहं पूष्णस्त्विव पिनाकधृत् ।
पातयिष्यामि दशनान्वदनादखिलांस्तव  ॥ ५,१६.७ ॥
इत्युक्त्वास्फोट्य गोविन्दः केशिनःसंमुखं ययौ  ।
विवृतास्यश्च सोऽप्येनं दैतेयाश्व उपाद्रवत् ॥ ५,१६.८ ॥
बाहुमाभोगितं कृत्वा मखे तस्य जनार्दनः  ।
प्रवेशयामास तदा केशिनो दुष्टवाजिनः  ॥ ५,१६.९ ॥
केशिनो वदनं तेन विशता कृष्णबाहुना  ।
शातिता दशनाः पेतुः सिताब्ब्रावयवा इव  ॥ ५,१६.१० ॥
कृष्णस्य ववृधे बाहुः केशिदेहगतो द्विज  ।
विनाशाय यथा व्याधिरासंभूतेरुपेक्षितः  ॥ ५,१६.११ ॥
विपाटितोष्ठो बहुलं सफेनं रुधिरं वमन्  ।
सोक्षिणी विवृते चक्रे विशिष्टे मुक्तबन्धने  ॥ ५,१६.१२ ॥
जधान धरणीं पादैः शकृन्मूत्रं समुत्सृजन्  ।
स्वेदार्द्रगात्रस्शान्तश्च निर्यत्नःसोऽभवत्तदा  ॥ ५,१६.१३ ॥
व्यादितास्यमहांरन्ध्रःसोऽसुरः कृष्णबाहुना  ।
निपातितो द्विधा भूमौ वैद्युतेन यथा द्रुमः  ॥ ५,१६.१४ ॥
द्विपादे पृष्ठपुच्छार्ध श्रवणैकाक्षिनासिके  ।
केशिनस्ते द्विधा भूते शकले द्वे विरेजतुः  ॥ ५,१६.१५ ॥
हत्वा तु केशिनं कृष्णो गोपालैर्मुदितैर्वृतः  ।
अनायस्ततनुःस्वस्थो हसंस्तत्रैव तस्थिवान्  ॥ ५,१६.१६ ॥
ततो गोप्यश्च गोपाश्च हते केशिनि विस्मिताः  ।
तुष्टुवुः पुण्डरीकाक्षमनुरागमनोरमम्  ॥ ५,१६.१७ ॥
अथाहान्तर्हितो विप्र नारदो जलदे स्थितः  ।
केशिनं निहतं दृष्ट्वा हर्षनिर्भरमानसः  ॥ ५,१६.१८ ॥
साधुसाधु जगन्नाथ लीलयैव यदच्युत  ।
निहतोऽयं त्वया केशी क्लेशदस्त्रिदिवौकासाम्  ॥ ५,१६.१९ ॥
युद्धोत्सुकोहमत्यर्थं नरवाजिमहाहवम्  ।
अभूतपूर्वमन्यत्र द्रष्टुं स्वर्गादिहागतः  ॥ ५,१६.२० ॥
कर्माण्यऽत्रावतारे ते कृतानि मधुसूदन  ।
यानि तैर्विस्मितं चेतस्तोषमेतेन मे गतम्  ॥ ५,१६.२१ ॥
तुरङ्गस्यास्य शक्रोपि कृष्ण देवाश्च बिभ्यति  ।
धुतकेसारजालस्य ह्रेषतोऽभ्रावलोकिनः  ॥ ५,१६.२२ ॥
यस्मात्त्वयैष दुष्टात्मा हतः केशी जनार्दन  ।
तस्मात्केशवनाम्ना त्वं लोके ख्यातो भविष्यसि  ॥ ५,१६.२३ ॥
स्वस्त्यस्तु ते गमिष्यामि कंसयुद्धेऽधुना पुनः  ।
परश्वोऽह समेष्यामि त्वया केशिनिषूदन  ॥ ५,१६.२४ ॥
उग्रसेनसुते कंसे सानुगे विनिपातिते  ।
भारावतारकर्ता त्वं पृथिव्या पृथिवीधर  ॥ ५,१६.२५ ॥
तत्रानेक प्रकाराणि युद्धानि पृथिवीक्षिताम्  ।
द्रष्टव्यानि मया युष्मत्प्रणीतानि जनार्दन  ॥ ५,१६.२६ ॥
सोऽहं यास्यामि गोविन्द देवकार्यं महत्कृतम्  ।
त्वयैव विदितं सर्वं स्वस्ति तेऽस्तु व्रजाम्यहम्  ॥ ५,१६.२७ ॥
नारदे तु गते कृष्णः सह गोपैः सभाजितः  ।
विवेश गोकुलं गोपीनेत्रपानैकभाजनम्  ॥ ५,१६.२८ ॥
इति श्रीविष्णुमाहपुराणे पञ्चमांशे षोटशोऽध्यायः (१६)


_____________________________________________________________


श्रीपराशर उवाच
अक्रूरोऽपि विनिष्क्रम्य स्यन्दनेनाशुगामिना  ।
कृष्णसंदर्शनाकाङ्क्षी प्रययौ नन्दगोकुलम्  ॥ ५,१७.१ ॥
चिन्तयामास चाक्रूरो नास्ति धन्यतरो मया  ।
योऽहमंशावतीर्णस्य मुखं द्रक्ष्यामि चक्रिणः  ॥ ५,१७.२ ॥
अद्य मे सफलं जन्म सुप्रभाताभवन्निशा  ।
यदुन्निद्राभपत्राक्षं विष्णोर्द्रक्ष्याम्यहं मुखम्  ॥ ५,१७.३ ॥
पापं हरति यत्पुंसां स्मृतं संकल्पनामयम्  ।
तत्पुण्डरीकनयनं विष्णोर्द्रक्ष्याम्यहं मुखम्  ॥ ५,१७.४ ॥
विनिर्जग्मुर्यतो वेदा वेदाङ्गान्यखिलानि च  ।
द्रक्ष्यामि तत्परं धाम धाम्रां भगवतो मुखम्  ॥ ५,१७.५ ॥
यज्ञेषु यज्ञपुरुषः पुरुषैः पुरुषोत्तमः  ।
इज्यते योऽखिलाधारस्तं द्रक्ष्यामि जगत्पतिम्  ॥ ५,१७.६ ॥
इष्ट्वा यमिन्द्रो यज्ञानां शतेनामरराजताम्  ।
अवाप तमनन्तादिमहं द्रक्ष्यामि केशवम्  ॥ ५,१७.७ ॥
न ब्रह्म नेन्द्ररुद्राश्विवस्वादित्यमरुद्गणाः  ।
यस्य स्वरूपं जानन्ति प्रत्यक्षं याति मे हरिः  ॥ ५,१७.८ ॥
सर्वात्मा सर्ववित्सर्वः सर्वभूतेष्ववस्थितः  ।
योह्यऽचिन्त्योऽव्ययो व्यापी स वक्ष्यति मया सह  ॥ ५,१७.९ ॥
मत्स्य कूर्मवराहाश्वसिंहरूपादिभिः स्थितिम्  ।
चकार जगतो योऽजः जगतो योऽजः सोऽद्य मां प्रलपिष्यति  ॥ ५,१७.१० ॥
सांप्रतं च जगत्स्वामी कार्यमात्महृदि स्थितम्  ।
कर्तुं मनुष्यतां प्राप्तःस्वेच्छादेहधृदव्ययः  ॥ ५,१७.११ ॥
योनन्तः पृथिवीं धत्ते शेखरस्थितिसंस्थिताम्  ।
सोऽवतीर्णो जगत्यर्थे माम क्रूरेति वक्ष्यति  ॥ ५,१७.१२ ॥
पितृपुत्रसुहृद्भ्रातृमातृबन्धुमयीमिमाम्  ।
यन्मायां नालमुत्तर्तुं जगत्तस्मै नमोनमः  ॥ ५,१७.१३ ॥
तरत्यविद्यां विततां हृदि यस्मिन्निवेशिते  ।
योगमायाममेयाय तस्मै विद्यात्मने नमः  ॥ ५,१७.१४ ॥
यज्वभिर्यज्ञपुरुषो वासुदेवश्च सात्त्वतैः  ।
वेदान्तवेदिभिर्विष्णुः प्रोच्यते यो नतोस्मि तम्  ॥ ५,१७.१५ ॥
यथा यत्र जगद्धाम्नि धातर्येतत्प्रतिष्ठितम्  ।
सदसत्तेन सत्येन मय्यसौ यातु सौम्याताम्  ॥ ५,१७.१६ ॥
स्मृते सकलकल्याणभाजनं यत्र जायते  ।
पुरुषस्तमजं नित्यं व्रजामि शरणं हरिम्  ॥ ५,१७.१७ ॥
श्रीपराशर उवाच
इत्थं संचिन्तयन्विष्णुं भक्तिनम्रात्ममानसः  ।
अक्रूरो गोकुलं प्राप्तः किञ्चित्सूर्ये विराजति  ॥ ५,१७.१८ ॥
स ददर्श तदा कृष्णमादावादोहने गवाम्  ।
वत्समध्यागतं फुल्लनी लोत्पलदलच्छविम्  ॥ ५,१७.१९ ॥
प्रफुल्लपद्मपत्राक्षं श्रीवत्सांकितवक्षसम्  ।
प्रलंबबाहुमायामतुङ्गोरस्थलमुन्नसम्  ॥ ५,१७.२० ॥
सविलासस्मिताधारं बिभ्राणं मुखपङ्कजम्  ।
जुङ्गरक्तनखं पद्य्भां धरण्यां सुप्रतिःषितम्  ॥ ५,१७.२१ ॥
बिभ्राणं वाससी पीते वन्यपुष्पविभूषितम्  ।
सेंदुनीलाचलाभं तं सितांभोजावतंसकम्  ॥ ५,१७.२२ ॥
हंसकुन्देन्दुधवलं नीलांबरधरं द्विज  ।
तस्यानु बलभद्रं च ददर्श यदुनन्दनम्  ॥ ५,१७.२३ ॥
प्रांशुमुत्तुङ्गबाह्वंसं विकासि मुखपङ्कजम्  ।
मेघमालापरिवृतं कैलासाद्रिमिवापरम्  ॥ ५,१७.२४ ॥
तौ दृष्ट्वा विकसद्वक्त्रसरोजः स महामतिः  ।
पुलकाञ्चितसर्वाङ्गस्तदाक्रूरोऽजगद्धातरि भवन्मुने  ॥ ५,१७.२५ ॥
तदेतत्परमं धाम तदेतत्परमं पदम्  ।
भगवद्वासुदेवांशो द्विधा योऽयं व्यवस्थितः  ॥ ५,१७.२६ ॥
साफल्यमक्ष्णोर्युगमेतदत्र दृष्टे जगद्धातरि यातमुच्चैः  ।
अप्यङ्गमेतद्भगवत्प्रसादात्तदङ्गसंगे फलवन्मम स्यात् ॥ ५,१७.२७ ॥
अप्येष पृष्ठे मम हस्तपद्मं करिष्यति श्रीमदनन्तमूर्तिः  ।
यस्याङ्गुलिस्पर्शहताखिलाघैरवाप्यते सिद्धिरपास्तदोषा  ॥ ५,१७.२८ ॥
येनाग्निविद्युद्रविरश्मिमालाकरालमत्युग्रमपेत चक्त्रम्  ।
चक्रं घ्नता दैत्यपतेर्हृतानि दैत्याङ्गनानां नयनाञ्जनानि  ॥ ५,१७.२९ ॥
यत्रांबु विन्यस्य बलिर्मनोज्ञानवाप भोगान्वसुधातवलस्थः  ।
तथामरत्वं त्रिदशाधिपत्वं मन्वन्तरं पूर्णमपेतशत्रुम्  ॥ ५,१७.३० ॥
अप्येष मां कंसपरिग्रहेण दोषास्पदीभूतमदोषदुष्टम्  ।
कर्तामानोपहतं धिगस्तु तज्जन्म यत्साधुबहिष्कृतस्य  ॥ ५,१७.३१ ॥
ज्ञानात्मकस्यामलसत्त्वराशेरपेतदोषस्य सदा स्फुटस्य  ।
किं वा जगत्यत्र समस्तपुंसामज्ञातमस्यास्ति हृदि स्थितस्य  ॥ ५,१७.३२ ॥
तस्मादहं भक्तिविनम्रचेता व्रजामि सर्वेश्वमीश्वराणाम्  ।
अंशावतारं पुरुषोत्तमस्य ह्यनादिमध्यान्तमजस्य विष्णोः  ॥ ५,१७.३३ ॥
इति श्रीविष्णुमहापुराणे पञ्चमांशे सप्तशोऽध्यायः (१७)


_____________________________________________________________


श्रीपराशर उवाच
चिन्तयन्नितिगोविन्दमुपगम्य स यादवः  ।
अक्रुरोस्मीति चरणौ ननाम शिरसा हरेः  ॥ ५,१८.१ ॥
सोऽप्येनं ध्वजवज्राब्जकृतचिह्नेन पाणिना  ।
संस्पृश्याकृष्य च प्रीत्य सुगाढं परिषस्वजे  ॥ ५,१८.२ ॥
कृतसंवन्दनौ तेन यथावद्बलकेशवौ  ।
ततः प्रवीष्टौ संहृष्टौ तमादायात्ममन्दिरम्  ॥ ५,१८.३ ॥
सह ताभ्यां तदाक्रूरः कृतसंवन्दनादिकः  ।
भुक्तभोज्यो यथान्याय्यमाचचक्षे ततस्तयोः  ॥ ५,१८.४ ॥
यथा निर्भत्सितस्तेन कंसेनानकदुन्दुभिः  ।
यथा च देवकी देवी दानवेन दुरात्मना  ॥ ५,१८.५ ॥
उग्रसेने यथा कंसःस दुरात्मा च वर्तते  ।
यं चैवार्थं समुद्दिश्य कंसेन तु विसर्जितः  ॥ ५,१८.६ ॥
तत्सर्वं विस्तराच्छुत्वा भगवान्देवकीसुतः  ।
उवाचाखिलमप्येतज्ज्ञातं दानपते मया  ॥ ५,१८.७ ॥
करिष्ये तन्माहभाग यदत्रौपयिकं मतम्  ।
विचिन्त्यं नान्यथैतत्ते विद्धि कंसं हतं मया  ॥ ५,१८.८ ॥
अहं रामश्च मथुरां श्वो यास्यावःसह त्वया  ।
गोपवृद्धाश्च यास्यन्ति ह्यादायोपायनं बहु  ॥ ५,१८.९ ॥
निशेयं नीयतां वीर न चिन्तां कर्तुमर्हसि  ।
त्रिरात्राभ्यन्तरे कंसं निहनष्यामि सानुगम्  ॥ ५,१८.१० ॥
श्रीपराशर उवाच
समादिश्य ततो गोपानक्रूरोऽपि च केशवः  ।
सुष्वाप बलभद्रश्च नन्दगोपगृहे ततः  ॥ ५,१८.११ ॥
ततः प्रभाते विमले कृष्णरामौ महाद्युती  ।
अक्रूरेण समं गन्तुमुद्यतौ मथुरां पुरीम्  ॥ ५,१८.१२ ॥
दृष्ट्वा गोपीजनःसास्रः श्लथद्वलयबाहुकः  ।
निशश्वसातिदुःखार्तः प्राह परस्परम्  ॥ ५,१८.१३ ॥
मथुरां प्राप्य गोविन्दः कथं गोकुलमेष्यति  ।
नगरस्त्रीकलालापमधु श्रोत्रेण पास्यति  ॥ ५,१८.१४ ॥
विलासिवाक्यपानेषु नागरीणां कृतास्पदम्  ।
चित्तमस्य कथं भूयो ग्राम्यगोपीषु यास्यति  ॥ ५,१८.१५ ॥
सारं समस्तगोष्ठस्य विधिना हरता हरिम्  ।
प्रहृतं गोपयोषित्सु निर्घृणेन दुरात्मना  ॥ ५,१८.१६ ॥
भावर्गभस्मितं वाक्यं विलासललिता गतिः  ।
नागरीणामतीवैतत्कटाक्षेक्षितमेव च  ॥ ५,१८.१७ ॥
ग्राम्यो हरिरयं तासां विलासनिगडैर्युतः  ।
भवतीनांपुनः पार्श्वं कया युक्त्या समेष्यति  ॥ ५,१८.१८ ॥
एषैष रथमारुह्य मथुरां याति केशवः  ।
क्रूरेणाक्रूरकेणात्र निर्घृणेन प्रतारितः  ॥ ५,१८.१९ ॥
किं न वेत्ति नृशंसोयमनुरागपरं जनम्  ।
येनैवमक्ष्णोराह्लादं नयत्यन्यत्र नो हरिम्  ॥ ५,१८.२० ॥
एष रामेण सहितः प्रयात्यत्यन्तनिर्घृणः  ।
रथमारुह्य गोविन्दस्त्वर्यतामस्य वारणे  ॥ ५,१८.२१ ॥
गुरूणामग्रतो वक्तुं विं ब्रवीथ न नः क्षमम्  ।
गुरवःकिं करिष्यन्ति दग्धानां विरहाग्निना  ॥ ५,१८.२२ ॥
नदङ्गोपमिखा गोपा गन्तुमेते समुद्यताः  ।
नोद्यमं कुरुते कश्चिद्गोविन्दविनिवर्तने  ॥ ५,१८.२३ ॥
सुप्रभाताद्य रजनी मथुरावासयोषिताम्  ।
पास्यन्त्यच्युतवक्त्राब्जं यासां नेत्रालिपङ्क्तयः  ॥ ५,१८.२४ ॥
धन्यास्ते पथि ये कृष्णमितो यान्त्यनिवारिताः  ।
उद्वहिष्यन्ति पश्यन्तः स्वदेहं पुलकाञ्चितम्  ॥ ५,१८.२५ ॥
मथुरानगरीपौरनयनानां महोत्सवः  ।
गोविन्दावयवैर्दृष्टैरतीवाद्य भविष्यति  ॥ ५,१८.२६ ॥
को नु स्वप्रःसभाग्याभिर्दृष्टस्ताभिरधोक्षजम्  ।
विस्तारिकां तिनयना या द्रक्ष्यन्त्यनिवारिताः  ॥ ५,१८.२७ ॥
अहो गोपीजनस्यास्य दर्शयित्वा महानिधिम्  ।
उत्कृत्तान्यत्र नेत्राणि विधिना करुणात्मना  ॥ ५,१८.२८ ॥
अनुरागेण शैथिल्यमस्मासु व्रजिते हरौः  ।
शैथिल्यमुपयान्त्याशु करेषु वलयान्यपि  ॥ ५,१८.२९ ॥
अक्रूरः क्रूरहृदयः शीव्रं प्रेरयते हयान्  ।
एव मार्तासु योषित्सु कृपा कस्य न जायते  ॥ ५,१८.३० ॥
एष कृष्णरथस्योच्चैश्चक्ररेणुर्निरीक्ष्यताम्  ।
दूरीभूतो हरिर्येन सोऽपि रेणुर्नलक्ष्यते  ॥ ५,१८.३१ ॥
श्रीपराशर उवाच
इत्येवमतिहार्देन गोपीजननिरीक्षितः  ।
तत्याज व्रजभूभागं सह रामेण केशवः  ॥ ५,१८.३२ ॥
गच्छन्तो जवनाश्वेन रथेन यमुनातटम्  ।
प्रप्तमध्याह्नसमये रामाक्रूरजनार्दनाः  ॥ ५,१८.३३ ॥
अथाह कुष्ममक्रूरो भवद्य्भां तावदास्यताम्  ।
यावत्करोमि कालिन्द्या आह्निकार्हणमंभसि  ॥ ५,१८.३४ ॥
श्रीपराशर उवाच
तथेत्युक्तस्ततस्नातःस्वाचान्तःस महामतिः  ।
दध्यौ ब्रह्म परं विप्र ग्रविष्टो यमुनाजले  ॥ ५,१८.३५ ॥
फणासहस्रमालाढ्यं बलभद्रं ददर्श सः  ।
कुन्दमालाङ्गमुन्निद्रपद्मपत्रायतेक्षणम्  ॥ ५,१८.३६ ॥
वृतं वासुकिरंभाद्यैर्महद्भिः पवना शिभिः  ।
संस्तूयमानमुद्गन्धिवनमालाविभूषितम्  ॥ ५,१८.३७ ॥
दधानमसिते वस्त्रे चारुरूपावतंसकम्  ।
चारुकुण्डलिनं भान्तमन्तर्जलतले स्थितम्  ॥ ५,१८.३८ ॥
तस्योत्संगे घनश्याममाताम्रायतलोचनम्  ।
चतुर्बाहुमुदाराङ्गं चक्राद्यायुधभूषणम्  ॥ ५,१८.३९ ॥
पीते वसानं वसने चित्रमाल्योपशोभितम्  ।
शक्रचापतडिन्मालाविचित्रमिव तोयदम्  ॥ ५,१८.४० ॥
श्रीवत्सवक्षसं चारु स्फुरन्मकरकुण्डलम्  ।
ददर्श कृष्णमक्लिष्टं पुण्डरीकावतंसकम्  ॥ ५,१८.४१ ॥
सनन्दनाद्यैर्मुनिभिः सद्धयोगैरकल्मषैः  ।
संचिन्त्यमानं तत्रस्थैर्नासाग्रन्यस्तलोचनैः  ॥ ५,१८.४२ ॥
बलकृष्णौ तथाक्रूरः प्रत्यभिज्ञाय विस्मितः  ।
अचिन्तयद्रथाच्छीघ्रं कथमत्रागताविति  ॥ ५,१८.४३ ॥
विवक्षोस्तंभयामास वाचं तस्य जनार्दनः  ।
ततो निष्क्रम्य सलिलाद्रथमभ्यागतः पुनः  ॥ ५,१८.४४ ॥
ददर्श तत्र चैवोभौ रथस्योपरि निष्ठितौ  ।
रामकृष्णौ यथापूर्वं मनुष्यवपुषान्वितौ  ॥ ५,१८.४५ ॥
निमग्नश्च पुनस्तोये ददर्श च तथैव तौ  ।
संस्तूयमानौ गन्धर्वैर्मुनिसिद्धमहोरगैः  ॥ ५,१८.४६ ॥
ततो विज्ञातसद्भावःस तु दानपतिस्तदा  ।
तुष्टाव सर्व विज्ञानमयमच्युतमीश्वरम्  ॥ ५,१८.४७ ॥
अक्रूर उवाच
सन्मात्ररूपिणेतिन्त्यमहिम्रे परमात्मने  ।
व्यापिने नैकरूपैकस्वरूपाय नमो नमः  ॥ ५,१८.४८ ॥
सर्वरूपाय तेऽचिन्त्यहविर्भूताय ते नमः  ।
नमो विज्ञानपाराय पराय प्रकृतेः प्रभोः  ॥ ५,१८.४९ ॥
भूतात्मा चेन्द्रियात्मा च प्रधानात्मा तथा भवान्  ।
आत्मा च परमात्मा च त्वमेकः पञ्चधा स्थितः  ॥ ५,१८.५० ॥
प्रसीद सर्व सर्वात्म्न क्षराक्षरमयेश्वर  ।
ब्रह्मविष्णुशिवाख्याभिः कल्पनाभिरुदीरितः  ॥ ५,१८.५१ ॥
अनाख्येयस्वरूपात्मन्ननाख्येयप्रयोजन  ।
अनाख्येन भिधानं त्वां नतोस्मि परमेश्वर  ॥ ५,१८.५२ ॥
न यत्र नाथ विद्यन्ते नामजात्यादिकल्पनाः  ।
तद्ब्रह्म परमं नित्यमविकारि भवानजः  ॥ ५,१८.५३ ॥
न कल्पनामृतेर्थस्य सर्वस्याधिगमो यतः  ।
ततः कृष्णच्युतानन्तविष्णुसंज्ञाभिरिड्यते  ॥ ५,१८.५४ ॥
सर्वार्थस्त्वमज विकल्पनाभिरेतैर्वाद्यैर्भवति हि यैरनन्तविश्वम्  ।
विश्वात्मा त्वमिति विकारहीनमेतत्सर्वस्मिन्न हि भवतोस्ति किञ्चिदन्यत् ॥ ५,१८.५५ ॥
त्वं ब्रह्मा पशुपतिर्यमा विधाता धाता त्वं त्रिदशपतिःसमीरणोऽग्निः  ।
तोयेशो धनपतिंरतकस्त्वमेको भिन्नार्थैर्जगदभिपासिशक्तिभेदैः  ॥ ५,१८.५६ ॥
विश्वं भवान्सृजति सूर्यगभस्तिरूपो विश्वेश ते गुणमयोयमतः प्रपञ्चः  ।
रूपं परं सदिति वाचकमक्षरं यज्ज्ञानात्मने सदसते प्रणतोऽस्मि तस्मै  ॥ ५,१८.५७ ॥
ओं नमो वासुदेवाय नमःसंकर्षणाय च  ।
प्रद्युम्नाय नमस्तुभ्यमनिरुद्धाय ते नमः  ॥ ५,१८.५८ ॥
इति श्रीविष्णुमहापुराणे पञ्चमांशेऽष्टाशोऽध्यायः (१८)


_____________________________________________________________


श्रीपराशर उवाच
एवमन्तर्जले विष्णुमभिष्टूय स यादवः  ।
अर्चयामास सर्वेशं धूपपुष्पैर्मनोमयैः  ॥ ५,१९.१ ॥
परित्यक्तान्यविषयो मनस्तत्र निवेश्य सः  ।
ब्रह्मभूते चिरं स्थित्वा विरराम समाधिनः  ॥ ५,१९.२ ॥
कृतकृत्यमिवात्मानं मन्यमामौ महामतिः  ।
आजगाम रथं भूयो निर्गम्य यमुनांभसः  ॥ ५,१९.३ ॥
ददर्श रामकृष्णौ च यथापुर्वमवस्थितौ  ।
विस्मिताक्षस्तदाक्रूरस्तं च कृष्णोऽभ्यभाषत  ॥ ५,१९.४ ॥
श्रीकृष्ण उवाच
नूनं ते दृष्टमाश्चर्यमक्रूर यमुनाजले  ।
विस्मयोत्फुल्लनयनो भवान्संलक्ष्यते यतः  ॥ ५,१९.५ ॥
अक्रूर उवाच
अन्तर्जले यदाश्चर्यं दृष्टं तत्र मयाच्युत  ।
तदत्रापि हि पश्यामि मूर्तिमत्पुरतः स्थितम्  ॥ ५,१९.६ ॥
जगदेतन्महाश्चर्यरूपं यस्य महात्मनः  ।
तेनाश्चर्यपरेणाहं भवता कृष्ण संगतः  ॥ ५,१९.७ ॥
तत्किमेतेन मथुरां यास्यामो मधुसूदन  ।
बिभेमि कंसाद्धिग्जन्म परिपिण्डोपजीविनाम्  ॥ ५,१९.८ ॥
इत्युक्त्वा चोदयामास स हयान् वातरंहसः  ।
संप्राप्तश्चापि सायाह्ने सोऽक्रूरो मथुरां पुरीम्  ॥ ५,१९.९ ॥
विलोक्य मथुरां कृष्णं रामं चाह स यादवः  ।
पद्य्भां यातं महावीरौ रथेनैको विशाम्यहम्  ॥ ५,१९.१० ॥
गन्तव्यं वसुदेवस्य नो भवद्य्भां तथा गृहम्  ।
युवयोर्हि कृते वृद्धःस कंसेन निरस्यते  ॥ ५,१९.११ ॥
श्रीपराशर उवाच
इत्युक्त्वा प्रविवेशाथ सोऽक्रूरो मथुरां पुरीम्  ।
प्रविष्टौ रामकृष्णौ च राजमार्गमुपागतौ  ॥ ५,१९.१२ ॥
स्त्रीभिर्नरैश्च सानन्दं लोतनैरभिवीक्षितौ  ।
जग्मतुर्लीलया वीरौ मत्तौ बालगजाविव  ॥ ५,१९.१३ ॥
भ्रममाणौ ततो दृष्ट्वा रजकं रङ्गकारकम्  ।
अयोचेतां सूरूपाणि वासांसि रुचिराणि तौ  ॥ ५,१९.१४ ॥
कंसस्य रजकः सोऽथ प्रसादारूढविस्मयः  ।
बहून्याक्षेपवाक्यानि प्राहोच्चै रामकेशवौ  ॥ ५,१९.१५ ॥
ततस्तलप्रहारेण कृष्णस्तस्य दुरात्मनः  ।
पातयामास रोषेण रजकस्य शिरो भुवि  ॥ ५,१९.१६ ॥
हत्वाऽदाय च वस्त्राणि पीतनीलांबरौ ततः  ।
कृष्णरामौ मुदा युक्तौ मालाकारगृहं गतौ  ॥ ५,१९.१७ ॥
विकासिनेत्रयुगलो मालाकारोतिविस्मितः  ।
एतौ कस्य सुतौ यातौ मैत्रेयाचिन्तयत्तदा  ॥ ५,१९.१८ ॥
पीतनीलांबरधरौ तौ दृष्ट्वातिमनोहरौ  ।
स तर्कयामास तदा भुवं देवावुपागतौ  ॥ ५,१९.१९ ॥
विकासिमुखपद्माभ्यां ताभ्यां पुष्पाणि याचितः  ।
भिवं विष्टभ्य हस्ताभ्यां पस्पर्श शिरसा महीम्  ॥ ५,१९.२० ॥
प्रसादपरमौ नाथौ मम गेहमुपागतौ  ।
धन्योऽहमर्चयिष्यामीत्याह तौ माल्यजीवनः  ॥ ५,१९.२१ ॥
ततः प्रहृष्टवदनस्तयोः पुष्पणि कामतः  ।
चारूण्येतान्यथैतानि प्रददौ स प्रलोभयन्  ॥ ५,१९.२२ ॥
पुनःपुनः प्रणम्योभौ मालाकारो नरोत्तमौ  ।
ददौ पुष्पाणि चारूणि गन्धवन्त्यमलानि च  ॥ ५,१९.२३ ॥
मालाकाराय कृष्णो पि प्रसन्नः प्रददौ वरान्  ।
श्रीस्त्वां मत्संश्रया भद्र न कदाचित्त्यजिष्यति  ॥ ५,१९.२४ ॥
बलहानिर्न ते सौम्य धनहानिरथापि वा  ।
यावद्दिनानि तावच्च न नशिष्यति संततिः  ॥ ५,१९.२५ ॥
भुक्त्वा च विपुलान्भोगांस्त्वमन्ते मत्प्रसादतः  ।
ममानुस्मरणं प्राप्यदिव्यं लोकमवाप्स्यसि  ॥ ५,१९.२६ ॥
धर्मे मनश्च ते भद्र सार्वकालं भविष्यति  ।
युष्मत्संततिजातानां धीर्घमायुर्भविष्यति  ॥ ५,१९.२७ ॥
नोपसर्गादिकं दोषं युष्मत्संततिसंभवः  ।
अवाप्स्यति महाभागा यावत्सूर्यो भविष्यति  ॥ ५,१९.२८ ॥
श्रीपराशर उवाच
अत्युक्त्वा तद्गृहात्कृष्णो बलदेवसहायवान्  ।
निर्जगाम मुनिश्रेष्ठ मालाकारेण पूजितः  ॥ ५,१९.२९ ॥
इति श्रीविष्णुमहापुराणे पञ्चमांश एकोनविशोध्यायः (१९)


_____________________________________________________________


श्रीपराशर उवाच
राजमार्गे ततः कृष्णःसानुलेपनभाजनाम्  ।
ददर्श कुब्जामायान्तीं नवयोवनगोचराम्  ॥ ५,२०.१ ॥
तामाह ललितं कृष्णः कस्येदमनुलेपनम्  ।
भवत्या नीयते सत्यं वदेन्दीवरलोचने  ॥ ५,२०.२ ॥
सकामेनेव सा प्रोक्ता सानुरागा हरिं प्रति  ।
प्राह सा ललितं कुब्जा तद्दर्शनबलात्कृता  ॥ ५,२०.३ ॥
कान्त कस्मान्न जानासि कंसेन विनियोजिताम्  ।
नैकवक्रेति विख्यातामनुलेपनकर्मणि  ॥ ५,२०.४ ॥
नान्यपिष्टं हि कंसस्य प्रीतये ह्यनुलेपनम्  ।
भवाम्यहमतीवास्य प्रसादधनभाजनम्  ॥ ५,२०.५ ॥
श्रीकृष्ण उवाच
सुगन्धमेतद्राजार्हं रुचिरं रुचिरानने  ।
आवयोर्गात्र सदृशं दीयतामनुलेपनम्  ॥ ५,२०.६ ॥
श्रीपराशर उवाच
श्रुत्वैतदाह सा कुब्जा गृह्यतामिति सादरम्  ।
अनुलेपनं च प्रददौ गात्रयोग्यमथोभयोः  ॥ ५,२०.७ ॥
भक्तिच्छेदानुलिप्ताङ्गौ ततस्तौ पुरुषर्षभौ  ।
सेंद्रचापौ व्यराजेतां सितकृष्णाविवांबुदौ  ॥ ५,२०.८ ॥
ततस्तां चुबुके शौरिरुल्लापन विधानवित् ।
उत्पाट्य तोलयामास व्द्यङ्गुलेनाग्रपाणिना  ॥ ५,२०.९ ॥
चकर्ष पद्य्भां च तदा ऋजुत्वं केशवोऽनयत् ।
ततःसा ऋजुतां प्राप्तायोषितमभवद्वरा  ॥ ५,२०.१० ॥
विलासलिलितं प्राह प्रेमगर्भभरालसम्  ।
वस्त्रे प्रगृह्य गोविन्दं मम गेहं व्रजेति वै  ॥ ५,२०.११ ॥
एवमुक्तस्तया शौरी रामस्यालोक्य चाननम्  ।
प्रहस्य कुब्जां तामाह नैकवक्रामनिन्दिताम्  ॥ ५,२०.१२ ॥
आयास्ये भवतीगेहमिति तां प्रहसन्हरिः  ।
विससर्ज जहासोच्चै रामस्यालोक्य चाननम्  ॥ ५,२०.१३ ॥
भक्तिभेदानुनिप्ताङ्गौ नीलपीतांबरौ तु तौ  ।
धनुःशालां ततो यातौ चित्रमाल्योपसोभितौ  ॥ ५,२०.१४ ॥
आयागं तद्धनूरत्नं ताभ्यां पृष्टैस्तु रक्षिभिः  ।
आख्याते सहसा कृष्णो गृहीत्वा पूरयद्धनुः  ॥ ५,२०.१५ ॥
ततः पूरयता तेन भज्यमानं बलाद्धनुः  ।
चकार सुमहच्छब्दं मथुरा येन पूरिता  ॥ ५,२०.१६ ॥
अनुयुक्तौ ततस्तौ तु भग्रे धनुषि रक्षिभिः  ।
रक्षिसैन्यं निहत्योभौ निष्क्रान्तौ कार्मुकालयात् ॥ ५,२०.१७ ॥
अक्रूरागमवृत्तान्तमुपलभ्य महद्धनुः  ।
भग्नं श्रुत्वा च कंसोऽपि प्राह चाणूरमुष्टिकौ  ॥ ५,२०.१८ ॥
कंस उवाच
गोपालदारकौ प्राप्तौ भवद्य्भां तु ममाग्रतः  ।
मल्लयुद्धेन हन्तव्यौ मम प्राणहरौ दि तौ  ॥ ५,२०.१९ ॥
नियुद्धे तद्विनाशेन भवद्भ्यां तोषितो ह्यहम्  ।
दास्याम्यभिमतान्कामान्नान्यथैतौ महाबलौ  ॥ ५,२०.२० ॥
न्यायतोन्यायतो वापि भवद्य्भां तौ ममाहितौ  ।
हन्ताव्यौ तद्वधाद्राज्यं सामान्यं वां भविष्यति  ॥ ५,२०.२१ ॥
इत्यादिश्य स तौ मल्लौ ततश्चाहूय हस्तिपम्  ।
प्रोवाचोच्चैस्त्वया मल्लसमाजद्वारि कुञ्जरः  ॥ ५,२०.२२ ॥
स्थाप्यः कुवलयापीडस्तेन तौ गोपदारकौ  ।
घातनीयौ नियुद्धाय रङ्गद्वारमुपागतौ  ॥ ५,२०.२३ ॥
तमप्याज्ञाप्य दृष्ट्वा च सर्वान्मञ्चानुपाकृतान्  ।
आसन्नमरणः कंसः सूर्योदयमुदैक्षत  ॥ ५,२०.२४ ॥
ततः समस्तमञ्चेषु नागरःस तदा जनः  ।
राजमञ्चेषु चारूढाःसह भृत्यैर्नराधिपाः  ॥ ५,२०.२५ ॥
मल्लप्राश्रिकवर्गश्च रङ्गमध्यसमीपगः  ।
कृतः कंसेन कंसोऽपि तुङ्गमञ्चे व्यवस्थितः  ॥ ५,२०.२६ ॥
अन्तःपुराणां मञ्चाश्च तथान्ये परिकल्पिताः  ।
अन्ये च वारमुख्यानामन्ये नागरयोषिताम्  ॥ ५,२०.२७ ॥
नन्दगोपादयो गोपा मञ्चेष्वन्येष्ववस्थिताः  ।
अक्रूरवसुदेवौ च मञ्चप्रान्ते व्यवस्थितौ  ॥ ५,२०.२८ ॥
नागरीयोषितां मध्ये देवकीपुत्रगर्धिनी  ।
अन्तकालेऽपि पुत्रस्य द्रक्ष्यामीति मुखं स्थिता  ॥ ५,२०.२९ ॥
वाद्यमानेषु तुर्येषु चाणूरे चातिवल्गति  ।
हाहाकारपरे लोके ह्यास्फोटयति मुष्टिके  ॥ ५,२०.३० ॥
ईषद्धसंतौ तौ वीरौ बलभद्रजनार्दनौ  ।
गोपवेषधारौ वालौ रङ्गद्वारमुपागतौ  ॥ ५,२०.३१ ॥
ततः कुवलयापीडो महामात्रप्रचोदितः  ।
अभ्यधावत वेगेन हन्तुं गोपकुमारकौ  ॥ ५,२०.३२ ॥
हाहाकारो महाञ्जज्ञे रङ्गमध्ये द्विजोत्तम  ।
बलदेवोऽनुजं दृष्ट्वा वचनं चेदमब्रवीत् ॥ ५,२०.३३ ॥
हन्तव्यो हि महाभाग नागोऽयं शत्रुचोदितः  ॥ ५,२०.३४ ॥
इत्युक्तःसोऽग्रजेनाथ बलदेवेन वै द्विज  ।
सिंहनादं ततश्चक्रे माधवः परवीरहा  ॥ ५,२०.३५ ॥
करेण करमकृष्य तस्य केशिनिषूदनः  ।
भ्रमयामास तं शैरिरैरावतसमं बले  ॥ ५,२०.३६ ॥
ईशोपि सर्वजगतां बाललीलानुसारतः  ।
क्रीडित्वा सुचिरं कृष्णः कदिरन्तपदान्तरे  ॥ ५,२०.३७ ॥
उत्पाट्य वामदन्तं तु दक्षिणेनैव पाणिना  ।
ताडयामास यन्तारं तस्यासीच्छतधा शिरः  ॥ ५,२०.३८ ॥
दक्षिण दन्तमुत्पाट्य बलभद्रोऽपि तत्क्षणात् ।
स रोषस्तेन पार्श्वस्थान् गजपालानपोथयत् ॥ ५,२०.३९ ॥
ततस्तूत्प्लुत्य वेगेन रौहिणेयो महाबलः  ।
जघान वामपादेन मस्तके हस्तिनं रुषा  ॥ ५,२०.४० ॥
स पपात हतस्तेन बलभद्रेण लीलया  ।
सहस्राक्षेण वज्रेण ताडितः पर्वतो यथा  ॥ ५,२०.४१ ॥
हत्वा कुवलयापीडं हस्त्यारोहप्रचोदितम्  ।
मदासृगनुलिप्ताङ्गौ हस्तिदन्तवरायुधौ  ॥ ५,२०.४२ ॥
मृगमध्ये यथा सिंहौ गर्वलीलावलोकिनौ  ।
प्रविष्टौ सुमहारङ्गं बलभद्रजनार्दनौ  ॥ ५,२०.४३ ॥
हाहाकारो महाञ्जज्ञे महारङ्गे त्वनन्तरम्  ।
कृष्णोऽयं बलभद्भोयमिति लोकस्य विस्मयः  ॥ ५,२०.४४ ॥
सोऽयं येन हता घोरा पूतना बालघातिनी  ।
क्षिप्तं तु शकटं येन भग्नौ तु यमलार्जुनौ  ॥ ५,२०.४५ ॥
सोयं यः कालियं नागं ममर्दारुह्य वालकः  ।
धृतो गोवर्धनो येन सप्तरात्रं महागिरिः  ॥ ५,२०.४६ ॥
अरिष्टो धेनुकः केशी लीलयैव महात्मना  ।
निहता येन दुर्वृत्ता दृश्यतामेष सोऽच्युतः  ॥ ५,२०.४७ ॥
अयं चास्य महाबाहुर्बलभद्रोऽग्रतोऽग्रजः  ।
प्रयाति लीलया योषिन्मनोनयननन्दनः  ॥ ५,२०.४८ ॥
अयं स कथ्यते प्राज्ञैः पुराणार्थविशारदैः  ।
गोपालो यादवं वंशं मग्नमभ्यद्धरिष्यति  ॥ ५,२०.४९ ॥
अयं हि सर्वलोकस्य विष्णोरखिलजन्मनः  ।
अवतीर्णो महीमंशो नूनं भारहरो भुवः  ॥ ५,२०.५० ॥
इत्येवं वर्णिते पौरै रामे कृष्णे च तत्क्षणात् ।
उरस्तताप देवक्याः स्नेहस्नुतपयोधरम्  ॥ ५,२०.५१ ॥
महोत्सवमिवासाद्य पुत्राननविलोकनात् ।
युववे वसुदेवोऽभूद्विहायाभ्यागतां जराम्  ॥ ५,२०.५२ ॥
विस्तारिताक्षियुगलो राजान्तःपुरयोषिताम्  ।
नागारस्त्रीसमूहश्च द्रष्टुं न विरराम तम्  ॥ ५,२०.५३ ॥
सख्यः पश्यत कृष्णस्य मुखमत्यरुणेक्षणम्  ।
गजयुद्धकृतायासस्वेदांबुकणिकचितम्  ॥ ५,२०.५४ ॥
विकासिशरदंभोजमपश्यामजलोक्षितम्  ।
परिभूयं स्थितं जन्म सफलं क्रियतां दृशः  ॥ ५,२०.५५ ॥
श्रीवत्सांकं महद्धाम बालस्यैतद्विलोक्यताम्  ।
विपक्षक्षपणं वक्षो भुजयुग्यं च भामीनि  ॥ ५,२०.५६ ॥
किं न पश्यसि दुग्धेन्दुमृणालधवलाकृतिम्  ।
बलभद्रमिमं नीलपरिधानमुपगतम्  ॥ ५,२०.५७ ॥
वल्गतामुष्टिकेनैव चाणूरेण तथा सखि  ।
क्रीडतोबलभद्रस्य हरेर्हास्यं विलोक्यताम्  ॥ ५,२०.५८ ॥
सख्यः पश्यत चाणूरं नियुद्धार्थमयं हरिः  ।
समुपैति न संत्यत्र किं वृद्धा मुक्तकारिमः  ॥ ५,२०.५९ ॥
क्व यौवनोन्मुखीभूतमुकुमारतनुर्हरिः  ।
क्व वज्रकठिनाभोगशरीरोऽयं महासुरः  ॥ ५,२०.६० ॥
इमौ सुललितैरङ्गैर्वर्तेते नवयौवनौ  ।
दैतेयमल्लाश्चाणूरप्रमुखास्त्वतिदारुणाः  ॥ ५,२०.६१ ॥
नियुद्धप्राश्निकानां तु महानेष व्यतिक्रमः  ।
यद्बालबलिनोर्युद्धं मध्यस्थैः समुपेक्ष्यते  ॥ ५,२०.६२ ॥
श्रीपारशर उवाच
इत्थं पुरस्त्रीलोकस्व वदतश्चालयन्भुवम्  ।
ववल्ग बद्धकक्ष्योन्तर्जनस्य भगवान्हरिः  ॥ ५,२०.६३ ॥
बलभद्रोऽपि चास्फोट्य ववल्गललितं तथा  ।
पदेपदे तथा भूमिर्यन्न शीर्णा तदद्भुतम्  ॥ ५,२०.६४ ॥
चाणूरेण ततः कृष्णो ययुधेऽमितविक्रमः  ।
नियुद्धकुशलो दैत्यौ बलभद्रेण मुष्टिकः  ॥ ५,२०.६५ ॥
सन्निपातावधूतैस्तु चाणूरेण समं हरिः  ।
प्रक्षेपणैर्मुष्टिभिश्च कीलवज्रनिपातनैः  ॥ ५,२०.६६ ॥
पादोद्धूतैः प्रमृष्टैश्च तयोर्युद्धमभून्महत् ॥ ५,२०.६७ ॥
अशस्त्रमतिघोरं तत्तयोर्युद्धं सुदारुणम्  ।
बलप्राणविनिष्पाद्यं समाजोत्सवसन्निधौ  ॥ ५,२०.६८ ॥
यावद्यावच्च चाणूरो युयुधे हरिणा सह  ।
प्रामहानिमवापाग्र्यां तावत्तवल्लवाल्लवम्  ॥ ५,२०.६९ ॥
कृष्णोपि युयुधे तेन लीलयैव जगन्मयः  ।
खेदाच्चालयता कोपान्निजकेसरशेखरम्  ॥ ५,२०.७० ॥
बलक्षयं विवृद्धिं च दृष्ट्वा चाणूरकृष्णयोः  ।
वारयामास तूर्याणि कंसः कोपपरायणः  ॥ ५,२०.७१ ॥
मृदङ्गादिषु तूर्येषु प्रतिषिद्धेषु तत्क्षणात् ।
खे संगतान्यवाद्यन्त देवतूर्याण्यनेकशः  ॥ ५,२०.७२ ॥
जय गोविन्द चाणूरं जहि केशव दानवम्  ।
अन्तर्धानगता देवास्तमूचुरतिहर्षिताः  ॥ ५,२०.७३ ॥
चाणूरेण चिरं कालं पीडित्वा मधुसूदनः  ।
उत्पाट्य भ्रमयामास तद्वधाय कृतो द्यमः  ॥ ५,२०.७४ ॥
भ्रामयित्वा शतगुणं दैत्यमल्लममित्रजित् ।
भूभावात्फोटयामास गगने गतजीवितम्  ॥ ५,२०.७५ ॥
भूमावास्फोटितस्तेनचाणूरः शतधाभवत् ।
रक्तस्रावमहापङ्कां चकार च तदा भवम्  ॥ ५,२०.७६ ॥
बलदेवोऽपि तत्कालं मुष्टिकेन महाबलः  ।
ययुधे दैत्यमल्लेन चाणूरेण यथा हरिः  ॥ ५,२०.७७ ॥
सोऽप्येनं मुष्टिना मूर्ध्नि वक्षस्याहत्य जानुना  ।
पातयित्वा धरापृष्ठे निष्पिपेष गतायुषम्  ॥ ५,२०.७८ ॥
कृष्ण स्तोशलकं भूयो मल्लराजं महाबलम्  ।
वाममुष्टिप्रहारेण पातयामास भूतले  ॥ ५,२०.७९ ॥
चाणूरे नहते मल्ले मुष्टेके विनिपातिते  ।
नीते क्षयं तोशलके सर्वे मल्लाः प्रदुद्रुवुः  ॥ ५,२०.८० ॥
ववल्गतुस्ततो रङ्गे कृष्णसंकर्षणावुभौ  ।
समानवयसो गोपान्बलादाकृष्यहर्षितौ  ॥ ५,२०.८१ ॥
कंसोऽपि कोपरक्ताक्षः प्राहोच्चैर्व्यायतान्नरान्  ।
गोपावेतौ समाजौघान्निष्क्राम्येतां बलादितः  ॥ ५,२०.८२ ॥
नन्दोऽपि गृह्यतां पापो निर्गलैरायसैरिह  ।
अवृद्धार्हैम दण्डेन वसुदेवोऽपि बध्यताम्  ॥ ५,२०.८३ ॥
वल्गन्ति गोपाः कृष्णेन ये चेमे सहिताः पुराः  ।
गावो निगृह्य तामेषां यच्चास्ति वसु किञ्चन  ॥ ५,२०.८४ ॥
एवमाज्ञापयानं तु प्रहस्य मधुसूदनः  ।
उत्प्लुत्यारुह्य तं मञ्चं कंसं जग्राह वेगतः  ॥ ५,२०.८५ ॥
केशेष्वा कृष्य विगलत्किरीटमवनीतले  ।
सं कंसं पातयामास तस्योपरि पपात च  ॥ ५,२०.८६ ॥
अशेषजगदाधारगुरुणा पततोपरि  ।
कृष्णेन त्याजितः प्राणानुग्रसेनात्मजो नृपः  ॥ ५,२०.८७ ॥
मृतस्य केशेषु तदा गृहीत्वा मधुसूदनः  ।
चकर्ष देहं कंसस्य रङ्गमध्ये महाबलः  ॥ ५,२०.८८ ॥
गौरवेमातिपतता परिघातेन कृष्यता  ।
कृता कंसस्य देहेन वेगेनेव महांभसः  ॥ ५,२०.८९ ॥
कंसे गृहीते कृष्णेन तद्भ्राताभ्यागतो रुषा  ।
सुनामा बल भद्रेण लीलयैव निपातितः  ॥ ५,२०.९० ॥
ततो हाहाकृतं सर्वमासीत्तद्रङ्गमण्डलम्  ।
अवज्ञया हतं दृष्ट्वा कृष्णेन मथुरेश्वरम्  ॥ ५,२०.९१ ॥
कृष्णेऽपि वसुदेवस्य पादौ जग्राह सत्वरः  ।
देवक्याश्च महाबाहुर्बलदेवसहायवान्  ॥ ५,२०.९२ ॥
उत्थाप्य वसुदेवस्तं देवकी च जनार्दनम्  ।
स्मृतजन्मोक्तवचनौ तावे व प्रणतौ स्थितौ  ॥ ५,२०.९३ ॥
श्रीवसुदेव उवाच
प्रसीद सीदतां दत्तो देवानां यो वरः प्रभो  ।
तथावयोः प्रसादेन कृतोद्धारःस केशव  ॥ ५,२०.९४ ॥
आराधितो यद्भगवानवतीर्णो गृहे मम  ।
दुर्वृत्तनिधनार्थाय तेन नः पावितं कुलम्  ॥ ५,२०.९५ ॥
त्वमन्तः सर्वभूतानां सर्वभूतमयस्थितः  ।
प्रवर्तेते समस्तात्मंस्त्वत्तो भूतभविष्यति  ॥ ५,२०.९६ ॥
यज्ञैस्त्वमिज्यसेऽचिन्त्य सर्वदेवमयाच्युत  ।
त्वमेव यज्ञो यष्टा च यज्वनां परमेश्वरः  ॥ ५,२०.९७ ॥
समुद्भवःसमस्तस्य जगतस्त्वं जनार्दन  ॥ ५,२०.९८ ॥
सापह्नवं मम मनो यदेतत्त्वयि जायते  ।
देवक्याश्चात्मजप्रीत्या तदत्यन्तविडंबना  ॥ ५,२०.९९ ॥
त्वं कर्ता सर्वभूतानामनादिनिधनो भवान्  ।
त्वं मनुष्यस्य कस्यैषा जिह्वा पुत्रेते वक्ष्यति  ॥ ५,२०.१०० ॥
जगदेतज्जगन्नाथ संभूतमखिलं यतः  ।
कया युक्त्या विना मायां सोऽस्मत्तः संभविष्यति  ॥ ५,२०.१०१ ॥
यस्मिन्प्रतिष्ठितं सर्वं जगत्स्थावरजङ्गमम्  ।
स कोष्ठोत्संगशयने मानुषो जाय ते कथम्  ॥ ५,२०.१०२ ॥
स त्वं प्रसीद परम्श्वर पाहि विश्वमंशावतारकरणैर्न ममासि पुत्रः  ।
आब्रह्यपादपमिदं जगदेतदीश त्वत्तो विमोहयसि किं पुरुषोत्तमास्मान्  ॥ ५,२०.१०३ ॥
मायाविमोहितदृशा तनयो ममेति कंसाद्भायं कृतमपास्तभयोऽतितीव्रम्  ।
नितोऽसि गोकुलमरातिभया कुलेन वृद्धिं गतोऽसि मम नास्ति ममत्वमीश  ॥ ५,२०.१०४ ॥
कर्माणि रुद्रमरुदश्विशतक्रतूनां साध्यानि यस्य न भवन्ति निरीक्षितानि  ।
त्वं विष्णुरीश जगतामुपकारहेतोः प्राप्तोसि नः परिगतो विगतो हि मोहः  ॥ ५,२०.१०५ ॥
इति श्रीविष्णुमहापुराणे पञ्चमांशे विंशोध्यायः (२०)


_____________________________________________________________


श्रीपराशर उवाच
तौ समुत्पन्नविज्ञानौ भगवत्कर्मदर्शनात् ।
देवकी वसुदेवौ कुदृष्ट्वा मायां पुनर्हरिः  ।
मोहाय यदुचक्रस्य विततान स वैष्णवीम्  ॥ ५,२१.१ ॥
उवाच चांब हे तात चिरादुत्कण्ठितेन मे  ।
भवन्तौ कंसभीतेन दृष्टौ संकर्षणेन च  ॥ ५,२१.२ ॥
कुर्वतां याति यः कालो मातापित्रोरपूजनम्  ।
तत्खण्डमायुषो व्यर्थमसाधूनां हि जायते  ॥ ५,२१.३ ॥
गुरुदेवद्विजातीनां मातापित्रोश्च पूजनम्  ।
कुर्वतां सफलः कालो देहिनां तात जायते  ॥ ५,२१.४ ॥
तत्क्षन्तव्यमिदं सर्वमतिक्रमकृतं पितः  ।
कंसवीर्यप्रतापाभ्यामावयोः परवश्ययोः  ॥ ५,२१.५ ॥
श्रीपराशर उवाच
इत्युक्त्वाथ प्रणम्योभौ यदुवृद्धाननुक्रमात् ।
यथावदभिपूज्याथ चक्रतुः पौरमाननम्  ॥ ५,२१.६ ॥
कंसपत्न्यस्ततः कंसं परिवार्य हतं भुवि  ।
विलेपुर्मातरश्चास्य दुःखशोकपरिप्लुताः  ॥ ५,२१.७ ॥
बहुप्रकारमस्वस्थाः पश्चात्तापातुरो हरिः  ।
ताःसमाश्वासयामास स्वयमस्राविलेक्षमः  ॥ ५,२१.८ ॥
उग्रसेनं ततो बन्धामुमोच मधुसूदनः  ।
अभ्यसिंचत्तदैवैनं निजराज्ये हतात्मजम्  ॥ ५,२१.९ ॥
राज्योभिषिक्तः कृष्णेन यदुसिंहःसुतस्य सः  ।
चकार प्रेतकार्याणि ये चान्ये तत्र घातिताः  ॥ ५,२१.१० ॥
कृतौर्धदैहिकं चैनं सिंहासनगतं हरिः  ।
उवाचाज्ञापय विभो यत्कार्यमविशङ्कितः  ॥ ५,२१.११ ॥
ययातिशापाद्वंशोयमराज्यार्हेपि सांप्रतम्  ।
मयि भृत्ये स्थिते देवनाज्ञापयतु किं नृपैः  ॥ ५,२१.१२ ॥
श्रीपराशर उवाच
इत्युक्त्वा सोऽस्मरद्वायुमाजगाम च तत्क्षणात् ।
उवाच चैनं भगवान्केशवः कार्यमानुषः  ॥ ५,२१.१३ ॥
गच्छेदं ब्रूहि वायो त्वमलं गर्वोण वासव  ।
दीयतामुग्रसेनाय सुधर्मा भवता सभा  ॥ ५,२१.१४ ॥
कृष्णो ब्रवीति राजार्हमेतद्रत्नमनुत्तमम्  ।
सूधर्माख्यसभायुक्तमस्यां यदुभिरासितुम्  ॥ ५,२१.१५ ॥
श्रीपराशर उवाच
इत्युक्तः पवनो गत्वा सर्वमाह शचीपतिम्  ।
ददौ सोऽपि सुधर्माख्यां सभां वायोः पुरन्दरः  ॥ ५,२१.१६ ॥
वायुना चाहृतां दिव्यां सभां ते यदुपुङ्गवाः  ।
बुभुजुःसर्वरत्नाढ्यां गोविन्दभुजसंश्रयाः  ॥ ५,२१.१७ ॥
विदिताखिलविज्ञानौ सर्वज्ञानमयावपि  ।
शिष्याचार्यक्रमं वीरौ ख्यापयन्तौ सदूत्तमौ  ॥ ५,२१.१८ ॥
ततःसांदीपनिं काश्यमवन्तीपुरवासिनम्  ।
विद्यार्थं जग्मतुर्बालौ कृतोपनयनक्रमौ  ॥ ५,२१.१९ ॥
वेदाभ्यासकृतप्रीति संकर्षणजनार्दनौ  ।
तस्य शिष्यत्वमभ्येत्य गुरुवृत्तिपुरौ हि तौ  ।
दर्शयाञ्चक्रतुर्वीरा वाचारमखिले जने  ॥ ५,२१.२० ॥
सरहस्यं धनुर्वेदं ससंग्रहमधीयताम्  ।
अहोरात्रचतुःषष्ट्या तदद्भुतमभूद्द्वूज  ॥ ५,२१.२१ ॥
सांदीपनिरसंभाव्यं तयोः कर्मातिमानुषम्  ।
विचिन्त्य तौ तदा मेने प्राप्तौ चन्द्रदिवाकरौ  ॥ ५,२१.२२ ॥
सांगांश्च चतुरो वेदान्सर्वशास्त्राणि चैव हि  ।
अस्त्रग्राममशेषं च प्रोक्तमात्रमवाप्य तौ  ॥ ५,२१.२३ ॥
ऊचुतुर्व्रियतां या ते दातव्या गुरुदक्षिमा  ॥ ५,२१.२४ ॥
सोऽप्यतीन्द्रियमालोक्य तयोः कर्म महामति  ।
अयाचत सृतं पुत्रं प्रभासे लवणार्णवे  ॥ ५,२१.२५ ॥
गृहीतास्त्रौ ततस्तौ तु सार्घ्यहस्तो महोदधिः  ।
उवाच न मया पुत्रो हृतःसांदीपनेरिति  ॥ ५,२१.२६ ॥
दैत्यः पञ्चजनो नाम शङ्खरूपः स बालकम्  ।
जग्राह योस्ति सलिले ममैवा सुरसूदन  ॥ ५,२१.२७ ॥
श्रीपराशर उवाच
इत्युक्त्वोन्तर्जलं गत्वा हत्वा पञ्चजनं च तम्  ।
कष्णो जग्राह तस्यास्थिप्रभवं शङ्खमुत्तमम्  ॥ ५,२१.२८ ॥
यस्य नादेन दैत्यानां बलहानिरजायत  ।
देवानां ववृधे तेजो यात्यधर्मश्च संक्षयम्  ॥ ५,२१.२९ ॥
तं पाञ्चजन्यमापूर्य गत्वा यमपुरं हरिः  ।
बलदेवश्च बलवाञ्जित्वा वैवस्वतं यमम्  ॥ ५,२१.३० ॥
तं बालं यातनासंस्थ यथापूर्वशरीरिणम्  ।
पित्रे प्रदत्तवान्कृष्णो बलश्च बलिनां वरः  ॥ ५,२१.३१ ॥
मथुरां च पुनः प्राप्ताबुग्रसेनेन पालिताम्  ।
प्रहृष्टपुरुषस्त्रीकामुभौ रामजनार्दनौ  ॥ ५,२१.३२ ॥
इति श्रीविष्णुमहापुराणे पञ्चमांश एवविंशोध्यायः (२१)


_____________________________________________________________


श्रीपराशर उवाच
जरासंधमुते कस उपयेमे महाबलः  ।
अस्तिं प्राप्तिं च मैत्रेय चयोर्भर्तृहणं हरिम्  ॥ ५,२२.१ ॥
महा बलपरीवारो मगधाधिपतिर्बली  ।
हन्तुमभ्याययौ कोपाज्जरासंधःसयादवम्  ॥ ५,२२.२ ॥
उपेत्य मथुरां सोऽथ रुरोध मगधेश्वरः  ।
अक्षौहिणीभिः सैन्यस्य त्रयोविंशतिभिर्वृतः  ॥ ५,२२.३ ॥
निष्क्रम्याल्पपरीवारावुभौ रामजनार्दनौ  ।
युयुधाते समं तस्य बलिनौ बलिसैनिकैः  ॥ ५,२२.४ ॥
ततो रामश्च कृष्णश्च मतिं चक्रतुरञ्जसा  ।
आयुधानां पुराणानामादाने मुनिसत्तम  ॥ ५,२२.५ ॥
अनन्तरं हरेः शार्ङ्गं तूणी चाक्षयसायकौ  ।
आकाशादागतौ विप्र तथा कौमोदकी गदा  ॥ ५,२२.६ ॥
हलं च बलभद्रस्य गगनादागतं महत् ।
मनसोऽभिमतं विप्र सानन्दं मुसलं तथा  ॥ ५,२२.७ ॥
ततो युद्धे पराजित्य ससैन्यं सगधाधिपम्  ।
पुरीं विविशतुर्वीरावुभौ रामजनार्दनौ  ॥ ५,२२.८ ॥
जिते तस्मिन्सुदुर्वृत्ते जरासंधे महा मुने  ।
जीवमाने गते कृष्णस्तेनामन्यत नाजितम्  ॥ ५,२२.९ ॥
पुनरप्याजगामाथ जरासंधो बलान्वितः  ।
जितश्च रामकृष्णाभ्यामपक्रान्तो द्विजोत्तम  ॥ ५,२२.१० ॥
दश चाष्टौ च संग्रमानेवमत्यन्तदुर्मदः  ।
यदुभिर्मागधो राजा चक्रे कृष्णपुरोगमैः  ॥ ५,२२.११ ॥
सर्वेष्वेतेषु युद्धेषु यादवैः स पराजितः  ।
अपक्राञ्चो जरासंधःस्वल्पसैन्यैर्बलाधिकः  ॥ ५,२२.१२ ॥
न तद्बलं यादवानां विजितं यदनेकशः  ।
तत्तु संनिधिमाहात्म्यं विष्णोरंशस्य चक्रिणः  ॥ ५,२२.१३ ॥
मनुष्यधर्मशीलस्य लीला सा जगतीपतेः  ।
अस्त्राण्यनेकरूपाणि यदरातिषु मुञ्चति  ॥ ५,२२.१४ ॥
मनसैव जगत्सृष्टिं संहारं च करोति यः  ।
तस्यापिपक्षक्षपणे कियानुद्यमविस्तरः  ॥ ५,२२.१५ ॥
तथापि यो मनुष्याणां धर्मस्तमनुवर्तते  ।
कुर्वन्बलवता संधिं हीनैर्युद्धं करोत्यसौ  ॥ ५,२२.१६ ॥
साम चोपप्रदानं च तथा भेदं च दर्शयन्  ।
करोति दण्डपातं च क्वचिदेव पलायनम्  ॥ ५,२२.१७ ॥
मनुष्यदेहिनां चेष्टामित्येवमनुवर्तते  ।
लीला जगत्पतेस्तस्य च्छन्दतः परिवर्तते  ॥ ५,२२.१८ ॥
इति  श्रीविष्णुमहापुराणे पञ्चमाशे द्वाविंशोऽध्यायः (२२)


_____________________________________________________________


श्रीपराशर उवाच
गार्ग्यं गोष्ठ्यां द्विजं श्यालःषण्ड इत्युक्तवान्द्विज  ।
यदूनां सन्निधौ सर्वे जहसुर्यादवास्तदा  ॥ ५,२३.१ ॥
ततः कोपपरीतात्मा दक्षिणापथमेत्य सः  ।
सुतमिच्छंस्तपस्तेपे यदुचक्रभयावहम्  ॥ ५,२३.२ ॥
आराधयन्महादेवं लोहचूर्णमभक्षयत् ।
ददौ वरं च तुष्टोऽस्मै वर्षे तु द्वादशे हरः  ॥ ५,२३.३ ॥
संतोषयामास च तं यवनेशो ह्यनात्मजः  ।
तद्योषित्संगमाच्चास्य पुत्रोऽभूदलिसन्निभः  ॥ ५,२३.४ ॥
तं कालयवनं नाम राये स्वे यवनेश्वरः  ।
अभिषिच्य वनं यातो वज्रग्रकठिनोरसम्  ॥ ५,२३.५ ॥
स तु वीर्यमदोन्मत्तः पृथिव्यां बलिनो नृपान्  ।
अपृच्छन्नारदस्तस्मै कथयामास यादवान्  ॥ ५,२३.६ ॥
म्लेच्छकोटिसहस्राणां सहस्रैः सोऽभिसंवृतः  ।
गजाश्वरथसंपन्नैश्चकार परमोद्यमम्  ॥ ५,२३.७ ॥
प्रययौ स व्यवच्छिन्नं छिन्नयानो दिनेदिने  ।
यादवान्प्रति सामर्षो मैत्रेय मथुरां पुरीम्  ॥ ५,२३.८ ॥
कृष्णोऽपि चिन्तयामास क्षपितं यादवं बलम्  ।
यवनेन रणे गम्यं मागधस्य भविष्यति  ॥ ५,२३.९ ॥
मागधस्य बलं क्षीणं स कालयवनो बली  ।
हन्तैतदेवमायातं यदूनां व्यसनं द्विधा  ॥ ५,२३.१० ॥
तस्माद्दुर्गं करिष्यामि यदूनामरिदुर्जयम्  ।
स्त्रियोऽपि यत्र युद्धेयुः किं पुनर्वृष्णिपुङ्गवाः  ॥ ५,२३.११ ॥
मयि मत्ते प्रमत्ते वा सुप्ते प्रवसितेऽपि वा  ।
यादवाभिभवं दुष्टा मा कुर्वंस्त्वरयोधिकाः  ॥ ५,२३.१२ ॥
इति संचिन्त्य गोविन्दो योजनानां महोदधिम्  ।
ययाचे द्वादशपुरीं द्वारकां तत्र निर्ममे  ॥ ५,२३.१३ ॥
महोद्यानां महावप्रां तटाकशतशोभिताम्  ।
प्रासादगृहसंबाधामिन्द्रस्येवामरावतीम्  ॥ ५,२३.१४ ॥
मथुरावासिनं लोकं तत्रानीय जनार्दनः  ।
आसन्ने कालयवने मथुरां च स्वयं ययौ  ॥ ५,२३.१५ ॥
बहिरावासिते सैन्ये मथुराया निरायुधः  ।
निर्जगाम च गोविन्दो ददर्श यवनश्च तम्  ॥ ५,२३.१६ ॥
स ज्ञात्वा वासुदेवं तं बाहुप्रहरणं नृपः  ।
अनुयातो महायोगी चेतोभिः प्राप्यते न यः  ॥ ५,२३.१७ ॥
तेनानुयातः कृष्णोऽपि प्रविवेश महागुहाम्  ।
यत्र शेते महावीर्यो मुचुकुन्दो नरेश्वरः  ॥ ५,२३.१८ ॥
सोऽपि प्रविष्टो यवनो दृष्ट्वा शय्यागतं नृपम्  ।
पादेन ताडयामास मत्वा कृष्णं सुदुर्मतिः  ॥ ५,२३.१९ ॥
उत्थाय मुचुकुन्दोऽपि ददर्श यवनं नृपः  ॥ ५,२३.२० ॥
दृष्टमात्रश्च तेनासौ जज्वाल यवनोग्निना  ।
तत्क्रोधजेन मैत्रेय भस्मीभूतश्च तत्क्षणात् ॥ ५,२३.२१ ॥
स हि देवासुरे युद्धे गतो हत्वा महासुरान्  ।
निद्रार्तःसुमहाकालं निद्रां वव्रे वरं सुरान्  ॥ ५,२३.२२ ॥
प्रोक्तश्च देवैः संसुप्तं यस्त्वामुत्थापयिष्यति  ।
देहजेनाग्निना सद्यःस तु भस्मीभविष्यति  ॥ ५,२३.२३ ॥
एवं दग्ध्वा स तं पापं दृष्ट्वा च मधुसूदनम्  ।
कस्त्वमित्याह सोऽप्याह जातोहं शशिनः कुले  ।
वसुदेवस्य तनयो यदोर्वंशसमुद्बवः  ॥ ५,२३.२४ ॥
मुचुकुन्दोऽपि तत्रासौ वृद्धगर्ग्यावचोऽस्मरत् ॥ ५,२३.२५ ॥
संस्मृत्य प्रणिपत्यैनं सर्वं सर्वेश्वरं हरिम्  ।
प्राह ज्ञातो भवान् विष्णोरंशस्त्वं परमेश्वर  ॥ ५,२३.२६ ॥
पुरा गार्ग्येण कथितमष्टाविंशतिमे युगे  ।
द्वापरान्ते हरेर्जन्म यदुवंशे भविष्यति  ॥ ५,२३.२७ ॥
स त्वं प्राप्तो न संदेहो मर्त्यानामुपकारकृत् ॥ ५,२३.२८ ॥
तथाहि सुमहत्तेजो नालं सोढुमहं तव  ।
तथाहि सजलांभोदनादधीरतरं तव  ।
वाक्यं नमति चैवोर्वी युष्मत्पादप्रपीडिता  ॥ ५,२३.२९ ॥
देवासुरमहायुद्धे दैत्यसैन्यमहाभटाः  ।
न सेहुर्मम ते जस्ते त्वत्तेजो न सहाम्यहम्  ॥ ५,२३.३० ॥
संसारपतितस्यैको जन्तोस्त्वं शरणं परम्  ।
प्रसीद त्वं प्रपन्नार्तिहर नाशय मेऽशुभम्  ॥ ५,२३.३१ ॥
त्वं पयो निधयः शैलसरितस्त्वं वनानि च  ।
मेदिनी गगनं वायुरापोग्निस्त्वं तथा मनः  ॥ ५,२३.३२ ॥
बुद्धिरव्याकृतप्राणाः प्राणेशस्त्वं तथा पुमान्  ।
पुंसः परतरं यच्च व्याप्य जन्म विकारवत् ॥ ५,२३.३३ ॥
शब्दादिहीनमजरममेयं क्षयवर्जितम्  ।
अवृद्धिनाशं तद्ब्रह्म त्वमाद्यन्तविवर्जितम्  ॥ ५,२३.३४ ॥
त्वत्तोऽमराःसपितरो यक्षगन्धर्वकिन्नराः  ।
सिद्धाश्चाप्सरसस्त्वत्तो मनुष्याः पशवः खगाः  ॥ ५,२३.३५ ॥
सरीसृपा मृगाःसर्वे त्वत्तःसर्वे महीरुहाः  ।
यच्च भूतं भविष्यं च किञ्चिदत्र चराचरम्  ॥ ५,२३.३६ ॥
मूर्तामूर्तं तथा चापि स्थूलं सूक्ष्मतरं तथा  ।
तत्सर्वं त्वं जगत्कर्ता नास्ति किञ्चित्त्वा या विना  ॥ ५,२३.३७ ॥
मया संसारचक्रेऽस्मिन्भ्रमता भगवंस्तदा  ।
तापत्रयाभिभूतेन न प्राप्ता निर्वृतिः क्विचित् ॥ ५,२३.३८ ॥
दुःखान्येव सुखानीति मृगतृष्णाजलाशयाः  ।
मया नाथ गृहीतानि तानि तापाय मेऽभवन्  ॥ ५,२३.३९ ॥
राज्यमुर्वी बलं कोशो मित्रपक्षस्तथात्मजाः  ।
भार्या भृत्य जनो ये च शब्दाद्य विषयाः प्रभो  ॥ ५,२३.४० ॥
सुखबुद्ध्या मया सर्वं गृहीतमिदमव्ययम्  ।
परिणामे तदेवेश तापात्मकमभून्मम  ॥ ५,२३.४१ ॥
देवलोकगतिं प्राप्तो नाथ देवगणोऽपि हि  ।
मत्तःसाहाय्यकामोभूच्छाश्वती कुत्र निर्वृतिः  ॥ ५,२३.४२ ॥
त्वामनाराध्य जगतां सर्वेषां प्रभवास्पदम्  ।
शाश्वती प्राप्यते केन परमेश्वर निर्वृतिः  ॥ ५,२३.४३ ॥
त्वन्मायामूढमनसो जन्ममृत्युजरादिकान्  ।
अवाप्य तापान्पश्यन्ति प्रेतराजमनन्तरम्  ॥ ५,२३.४४ ॥
ततो निजक्रियासूतिनरकेष्वतिदारुणम्  ।
प्राप्नुवन्ति नरा दुःखमस्वरूपविदस्तव  ॥ ५,२३.४५ ॥
अहमत्यन्तविषयी मोहितस्तव मायया  ।
ममत्वगर्वगर्तान्तर्भ्रमामि परमेश्वर  ॥ ५,२३.४६ ॥
सोऽहं त्वां शरणमपारमप्रमेयं संप्राप्तः परमपदं यतो न किञ्चित् ।
संसारभ्रमपरितापतप्तचेतानिर्वाणे परिणतधाम्नि साभिलाषः  ॥ ५,२३.४७ ॥
इति श्रीविष्णुमहापुराणेच पञ्चमांशे त्रयोविंशोऽध्यायः (२३)


_____________________________________________________________


श्रीपराशर उवाच
इत्थंस्तुतस्तदा तेन मुचुकुन्देन धीमता  ।
प्राहेशः सर्वभूतानामनादिनिधनो हरिः  ॥ ५,२४.१ ॥
श्रीभगवानुवाच
यथाभिवाञ्छितान्दिव्यान्गच्छलोकान्नराधिप  ।
अव्याहतपरैश्वर्यो मत्प्रसादोपबृंहितः  ॥ ५,२४.२ ॥
भुक्त्वा दिव्यन्महा भोगान्भविष्यसि महाकुले  ।
जातिस्मरो मत्प्रसादात्ततोमोक्षमवाप्स्यसि  ॥ ५,२४.३ ॥
श्रीपराशर उवाच
इत्युक्तः प्रणिपत्येशं जगतामच्युतं नृपः  ।
गुहामुखाद्विनिष्क्रान्ततःस ददर्शाल्पकान्नरान्  ॥ ५,२४.४ ॥
ततः कलियुगं मत्वा प्राप्तं तप्तुं नृपस्तपः  ।
नरनारायणस्थानं प्रययौ गन्धमादनम्  ॥ ५,२४.५ ॥
कृष्णोपि घातयित्वारिमुपायेन हि तद्वलम्  ।
जग्राह मथुरामेत्य हस्त्यश्वस्यन्दनोज्ज्वलम्  ॥ ५,२४.६ ॥
आनीय चोग्रसेनाय द्वारवत्वां न्यवेदयत् ।
पराभिभवनिः शङ्कं बभूव च यदोः कुलम्  ॥ ५,२४.७ ॥
बलदेवोऽपि मैत्रेय प्रशान्ताखिलविग्रहः  ।
ज्ञातिदर्शनसोत्कण्ठः प्रययौ नन्दगोकुलम्  ॥ ५,२४.८ ॥
ततो गोपाश्च गोप्यश्च यथा पूर्वममित्रजित् ।
तथैवाभ्यवदत्प्रम्णा बहुमानपुरःसरम्  ॥ ५,२४.९ ॥
स कैश्चित्संपरिष्वक्तः कांश्चिच्च परिषस्वजे  ।
हास्यं चक्रे समं कैश्चिद्गोपैर्गोपीजनैस्तथा  ॥ ५,२४.१० ॥
प्रियाण्यनेकान्यवदन् गोपास्तत्र हलायुधम्  ।
गोप्यश्च प्रेमकुपिताः प्रोचुःसेर्ष्यमथापराः  ॥ ५,२४.११ ॥
गोप्यः पप्रच्छुरपरा नागरीजनवल्लभम्  ।
कच्चिदास्ते सुखं कृष्णश्चलप्रेमलवात्मकः  ॥ ५,२४.१२ ॥
अस्मच्चेष्टामपहसन्न कच्चित्पुरयोषिताम्  ।
सौभाग्यमान मधिकं करोति क्षणसौहृदः  ॥ ५,२४.१३ ॥
कच्चित्स्मरति नः कृष्णो गीतानुगमनं कलम्  ।
अप्यसौ मातरं द्रष्टु सकृदप्यागमिष्यति  ॥ ५,२४.१४ ॥
अथ वा किं तदालापैः क्रियन्तामपराः कथाः  ।
यस्यास्मभिर्विना तेन विनास्माकं भविष्यति  ॥ ५,२४.१५ ॥
पिता माता तथा भ्राता भर्ता बन्धुजनश्च किम्  ।
संत्यक्तस्तत्कृतेस्माभिरकृतज्ञध्वजो हि सः  ॥ ५,२४.१६ ॥
तथापि कच्चिदालापमिहागमनसंश्रयम्  ।
करोति कृष्णो वक्तव्यं भवता राम नानृतम्  ॥ ५,२४.१७ ॥
दामोदरोऽसौ गोविन्दः पुरस्त्रीसक्तमानसः  ।
अपेतप्रीतिरस्मासु दुर्दर्शः प्रतिभाति नः  ॥ ५,२४.१८ ॥
आमन्त्रितश्च कृष्णेति पुनर्दामोदरेति च  ।
जहसुःसस्वरं गोप्यो हरिणा हृतचेतसः  ॥ ५,२४.१९ ॥
संदेशैः साममधुरैः प्रेमगर्भैरगर्वितैः  ।
रामेणाश्वासिता गोप्यः कृष्णस्यातिमनोहरैः  ॥ ५,२४.२० ॥
गोपैश्च पूर्ववद्रामः परिहासमनोहराः  ।
कथाश्चकार रेमे च सह तैर्व्रजभूमिषु  ॥ ५,२४.२१ ॥
इति श्रीविष्णुमहापुराणे पञ्चमांशे चतुर्विंशोध्यायः (२४)


_____________________________________________________________


श्रीपराशर उवाच
वने विचरतस्तस्य सह गोपैर्महात्मनः  ।
मानुषच्छद्मरूपस्य शेषस्य धरणीधृतः  ॥ ५,२५.१ ॥
निष्पादितो रुकार्यस्य कार्योणोर्वीप्रचारिणः  ।
उपभोगार्थमत्यर्थं वरुणः प्राह वारुणीम्  ॥ ५,२५.२ ॥
अभीष्टा सर्वदा यस्य मदिरे त्वं महौजसः  ।
अनन्तस्योपभोगाय तस्य गच्छ मुदे शुभे  ॥ ५,२५.३ ॥
इत्युक्ता वारुणी तेन सन्निधानमथाकरेत् ।
वृन्दावनसमुत्पन्नकदं बतरुकोटरे  ॥ ५,२५.४ ॥
विचरन् बलदेवोऽपि मदिरागन्धमुत्तमम्  ।
आघ्राय मदिरातर्षमवापाथ वराननः  ॥ ५,२५.५ ॥
ततः कदंबात्सहसामद्यधारां स लाङ्गली  ।
पतन्तीं वीक्ष्य मैत्रेय प्रययौ परमां मुदम्  ॥ ५,२५.६ ॥
पपौ च गोपगोपीभिः समुपेतो मुदान्वितः  ।
प्रगीयमानो ललीतं गीतवाद्यविशारदैः  ॥ ५,२५.७ ॥
स मत्तोत्यन्तघर्मांभःकणिकामौक्तिकोज्ज्वलः  ।
आगच्छ यमुने स्नातुमिच्छामीत्याह विह्वलः  ॥ ५,२५.८ ॥
तस्य वाचं नदी सा तु मत्तोक्तामवमत्य वै  ।
नाजगाम ततः क्त्रुद्धो हलं जग्राह लाङ्गली  ॥ ५,२५.९ ॥
गृहीत्वा तां हलान्तेन चकर्ष मदविह्वलः  ।
पापे नायासि नायासि गम्यतामिच्छयान्यतः  ॥ ५,२५.१० ॥
साकृष्टा सहसा तेन मार्गं संत्यज्य निम्रगा  ।
यत्रास्ते बलभद्रोऽसौ प्लावयामास तद्वनम्  ॥ ५,२५.११ ॥
शोरीरिणी तदाभ्येत्य त्रासविह्वललोचना  ।
प्रसीदेत्यब्रवीद्रामं मुञ्च मां मुसलायुध  ॥ ५,२५.१२ ॥
ततस्तस्याः सुवचनमाकर्ण्य स हला युधः  ।
सोऽब्रवीदवजानासि मम शौर्यबले नदि  ।
सोऽहं त्वां हलपातेन नयिष्यामि सहस्रधा  ॥ ५,२५.१३ ॥
श्रीपराशर उवाच
इत्युक्तयाति संत्रासात्तया नद्य प्रसादितः  ।
भूभागे प्लाविते तस्मिन्मुमोच यमुनां बलः  ॥ ५,२५.१४ ॥
ततः स्नातस्य वै कान्तिरजायत महात्मनः  ॥ ५,२५.१५ ॥
अवतंसोत्पलं चारु गृहीत्वैकं च कुण्डलम्  ।
वरुणप्रहितां चास्मै मालामम्लानपङ्कजाम्  ।
समुद्राभे तथा वस्त्रे नीले लक्ष्मीरयच्छत  ॥ ५,२५.१६ ॥
कृतावतंसः स तदा चारुकुंडलभूषितः  ।
नीलांबरधरःस्रग्वी शुशुभे कान्तिसंयुतः  ॥ ५,२५.१७ ॥
इत्थं विभूषितो रेमे तत्र रामस्तथा व्रजे  ।
मासद्वयेन यातश्च स पुनर्द्वारकां पुरीम्  ॥ ५,२५.१८ ॥
रेवतीं नाम तनयां रैवतस्य महीपतेः  ।
उपयेमे बलस्तस्यां जज्ञाते निशितोल्मुकौ  ॥ ५,२५.१९ ॥
इति श्रीविष्णुमहापुराणे पञ्चमांशे पञ्चविंशोध्यायः (२५)


_____________________________________________________________


श्रीपराशर उवाच
भीष्मकः कुण्डिने राजा विदर्भविषयेऽभवत् ।
रुक्मीतस्यभवत्पुत्रो रुक्मिणी च वरानना  ॥ ५,२६.१ ॥
रुक्मिणीं चकमे कृष्णःसा च तं चारुहीसिनि  ।
न ददौ याचते चैनां रुक्मी द्वेषेण चक्रिणे  ॥ ५,२६.२ ॥
ददौ च शिशुपालाय जरासन्धप्रचोदितः  ।
भीष्मको रुक्मिणा सार्ध रुक्मिणीमुरुविक्रमः  ॥ ५,२६.३ ॥
विवाहार्यं ततः सर्वे जरासंधमुखा नृपाः  ।
भीष्मकस्य पुरं जग्मुः शिशुपालप्रियैषिणः  ॥ ५,२६.४ ॥
कृष्णोऽपि बलभद्राद्यैर्यदुभिः परिवारितः  ।
प्रययौ कुण्डिनं द्रष्टुं विवाहं चैद्यभूभृतः  ॥ ५,२६.५ ॥
श्वो भाविनि विवाहे तु तां कन्यां हृतवान्हरिः  ।
विपक्षभारमासज्य रामादिष्वथ बन्धुषु  ॥ ५,२६.६ ॥
ततश्च पैण्ड्रकश्र्श्रीमान्दन्तवक्रो विदूरथः  ।
शिशुपालजरासंधशाल्वाद्याश्च महीभृतः  ॥ ५,२६.७ ॥
कुपितास्ते हरिं हन्तुं चक्रुरुद्योगमुत्तमम्  ।
निर्जिताश्च समागम्य रामाद्योर्यदुपुङ्गवैः  ॥ ५,२६.८ ॥
कुण्डिनं न प्रवेक्ष्यामि ह्यहत्वा युधि केशवम्  ।
कृत्वा प्रतिज्ञां रुक्मी च हन्तुं कृष्णमनुद्रुतः  ॥ ५,२६.९ ॥
हत्वा बलं सनागाश्वं पत्तिस्यन्दनसंकुलम्  ।
निर्जितः पातितश्चोर्व्यां लीलयैव स चक्रिणा  ॥ ५,२६.१० ॥
निर्जित्य रुक्मिणं सम्यगुपयेमे च रुक्मिणीम्  ।
राक्षसेन विवाहेन संप्राप्तां मधुसुदनः  ॥ ५,२६.११ ॥
तस्यां जज्ञे च प्रद्युम्नो मदनांशःसवीर्यवान्  ।
जहार शंबरो यं वै यो जघान च शंबरम्  ॥ ५,२६.१२ ॥
इति श्रिविष्णुमहापुराणे पञ्चमांशे षड्विशोध्यायः (२६)


_____________________________________________________________


श्रीमैत्रेय उवाच
संबरेणहृतो वीरः प्रद्युम्नः स कथं मुने  ।
शंबरः स महावीर्यः प्रद्युम्नेन कथं हतः  ॥ ५,२७.१ ॥
यस्तेनापहृतः पूर्वं स कथं विजघान तम्  ।
एतद्विस्तरतः श्रोतुमिच्छामि सरलं गुरो  ॥ ५,२७.२ ॥
श्रीपराशर उवाच
षष्ठेह्नि जातमात्रं तु प्रद्युम्नं सूतिकागृहात् ।
ममैष हन्तेति मुने हृतवान्कालशंबरः  ॥ ५,२७.३ ॥
हृत्वा चिक्षेप चैवैनं ग्राहोग्रे लवणार्णवे  ।
कल्लोलजनितावर्ते सुघोरे मकारालये  ॥ ५,२७.४ ॥
पातितं तत्र चैवैको मत्स्यो जग्राह बालकम्  ।
न ममार च तस्यापि जठराग्निप्रदीपितः  ॥ ५,२७.५ ॥
मत्स्यबन्धैश्च मत्स्योऽसौ मत्स्यैरन्यैः सह द्वज  ।
घातितोऽसूरवर्याय शंबराय निवेदितः  ॥ ५,२७.६ ॥
तस्य माया वती नाम पत्नी सर्वगृहेश्वरी  ।
कारयामास सूदानामाधिपत्यमनिन्दिता  ॥ ५,२७.७ ॥
दारिते मत्स्यजठरे सा ददर्शातिशोभनम्  ।
कुमारं मन्मथतरोर्दग्धस्य प्रथमाङ्कुरम्  ॥ ५,२७.८ ॥
कोऽयं कथमयं मत्स्यजठरे प्रविवेशितः  ।
इत्येवं कौनुपाविष्टां नन्वीं प्राहाथ नारदः  ॥ ५,२७.९ ॥
अयं समस्तजगतः स्थितिसंहारकारिणः  ।
शंबरेण हृतो विष्णोस्तनयः सूतिकागृहात् ॥ ५,२७.१० ॥
क्षिप्तःसमुद्रे मत्स्येन निगीर्णस्ते गृहं गतः  ।
नररत्नमिदं सुभ्रु विस्रब्धा परिपालय  ॥ ५,२७.११ ॥
श्रीपराशर उवाच
नारदेनैवमुक्ता सा पालयामास तं शिशुम्  ।
बाल्यादेवातिरागेणरूपातिशयमोहिता  ॥ ५,२७.१२ ॥
स यदा यौवनाभोगभूषितोऽभून्महामते  ।
साभिलाषा तदा सापि बभूव गजगामिनि  ॥ ५,२७.१३ ॥
मायावती ददौ तस्मै मायाः सर्वा महामुने  ।
प्रद्युम्नायानुरागान्धा तत्र्यस्तहृदयेक्षणा  ॥ ५,२७.१४ ॥
प्रसाज्जन्तीं तु तां प्राह स कार्ष्णिः कमलेभणाम्  ।
मातृत्वमपहायाद्य किमेवं वर्तसेऽन्यथा  ॥ ५,२७.१५ ॥
सा तस्मै कथयामासन पुत्रस्त्वं ममेति वै  ।
तनयं त्वामयं विष्णोर्हृतवान्कालशंबरः  ॥ ५,२७.१६ ॥
क्षिप्तः समुद्रे मत्स्यस्य संप्राप्तो जठरान्मया  ।
सा हि रोदितिते माता कान्ताद्याप्यतिवत्सला  ॥ ५,२७.१७ ॥
श्रीपराशर उवाच
इत्युक्तः शंबरं युद्धे प्रद्युम्नः स समाह्वयत् ।
क्रोधाकुलीकृतमना युयुधे च महा बलः  ॥ ५,२७.१८ ॥
हत्वा सैन्यमशेषं तु तस्य दैत्यस्य यादवः  ।
सप्तमाया व्यतिक्रम्य मायां प्रयुयुजेऽष्टमीम्  ॥ ५,२७.१९ ॥
तया जघान तं दैत्यं मायया कालशंबरम्  ।
उत्पत्त्य च तया सार्धमाजगाम पितुः पुरम्  ॥ ५,२७.२० ॥
अन्तःपुरे निपतितं मायावत्या समन्वितम्  ।
तं दृष्ट्वा कृष्ण संकल्पा बभूवुः कृष्णयोषितः  ॥ ५,२७.२१ ॥
रुक्मिणी साभवत्प्रेम्णा सास्रदृष्टिरनिन्दिता  ।
धन्याया खल्वयं पुत्रो वर्तते नवयौवने  ॥ ५,२७.२२ ॥
अस्मिन्वयसि पुत्रो मे प्रद्युम्नो यदि जीवति  ।
सभाग्या जननी वत्स सा त्वाया का विभीषिता  ॥ ५,२७.२३ ॥
अथ वा यादृसः स्नेहो मम यादृग्वपुस्तव  ।
हरेरपत्यं सुव्यक्तं भवान्वत्स भविष्यति  ॥ ५,२७.२४ ॥
श्रीपराशर उवाच
एतस्मिन्नन्तरे प्राप्तःसह कृष्णेन नारदः  ।
अन्तःपुरचरां देवीं रुक्मिणीं प्राह हर्षयन्  ॥ ५,२७.२५ ॥
एष ते तनयः सुभ्रु हत्वा शंबरमागतः  ।
हृतो येनाभवद्बालो भवत्याःसूतिकागृहात् ॥ ५,२७.२६ ॥
इयं मायावती भार्या तनयस्यास्य ते सती  ।
शंबरस्य न भार्येयं श्रूयतामत्र कारणम्  ॥ ५,२७.२७ ॥
मन्मथे तु गते नाशं तदुद्भवपरयणा  ।
शंबरं मोहयामास मायारूपेण रूपिणी  ॥ ५,२७.२८ ॥
विहाराद्युपभोगेषु रूपं मायामयं शुभम्  ।
दर्शयामास दैत्यस्य तस्येयं मदिरेक्षणा  ॥ ५,२७.२९ ॥
कामोऽवतीर्णः पुत्रस्ते तस्येयं दयिता रतिः  ।
विशङ्का नात्र कर्तव्या स्नुषेयं तव शोभने  ॥ ५,२७.३० ॥
ततो हर्षसमाविष्टौ रुक्मिणी केशवौतदा  ।
नगरी च समस्ता सा साधुसाध्वित्यभाषत  ॥ ५,२७.३१ ॥
चिरं नष्टेन पुत्रेण संगतां प्रेक्ष्य रुक्मिणीम्  ।
अवाप विस्मयं सर्वो द्वारवत्यां तदा जनः  ॥ ५,२७.३२ ॥
इति श्रीविष्णुमहापुराणे पञ्चसांशे स्पतविंशोध्यायः (२७)


_____________________________________________________________


श्रीपराशर उवाच
चारुदेष्णं सुदेष्णं च चारुदेहं च वीर्यवान्  ।
सुषेणं चारुगुप्तं च भद्रचारुं तथा परम्  ॥ ५,२८.१ ॥
चारुविन्दं सुचारुं च चारुं चबलिनां वरम्  ।
रुक्मिण्यजनयत्पुत्रान्कन्यां चारुमतीं तथा  ॥ ५,२८.२ ॥
अन्याश्च भार्याः कृष्णस्य बभूवुः सप्त शोभनाः  ।
कालिदी मित्रविन्दा च सत्या चाग्नजिती तथा  ॥ ५,२८.३ ॥
देवी जाम्बवती चापि रोहिणी कामरूपिणी  ।
मद्रराजसुता चान्या सुशीला शीलमण्डना  ॥ ५,२८.४ ॥
सत्राजिती सत्यभामा लक्ष्मणा चारुहासिनी  ।
षोडशासन् सहस्राणि स्त्रीणामन्यानि चक्रिणः  ॥ ५,२८.५ ॥
प्रद्युम्नऽपि महावीर्यो रुक्मिणस्तनयां शुभाम्  ।
स्वयंबरे तां जग्राह सा च तं तनयं हरेः  ॥ ५,२८.६ ॥
तस्यामस्याभक्तपुत्रो महाबलपराक्रमः  ।
अनिरुद्धो रणे रुद्धवीर्योदधिररिन्दमः  ॥ ५,२८.७ ॥
तस्यापि रुक्मिणः पौत्रीं वरयामास केशवः  ।
दौहित्राय ददौ रक्मी तां स्पर्धन्नपि चक्रिणा  ॥ ५,२८.८ ॥
तस्या विवाहे रामाद्या यादवा हरिणा सह  ।
कल्याणार्थं ततःसर्वे ये चान्ये भूभृतस्तथा  ।
रुक्मिणी नगरं जग्मुर्नाम्ना भोजकटं द्विज  ॥ ५,२८.९ ॥
विवाहे तत्र निर्वृत्ते प्रद्युम्नस्य महात्मनः  ।
कलिङ्गराजप्रमुखा रुक्मिणं वाक्यमब्रुवन्  ॥ ५,२८.१० ॥
अनक्षज्ञो हली द्युते तथास्य व्यसनं महत् ।
तज्जयामो बलं कस्माद्द्युतेनैनं महाबलम्  ॥ ५,२८.११ ॥
श्रीपराशर उवाच
तथेति तानाह नृपान्रुक्मी बलमदान्वितः  ।
सभायां सह रामेण चक्रे द्यूतं च वै तदा  ॥ ५,२८.१२ ॥
सहस्रमेकं निष्काणां रुक्मिणा विजितो बलः  ।
द्वितीयेऽपिपणे चान्यत्सहस्रं रुक्मिणा जितः  ॥ ५,२८.१३ ॥
ततो दशसहस्राणि निष्काणां पणमाददे  ।
बलभद्रोऽजयत्तानि रुक्मी द्युतविदां वरः  ॥ ५,२८.१४ ॥
ततो जहास स्वनवत्कलिङ्गाधिपतिर्धिज  ।
दन्तान् विदर्शयन्मूढो रुक्मी चाह मदोद्धतः  ॥ ५,२८.१५ ॥
अविद्योऽयं मया द्यूते बलभद्रः पराजितः  ।
भुधैवाक्षावलेपान्धो योऽवमेनेऽक्षकोविदान्  ॥ ५,२८.१६ ॥
दृष्ट्वा कलिङ्गराजानं प्रकाशदशनाननम्  ।
रिक्मिणं चापि दुर्वाक्यं कोपं चक्रे हलायुधः  ॥ ५,२८.१७ ॥
ततः कोपपरीतात्मा निष्ककोटिं समाददे  ।
ग्लहं जग्राह रुक्मी च तदर्थेक्षानपातयत् ॥ ५,२८.१८ ॥
अजयद्बलदेवस्तं प्राहोच्चैर्विजितं मया  ।
मयेति रुक्मी प्राहोच्चैरलीकोक्तेरलं बल  ॥ ५,२८.१९ ॥
त्वयोक्तोऽयं ग्लहःसत्यं न मयैषोनुमोदितः  ।
एवं त्वया चेद्विजितं विजितं न मया कथम्  ॥ ५,२८.२० ॥
श्रीपराशर उवाच
अथान्तरिक्षे वागुच्चेः प्राह गंभीरनादिनी  ।
बलदेवस्य तं कोपं वर्धयन्ती महात्मनः  ॥ ५,२८.२१ ॥
जितं बलेन धर्मेण रुक्मिणा भाषितं मृषा  ।
अनुक्त्वापि वचः किञ्चित्कृत भवति कर्मणा  ॥ ५,२८.२२ ॥
ततो बलः समुत्थाय कोपसंरक्कलोचनः  ।
जघानाष्टपदेनैव रिक्मिणं स महाबलः  ॥ ५,२८.२३ ॥
कलिङ्गराजं चादाय विस्फुरन्तं बलाद्बलः  ।
बभञ्ज दन्तान्कुपितो यैः प्रकाशैर्जहास सः  ॥ ५,२८.२४ ॥
आकृष्य च महास्तंभं जातरूपमयं बलः  ।
जघान तान्ये तत्पक्षे भूभृतः कुपितो भृशम्  ॥ ५,२८.२५ ॥
ततो हाहाकृतं सर्वं पलायन परं द्विज  ।
तद्राजमण्डलं भीतं बभूव कुपिते बले  ॥ ५,२८.२६ ॥
बलेन निहतं दृष्ट्वा रुक्मिणं मधुसूदनः  ।
नोवाच किञ्चिन्मैत्रेय रुक्मिणी बलयोर्भयात् ॥ ५,२८.२७ ॥
ततोनिरुद्धमादाय कृतदारं द्विजोत्तम  ।
द्वारकामाजगामाथ यदुचक्रं च केशवः  ॥ ५,२८.२८ ॥
इति श्रीविष्णुमहापुराणे पञ्चमांशेऽष्टाविंशोध्यायः (२८)


_____________________________________________________________


श्रीपराशर उवाच
द्वारवत्यां स्थिते कृष्णे शक्रस्त्रिभुवनेश्वरः  ।
आजगामाथ मैत्रेय मत्तैरावतपृष्ठगः  ॥ ५,२९.१ ॥
प्रविश्य द्वारकां सोऽथ समेत्य हरिणा ततः  ।
कथयामास दैत्यस्य नरकस्य विचोष्टितम्  ॥ ५,२९.२ ॥
त्वयानाथेन देवानां मनष्यत्वेपि तिष्ठता  ।
प्रशमं सर्वदुःखानि नीतानि मधुसूदन  ॥ ५,२९.३ ॥
तपस्विव्यमनार्थाय सोरिष्टो धेनुकस्तथा  ।
प्रवृत्तो यस्तथा केशीते सर्वे निहतास्त्वया  ॥ ५,२९.४ ॥
कंसः कुवलयापीडः पूतना बालघातिनी  ।
नाशं नीतास्त्वया सर्वे येऽन्ये जगदुपद्रवाः  ॥ ५,२९.५ ॥
युष्मद्दोर्दडसंभूतिपरित्राते जगत्त्रये  ।
यज्वयज्ञांशसंप्राप्त्या तृप्तिं यान्ति दिवौकसः  ॥ ५,२९.६ ॥
सोऽहं सांप्रतमायातो यन्निमित्तं जनार्दन  ।
तच्छुत्वा तत्प्रतीकारप्रयत्नं कर्तुमर्हसि  ॥ ५,२९.७ ॥
भौमोऽयं नरको नाम प्राग्ज्योतिषपुरेश्वरः  ।
करोति सर्वभूतानामुपघातमरिन्दम  ॥ ५,२९.८ ॥
देवसिद्दसुरादीनां नृपाणां च नजार्दन  ।
हृत्वा तु सोऽसुरः कन्या रुरुधे निजमन्दिरे  ॥ ५,२९.९ ॥
छत्रं यत्सलिलस्रावि तज्जहार प्रचेतसः  ।
मदंरस्य तथा शृङ्गं हृतवान्मणिपर्वतम्  ॥ ५,२९.१० ॥
अमृतस्त्राविणी दिव्ये मन्मातुः कृष्णकुञ्जले  ।
जहार सोऽसुरो दित्या वाञ्छत्यैरावतं गजम्  ॥ ५,२९.११ ॥
दुर्नीतमेतद्गोविन्दमया तस्य निवेदितम्  ।
यदत्र प्रतिकर्तव्यं तत्स्वयं परिमृश्यताम्  ॥ ५,२९.१२ ॥
श्रीपराशस उवाच
इतिश्रुत्वा स्मितं कृत्वा भगवान्देवकीसुतः  ।
गृहीत्वा वासवं हस्ते समुत्तस्थौ वरासनात् ॥ ५,२९.१३ ॥
संचिन्त्यागतमारुह्य गरुडं गगनेचरम्  ।
सत्यभामां समारोप्य ययौ प्राग्ज्योतिषं पुरम्  ॥ ५,२९.१४ ॥
आरुह्यौरावतं नागं शक्रोऽपि त्रिदिवं ययौ  ।
ततौ जगाम कृष्णश्च पश्यतां द्वारकौकसाम्  ॥ ५,२९.१५ ॥
प्राग्ज्योतिषपुरस्यापि समन्ताच्छतयोजनम्  ।
आचिता मौरवैः पाशैः क्षुरान्तैर्भूर्द्विजोत्तम  ॥ ५,२९.१६ ॥
ताञ्चिच्छेद हरिः पाशान्क्षिप्त्वा चक्रं सुदर्शनम्  ।
ततो मुरःसमुत्तस्थौ तं जघान च केशवः  ॥ ५,२९.१७ ॥
मुरस्य तनयान्सप्त सहस्रांस्तांस्ततो हरिः  ।
चक्रधाराग्निनिर्दग्धांश्चकार शलभानिव  ॥ ५,२९.१८ ॥
हत्वासुरं हयग्रीवं तथा पञ्चजनं द्विज  ।
प्राग्ज्योतिषपुरं धीमांस्त्वारावान्समुपाद्रवत् ॥ ५,२९.१९ ॥
नरकेणास्य तत्राभून्महासैन्येन संयुगम्  ।
कृष्णस्य यत्र गोविन्दो यत्र गोविन्दो जघ्ने दैत्यान्सहस्रशः  ॥ ५,२९.२० ॥
शस्त्रास्त्रवर्षं मुञ्चन्तं तं भौमं नरकं बली  ।
क्षिप्त्वा चक्रं द्विधा चक्रे चक्री दैतेयचक्रहा  ॥ ५,२९.२१ ॥
हते तु नरके भूमिर्गृहीत्वादितिकुण्डले  ।
उपतस्थे जगन्नाथं वाक्यं चेदमथाब्रवीत् ॥ ५,२९.२२ ॥
पृथ्व्युवाच
यदाहमुद्धृता नाथ त्वया सूकरमूर्तिना  ।
त्वत्स्पर्शसंभवः पुत्रस्तदायं मय्यजायत  ॥ ५,२९.२३ ॥
सोऽयं त्वयैव दत्तो मे त्वयैब विनिपातितः  ।
गृहाम कुण्डले चेमे पालयास्य च संततिम्  ॥ ५,२९.२४ ॥
भारावतरणार्थाय ममैव भगवानिमम्  ।
अंशेन लोकमायातः प्रसादसुमुखः प्रभो  ॥ ५,२९.२५ ॥
त्वं कर्ता च विकर्ता च संहर्ता प्रभवोऽप्ययः  ।
जगतान्त्वं जगद्रूपःस्तूयतेऽच्युत किं तव  ॥ ५,२९.२६ ॥
व्याप्तिव्याप्यं क्रियाकर्ता कार्यं च भगवान्यथा  ।
सर्वभूतात्मभूतस्य स्तूयते तव किं तथा  ॥ ५,२९.२७ ॥
परमात्मा च भूतात्मा त्वमात्मा चाप्ययो भवान्  ।
यथातथा स्तुतिर्नाथ किमर्थं ते प्रवर्तते  ॥ ५,२९.२८ ॥
प्रसीद सर्वभूतात्मन्नरकेण तु यत्कृतम्  ।
तत्क्षम्यतामदोषाय त्वत्सुतस्त्वन्निपातितः  ॥ ५,२९.२९ ॥
श्रीपराशर उवाच
तथेति चोक्त्वा धरणीं भगवान् भूतभावनः  ।
रत्नानि नरकावासाज्जग्राह मुनिसत्तम  ॥ ५,२९.३० ॥
कन्यापुरे स कन्यानां षोडःशातुलविक्रमः  ।
शताधिकानि ददृशे सहस्राणि महामुने  ॥ ५,२९.३१ ॥
चतुर्दंष्ट्रान्गजांश्चाग्र्यान् षट्सहस्रांश्च दृष्टवान्  ।
कांभोजानां तथाश्वानां नियुतान्येकविंशतिम्  ॥ ५,२९.३२ ॥
ताः कन्यास्तांस्तथा नागांस्तानश्वान् द्वारकां पुरीम्  ।
प्रापयामास गोविन्दःसद्यो नरककिङ्करैः  ॥ ५,२९.३३ ॥
ददृशे वारुणं च्छत्रं तथैव मणिपर्वतम्  ।
आरोपयामास हरिर्गरुडेपतगेश्वरे  ॥ ५,२९.३४ ॥
आरुह्य च स्वयं कृष्णः सत्यभामासहायवान्  ।
अदित्याः कुण्डले दानुं जगाम त्रिदशालयम्  ॥ ५,२९.३५ ॥
इति श्रीविष्णुमहापुराणे पञ्चमांश एकोनत्रिन्ध्यायः (२९)


_____________________________________________________________


श्रीपराशर उवाच
गरुडो वारुणं छत्रं तथैव मणिपर्वतम्  ।
सभार्यं च हृषीकेशं लीलयैव वहन्ययौ  ॥ ५,३०.१ ॥
ततः शखमुपाध्मासीत्स्वर्गद्वारगतो हरिः  ।
उपतस्थुस्तथा देवाःसार्घ्यहस्ता जनर्जनम्  ॥ ५,३०.२ ॥
स देवैरर्चितः कृष्णो देवमातुर्निवेशनम्  ।
सिताभ्रशिखराकारं प्रविश्य ददृशेऽदितिम्  ॥ ५,३०.३ ॥
स तां प्रणम्य शक्रेण सह ते कुण्डलोत्तमे  ।
ददौ नरकनाशं च शशंसास्यै जनार्दनः  ॥ ५,३०.४ ॥
ततः प्रीताजगन्माता धातारं जगतां हरिम्  ।
तुष्टवादितिरव्यग्रा कृत्वा तत्प्रवणं मनः  ॥ ५,३०.५ ॥
अदितिरुवाच
नमस्ते पुण्डरीकाक्ष भक्तानामभयङ्कर  ।
सनातनात्मन् सर्वात्मन् भूतात्मन् भूतभावन  ॥ ५,३०.६ ॥
प्रणेतर्मनसो बुद्धेरिन्द्रियाणां गुणात्मक  ।
त्रिगुणातीत निर्द्वद्व शुद्धसत्त्व हृदि स्थित  ॥ ५,३०.७ ॥
सितदीर्घादिनिः शेषकल्पनापरिवर्जित  ।
जन्मादिभिरसंस्पृष्ट स्वप्नादिपरिवर्जित  ॥ ५,३०.८ ॥
संध्यारात्रिरहो भूमिर्गगनं वायुरंबु च  ।
हुताशनो मनो बुद्धिर्भूतादिस्त्वं तथाच्युत  ॥ ५,३०.९ ॥
सर्गस्थितिविनाशानां कर्ता कर्तृपतिर्भवान्  ।
ब्रह्मविष्णुशिवाख्याभिरात्ममूर्तिभिरीश्वर  ॥ ५,३०.१० ॥
देवा दैत्यास्तथा यक्षा राक्षसाः सिद्धपन्नगाः  ।
कूष्माण्डाश्च पिसाचाश्च गन्धर्वा मनुजास्तथा  ॥ ५,३०.११ ॥
पशवश्च मृगाश्चैव पतङ्गाश्च सरीसृपाः  ।
वृक्षगुल्मलताबह्व्यःसमस्तास्तृणजातयः  ॥ ५,३०.१२ ॥
स्थूला मध्यास्तथा सूक्ष्माःसूक्ष्मात्सूक्ष्मतराश्च ये  ।
देहभेदा भवान् सर्वे ये केचित्पुर्गलाश्रयाः  ॥ ५,३०.१३ ॥
माया तवेयमज्ञातपरमार्थातिमोहिनी  ।
अनात्मन्यात्मविज्ञानं यया मूढो निरुद्ध्यते  ॥ ५,३०.१४ ॥
अस्वे स्वमिति भावोत्र यत्पुंसामुपजायते  ।
अहं ममेति भावो यत्प्रायेणैवाभिजायते  ।
संसारमातुर्मायायास्तवैतन्नाथ चेष्टितम्  ॥ ५,३०.१५ ॥
यैः स्वधर्मपरैर्नाथ नरैराराधितो भवान्  ।
ते तरन्त्यखिलामेतां मायामात्मविमुक्तये  ॥ ५,३०.१६ ॥
ब्रह्माद्याःसकला देवा मनुष्याः पशवस्तथा  ।
विष्णुमाया महावर्तमोहान्धतमसावृताः  ॥ ५,३०.१७ ॥
आराध्य त्वामभीप्संते कामानात्मभवक्षयम्  ।
यदेते पुरुषा माया सैवेयं भगवंस्तव  ॥ ५,३०.१८ ॥
मया त्वं पुत्रकामिन्या वैरिपक्षजयाय च  ।
आराधितो न मोक्षाय मायाविलसितं हि तत् ॥ ५,३०.१९ ॥
कौपीनाच्छादनप्राया वाञ्छा कल्पद्रुमादपि  ।
जायते यदपुण्यानां सोपराधः स्वदोषजः  ॥ ५,३०.२० ॥
तत्प्रसीदाखिलजगन्मायामोहकराव्यय  ।
अज्ञानं ज्ञानसद्भावभूतं भूतेश नाशय  ॥ ५,३०.२१ ॥
नमस्ते चक्रहस्ताय शार्ङ्गहस्ताय ते नमः  ।
नन्दहस्ताय ते विष्णो शङ्खहस्ताय ते नमः  ॥ ५,३०.२२ ॥
एतत्पश्यामि ते रूपं स्थूलचिह्नोपलक्षितम्  ।
न जानामि परं यत्ते प्रसीद परमेश्वर  ॥ ५,३०.२३ ॥
श्रीपराशर उवाच
अदित्यैवं स्तुतो विष्णुः प्रहस्याह सुरारणिम्  ।
माता देवि त्वमस्माकं प्रसीद वरदा भव  ॥ ५,३०.२४ ॥
अदिदिरुवाच
एवमस्तु यथेच्छा ते त्वमशेषैः सुरासुरैः  ।
अजेयः पुरुषव्याघ्र सर्त्यलोके भविष्यसि  ॥ ५,३०.२५ ॥
श्रीपराशर उवाच
ततः कृष्णस्य पत्नी च शक्रेण सहितादितिम्  ।
सत्यभामा प्रणम्याह प्रसीदेति पुनः पुनः  ॥ ५,३०.२६ ॥
अदितिरुवाच
मत्प३ आदान्न ते सुभ्रु जरा वैरूप्यमेव वा  ।
भविष्यत्यनवद्याङ्गि सुस्थिरं नवयौवनम्  ॥ ५,३०.२७ ॥
श्रीपराशर उवाच
अदित्या तु कृतानुज्ञो देवराजो जनार्दनम्  ।
यथावत्पूजयामास बहुमानपुरःसरम्  ॥ ५,३०.२८ ॥
शची च सत्यभामायै पारिजातस्य पुष्पकम्  ।
न ददौ मानुषीं मत्वा स्वयं पुष्पैरलङ्कृता  ॥ ५,३०.२९ ॥
ततो ददर्श कृष्णोऽपि सत्यभामासहायवान्  ।
दवोद्यानानि हृद्यानि नन्दनादीनि सत्तम  ॥ ५,३०.३० ॥
ददर्श च सुगन्धाढ्यं मञ्जरीपुञ्जधारिणम्  ।
नित्याह्लादकरं ताम्रबालपल्लवशोभितम्  ॥ ५,३०.३१ ॥
मथ्यमानेऽमृते जातं जातरूपोपमत्वचम्  ।
पारिजातं जगन्नाथः केशवः केशिसूदनः  ॥ ५,३०.३२ ॥
तुतोष परमप्रीत्या तरुराजमनुत्तमम्  ।
तं दृष्ट्वा प्राह गोविन्दं सत्यभामा द्विजोत्तम  ।
कस्मान्न द्वारकामेष नीयते कृष्ण पादपः  ॥ ५,३०.३३ ॥
यदि चेत्त्वद्वचः सत्यं त्वमत्यर्थं प्रियेति मे  ।
मद्गेहनिष्कुटार्थाय तदयं नीयतां तरुः  ॥ ५,३०.३४ ॥
न मे जांबवती तादृगभीष्टा न च रुक्मिणी  ।
सत्ये यथा त्वमित्युक्तं त्वया कृष्णासकृत्प्रियम्  ॥ ५,३०.३५ ॥
सत्यं तद्यदि गोविन्द नोपचारकृतं मम  ।
तदस्तु पारिजातोऽयं मम गेहविभूषणम्  ॥ ५,३०.३६ ॥
बिभ्रती पारिजातस्य केशपक्षेण मञ्जरीम्  ।
सपत्नीनामहं मध्ये शोभेयमिति कामये  ॥ ५,३०.३७ ॥
श्रीपराशर उवाच
इत्युक्तःस प्रहस्यैनां पारिजातं गरुत्मति  ।
आरोपयामास हरिस्तमूचुर्वनरक्षिणः  ॥ ५,३०.३८ ॥
भो शची देवराजस्य महिषी तत्परीग्रहम्  ।
पारिजातं न गोविन्द हर्तुमर्हसि पादपम्  ॥ ५,३०.३९ ॥
उत्पन्नो देवराजाय दत्तःसोऽपि ददौ पुनः  ।
महिष्यै सुमहाभाग देव्यै शच्यै कुरूहलात् ॥ ५,३०.४० ॥
शचीविभूषणार्थाय देवैरमृतमन्थने  ।
उत्पादितोऽयं न क्षेमी गृहीत्वैनं गमिष्यसि  ॥ ५,३०.४१ ॥
देवराजो मुखप्रेक्षी यस्यास्तस्याः परिग्रहम्  ।
मैढ्यात्प्रार्थयसे क्षेमी गृहीत्वैनं हि को व्रजेत् ॥ ५,३०.४२ ॥
अवश्यमस्य देवेन्द्रो निष्कृतिं कृष्ण यास्यति  ।
वज्रोद्यतकरं शक्रमनुयास्यन्ति चामराः  ॥ ५,३०.४३ ॥
तदलं सकलैर्देवैर्विग्रहेण तवाच्युत  ।
विपाककटु यत्कर्म तन्न शंसंति पण्डिताः  ॥ ५,३०.४४ ॥
श्रीपराशर उवाच
इत्युक्ते तैरुवाचैतान् सत्यभामातिकोपिनी  ।
का शची पारिजातस्य को वा शक्रःसुराधिपः  ॥ ५,३०.४५ ॥
सामान्यःसर्वलोकस्य यद्येषोऽमृतमन्थने  ।
समुत्पन्नस्तरुः कस्मादोको गृह्णाति वासवः  ॥ ५,३०.४६ ॥
यथा सुरा यथैवेन्दुर्यथा श्रीर्वनरक्षिणः  ।
सामान्यःसर्वलोकस्य पारिजातस्तथा द्रुमः  ॥ ५,३०.४७ ॥
भर्तृ बहुमहागर्वाद्रुणद्ध्येनमथो शची  ।
तत्कथ्यतामलं क्षान्त्या सत्वा हारयति द्रुमम्  ॥ ५,३०.४८ ॥
कथ्यतां च द्रुतं गत्वा पौलोम्या वचनं मम  ।
सत्यभामा वदत्येतदितिगर्वोद्धताक्षरम्  ॥ ५,३०.४९ ॥
यदि त्वं दयिता भर्तुर्यदि वश्यः पतिस्तव  ।
मद्भर्तुर्हरतो वृक्षं तत्कारय निवारणम्  ॥ ५,३०.५० ॥
जानामि ते पतिं शक्रं जानामि त्रिदशेश्वरम्  ।
पारिजातं तथाप्येनं मानुषी हारयामि ते  ॥ ५,३०.५१ ॥
श्रीपराशर उवाच
इत्युक्ता रक्षिणो गत्वा शच्याः प्रोचुर्यथोदितम्  ।
श्रुत्वा चोत्साहयामास शची चक्रं सुराधिपम्  ॥ ५,३०.५२ ॥
ततःसमस्तदेवानां सैन्यैः परिवृतो हरिम्  ।
प्रययौ पारिजातार्थमिन्द्रोयोद्धुं द्विजोत्तम  ॥ ५,३०.५३ ॥
ततः परिघनिस्त्रिंशगदाशूलवरायुधाः  ।
बभूवुस्त्रिदसाःसज्जाः शक्रे वज्रकरे स्थिते  ॥ ५,३०.५४ ॥
ततो निरिक्ष्य गोविन्दो नागराजोपरि स्थितम्  ।
शक्रं देवपरिवारं युद्धाय समुपस्थितम्  ॥ ५,३०.५५ ॥
चकार शङ्खनिर्घोषं दिशः शब्देन पूरयन्  ।
मुमोच शरसंघातान् सहस्रायुतशः शितान्  ॥ ५,३०.५६ ॥
ततो दिशो नभश्चैव दृष्ट्वा शरशतैश्चितम्  ।
मुमुचुस्त्रिदशाःसर्वे ह्यस्त्रशस्त्राम्यनेकशः  ॥ ५,३०.५७ ॥
एकैकमस्त्रं शस्त्रं च दैवैर्मुक्तं सहस्रशः  ।
चिच्छेद लीलयैवेशो जगतां मधुसूदनः  ॥ ५,३०.५८ ॥
पाशं सलिलराजस्य समाकृष्यीरगात्पुनः  ।
चकार खण्डशश्चञ्च्वा बालपन्नगदेहवत् ॥ ५,३०.५९ ॥
यमेन प्रहितं दण्डं गदाविक्षेपखण्डितम्  ।
पृथिव्यां पातयामास भगवान् देवकीसुतः  ॥ ५,३०.६० ॥
शिबिकां च धनेशस्य चक्रेण तिलशो विभुः  ।
चकार शौरिरर्कं च दृषृदृष्टहतौजसम्  ॥ ५,३०.६१ ॥
नीतोऽग्निः शीततां बाणैर्द्राविता वसवो दिशः  ।
चक्रविच्छिन्नशुलाग्रा रुद्रा भुवि निपातिताः  ॥ ५,३०.६२ ॥
साध्या विश्वेऽथ मरुतो गन्धर्वाश्चैव सा यकैः  ।
शार्ङ्गिणा प्रेरितैरस्ता व्योम्नि शाल्मलितूलवत् ॥ ५,३०.६३ ॥
गरुत्मानपि तुण्डेन पक्षाभ्यां च नखाङ्कुरैः  ।
भक्षयंस्ताडयन् देवान् दारयंश्च चचार वै  ॥ ५,३०.६४ ॥
ततः शतसहस्रेण देवेन्द्रमधुसूदनौ  ।
परस्परं ववर्षाते धाराभिरिव तोयदौ  ॥ ५,३०.६५ ॥
ऐरावतेन गरुडो युयुधे तत्र संकुले  ।
देवैः समस्तैर्युयुधे शक्रेण च जनार्दनः  ॥ ५,३०.६६ ॥
भिन्नेष्वशेषबाणेषु शस्त्रेष्वस्त्रेषु च त्वरन्  ।
जग्राह वासवो वज्रं कृष्णश्चक्रं सुदर्शनम्  ॥ ५,३०.६७ ॥
ततो हाहाकृतं सर्वं त्रैलोक्यं द्विजसत्तम  ।
वज्रचक्रकरौ दृष्ट्वा देवाराजजनार्दनौ  ॥ ५,३०.६८ ॥
क्षिप्तं वज्रमथेन्द्रेण जग्राह भगवान्हरिः  ।
न मुमोच तदा चक्रं शक्रं तिष्ठेति चाब्रवीत् ॥ ५,३०.६९ ॥
प्रणष्टवज्रं देवेन्द्रं गरुडक्षतवाहनम्  ।
सत्यभामाब्रवीद्वीरं पलायनपरायणम्  ॥ ५,३०.७० ॥
त्रैलोक्येश न ते युक्तं शचीभर्तुः पलायनम्  ।
पारिजातस्रगाभोगा त्वामुपस्थास्यते शची  ॥ ५,३०.७१ ॥
कीदृशं देवराज्यं ते पारिजातिस्रगुज्ज्वलाम्  ।
अपक्येतो यथापूर्वं ग्रणयाभ्यागतां शचीम्  ॥ ५,३०.७२ ॥
अलं शक्र प्रयासेन न व्रीडां गन्तुमर्हसि  ।
नीयतां पारिजातोयं देवाःसंतु गतव्यथाः  ॥ ५,३०.७३ ॥
परिगर्वावलेपेन बहुमानपुरःसरम्  ।
न ददर्श गृहं यातामुपचारेण मां शची  ॥ ५,३०.७४ ॥
स्त्रीत्वादगुरुचित्ताहं स्वभर्तृश्लाघनापरा  ।
ततः कृतवती शक्र भवता सह विग्रहम्  ॥ ५,३०.७५ ॥
तदल पारीजातेन परस्वेन हृतेन मे  ।
रूपेण गर्विता सा तु भर्त्रा का स्त्री न गर्विता  ॥ ५,३०.७६ ॥
श्रीपराशर उवाच
इत्युक्तो वै निववृते देवराजस्तया द्विज  ।
प्राह चैनामलं चण्डि सख्युः खे दोक्तिविस्तरैः  ॥ ५,३०.७७ ॥
इन्द्र उवाच
न चापि सर्गसंहारस्थितिकर्ताखिलस्य यः  ।
जितस्य तेन मे व्रीडा जायते विश्वरूपिणा  ॥ ५,३०.७८ ॥
यस्माज्जगत्सकलमेतदनादिमध्याद्यस्मिन्यतश्च न भविष्यति सर्वभूतात् ।
तेनोद्भवप्रलयपालनकारणेन व्रीडा कथं भवति देवि निराकृतस्य  ॥ ५,३०.७९ ॥
सकलभुवनसूतिर्मूर्तिरल्पाल्पसूक्ष्माविदितसकलबैद्यैर्ज्ञायते यस्य नान्यैः  ।
तमजमकृतमीशं शाश्वतं स्वेच्छयैनं जगदुपकृतिमर्त्यं को विजेतुं समर्थः  ॥ ५,३०.८० ॥
इति श्रीपिष्णुमहापुराणे पञ्चमांसे त्रिंशोध्यायः (३०)


_____________________________________________________________


श्रीपराशर उवाच
संस्तुतो भगवानित्थं देवराजेन केशवः  ।
प्रहस्य भावगंभीरमुवाचेन्द्रं द्विजोत्तम  ॥ ५,३१.१ ॥
श्रीकृष्ण उवाच
देवराजो भवानिन्द्रो वयं मर्त्या जगत्पते  ।
क्षन्तव्यं भवतैवेदमपराधं कृतं मम  ॥ ५,३१.२ ॥
पारिजाततरुश्चायं नीयतामुचितास्पदम्  ।
गृहीतोयं मया शक्र सत्यावचनकारणात् ॥ ५,३१.३ ॥
वज्रं चेदं गृहाम त्वं यदत्र प्रहितं त्वया  ।
तबैवैतत्प्रहरणं शक्र वैरिविदारणम्  ॥ ५,३१.४ ॥
इन्द्र उवाच
विमोहयसि मामीश मर्त्योऽहमिति किं वदन्  ।
जानीमस्त्वां भगवतो न तु सूक्ष्मविदो वयम्  ॥ ५,३१.५ ॥
योऽसि सोऽसि जगत्त्रणप्रवृत्तौ नाथ संस्थितः  ।
जगतः शल्यनिष्कर्षं करोष्यमुरसूदन  ॥ ५,३१.६ ॥
नीयतां पारीजातोऽयं कृष्ण द्वारवतींपुरीम्  ।
मर्त्यलोके त्वया त्यक्ते नायं संस्थास्यते भुवि  ॥ ५,३१.७ ॥
देवदेव जगन्नाथ कृष्ण विष्णो महाभुज  ।
शङ्खचक्रगदापाणे क्षमस्वैतद्व्यतिक्रमम्  ॥ ५,३१.८ ॥
श्रीपराशर उवाच
तथेत्युक्त्वा च देवेन्द्रमाजगाम भुवं हरिः  ।
प्रसक्तैः सिद्धगन्धर्वैः स्तूयमानः सुरर्षिभिः  ॥ ५,३१.९ ॥
ततः शङ्खमुपाध्माय द्वारकोपरि संस्थितः  ।
हर्षमुत्पादयामास द्वारकावासिनां द्वज  ॥ ५,३१.१० ॥
अवतीर्याथ गरुडात्सत्यभामा सहायवान्  ।
निष्कुटे स्थापयामास पारिजातं महातरुम्  ॥ ५,३१.११ ॥
यमभ्येत्य जनः सर्वो जातिं स्मरति पौर्विकीम्  ।
वास्यते यस्य पुष्पोत्थगन्धेनोर्वी त्रियोजनम्  ॥ ५,३१.१२ ॥
ततस्ते यादवाःसर्वे देहवन्धानमानुषान्  ।
ददृशुः पादपे तस्मिन् कुर्वन्तो मखदर्शनम्  ॥ ५,३१.१३ ॥
किङ्करैः समुपानीतं हस्त्यश्वादि ततो धनम्  ।
विभज्य प्रददौ कृष्णो बान्धवानां महामतिः  ॥ ५,३१.१४ ॥
कन्याश्च कृष्णे जग्राह नरकस्य परिग्रहान्  ॥ ५,३१.१५ ॥
ततः काले शुभे प्राप्ते उपयेमे जनार्दनः  ।
ताः कन्या नरकेणासन्सर्वतो याःसमाहृताः  ॥ ५,३१.१६ ॥
एकस्मिन्नेव गोविन्दः काले तासां महामुने  ।
जग्राह विधिवत्वाणीन्पृथग्गेहेषु धर्मतः  ॥ ५,३१.१७ ॥
षोडशस्त्रीसहस्राणि शतमेकं ततोधिकम्  ।
तावन्ति चक्रेरूपाणि भगवान्मधुसूदनः  ॥ ५,३१.१८ ॥
एकैकमेव ताः कन्या मेनिरे मधुसूदनः  ।
ममैव पाणिग्रहणं मैत्रेय कृतवानिति  ॥ ५,३१.१९ ॥
निशासुच जगत्स्रष्टा तासां गेहेषु केशवः  ।
उवास विप्र सर्वासां विश्वरूपधरो हरिः  ॥ ५,३१.२० ॥
इति श्रीविष्णुमहापुराणे पञ्चमांश एकत्रिंशोऽध्यायः (३१)


_____________________________________________________________


श्रीपराशर उवाच
प्रद्युम्नाद्या हरेः पुत्रा रुक्मिण्यां क्वथितास्तव  ।
भानुभौमेरिकाद्यंश्च सत्यभामा व्यजायत  ॥ ५,३२.१ ॥
दीप्तिमत्ताम्रपक्षाद्य रोहिण्यां कथिता हरेः  ।
बभूवुर्जाम्बवत्यां च सांबाद्या बाहुशालिनः  ॥ ५,३२.२ ॥
तनया भद्रविन्दाद्या नाग्नजित्यां महाबलाः  ।
संग्रामजित्प्रधानास्तु शैब्यायां च हरेःसुताः  ॥ ५,३२.३ ॥
वृकाद्याश्च सुता माद्र्यां गात्रवत्प्रमुखान् सुतान्  ।
अवाप लक्ष्माणा पुत्रान्कालिन्द्याश्च श्रुतादयः  ॥ ५,३२.४ ॥
अन्यासां चैव भार्याणां समुत्पन्नानि चक्रिणः  ।
अष्टायुतानि पुत्राणां सहस्राणी शतं तथा  ॥ ५,३२.५ ॥
प्रद्युम्नः प्रथमस्तेषां सर्वेषां रुक्मिणीसुतः  ।
प्रद्युम्नादनिरुद्धोऽभूद्वज्रस्तस्मादजायत  ॥ ५,३२.६ ॥
अनिरुद्धो रणेऽरुद्धो बलेः पौत्रीं महाबलः  ।
उषांबाणस्य तनयामुपयेमे द्विजोत्तम  ॥ ५,३२.७ ॥
यत्र युद्धमभूद्धोरं हरिशङ्करयोर्महत् ।
छिन्नं सहस्रं बाहूनां यत्र बाणस्य चाक्रिणा  ॥ ५,३२.८ ॥
मैत्रेय उवाच
कथं युद्दमभूद्ब्रह्यन्नुषार्थे हरकृष्णयोः  ।
कथं क्षयं च बाणस्य बाहूनां कृतवान्हरिः  ॥ ५,३२.९ ॥
एतत्सर्वं महाभाग ममाख्यातुं त्वमर्हसि  ।
महत्कौतूहलं जातं कथां श्रोतुमिमां हरेः  ॥ ५,३२.१० ॥
श्रीपराशर उवाच
उषा बाणसुता विप्र पार्वतीं सह शंभुना  ।
क्रीडन्तीमुपलक्ष्योच्चैः स्पृहां चक्रे तदाश्रयाम्  ॥ ५,३२.११ ॥
ततःसकलचित्तज्ञा गौरी तामाह भामिनीम्  ।
अलमत्यर्थतापेन भर्त्रा त्वमपि रंस्यसे  ॥ ५,३२.१२ ॥
इत्युक्ता सा तया चक्रे कदेति मतिमात्मनः  ।
को वा भर्ता ममेत्याह पुनस्तामाह पार्वती  ॥ ५,३२.१३ ॥
पार्वत्युवाच
वैशाखशुक्लद्वादश्यां स्वप्ने योभिभवं तव  ।
करिष्यति स ते भर्ता राजपुत्रि भविष्यति  ॥ ५,३२.१४ ॥
श्रीपराशर उवाच
तस्यां तिथाबुषास्वप्ने यथा देव्या समीरितम्  ।
तथैवा भिभवं चक्रे कश्चिद्रागं च तत्र सा  ॥ ५,३२.१५ ॥
ततः प्रबुद्धा पुरुषमपश्यन्ती समुत्मुका  ।
क्व गतेसीति निर्लज्जा मैत्रेयोक्तवती सखिम्  ॥ ५,३२.१६ ॥
बाणस्य मन्त्री कुंभाण्डं चित्ररेखा च तत्सुता  ।
तस्याःसख्यभवत्सा च प्राह कोयं त्वयोच्यते  ॥ ५,३२.१७ ॥
यदा लज्जाकुला नास्यै कथयामास सा सखी  ।
तदा विश्वासमानीय सर्वमेवाभ्यवादयत् ॥ ५,३२.१८ ॥
विदितार्थां तु तामाह पुनश्चोषा यथोदितम्  ।
देव्या तथैव तत्प्राप्तौ यो ह्युपायः कुरुष्व तम्  ॥ ५,३२.१९ ॥
चित्रलेखोवाच
दुर्विज्ञेयमिदं वक्तुं प्राप्तुं वापि न सक्यते  ।
तथापि किञ्चत्कर्तव्यमुपकारं प्रिये तव  ॥ ५,३२.२० ॥
सप्ताष्टदिनपर्यन्तं तावत्कालः प्रतीक्ष्यताम्  ।
इत्युक्त्वाभ्यन्तरं गत्वा उपायं तमथाकरोत् ॥ ५,३२.२१ ॥
श्रीपराशर उवाच
ततः पदे सुरान्दैत्यन्गन्धर्वांश्च प्रधानतः  ।
मनुष्यांश्च विलिख्यास्यै चित्रलेखा व्यदर्शयत् ॥ ५,३२.२२ ॥
अपास्य सा तु गन्धर्वांस्तथोरगसुरासुरान्  ।
मनुष्येषु ददौ दृष्टिं तेष्वप्यन्धकवृष्णिषु  ॥ ५,३२.२३ ॥
कृष्णरामौ विलोक्यासीत्सुभ्रूर्लज्जाजडेव सा  ।
प्रद्युम्नदर्शने व्रीडेदृष्टिं निन्येन्यतो द्विज  ॥ ५,३२.२४ ॥
दृष्टमात्रे ततः कान्ते प्रद्युम्नतनये द्विज  ।
दृष्टत्यर्थविलासिन्या लज्जा क्वापि निराकृता  ॥ ५,३२.२५ ॥
सोयंसोयमितीत्युक्ते तया सा योगगामिनी  ।
चित्रलेखाब्रजीदेनामुषां बाणसुरां तदा  ॥ ५,३२.२६ ॥
चित्रलेखोवाच
अयं कृष्णस्य पौत्रस्ते भर्ता देव्या प्रसादितः  ।
अनिरुद्ध इति ख्यातः प्रख्यातः प्रियदर्शनः  ॥ ५,३२.२७ ॥
प्राप्नोषि यदि भर्तारमिमं प्राप्तं त्वयाखिलम्  ।
दुष्प्रवेशा पुरी पूर्वं द्वारका कृष्णपालिता  ॥ ५,३२.२८ ॥
तथापि यत्नाद्भर्तारमानयिष्यामि ते सखि  ।
रहस्यमेतद्वक्तव्यं न कस्यचिदपि त्वया  ॥ ५,३२.२९ ॥
अचिरादागमिष्यामि सहस्व विरहं मम  ।
ययौ द्वारवतीं चोषां समाश्वास्य ततः सखीम्  ॥ ५,३२.३० ॥
इति श्रीविष्णुमहापुराणे पञ्चमांशे द्वात्रिंशोऽध्यायः (३२)


_____________________________________________________________


श्रीपराशर उवाच
बाणोपि प्रणिपत्याग्रे मैत्रेयाह त्रिलोचनम्  ।
देव बाहुसहस्रेण निर्विण्णोस्म्याहवं विना  ॥ ५,३३.१ ॥
कच्चिन्ममैषां बाहूनां साफल्यजनको रणः  ।
भविष्यति विना युद्धं भाराय मम किं भुजैः  ॥ ५,३३.२ ॥
श्रीशङ्कर उवाच
मयूरध्वजभङ्गस्ते यदा बाणा भविष्यति  ।
पिशिताशिजनानन्दं प्रप्स्यसे त्वं तदा रणम्  ॥ ५,३३.३ ॥
श्रीपराशर उवाच
ततः प्रणम्य वरदं शंभुमभ्यागतो गृहम्  ।
सभग्नं ध्वजमालोक्य हृष्टो हर्षं पुनर्ययौ  ॥ ५,३३.४ ॥
एतस्मिन्नेव काले तु योगविद्याबलेन तम्  ।
अनिरुद्धमथानिन्ये चित्रलेखा वराप्सराः  ॥ ५,३३.५ ॥
कन्यान्तःपुरमभ्येत्य रममाणं सहोषया  ।
विज्ञाय रक्षिणो गत्वा शशंसुर्दैत्यभूपते  ॥ ५,३३.६ ॥
व्यादिष्टं किङ्कराणां तु सैन्यं तेन महात्मना  ।
जघान परिघं घोरमादाय परवीरहा  ॥ ५,३३.७ ॥
हतेषु तेषु बाणोपि रथस्थस्तद्वधोद्यतः  ।
युध्यमानो यथाशक्ति यदुवीरेण निर्जितः  ॥ ५,३३.८ ॥
मायया युयुधे तेन स तदा मन्त्रिचोदितः  ।
ततस्तं पन्नगास्त्रेण बबन्ध यदुनन्दनम्  ॥ ५,३३.९ ॥
द्वारवत्यां क्व यातोऽसावनिरुद्धेति जल्पताम्  ।
यदूनामाचचक्षे तं बद्धं बाणेन नारदः  ॥ ५,३३.१० ॥
तं शोशितपुरं नीतं श्रुत्वा विद्याविदग्धया  ।
योषिता प्रत्ययं जग्मुर्यादवा नामरैरिति  ॥ ५,३३.११ ॥
ततो गरुडमारुह्य स्मृतमात्रागतं हरिः  ।
बलप्रद्युम्नसहितो बाणस्य प्रययौ पुरम्  ॥ ५,३३.१२ ॥
पुरप्रवेशे प्रमथैर्युद्धमासीन्महात्मनः  ।
ययौ बाणपुराभ्याशं नीत्वा तान्संक्षयं हरिः  ॥ ५,३३.१३ ॥
ततस्त्रिपादस्त्रिशिरा ज्वरो माहेश्वरो महान्  ।
बाणरक्षार्थमभ्येत्य युयुधे शार्ङ्गधन्वना  ॥ ५,३३.१४ ॥
तद्भस्मस्पर्शसंभूततापः कृष्णाङ्गसंगमात् ।
अवाप बलदेवोपि श्रममामीलितेक्षणः  ॥ ५,३३.१५ ॥
ततःस युद्ध्यमानस्तु सह देवेन शार्ङ्गिणा  ।
वैष्णवेन ज्वरेणाशु कृष्णदेहान्निराकृतः  ॥ ५,३३.१६ ॥
नारायणभुजाघातपारिपीजनविह्वलम्  ।
तं वीक्ष्य क्षम्यतामस्येत्याह देवः पितामहः  ॥ ५,३३.१७ ॥
ततश्च क्षान्तमेवेति प्रोक्त्वा तं वैष्णवं ज्वरम्  ।
आत्मन्येवलयं निन्ये भगवान्मधुसूदनः  ॥ ५,३३.१८ ॥
ज्वर उवाच
मम त्वाय समं युद्धं ये स्मरीष्यन्ति मानवाः  ।
विज्वरास्ते भविष्यन्ती त्युक्त्वा चैनं ययौ ज्वरः  ॥ ५,३३.१९ ॥
ततोग्नीन्भगवान्पञ्च जित्वा नीत्वा तथा क्षयम्  ।
दानवानां बलं कृष्णश्चूर्णयामास लीलया  ॥ ५,३३.२० ॥
ततःसमस्तसैन्येन दैतेयानां बलेःसुतः  ।
युयुधे शङ्करश्चैव कार्त्तिकेयश्च शौरिणा  ॥ ५,३३.२१ ॥
हरिशङ्करयोर्युद्धमतीवासीत्सुदारुणम्  ।
चुक्षुभुःस कला लोकाः शस्त्रास्त्रांशुप्रतापितिः  ॥ ५,३३.२२ ॥
प्रलयोयमशेषस्य जगतो नूनमागतः  ।
मेनिरे त्रिदशास्तत्र वर्तमाने महारणे  ॥ ५,३३.२३ ॥
जृंभ कास्त्रेण गोविन्दो जृंभयामास शङ्करम्  ।
ततः प्रणेमुर्दैतेयाः प्रमथाश्च समन्ततः  ॥ ५,३३.२४ ॥
जृंभाभिभूतस्यु हरो रथोपस्थ उपाविशत् ।
न शशाक ततो योद्धुं कृष्णेनाक्लिष्टकर्मणा  ॥ ५,३३.२५ ॥
गरुजक्षतवाहश्च प्रद्युम्नास्त्रेण पीडितः  ।
कृष्णहुङ्कारनिर्धूतशक्तिश्चापययौ गुहः  ॥ ५,३३.२६ ॥
जृंभिते शङ्करे नष्टे दैत्यसैन्ये गुहे जिते  ।
नीते प्रमथसैन्ये च संक्षयं शार्ङ्गधन्वना  ॥ ५,३३.२७ ॥
नन्दिना संगृहीताश्वमधिरूढो महारथम्  ।
बाणस्तत्राययौ योद्धुं कृष्णकार्ष्णिबलैः सह  ॥ ५,३३.२८ ॥
बलभद्रो महावीर्यो बाणसैन्यमनेकधा  ।
विव्याध बाणैः प्रभ्रश्य धर्मतश्चापलायत  ॥ ५,३३.२९ ॥
आकृष्य लाङ्गलाग्रेण मुकलेनाशु ताडितम्  ।
बलं बलेन ददृशे बाणो बाणैश्च चक्रिणा  ॥ ५,३३.३० ॥
ततः कृष्णेन बाणस्य युद्धमासीत्सुदारुणम्  ॥ ५,३३.३१ ॥
समस्यतोरिषून्दीप्तान्कायत्राणविभेदिनः  ।
कृष्णश्चिच्छेद बाणैस्तान् बाणेन प्रहिताञ्छितान्  ।
विव्याध केशवं बाणो बाणं विव्याध चक्रधृक् ॥ ५,३३.३२ ॥
मुमुचाते तथास्त्राणि बाणकृष्णौ जिगीषया  ।
परस्परक्षतिकरौ लाघवादनिशं द्विज  ॥ ५,३३.३३ ॥
भिद्यमानेष्वशेषेषु शरेष्वस्त्रे च सीदति  ।
प्राचुर्येण ततो बाणं हन्तुं चक्रे हरिर्मनः  ॥ ५,३३.३४ ॥
ततोर्कशतसंघाततेजसा सदृशद्युति  ।
जग्राह दैत्यचक्रारिर्हरिश्चक्रं सुदर्शनम्  ॥ ५,३३.३५ ॥
मुञ्चतो बाणनाशाय ततश्चक्रं मधुद्विषः  ।
नग्ना दैतेयविद्याभूत्कोटरी पुरतो हरेः  ॥ ५,३३.३६ ॥
तामग्रतो हरिर्दृष्ट्वा मीलिताक्षःसुदर्शनम्  ।
मुमोच बाणमुद्दिश्य च्छेत्तुं बाहुवनं रिपोः  ॥ ५,३३.३७ ॥
क्रमेण तत्तु बाहूनां बाणस्याच्युतचोदितम्  ।
छेदं चक्रेऽसुरापास्तशस्त्रौ घक्षपणादृतम्  ॥ ५,३३.३८ ॥
छिन्ने बाहुवने तत्तु करस्थं मधुसूतनः  ।
मुमुक्षुर्बाणनाशाय विज्ञातस्त्रिपुरद्विषा  ॥ ५,३३.३९ ॥
समुपेत्याह गोविन्दं सामपूर्वमुमापतिः  ।
विलोक्य बामं दादडच्छेदासृक्स्राववर्षिणम्  ॥ ५,३३.४० ॥
शङ्कर उवाच
कृष्णकृष्ण जगन्नाथ जाने त्वां पुरुषोत्तमम्  ।
परेशं परमात्मानमनादिनिधनं हरिम्  ॥ ५,३३.४१ ॥
देवतिर्यङ्मनुष्येषु शरीरग्रहणात्मिका  ।
लीलेयं सर्वभूतस्य तव चेष्टोपलक्षणा  ॥ ५,३३.४२ ॥
तत्प्रसीदाभयं दत्तं बाणस्यास्य मया प्रभो  ।
तत्त्वाय नानृतं कार्यं यन्मया व्याहृतं वचः  ॥ ५,३३.४३ ॥
अस्मत्संश्रयदृप्तोयं नापराधी तवाव्यय  ।
मया दत्तवरो दैत्यस्ततस्त्वां क्षमयाम्यहम्  ॥ ५,३३.४४ ॥
श्रीपराशर उवाच
इत्युक्तः प्राह गोविदः शुलपाणिमुमापतिम्  ।
प्रसन्नपदनो भूत्वा गतामर्षोऽसुरं प्रति  ॥ ५,३३.४५ ॥
श्रीभगवानुवाच
युष्मद्दत्तवरो बाणो जीवतामेष शङ्कर  ।
त्वद्वाक्यगौरवादेतन्मया चक्रं निवर्तितम्  ॥ ५,३३.४६ ॥
त्वया यदभयं दत्तं तद्दत्तमखिलं मया  ।
मत्तोऽविभिन्नमात्मानं द्रष्टुमर्हसि शङ्कर  ॥ ५,३३.४७ ॥
योहं स त्वं जगच्चेदं सदेवासुरमानुषम्  ।
मत्तो नान्यदशेषं यत्तत्त्वञ्ज्ञातुमिहार्हसि  ॥ ५,३३.४८ ॥
अविद्यामोहितात्मानः पुरुषा भिन्नदर्शिनः  ।
वदन्ति भेदं पश्यन्ति चावयोरन्तरं हर  ॥ ५,३३.४९ ॥
प्रसन्नोऽहं गमिष्यामि त्वं गच्छ वृषभध्वज  ॥ ५,३३.५० ॥
श्रीपराशर उवाच
इत्युक्त्वा प्रययौ कृष्णः प्राद्युम्निर्यत्र तिष्ठति  ।
तद्बन्धफणिनो नेशुर्गरुडानिलपोथिताः  ॥ ५,३३.५१ ॥
ततोऽनिरुद्धमारोप्य सपत्नीकं गरुत्मति  ।
आजग्मुर्द्वारकां रामकार्ष्णिदामोदराः पुरीम्  ॥ ५,३३.५२ ॥
पुत्रपौत्रैः परिवृतस्तत्र रेमे जनार्दनः  ।
देवीभिः सततं विप्र भूभारतरमेच्छया  ॥ ५,३३.५३ ॥
इति श्रीविष्णुमहापुराणे पञ्चमांशे त्रयस्त्रिंशोऽध्यायः (३३)


_____________________________________________________________


मैत्रेय उवाच
चक्रे कर्म महच्छौरिर्बीभ्रणो मानुषीं तनुम्  ।
जिगाय शक्रं शर्वं च सर्वान्देवांश्च लीलया  ॥ ५,३४.१ ॥
यच्चान्यदकरोत्कर्म दिव्यचेष्टविघातकृत् ।
तत्कथ्यतां महाभाग परं कौतूहलं हि मे  ॥ ५,३४.२ ॥
श्रीपराशर उवाच
गदतो मम विप्रर्षे श्रूयतामिदमादरात् ।
नरावतारे कृष्णेन दग्धा वाराणसी यथा  ॥ ५,३४.३ ॥
पैण्ड्रको वासुदेवस्तु वासुदेवोऽभवद्भुवि  ।
अवतीर्मस्त्वमित्युक्तो जनैरज्ञानमोहितैः  ॥ ५,३४.४ ॥
स मेने वासुदेवोहमवतीर्णो महीतले  ।
नष्टस्मृतिस्ततःसर्वं विष्णुचिह्नमचीकरत् ॥ ५,३४.५ ॥
दूतं च प्रेषयामास कृष्णाय सुमहात्मने  ।
त्यक्त्वा चक्रादिकं चिह्नं मदीयं नाम चात्मनः  ॥ ५,३४.६ ॥
वासुदेवात्मकं मूढ त्यक्त्वा सर्वमशेषतः  ।
आत्मनो जीवितार्थाय ततो मे प्रणति व्रज  ॥ ५,३४.७ ॥
इत्युक्तःसंप्रहस्यैनं दूतं प्राहजनार्दनः  ।
निजचिह्नमहं चक्रं समुत्सृक्ष्ये त्वयीति वै  ॥ ५,३४.८ ॥
वाच्यश्च पैण्ड्रको गत्वा त्वया दूत वचो मम  ।
ज्ञातस्त्वद्वाक्यसद्भावो यत्कार्यं तद्विधीयताम्  ॥ ५,३४.९ ॥
गृहीतचिह्नवेषोहमागमिष्यामि ते पुरम्  ।
उत्स्रक्ष्यामि च तच्चक्रं निजचिह्नमसंशयम्  ॥ ५,३४.१० ॥
आज्ञापूर्वं च यदिदमागच्छेति त्वयोदितम्  ।
संपादयिष्ये श्वस्तुभ्यं समागम्याविलंबितम्  ॥ ५,३४.११ ॥
शरणं ते समभ्येत्य कर्तास्मि नृपते तथा  ।
यथा त्वत्तो भयं भूयो न मे किञ्चिद्भविष्यति  ॥ ५,३४.१२ ॥
श्रीपराशर उवाच
इत्युक्तेपगते दूते संस्मृत्याभ्यागतं हरिः  ।
गरुत्मन्तमथारुह्य त्वरितस्तत्पुरं ययौ  ॥ ५,३४.१३ ॥
ततस्तु केशवोद्योगं श्रुत्वा काशीपतिस्तदा  ।
सर्वसैन्यपरिवारः पार्ष्णिग्राह उपाययौ  ॥ ५,३४.१४ ॥
ततो बलेन महता काशीराजबलेन च  ।
पैण्ड्रको वासुदेवोऽसौ केशवाभिमुखो ययौ  ॥ ५,३४.१५ ॥
तं ददर्श हरिर्दूरादुदारस्यन्दने स्थितम्  ।
चक्रहस्तं गदाशार्ङ्गबाहुं पाणिगतांबुजम्  ॥ ५,३४.१६ ॥
स्रग्धरं पीतवसनं सुपर्मरचितध्वजम्  ।
वक्षस्थले कृतं चास्य श्रीवत्सं ददृशे हरिः  ॥ ५,३४.१७ ॥
किरीटकुण्डलधरं नानारत्नोपशोभितम्  ।
तं दृष्ट्वा भावगंभीरं जहास गरुडध्वजः  ॥ ५,३४.१८ ॥
युयुधे च बलेनास्य हस्त्यश्वबलिना द्विज  ।
निस्त्रिंशासिगदाशूलशक्तिकार्मुकशालिना  ॥ ५,३४.१९ ॥
क्षणेन शार्ङ्गनिर्मुक्तैः शरैररिविदारणैः  ।
गदाचक्रनिपातैश्च सूदयामास तद्बलम्  ॥ ५,३४.२० ॥
काशीराजबलं चैवं क्षयं नीत्वा जनार्दनः  ।
उवाच पैण्ड्रकं मूढमात्मचिह्नोपलक्षितम्  ॥ ५,३४.२१ ॥
श्रीभगवानुवाच
पैण्ड्रकोक्तं त्वया यत्तुदूतवक्त्रेण मां प्रति  ।
समुत्सृजेति चिह्नानि तत्ते संपादयाम्यहम्  ॥ ५,३४.२२ ॥
चक्रमेतत्समुत्सृष्टं गदेयं ते विसर्जिता  ।
गरुत्मानेष चोत्सृष्टःसमारोहतु ते ध्वजम्  ॥ ५,३४.२३ ॥
श्रीपराशर उवाच
इत्युच्चार्य विमुक्तेन चक्रेणासौ विदारितः  ।
पातितो गदया भग्नो ध्वजश्चास्य गरुत्मता  ॥ ५,३४.२४ ॥
ततो हाहाकृते लोके काशीपुर्यधिपो बली  ।
युयुधे वासुदेवेन मित्रस्यापचितौ स्थितः  ॥ ५,३४.२५ ॥
ततः शार्ङ्गधनुर्मुक्तैश्छित्त्वा तस्य शिरः शरैः  ।
काशीपुर्यां स चिक्षेप कुर्वंल्लोकस्य विस्मयम्  ॥ ५,३४.२६ ॥
हत्वा त पौड्रकं शौरि काशीराजं च सानुगम्  ।
पुनर्द्वारवतीं प्राप्तो रेमे स्वर्गगतो यता  ॥ ५,३४.२७ ॥
तच्छिरः पतितं तत्रदृष्ट्वा काशीपतेः पुरे  ।
जनः किमेतदित्याह च्छिन्नं केनेति विस्मितः  ॥ ५,३४.२८ ॥
ज्ञात्वा तं वासुदेवेन हतं तस्य सुतस्ततः  ।
पुरोहितेन सहितस्तोषयामास शङ्करम्  ॥ ५,३४.२९ ॥
अविमुक्ते महाक्षेत्रे तोषितस्तेन शङ्करः  ।
वरं वृणीष्वेति तदा तं प्रोवाच नृपात्मजम्  ॥ ५,३४.३० ॥
स वव्रे भगवन्कृत्या पितृहन्तुर्वधाय मे  ।
समुतिष्ठतु कृष्णस्य त्वत्प्रसादान्महेश्वर  ॥ ५,३४.३१ ॥
श्रीपराशर उवाच
एवं भविष्यतीत्युक्ते दक्षिणाग्नेरनन्तरम्  ।
महाकृत्या समुत्तस्थौ तस्यैवाग्नेर्विनाशनी  ॥ ५,३४.३२ ॥
ततो ज्वालाकरालास्या ज्वलत्केशकपालिका  ।
कृष्णकृष्णेति कुपिता कृत्या द्वारवरीं ययौ  ॥ ५,३४.३३ ॥
तामवेक्ष्य जनस्त्रासाद्विचलल्लोचनो मुने  ।
ययौ शरण्यं जगतां शरणं मधुसूदनम्  ॥ ५,३४.३४ ॥
काशीराजसुतेनेयमाराध्य वृषभध्वजम्  ।
उत्पादिता महाकृत्येत्यवगम्याथ चक्रिणा  ॥ ५,३४.३५ ॥
जहिकृत्यामिमामुग्रां वह्निज्वालाजटालकाम्  ।
चक्रमुत्सृष्टमक्षेषु क्रीडासक्तेन लीलया  ॥ ५,३४.३६ ॥
तदग्निमालाजटिलज्वालोद्गारातिभीषणाम्  ।
कृत्यामनुजगामाशु विष्णुचक्रं सुदर्शनम्  ॥ ५,३४.३७ ॥
चक्रप्रतापनिर्दग्धा कृत्या माहेश्वरी तदा  ।
ननाश वेगिनी वेगात्तदप्यनुजगाम ताम्  ॥ ५,३४.३८ ॥
कृत्या वाराणसीमेव प्रविवेश त्वरान्विता  ।
विष्णुचक्रप्रतिहतप्रभावा मुनिसत्तम  ॥ ५,३४.३९ ॥
ततः काशीबलं भूरि प्रमथानां तथा बलम्  ।
समस्तशस्त्रास्त्रयुतं चक्रस्याभिमुखं ययौ  ॥ ५,३४.४० ॥
शस्त्रास्त्रमोक्षचतुरं दग्ध्वा तद्बलमोजसा  ।
कृत्या गर्भमशेषां तां तदा वाराणसींपुरीम्  ॥ ५,३४.४१ ॥
सभूभृद्भृत्यपौरां तु साश्वमातङ्गमानवाम्  ।
अशेषगोष्ठकोशां तां दुर्निरिक्ष्यां सुरैरपि  ॥ ५,३४.४२ ॥
ज्वालापरिष्कृताशेषगृहप्राकारचत्वराम्  ।
ददाह तद्धरेश्चक्रं सकलामेव तां पुरीम्  ॥ ५,३४.४३ ॥
अक्षीणामर्षमत्युग्रं साध्यसाधनसस्पृहम्  ।
तच्चक्रं प्रस्फुरद्दीप्ति विष्णोरभ्याययौ करम्  ॥ ५,३४.४४ ॥
इति श्रीविष्णुमहापुराणे पञ्जमांशे चतुस्त्रिंशोऽध्यायः (३४)


_____________________________________________________________

मैत्रेय उवाच
भूय एवाहमिच्छामि बलभद्रस्य धीमतः  ।
श्रोतुं पराक्रमं ब्रह्मन् तन्ममाख्यातुमर्हसि  ॥ ५,३५.१ ॥
यमुनाकर्षणादीनि श्रुतानि भगवन्मया  ।
तत्कथ्यतां महाभाग यदन्यत्कृतवान्बलः  ॥ ५,३५.२ ॥
श्रीपराशर उवाच
मैत्रेय श्रुयतां कर्म यद्रामेणाभवत्कृतम्  ।
अनन्ते नाप्रमेयेन शेषेण धरणीधृता  ॥ ५,३५.३ ॥
सुयोधनस्य तनयां स्वयंवरकृतक्षणाम्  ।
बलादादत्तवान्वीरः सांबो जांबवतीसुतः  ॥ ५,३५.४ ॥
ततः क्रुद्धामहावीर्याः कर्णदुर्योधनादयः  ।
भीष्मद्रोणादयश्चैनं बबन्धुर्युधि निर्जितम्  ॥ ५,३५.५ ॥
तच्छुत्वा यादवाःसर्वे क्रोधं दुर्योधनादिषु  ।
मैत्रेय चक्रुः कृष्णश्च तान्निहन्तुं महोद्यमम्  ॥ ५,३५.६ ॥
तान्निवार्य बलः प्राह मदलोलकलाक्षरम्  ।
मोक्ष्यन्ति ते मद्वचनाद्यास्याम्येको हि कौरवान्  ॥ ५,३५.७ ॥
श्रीपराशर उवाच
बलदेवस्ततो दृष्ट्वा नगरं नागसाह्वयम्  ।
बाह्योपवनमध्येऽभून्न विवेश च तत्पुरम्  ॥ ५,३५.८ ॥
बलमागतमाज्ञाय भूपा दुर्योधनादयः  ।
गामर्घ्यमुदकं चैव रामाय प्रत्यवेदयन्  ॥ ५,३५.९ ॥
गृहीत्वा विधिवत्सर्वं ततस्तानाह कौरवान्  ।
आज्ञापयत्युग्रसेनःसांबमाशु विमुञ्चत  ॥ ५,३५.१० ॥
ततस्तद्वचनं श्रुत्वा भीष्मद्रोणादयो नृपाः  ।
कर्मदुर्योधनाद्याश्च चुक्षुभुर्द्विजसत्तम  ॥ ५,३५.११ ॥
ऊचुश्च कुपिताःसर्वे बाह्लिकाद्याश्च कौरवाः  ।
अराज्यार्हं यदोर्वशमवेक्ष्य मुसलायुध  ॥ ५,३५.१२ ॥
भोभोः किमेतद्भवता बलभद्रेरितं वचः  ।
आज्ञां कुरुकुलोत्थानां यादवः कः प्रदास्यति  ॥ ५,३५.१३ ॥
उग्रसेनोऽपि यद्याज्ञां कौरवाणां प्रदास्यति  ।
तदलं पाण्डुरैश्छत्रैर्नृपयोग्यैर्विडंबनैः  ॥ ५,३५.१४ ॥
तद्गच्छ बल मा वा त्वं सांबमन्यायचेष्टितम्  ।
विमोक्ष्यामो न भवतश्चोग्रसेनस्य शासनात् ॥ ५,३५.१५ ॥
प्रणतिर्या कृतास्माकं मान्यानां कुकुरान्धकैः  ।
न नाम सा कृता केयमाज्ञा स्वामिनि भृत्यतः  ॥ ५,३५.१६ ॥
गर्वमारोपिता यूयं समानासनभोजनैः  ।
को दोषो भवतां नीतिर्यत्प्रीत्या नावलोकिता  ॥ ५,३५.१७ ॥
अस्माभिरर्घो भवतो योयं बल निवेदितः  ।
प्रेम्णैतन्नैतदस्माकं कुलाद्युष्मत्कुलोचितम्  ॥ ५,३५.१८ ॥
श्रीपराशर उवाच
इत्युक्त्वा कुरवः सांबं मुञ्चामो न हरेःसुतम्  ।
कृतैतनिश्चयस्तूर्णं विविशुर्गजसाह्वयम्  ॥ ५,३५.१९ ॥
मत्तः कोपेन चाघूर्मस्ततोधिक्षेपजन्मना  ।
उत्थाय पार्ष्ण्या वसुधां जघान स हलायुधः  ॥ ५,३५.२० ॥
ततो विदारिता पृथ्वी पार्ष्णिघातान्महात्मनः  ।
आस्फोटयामास तदा दिशः शब्देन पूरयन्  ॥ ५,३५.२१ ॥
उवाच चातिताम्राक्षो भृकुटीकुटिलाननः  ॥ ५,३५.२२ ॥
अह मदावलेपोयमसाराणां दुरात्मनाम्  ।
कौरवाणां महीपत्वमस्माकं किल कालजम्  ।
उग्रसेनस्य येनाज्ञां मन्यन्तेऽद्यपि लङ्घनम्  ॥ ५,३५.२३ ॥
उग्रसेनः समध्यास्ते सुधार्मा न शचीपतिः  ।
धिङ्मानुषशतोच्छिष्टे तुष्टिरेषां नृपासने  ॥ ५,३५.२४ ॥
पारिजाततरोः पुष्पमञ्जरीर्वनिताजनः  ।
बिभर्ति यस्य भत्यानां सोऽप्येषां न महीपतिः  ॥ ५,३५.२५ ॥
समस्तभूभृतां नाथ उग्रसेनः स तिष्ठतु  ।
अद्य निष्कौरवामुर्वी कृत्वा यास्यामि तत्पुरीम्  ॥ ५,३५.२६ ॥
कर्णं दुर्योधनं द्रोणमद्य भीष्मं सबाह्लिकम्  ।
दुःशसनादीन्भूरिं च भूरिश्रवसमेव च  ॥ ५,३५.२७ ॥
सोमदत्तं शलं चैव भीमार्जुनयुधिष्ठिरान्  ।
यमौ च कौरवांश्चान्यान्हत्वा साश्वरथद्विपान्  ॥ ५,३५.२८ ॥
वीरमादाय तं सांबं सपत्नीकं ततः पुरीम्  ।
द्वारकामुग्रसेनादीन्गत्वा द्रक्ष्यामि बान्धवान्  ॥ ५,३५.२९ ॥
अथ वा कौरवावासं समस्तैः कुरुभिः सह  ।
भागीरथ्यां क्षिपाम्याशु नगरं नागसाह्वयम्  ॥ ५,३५.३० ॥
श्रीपराशर उवाच
इत्युक्त्वा मदरक्ताक्षः कर्षणाधोमुखं हलम्  ।
प्राकारवप्रदुर्गस्य चकर्ष मुसलायुधः  ॥ ५,३५.३१ ॥
आघूर्णितं तत्सहसा ततो वै हास्तिनं पुरम्  ।
दृष्ट्वा संक्षुब्धहृदयाश्चुक्षुभुःसर्वकौरवाः  ॥ ५,३५.३२ ॥
रामराम महाबाहो क्षम्यतां क्षम्यतां त्वया  ।
उपसंह्रियतां कोपः प्रसीद मुसलायुध  ॥ ५,३५.३३ ॥
एष सांबःसपत्नीकस्तवनिर्यातितो बलात् ।
अविज्ञातप्रभावाणां क्ष्मयतामपराधिनाम्  ॥ ५,३५.३४ ॥
श्रीपराशर उवाच
ततो निर्यातयामासुःसांबं पत्नीसमन्वितम्  ।
निष्क्रम्य स्वपुरात्तूर्णं कौरवा मुनिपुङ्गव  ॥ ५,३५.३५ ॥
भीष्मद्रोणकृपादीनां प्रणम्य वदतां प्रियम्  ।
क्षान्तमेव मयेत्याह बलो बलवतां वरः  ॥ ५,३५.३६ ॥
अद्याप्याघूर्णिताकारं लक्ष्यते तत्पुरं द्विज  ।
एष प्रभावो रामस्य बलशौर्योपलक्षणः  ॥ ५,३५.३७ ॥
ततस्तु कौरवाःसांबं संपूज्य बलि ना सह  ।
प्रेषयामासुरुद्वाहधनभार्यासमन्वितम्  ॥ ५,३५.३८ ॥
इति श्रीविष्णुमहापुराणे पञ्चमांशे पञ्चत्रिंशोऽध्यायः (३५)


_____________________________________________________________


श्रीपराशर उवाच
मैत्रेयैतद्बलं तस्य बलस्य बलशालिनः  ।
कृतं यदन्यत्तेनाभूत्तदपि श्रूयतां त्वया  ॥ ५,३६.१ ॥
नरकस्यासुरेद्रस्य देवपक्षविरोधिनः  ।
सखाभवन्महावीर्यो द्विविदो वानरर्षभः  ॥ ५,३६.२ ॥
वैरानुबन्धं बलवान्स चकार सुरान्प्रति  ।
नरकं हतवान्कृष्णो देवराजेन चोदितः  ॥ ५,३६.३ ॥
करिष्ये सर्वदेवानां तस्मादेतत्प्रतीक्रियाम्  ।
यज्ञविध्वंसनं कुर्वन्मर्त्यलोकक्षयं तथा  ॥ ५,३६.४ ॥
ततो विध्वंसयामास यज्ञानज्ञानमोहितः  ।
बिभेद साधुमर्यादां क्षयं चक्रे च देहिनाम्  ॥ ५,३६.५ ॥
ददाह सवनान्देशान्पुरग्रमान्तराणि च  ।
क्वचिच्च पर्वताक्षेपेर्ग्रमादीन्समचूर्णयत् ॥ ५,३६.६ ॥
शैलानुत्पाट्य तोयेषु मुमोचांबुनिधौ तथा  ।
पुनश्चार्मवमध्यस्थः क्षोभयामास सागरम्  ॥ ५,३६.७ ॥
तेन विक्षोभितश्चाब्धिरुद्वेलो द्विज जायते  ।
प्लावयंस्तीरजान्ग्रमान्पुरादीनतिवेगवान्  ॥ ५,३६.८ ॥
कामरूपी महारूपी कृत्वा सस्यान्यशेषतः  ।
लुठन्भ्रमणसंमर्दैः संचूर्मयति वानरः  ॥ ५,३६.९ ॥
तेन विप्रकृतं सर्वं जगदेतद्दुरात्मना  ।
निःस्वाध्यायवषट्कारं मैत्रेयासीत्सुदुःखितम्  ॥ ५,३६.१० ॥
एकदारैवतोद्याने पपौ पानं हला युधः  ।
रेवती च महाभागा तथैवान्या वरस्त्रियः  ॥ ५,३६.११ ॥
उद्गीयमानो विलसल्ललनामौलिमध्यगः  ।
रेमे यदुकुलश्रेष्ठः कुबेर इव नन्दने  ॥ ५,३६.१२ ॥
ततःस वानरोऽभ्येत्य गृहीत्वा सीरिणो हलम्  ।
मुसलं च चकारास्य संमुखं च विडंबनम्  ॥ ५,३६.१३ ॥
तथैव योषितां तासां जहासाभिमुखं कपिः  ।
पानपूर्माश्च करकाञ्चिक्षेपाहत्य वै तदा  ॥ ५,३६.१४ ॥
ततः कोपपरीतात्मा भर्त्सयामास तं हली  ।
तथापि तमवज्ञाय चक्रेकिलकिलध्वनिम्  ॥ ५,३६.१५ ॥
ततः स्मयित्वा स बलो जग्राह मुसलं रुषा  ।
सोऽपि शैलशिलां भीमां जग्राह प्लवगोत्तमः  ॥ ५,३६.१६ ॥
चिक्षेप स च तां क्षिप्तां मुसलेन सहस्रधा  ।
विभेद यादवश्रेष्ठःसा पपात महीतले  ॥ ५,३६.१७ ॥
अथ तन्मुसलं चासौ समुल्लङ्घ्य प्लवङ्गमः  ।
वेगेनागत्य रोषेण करेणोरस्यताडयत् ॥ ५,३६.१८ ॥
ततो बलेन कोपेन मुष्टिना मूर्ध्नि ताडितः  ।
पपात रुधिरोद्गारी द्विविदः क्षीणजीवितः  ॥ ५,३६.१९ ॥
पतता तच्छरीरेण गिरेः शृगमशीर्यत  ।
मैत्रेय शतधा वज्रिवज्रेमेव विदारितम्  ॥ ५,३६.२० ॥
पुष्पवृष्टिं ततो देवा रामस्योपरि चिक्षिपुः  ।
प्रशशंसुस्ततोऽभ्येत्य साध्वेतत्ते महत्कृतम्  ॥ ५,३६.२१ ॥
अनेन दुष्टकपिना दैत्यपक्षोपकारिणा  ।
जगन्निराकृतं वीर दिष्ट्या स क्षयमागतः  ॥ ५,३६.२२ ॥
इत्युक्त्वा दिवमाजग्मुर्देवा हृष्टःसगुह्यकाः  ॥ ५,३६.२३ ॥
श्रीपराशर उवाच
एवंविधान्यनेकानि बलदेवस्य धीमतः  ।
कर्माण्यपरिमेयानिशेषस्य धरणीभृतः  ॥ ५,३६.२४ ॥
इति श्रीविष्णुमहापुराणे पञ्चमांशे षट्त्रिंशोध्यायः (३६)


_____________________________________________________________


श्रीपराशर उवाच
एवं दैत्यवधं कृष्णे बलदेव सहायवान्  ।
चक्रे दुष्टक्षितीशानां तथैव जगतः कृते  ॥ ५,३७.१ ॥
क्षितेश्च भारं भगवान्फाल्गुनेन समन्वितः  ।
अवतारयामास विभुःसमस्ताक्षोहिणीवधात् ॥ ५,३७.२ ॥
कृत्वा भारावतरमं भुवो हत्वाखिलान्नृपान्  ।
शापव्याजेन विप्राणामुपसंहृतवान्कुलम्  ॥ ५,३७.३ ॥
उत्सृज्य द्वारकां कृष्णस्त्यक्त्वा मानुष्यमात्मनः  ।
सांशो विष्णुमयं स्थानं प्रविवेश मुने निजम्  ॥ ५,३७.४ ॥
मैत्रेय उवाच
स विप्रशापव्याजेन संजह्रेस्वकुलं कथम्  ।
कथं च मानुषं देहमुत्ससर्जजनार्दनः  ॥ ५,३७.५ ॥
श्रीपराशर उवाच
विश्वमित्रस्तथाकण्वो नारदश्चमहामुनिः  ।
पिण्डारके महारीर्थे दृष्ट्वा यदुकुमारकैः  ॥ ५,३७.६ ॥
ततस्ते यौवनोन्मत्ता भाविकार्यप्रचोदिताः  ।
सांबं जांबवतीपुत्रं भूषयित्वा स्त्रियं यथा  ॥ ५,३७.७ ॥
प्रश्रितास्तान्मुनीनूचुः प्रणिपातपुरःसरम्  ।
इयं स्त्री पुत्रकामा वै ब्रूत किं जनयिष्यति  ॥ ५,३७.८ ॥
श्रीपराशर उवाच
दिव्यज्ञानोपपन्नास्ते विप्रलब्धाः कुमारकैः  ।
मुनयः कुपिताः प्रोचुर्मुसलं जनयिष्यति  ॥ ५,३७.९ ॥
सर्वयादवसंहारकारणं भुवनोत्तरम्  ।
येनाखिलकुलोत्सादौ यादवानां भविष्यति  ॥ ५,३७.१० ॥
इत्युक्तास्ते कुमारास्तु आचचक्षुर्यथातथम्  ।
उग्रसेनाय मुसलं जज्ञे सांबस्य चोदरात् ॥ ५,३७.११ ॥
तदुग्रसेनो मुसलमयश्चूर्णमकारयत् ।
जज्ञे तदेरकायूर्णं प्रक्षिप्तं तैर्महोदधौ  ॥ ५,३७.१२ ॥
मुसलस्याथ लोहस्य पूर्णितस्य तु यादवैः  ।
खण्डं चूर्णितशेषं तु ततो यत्तोमराकृति  ॥ ५,३७.१३ ॥
तदप्यंबुनिधौ क्षिप्तं मत्स्यो जग्राह जालिभिः  ।
घातितस्योदरात्तस्य लुब्धो जग्रह तज्जाराः  ॥ ५,३७.१४ ॥
विज्ञातपरमार्थोपि भगवान्मधुसूदनः  ।
नैच्छत्तदन्यथा कर्तुं विधिना यत्समीहितम्  ॥ ५,३७.१५ ॥
देवैश्च प्रहितो वायुः प्रणिपत्त्याह केशवम्  ।
रजस्येवमहं दूतः प्रहितो भगवन्सुरैः  ॥ ५,३७.१६ ॥
वस्वश्विमरुदादित्यरुद्रसाध्यादिभिः सह  ।
विज्ञापयति शक्रस्त्वां तदिदं श्रूयतां विभो  ॥ ५,३७.१७ ॥
भारावतरणार्थाय वर्षाणामधिकं शतम्  ।
भगवानवतीर्णोत्र त्रिदशेःसह चोदितः  ॥ ५,३७.१८ ॥
दुर्वृत्ता निहता दैत्या भुवो भारोऽवतारितः  ।
त्वया मनाथास्त्रिदशा भवन्तु त्रिदिवे सदा  ॥ ५,३७.१९ ॥
तदतीतं जगन्नाथ वर्षाणामधिकं शतम्  ।
इदानीं गम्यतां स्वर्गो भवता यदि रोचते  ॥ ५,३७.२० ॥
देवैर्विज्ञाप्यते देव तथात्रैव रतिस्तव  ।
तत्स्थीयतां यथाकालमास्थेयमनुजीविभिः  ॥ ५,३७.२१ ॥
श्रीभगवानुवाच
यत्त्वमात्थाखिलं दूत वेद्म्येतदहमप्युत  ।
प्रारब्ध एव हि मया यादवानांपरिक्षयः  ॥ ५,३७.२२ ॥
भुवो नाद्यापि भारोऽयं यादवैरनिबर्हितैः  ।
अवतार्य करोम्येतत्सप्तरात्रेण सत्वरः  ॥ ५,३७.२३ ॥
यथा गृहीतमंभोधेर्दत्त्वाहं द्वारकाभुवम्  ।
यादवानुपसंहृत्य यास्यामि त्रिदशालयम्  ॥ ५,३७.२४ ॥
मनुष्यदेहमुत्सृज्य संकर्षमसहायवान्  ।
प्राप्त एवास्मि मन्तव्यो देवेन्द्रेण तथामरैः  ॥ ५,३७.२५ ॥
जरासंधादयो येऽन्ये निहता भारहेतवः  ।
क्षितेस्तेभ्यः कुमारोऽपि यदूनां नापचीयते  ॥ ५,३७.२६ ॥
तदेतं सुमहाभारमवतार्य क्षितेरहम्  ।
यास्याम्यमरलोकस्य पालनाय ब्रवीहि तान्  ॥ ५,३७.२७ ॥
श्रीपराशर उवाच
इत्युक्तो वासुदेवेन देवदूतः प्रणम्य तम्  ।
मैत्रेय दिव्यया गत्या देवराजान्तिकं ययौ  ॥ ५,३७.२८ ॥
भगवानप्यथोत्पातान्दिव्यभौमान्तरिक्षजान्  ।
ददर्श द्वारकापुर्यां विनाशाय दिवानिशम्  ॥ ५,३७.२९ ॥
तान्दृष्ट्वा यादवानाह पश्यध्वमतिदारुणान्  ।
महोत्पाताञ्छमायैषां प्रभासं याम मा चिरम्  ॥ ५,३७.३० ॥
श्रीपराशर उवाच
एवमुक्ते तु कृष्णेन यादवप्रवारस्ततः  ।
महाभागवतः प्राह प्रणिपत्योद्धवो हरिम्  ॥ ५,३७.३१ ॥
भगवन्यन्मया कार्यं तदाज्ञापय सांप्रतम्  ।
मन्ये कुलमिदं सर्वं भगवान्संहरिष्यति  ॥ ५,३७.३२ ॥
नाशायास्य निमित्तानि कुलस्याच्युत लक्षये  ॥ ५,३७.३३ ॥
श्रीभगवानुवाच
गच्छ त्वं दिव्यया गत्या मत्प्रसादसमुत्थया  ।
यद्बदर्याश्रमं पुण्यं गन्धमादनपर्वते  ।
नरनारायणस्थाने तत्पवित्रं महीतले  ॥ ५,३७.३४ ॥
मन्मना मत्प्रसादेन तत्र सिद्धिमवाप्स्यसि  ।
अहं स्वर्गं गमिष्यामि ह्युपसंहृत्य वैकुलम्  ॥ ५,३७.३५ ॥
द्वारकां च मया त्यक्तां समुद्रः प्लावयिष्यति  ।
मद्वेश्म चैकं मुक्त्वातु भयान्मत्तो जलाशये  ।
तत्र सन्निहितश्चाहं भक्तानां हितकाम्यया  ॥ ५,३७.३६ ॥
श्रीपराशर उवाच
इत्युक्तः प्रणिपत्यैनं जगामाशु तपेवनम्  ।
नरनारायणस्थानं केशवेनानुमोदितः  ॥ ५,३७.३७ ॥
ततस्ते यादवाःसर्वे रथानारुह्य शीघ्रगान्  ।
प्रभासं प्रययुःसार्धं कृष्णरामादिभिर्द्विज  ॥ ५,३७.३८ ॥
प्रभासं समनुप्राप्ताः कुकुरान्धकवृष्णयः  ।
चक्रुस्तत्र महापानं वासुदेवेन चोदिताः  ॥ ५,३७.३९ ॥
पिबतां तत्र चैतेषां संघर्षेण परस्परम्  ।
अतिवादेन्धनो जज्ञे कलहाग्निः क्षयावहः  ॥ ५,३७.४० ॥
मैत्रेय उवाच
स्वंस्वं वै भुञ्जतां तेषां कलहः किंनिमित्तकः  ।
संघर्षो वा द्विजश्रेष्ठ तन्ममाख्यातुमर्हसि  ॥ ५,३७.४१ ॥
श्रीपराशर उवाच
मृष्टं मदीयमन्नं ते न मृष्टमिति जल्पताम्  ।
मृष्टामृष्टकथा जज्ञे संघर्षकलहौ ततः  ॥ ५,३७.४२ ॥
ततश्चान्योन्यमभ्येत्य क्रिधसंरक्तलोचनाः  ।
जघ्नुः परस्परं ते तु शस्त्रैर्दैवबलात्कृताः  ॥ ५,३७.४३ ॥
क्षीणशस्त्राश्च जगृहुः प्रत्यासन्नामथैरकाम्  ॥ ५,३७.४४ ॥
एरका तु गृहीता वै वज्रभूतेव लक्ष्यते  ।
तया परस्परं जघ्नुःसंप्रहारे सुदारुणे  ॥ ५,३७.४५ ॥
प्रद्युम्नसांबप्रमुखाः कृतवर्माथ सात्यकिः  ।
अनिरुद्धादयश्चान्ये पृथुर्विपृथुरेव च  ॥ ५,३७.४६ ॥
चारुवर्मा चारुकश्च तथाक्रूरादयो द्विज  ।
एरकारूपिभिर्वज्रैस्ते निजघ्नुः परस्परम्  ॥ ५,३७.४७ ॥
निवारयामास हरिर्यादवांस्ते च केशवम्  ।
सहायं मेनिरेरीणां प्राप्तं जघ्नुः परस्परम्  ॥ ५,३७.४८ ॥
कृष्णोऽपि कुपितस्तेषामेरकामुष्टिमाददे  ।
वधाय सोऽपि मुसलं मुष्टर्लौहमभूत्तदा  ॥ ५,३७.४९ ॥
जघान तेन निःशेषान्यादवानाततायिनः  ।
जघ्नुस्ते सहसाभ्येत्य तथान्येपि परस्परम्  ॥ ५,३७.५० ॥
ततश्चार्णवमध्येन जैत्रोऽसौ चक्रिणो रथः  ।
पश्यतो दारुकस्याथ प्रायादश्वैर्धृतो द्विज  ॥ ५,३७.५१ ॥
चक्रं गदा तथा शार्ङ्ग तूणीशङ्खोसिरेव च  ।
प्रदक्षिणं हरिं कृत्वा जग्मुरादित्यवर्त्मना  ॥ ५,३७.५२ ॥
क्षणेन नाभवत्कश्चिद्यादवानामघातितः  ।
ऋते कृष्णं महात्मानं दारुकं च महामुने  ॥ ५,३७.५३ ॥
चङ्क्रम्यमाणौ तौ रामं वृक्षमूले कृतासनम्  ।
ददृशाते मुखाच्चास्य निष्क्रामन्तं महोरगम्  ॥ ५,३७.५४ ॥
निष्क्रम्य स मखात्तस्य महाभोगो भुजङ्गमः  ।
प्रययावर्णवं सिद्धैः पुज्यमानस्तथोरगैः  ॥ ५,३७.५५ ॥
ततोर्घ्यमादाय तदा जलधिःसंमुखं ययौ  ।
प्रविवेश ततस्तोयं पूजितः पन्नगोत्तमैः  ॥ ५,३७.५६ ॥
दृष्ट्वा बलस्य निर्याणं दारुकं प्राह केशवः  ।
इदं सर्वं समाचक्ष्व वसुदेवोग्रसेनयोः  ॥ ५,३७.५७ ॥
निर्याणं बलभद्रस्य यादवानां तथा क्षयम्  ।
योगो स्थित्वाहमप्येतत्परित्यक्ष्ये कलेवरम्  ॥ ५,३७.५८ ॥
वाच्यश्च द्वारकावासी जनः सर्वस्तथाहुकः  ।
यथोमां नगरीं सर्वां समुद्रः प्लावयिष्यति  ॥ ५,३७.५९ ॥
तस्माद्भवद्भिः सर्वैस्तु प्रतीक्ष्यो ह्यर्जुनागमः  ।
न स्थेयं द्वारकामध्ये निष्क्रान्ते तत्र पाण्डवे  ॥ ५,३७.६० ॥
तेनैव सह गन्तव्यां यत्र याति स कौरवः  ॥ ५,३७.६१ ॥
गत्वा च ब्रूहि कैन्तेयमर्जुनं वचनान्मम  ।
पालनीयस्त्वया शक्त्या जनोऽयं मत्परिग्रहः  ॥ ५,३७.६२ ॥
त्वमर्जुनेन सहितो द्वारवत्यां तथा जनम्  ।
गृहीत्वा यादि वज्रश्च यदुराजो भविष्यति  ॥ ५,३७.६३ ॥
श्रीपराशर उवाच
इत्युक्तो दारुकः कृष्णं प्रणिपत्य पुनः पुनः  ।
प्रदक्षिणं च बहुशः कृत्वा प्रायाद्यथोदितम्  ॥ ५,३७.६४ ॥
स च गत्वा तदाचष्ट द्वारकायां तथार्ऽजुनम्  ।
आनिनाय महाबुद्धिर्वज्रं चक्रे तथा नृपम्  ॥ ५,३७.६५ ॥
भगवानपि गोविन्दो वासुदेवात्मकं परम्  ।
ब्रह्मात्मनि समारोप्य सर्वभूतेष्वधारयत् ।
निष्प्रपञ्चे महाभाग संयोज्यात्मानमात्मनि  ।
तुर्यावस्थसलीलं च शेतेस्म पुरुषोत्तमः  ॥ ५,३७.६६ ॥
संमानयन्द्विजवचो दुर्वासा यदुवाच ह  ।
योगयुक्तोऽभवत्पादं कृत्वा जानुनि सत्तम  ॥ ५,३७.६७ ॥
आययौ स जरानाम तदा तत्र स लुब्धकः  ।
मुसलावशेषलोहैकसायकन्यस्ततोमरः  ॥ ५,३७.६८ ॥
स तत्पादं मृगाकरमवेक्ष्यारादविस्थितः  ।
तले विव्याध तेनैव तोमरेण द्विजोत्तम  ॥ ५,३७.६९ ॥
ततश्च ददृशे तत्र चदुर्बाहुधरं नरम्  ।
प्रणिपत्याह चैवैनं प्रसीदेति पुनः पुनः  ॥ ५,३७.७० ॥
अजानता कृतमिदं मया हरिणशङ्कया  ।
क्षम्यतां मम पापेन दग्धं मां त्रातुमर्हसि  ॥ ५,३७.७१ ॥
श्रीपराशर उवाच
ततस्तं भगवानाह न तेस्तु भयमण्वपि  ।
गच्छ त्वं मत्प्रसादेन लुब्ध स्वर्गं सुरास्पदम्  ॥ ५,३७.७२ ॥
श्रीपराशर उवाच
विमानमागतं सद्यस्तद्वाक्यसमनन्तरम्  ।
आरुह्य प्रययौ स्वर्गं लुब्धकस्तत्प्रसादतः  ॥ ५,३७.७३ ॥
गते तस्मिन्सभगवान्संयोज्यात्मानमात्मनि  ।
ब्रह्मभूतेऽव्ययेचिन्त्ये वासुदेवमयेऽमले  ॥ ५,३७.७४ ॥
अजन्मन्यमरे विष्णवाप्रमेयेऽखिलात्मनि  ।
तत्याज मानुषं देहमतीत्य त्रिविधां गतिम्  ॥ ५,३७.७५ ॥
इति श्रीविष्णुमहापुराणे पञ्चमांशे सप्तत्रिंशोध्यायः (३७)


_____________________________________________________________


श्रीपराशर उवाच
अर्जुनोपि तदान्वीक्ष्य रामकृष्णकलेवरे  ।
संस्कारं लंभयामास तथान्येषामनुक्रमात् ॥ ५,३८.१ ॥
अष्टौ महिष्यः कथिता रुक्मिणीप्रमुखास्तु याः  ।
उपगुह्य हरेर्देह विविशुस्ता हुताशनम्  ॥ ५,३८.२ ॥
रेवती चापि रामस्य देहमाश्लिष्य सत्तमा  ।
विवेश ज्वलितं वाह्निं तत्संगाह्लादशीतलम्  ॥ ५,३८.३ ॥
उग्रसेनस्तु तच्छुत्वा तथैवानकदुन्दुभिः  ।
देवकी रोहिणी चैव विविशुर्जातवेदसम्  ॥ ५,३८.४ ॥
ततोर्जुनः प्रेतकार्यं कृत्वा तेषां यथाविधि  ।
निश्चक्राम जनं सर्वे गृहीत्वा वज्रमेव च  ॥ ५,३८.५ ॥
द्वारवत्या विनिष्क्रान्ताः कृष्णपत्न्यः सहस्रशः  ।
वज्रं जनं च कौतेयः पालयञ्छनकैर्ययौ  ॥ ५,३८.६ ॥
सभा सुधर्मा कृष्णेन कर्त्यलोके समुज्झिते  ।
स्वर्गं जगाम मैत्रेय पारिजातश्च पादपः  ॥ ५,३८.७ ॥
यस्मिन्दिने हरिर्यातो दिवं संत्यज्य मेदिनीम्  ।
तस्मिन्नेवावतीर्णोऽयं कालकायो बली कलिः  ॥ ५,३८.८ ॥
प्लावयामास तां शून्यां द्वारकां च महोदधिः  ।
वासुदेवगृहं त्वेकं न प्लावयति सागरः  ॥ ५,३८.९ ॥
नातिक्रान्तुमलं ब्रह्मंस्तदद्यापि महोदधिः  ।
नित्यं सन्निहितस्तत्र भगवान्केशवो यतः  ॥ ५,३८.१० ॥
तदतीव महापुण्यं सर्वपातकनाशनम्  ।
विष्णुश्रियान्वितं स्थानं दृष्ट्वा पामाद्विमुच्यते  ॥ ५,३८.११ ॥
पार्थः पञ्चनदे देशे बहुधान्यधनान्विते  ।
चकार वासं सर्वस्य जनस्य मुनिसत्तमः  ॥ ५,३८.१२ ॥
ततो लोभःसमभवत्पार्थेनैकेन धन्विना  ।
दृष्ट्वास्त्रियो नीयमाना दस्यूनां निहतेश्वराः  ॥ ५,३८.१३ ॥
ततस्ते पापकमाणो लोभोपहृतचेतसः  ।
आभीरा मन्त्रयामासुःसमेत्यान्यन्तदुर्मदाः  ॥ ५,३८.१४ ॥
अयमेकोर्ऽजुनो धन्वी स्त्रीजनं निहतेश्वरम्  ।
नयत्यस्मानतिक्रम्य धिगेतद्भवतां बलम्  ॥ ५,३८.१५ ॥
हत्वा गर्वसमारूढो भीष्मद्रोमजयद्रथान्  ।
कर्णादींश्च न जानाति बलं ग्रामनिवासिनाम्  ॥ ५,३८.१६ ॥
यष्टिहस्तानवेक्ष्यास्मान्धनुष्पाणिःस दुर्मतिः  ।
सर्वानेवावजानाति किं वो बाहुभिरुन्नतैः  ॥ ५,३८.१७ ॥
ततो यष्टिप्रहरणादस्यवो लोष्टधारिणः  ।
सहस्रशोभ्यधावन्त तं जनं निहतेश्वरम्  ॥ ५,३८.१८ ॥
ततो निर्भर्त्स्य कौतेयः प्राहाभीरान्हसन्निव  ।
निवर्तध्वमधर्मज्ञा यदि न स्थ मुमूर्षवः  ॥ ५,३८.१९ ॥
अवज्ञाय वचस्तस्य जगृहुस्ते तदा धनम्  ।
स्त्रीधनं चैव मैत्रेय विष्वक्सेन पिरग्रहम्  ॥ ५,३८.२० ॥
ततोर्जुनो धनुर्दिव्यं गाण्डीवमजरं युधि  ।
आरोपयितुमारेभे न शशाक च वीर्यवान्  ॥ ५,३८.२१ ॥
चकार सज्यं कृच्छ्राच्चतच्चाभूच्छिथिलं पुनः  ।
न सस्मार ततोस्त्राणि चिन्तयन्नपि पाण्डवः  ॥ ५,३८.२२ ॥
शरान्मुमोच चैतेषु पार्था वैरिष्वमर्षितः  ।
त्वग्भेदं दे परं चक्रुरस्ता गाण्डीवधन्विना  ॥ ५,३८.२३ ॥
वह्निना येऽक्षया दत्ताः शरास्तेपि क्षयं ययुः  ।
युद्ध्यतःसह गोपालैरर्जुनस्य भवक्षये  ॥ ५,३८.२४ ॥
अचिन्तयच्च कैन्तेयः कृष्णस्यैव हि तद्बलम्  ।
यन्मया शरसंघातैः सकला भूभृतो हताः  ॥ ५,३८.२५ ॥
मिषतः पाण्डुपुत्रस्य ततस्ताः प्रमदोत्तमाः  ।
आभीरैरपकृष्यन्त कामं चान्याः प्रदुद्रुवुः  ॥ ५,३८.२६ ॥
ततः शरेषु क्षीणेषु धनुष्कोट्या धनञ्जयः  ।
जघान दस्यूंस्ते चास्य प्रहाराञ्जहसुर्मुने  ॥ ५,३८.२७ ॥
प्रेक्षतस्तस्य पार्थस्य पुष्ण्यन्धकवरस्त्रियः  ।
जग्मुरादाय ते म्लेच्छाः समस्ता मुनिसत्तम  ॥ ५,३८.२८ ॥
ततःसुदुःखितो जिष्णुः कष्टं कष्टमिति ब्रुवन्  ।
अहो भगवतानेन मुष्टोस्मीति रुरोद वै  ॥ ५,३८.२९ ॥
तद्धनुस्तानि शस्त्राणि स रथस्ते च वाजिनः  ।
सर्वमेकपदे नष्टं दानमश्रोत्रिये यथा  ॥ ५,३८.३० ॥
अहोतिबलबद्दैवं विना तेन महात्मना  ।
यदसामर्थ्ययुक्तेपि निचवर्गे जयप्रदम्  ॥ ५,३८.३१ ॥
तौ बाहू स च मे मुष्टिः स्थानं तत्सोस्मि चार्जुनः  ।
पुण्येनैव विना तेन गतं सर्वमसारताम्  ॥ ५,३८.३२ ॥
ममार्जुनत्वं भीमस्य भीमत्वं तत्कृते ध्रुवम्  ।
विना तेन यदा भीरैर्जितोहं रथिनां वरः  ॥ ५,३८.३३ ॥
श्रीपराशर उवाच
इत्थं वदन्ययौ जिष्मुरिद्रप्रस्थं पुरोत्तमम्  ।
चकार तत्र राजानं वज्रं यादवनन्दनम्  ॥ ५,३८.३४ ॥
स ददर्श ततो व्यासं फाल्गुनः काननाश्रयम्  ।
तमुपेत्य महाभागं विनयेनाब्यवादयत् ॥ ५,३८.३५ ॥
तं वन्दमानं चरणाववलोक्य मुनिश्चिरम्  ।
उवाच वाक्यं विच्छायः कथमद्य त्वमीदृशः  ॥ ५,३८.३६ ॥
अवीरजोनुगमनं ब्रह्महत्या कृताथ वा  ।
दृढाशाभङ्गदुःखीव भ्रष्टच्छायोऽसि सांप्रतम्  ॥ ५,३८.३७ ॥
सांतानिकादयो वाते याचमाना निराकृताः  ।
अगम्यस्त्रीरतिर्वा त्वं येनासि विगतप्रभः  ॥ ५,३८.३८ ॥
भुङ्तेऽप्रदायविप्रेभ्यो मृष्टमेकोथ वा भवान्  ।
किं वा कृपणवित्तानि हृतानि भवतार्ऽजुन  ॥ ५,३८.३९ ॥
कचिन्नु शुर्पवातस्य गोचरत्वं गतोर्ऽजुन  ।
दुष्टचक्षुर्हतो वासि निःश्रीकः कथमन्यथा  ॥ ५,३८.४० ॥
स्पृष्टो नखांभसा वाथ घटवार्युक्षितोपि वा  ।
केन त्वं वासि विच्छायो न्यूनैर्वा युधि नीजातः  ॥ ५,३८.४१ ॥
श्रीपराशरौवाच
ततः पार्थो विनिश्वास्य श्रूयतां भगवन्निति  ।
प्रोक्त्वा यथावदाचष्टे व्यासायात्मपराभवम्  ॥ ५,३८.४२ ॥
अर्जुन उवाच
यद्बलं यच्च मत्तेजो यद्वीर्यं यः पराक्रमः  ।
या श्रीश्छाया च नः सोस्मान्परित्यज्य हरिर्गतः  ॥ ५,३८.४३ ॥
ईश्वरेणापि महता स्मितपूर्वाभिभाषिणा  ।
हीना वयं मुने तेन जातास्तृणमया इव  ॥ ५,३८.४४ ॥
अस्त्राणां सायकानां च गाण्डीवस्य तथा मम  ।
सारता याभवन्मूर्तिःस गतः पुरुषोत्तमः  ॥ ५,३८.४५ ॥
यस्यावलोकनादस्माञ्छ्रीर्जयः संपदुन्नतिः  ।
न तत्याज स गोविन्दस्त्यक्त्वास्मान्भगवान्गतः  ॥ ५,३८.४६ ॥
भीष्मद्रोणाङ्गराजाद्या स्तथा दुर्योधनादयः  ।
यत्प्रभावेन निर्दग्धाः स कृष्णस्त्यक्तवान्भुवम्  ॥ ५,३८.४७ ॥
निर्यौवना गतश्रीका नष्टच्छायेव मेदिनी  ।
विभाति तात नैकोहं विरहे तस्य चक्रिणः  ॥ ५,३८.४८ ॥
यस्य प्रभावाद्भीष्माद्यैर्मय्यग्नौ शलभायतम्  ।
विना तेनाद्य कृष्णेन गोपालौरस्मि निर्जितः  ॥ ५,३८.४९ ॥
गाण्डीवस्त्रिषु लोकेषु ख्यातिं यदनुभावतः  ।
गतस्तेन विनाऽभीरलगुडैः स तिरस्कृतः  ॥ ५,३८.५० ॥
स्त्रीसहस्राण्यनेकानि मन्नाथानि महामुने  ।
यततो मम नीतानि दस्युभिर्लगुडायुधैः  ॥ ५,३८.५१ ॥
आनीयमानमाभीरैः कृष्ण कृष्णावरोधनम्  ।
हृतं यष्टिप्रहरणैः परिभूय बलं मम  ॥ ५,३८.५२ ॥
निःश्रीकता न मे चित्रं यज्जीवामि तदद्भुतम्  ।
नीचावमानपङ्काङ्की निर्लज्जोस्मि पितामह  ॥ ५,३८.५३ ॥
व्यास उवाच
अलं ते व्रीडया पार्थ न त्वं शोचितुमर्हसि  ।
अवेहि सर्वभूतेषु कालस्य गतिरीदृशी  ॥ ५,३८.५४ ॥
कालो भवाय भूतानामभवाय च पाण्डव  ।
कालमूलमिदं ज्ञात्वा भव स्थैर्यपरोऽर्जुन  ॥ ५,३८.५५ ॥
नद्यः समुद्रा गिरयःसकला च वसुंधरा  ।
देवा मनुष्याः पशवस्तरवश्च सरीसृपाः  ॥ ५,३८.५६ ॥
सृष्टाः कालेन कालेन पुनर्यास्यन्ति संक्षयम्  ।
कालात्मकमिदं सर्वं ज्ञात्वा शममवाप्नुहि  ॥ ५,३८.५७ ॥
कालस्वरूपी भगवान्कृष्णः कमललोचनः  ।
यच्चात्थ कृष्णमाहात्म्यं तत्तथैव धनञ्जय  ॥ ५,३८.५८ ॥
भारावतारकार्यार्थमवतीर्णस्य मेदिनीम्  ।
भाराक्रान्ता धरा याता देवानां समितिं पुरा  ॥ ५,३८.५९ ॥
तदर्थमवतीर्णोऽसौ कालरूपी जनार्दनः  ।
तच्च निष्पादिनं कार्यमशेषा भूभुजो हताः  ॥ ५,३८.६० ॥
वष्ण्यन्धककुलं सर्वं तथा पार्थोपसंहृतम्  ।
न किञ्चिदन्यत्कर्तव्यं तस्य भूमितले प्रभोः  ॥ ५,३८.६१ ॥
अतो गतःस भगवान्कतकृत्यो यथेच्छया  ।
सृष्टिं सर्गे करोत्येष देवदेवः स्थितौ स्थितिम्  ।
अन्तेन्ताय समर्थोयं सांप्रतं वै यथा गतः  ॥ ५,३८.६२ ॥
तस्मात्यार्थ न संतापस्त्वया कार्यः पराभवे  ।
भवन्ति भावाः कालेषु पुरुषाणां यतः स्तुतिः  ॥ ५,३८.६३ ॥
त्वयैकेन हता भीष्मद्रोणकर्मादयो रणे  ।
तेषामर्जुन कालोत्थः किं न्यूनाभिभवो न सः  ॥ ५,३८.६४ ॥
विष्णोस्तस्य प्रभावेण यथा तेषां पराभवः  ।
कृतस्तथैव भवतो दस्युभ्यः स पराभवः  ॥ ५,३८.६५ ॥
स देवेशः शरीराणि समाविश्य जगत्स्थितिम्  ।
करोति सर्वभूतानां नाशमन्ते जगत्पतिः  ॥ ५,३८.६६ ॥
भगोदये ते कैन्तेय सहायोऽभूज्जनार्दनः  ।
तथान्ते तद्विपक्षास्ते केशवेन विनाशिताः  ॥ ५,३८.६७ ॥
कः श्रद्दद्ध्यात्सगाङ्गोयान्हन्यास्त्वं कौरवानिति  ।
आभीरेभ्यश्च भवतः कः श्रद्दध्यात्पराभवम्  ॥ ५,३८.६८ ॥
पार्थैतत्सर्वभूतस्य हरेर्लीलाविचोष्टितम्  ।
त्वया यत्कौरावा ध्वस्ता यदाभीरैर्भवाञ्जितः  ॥ ५,३८.६९ ॥
गृहीता दस्युभिर्याश्च भवाञ्छोचति ताःस्त्रियः  ।
एतस्याहं यथावृत्तं कथयामि तवार्जुन  ॥ ५,३८.७० ॥
अष्टावकः पुरा विप्रो जलवासरतोऽभवत् ।
बहून्वर्षगणान्पार्थ गृणन्ब्रह्म सनातनम्  ॥ ५,३८.७१ ॥
जितेष्वसुरसंघषु मेरुपृष्ठे महोत्सवः  ।
बभूव तत्र गच्छन्त्यो ददृशुस्तं सुरस्त्रियः  ॥ ५,३८.७२ ॥
रंभातिलोत्तमाद्यास्तु शतशोऽथ सहस्रशः  ।
तुष्टुवुस्तं महात्मानं प्रशशंसुश्च पाण्डव  ॥ ५,३८.७३ ॥
आकण्ठमग्नं सलिले जटाभारवहं मुनिम्  ।
विनयावनताश्चैनं प्रणेमुस्तोत्रतत्पराः  ॥ ५,३८.७४ ॥
यथायथा प्रसन्नोऽसौ तुष्टुवुस्तं तथातथा  ।
सर्वास्ताः कौरवश्रेष्ठ तं वरिष्ठं द्विजन्मनाम्  ॥ ५,३८.७५ ॥
अष्टावक्र उवाच
प्रसन्नोऽहं महाभागा भवतीनां यदिष्यते  ।
मत्तस्तद्व्रयतां सर्वं प्रदास्याम्यतिदुर्लभम्  ॥ ५,३८.७६ ॥
रंभातिलोत्तमाद्यास्तं वैदिक्योप्सरसोब्रुवन्  ।
प्रसन्ने त्वय्यपर्याप्तं किमस्माकमिति द्विज  ॥ ५,३८.७७ ॥
इतरास्त्वब्रुवन्विप्र प्रसन्नो भगवान्यदि  ।
तदिच्छामः पतिं प्राप्तुं विप्रेन्द्र पुरुषोत्तम  ॥ ५,३८.७८ ॥
व्यास उवाच
एवं भविष्यतीत्युक्त्वा ह्युत्ततार जलान्मुनिः  ।
तमुत्तीर्णं च दृदृशुर्विरूपं वक्रमष्टधा  ॥ ५,३८.७९ ॥
तं दृष्ट्वा गूहमानानां यासां हासः स्फुटोऽभवत् ।
ताः शशाप मुनिः कोपमवाप्य कुरुनन्दन  ॥ ५,३८.८० ॥
यस्माद्विकृतरूपं मां मत्वा हीसा वमानना  ।
भवतीभिः कृता तस्मादेतं शापं ददामि वः  ॥ ५,३८.८१ ॥
मत्प्रसादेन भर्तारं लब्ध्वा तु पुरुषोत्तमम्  ।
मच्छापोपहताःसर्वा दस्युहस्तं गमिष्यथ  ॥ ५,३८.८२ ॥
व्यास उवाच
इत्युदीरितमाकर्ण्य मुनिस्ताभिः प्रसादितः  ।
पुनःसुरेद्रलोकं वै प्राह भूयो गमिष्यथ  ॥ ५,३८.८३ ॥
एवं तस्य मुनेः शापादष्टावक्रस्य चक्रिणम्  ।
भर्तारं प्राप्य ता याता दस्युहस्तं सुराङ्गनाः  ॥ ५,३८.८४ ॥
तत्त्वाय नात्र कर्तव्यः शोकोऽल्पोपि हि पाण्डव  ।
तेनैवाखिलनाथेन सर्वं तदुपसंहृतम्  ॥ ५,३८.८५ ॥
भवतां चोपसंहार आसन्नस्तेन पाण्डव  ।
बलं लेजस्तथा वीर्यं माहात्म्यं चोपसंहृतम्  ॥ ५,३८.८६ ॥
जातस्य नियतो मृत्युः पतनं च तथोन्नतेः  ।
विप्रयोगावमानस्तु संयोगः संचये क्षयः  ॥ ५,३८.८७ ॥
विज्ञाय न बुधाः शोकं न हर्षमुपयान्ति ये  ।
तेषामेवेतरे चेष्टां शिक्षन्तःसंति तादृशाः  ॥ ५,३८.८८ ॥
तस्मात्त्वया नरश्रेष्ठ ज्ञात्वैतद्भ्रातृभिः सह  ।
परित्यज्याखिलं तन्त्रं गन्तव्यं तपसे वनम्  ॥ ५,३८.८९ ॥
तद्रच्छ धर्मराजाय निवेद्यौतद्वचो मम  ।
परश्वो भ्रातृभिः सार्ध यथा यासि तथा कुरु  ॥ ५,३८.९० ॥
इत्युक्तोभ्येत्य पार्थाभ्यां यमाभ्यां च सहार्जुनः  ।
दृष्टं चैवानुभूतं च सर्वमाख्यातवांस्तथा  ॥ ५,३८.९१ ॥
व्यासवाक्यं च ते सर्वे श्रुत्वार्जुनमुखेरितम्  ।
राज्ये परीक्षितं कृत्वा ययुः पाण्डुसुता वनम्  ॥ ५,३८.९२ ॥
इत्येतत्तव मैत्रेय विस्तरेण मयोदितम्  ।
जातस्य यद्यदोर्वशे वासुदेवस्य चेष्टितम्  ॥ ५,३८.९३ ॥
यश्चैतच्चरितं तस्य कृष्णस्य शृमुयात्सदा  ।
सर्वपापविनिर्मुक्तो विष्णुलोकं स गच्छति  ॥ ५,३८.९४ ॥
इति श्रीविष्णुमहापुराणे पञ्चमाशेऽष्टत्रिंशोऽध्यायः (३८)
इति श्रीविष्णुमहापुराणे विष्णुचित्त्यात्मप्रकाशाख्य श्रीधरीयव्याख्याद्वयोपेते पञ्च मांशः समाप्तः  ।


_____________________________________________________________


अथ श्रीविष्णुमहापुराणे विष्णुचित्त्यात्मप्रकाशाख्यश्रीधरीय व्याख्याद्वयोपेते षष्ठांशः प्रारभ्यते  ।
श्रीमते रामानुजाय नमः
मैत्रेय उवाच
व्याख्याता भवता सर्गवंशमन्वन्तरस्थितिः  ।
वंशानुचरितं चैव विस्तरेण महामुने  ॥ ६,१.१ ॥
श्रोतुमिच्छाम्यहं त्वत्तो यथावदुपसंहृतिम्  ।
महाप्रलयसंज्ञां च कल्पान्ते च महामुने  ॥ ६,१.२ ॥
श्रीपराशर उवाच
मैत्रेय श्रूयतां मत्तो यथावदुपसंहृतिः  ।
कल्पान्ते प्राकृते चैव प्रलयो जायते यथा  ॥ ६,१.३ ॥
अहोरात्रं पितॄणां तु मासोऽब्दस्त्रिदिवौकसाम्  ।
चतुर्युगमहस्रे तु ब्रह्मणो वै द्विजोत्तम  ॥ ६,१.४ ॥
कृतं त्रेता द्वापरं च कलिश्चेति चतुर्युगम्  ।
दिव्यैर्वर्षसहस्रैस्तु तद्द्वादशभिरुच्यते  ॥ ६,१.५ ॥
चतुर्युगाण्यशेषाणि सदृशानि स्वरूपतः  ।
आद्यं कृतयुगं मुक्त्वा मैत्रेयान्त्यं तथा कलिम्  ॥ ६,१.६ ॥
आद्ये कृतयुगे सर्गो ब्रह्मणा क्रियते यथा  ।
क्रियते चोपसंहारस्तथांऽते च कलौ युगे  ॥ ६,१.७ ॥
मैत्रेय उवाच
कलेःस्वरूपं भगवन्विस्तराद्वक्तुमर्हसि  ।
धर्मश्चतुष्पाद्भगवान् यस्मिन् विप्लवमृच्छति  ॥ ६,१.८ ॥
श्रीपराशर उवाच
कलेःस्वरूपं मैत्रेय यद्भवाञ्छ्रोतु मिच्छति  ।
तन्निबोध समासेन वर्तते यन्महामुने  ॥ ६,१.९ ॥
वर्णाश्रमाचारवती प्रवृत्तिर्न कलौ नृणाम्  ।
न सामऋग्यजुर्धर्मविनिष्पादनहैतुकी  ॥ ६,१.१० ॥
विवाहा न कलौ धर्म्या न शिष्यगुरुसंस्थितिः  ।
न दांपत्यक्रमो नैव वह्निदेवात्मकः क्रमः  ॥ ६,१.११ ॥
यत्र कुत्र कुले जातो बली सर्वेश्वरः कलौ  ।
सर्वेभ्य एव वर्णेभ्यो योग्यः कन्यावरोधने  ॥ ६,१.१२ ॥
येन केन च योगेन द्विजातिर्दीक्षितः कलौ  ।
यैव सैव च मैत्रेय प्रायश्चित्तं कलौ क्रिया  ॥ ६,१.१३ ॥
सर्वमेव कलौ शास्त्रं यस्य यद्वजनं द्विज  ।
देवता च कलौ सर्वा सर्वःसर्वस्य चाश्रमः  ॥ ६,१.१४ ॥
उपवासस्तथाऽयासौ वित्तोत्सर्गस्तपः कलौ  ।
धर्मो यथाभिरुचितैरनुष्ठनैरनुष्ठितः  ॥ ६,१.१५ ॥
वित्तेन भविता पुंसां स्वल्पेनाढ्यमदः कलौ  ।
स्त्रीणां रूपमदश्चैवं केशैरेव भविष्यति  ॥ ६,१.१६ ॥
मुवर्णमणिरत्नादौ वस्त्रे चोपक्षयं गते  ।
कलौ स्त्रियो भविष्यन्ति तदा केशैरलङ्कृताः  ॥ ६,१.१७ ॥
परित्यक्ष्यन्ति भर्तारं वित्तहीनं तथा स्त्रियः  ।
भर्ता भविष्यति कलौ वित्तवानेव योषिताम्  ॥ ६,१.१८ ॥
यो वै ददाति बहुलं स्वं स स्वामी सदा नृणाम्  ।
स्वामित्वहेतुःसंबन्धो न चाभिजनता तथा  ॥ ६,१.१९ ॥
गृहान्ता द्रव्य्संघाता द्रव्यान्ता च तथा मतिः  ।
अर्थाश्चात्मोपभोग्यान्ता भविष्यन्ति कलौ युगे  ॥ ६,१.२० ॥
स्त्रियः कलौ भविष्यन्ति स्वैरिण्यो ललितस्पृहाः  ।
अन्यायादाप्तवित्तेषु पुरुषाः स्पृहयालबः  ॥ ६,१.२१ ॥
अभ्यर्थितापि सुहृदा स्वार्थमेव निरीक्ष्यते  ।
पणार्धार्धाद्धमात्रेऽपि करिष्यन्ति तथा स्पृहाम्  ॥ ६,१.२२ ॥
समानपौरुषं चेतो भुवि विप्रेषु वै कलौ  ।
क्षीरप्रदानसंबन्धि भावि गोषु च गौरवम्  ॥ ६,१.२३ ॥
अनावृष्टिभयप्रायाः प्रजाः क्षुद्भयकातराः  ।
भविष्यन्ति तदा सर्वे गगनासक्तदृष्टयः  ॥ ६,१.२४ ॥
कन्दमूलफलाहारास्तापसा इव मानवाः  ।
आत्मानं घातयिष्यन्ति ह्यनावृष्ट्यादिदुःखिताः  ॥ ६,१.२५ ॥
दुर्भिक्षमेव सततं तथा क्लेशमनीश्वराः  ।
प्राप्स्यन्ति व्याहतसुखप्रमोदा मानवाः कलौ  ॥ ६,१.२६ ॥
अस्नानभोजिनो नाग्निदेवतातिथिपूजंनम्  ।
करिष्यन्ति कलौ प्राप्ते न च पिण्डोदकक्रियाम्  ॥ ६,१.२७ ॥
लोलुपा ह्रस्वदेहाश्च बह्वन्नादनतत्पराः  ।
बहुप्रजाल्पभाग्याश्च भविष्यन्ति कलौ स्त्रियः  ॥ ६,१.२८ ॥
उभाभ्यामपि पाणिभ्यां शिरःकण्डूयनं स्त्रियः  ।
कुर्वन्त्यो गुरुभर्तॄणामाज्ञां भर्त्स्यन्त्यनादराः  ॥ ६,१.२९ ॥
स्वपोषणपराः क्षुद्रा देहसंस्कारवर्जिताः  ।
परुषानृतभाषिण्यो भविष्यन्ति कलौ स्त्रियः  ॥ ६,१.३० ॥
दुःशीला दुष्टशीलेषु कुर्वन्त्यःसततं स्पृहाम्  ।
असद्वृत्ता भविष्यन्ति पुरुषेषु कुलाङ्गनाः  ॥ ६,१.३१ ॥
वेदादानं करिष्यन्ति बटवश्चाकृतव्रताः  ।
गृहस्थाश्च न होष्यन्ति न दास्यन्त्युचितान्यपि  ॥ ६,१.३२ ॥
वानप्रस्था भविष्यन्ति ग्राम्याहारपरिग्रहाः  ।
भिक्षवश्चापि मित्रादिस्नेहसंबन्धयन्त्रणाः  ॥ ६,१.३३ ॥
अरक्षितारो हर्तारः शुल्कव्याजेन पार्थिवाः  ।
हारिणो जनवित्तानां संप्राप्ते तु कलौ युगे  ॥ ६,१.३४ ॥
योयोऽश्वरथनागाढ्यःस स राजा भविष्यति  ।
यश्च यश्चाबलः सर्वः स स भृत्यः कलौ युगे  ॥ ६,१.३५ ॥
वैश्याः कृषिवणिज्यादि संत्यज्य निजकर्म यत् ।
शूद्रवृत्त्या प्रवर्त्स्यन्ति कारुकर्मोपजीविनः  ॥ ६,१.३६ ॥
भैक्षव्रतपराः शूद्रा प्रव्रज्यालिङ्गिनोऽधमाः  ।
पाषण्डसंश्रयां वृत्तिमाश्रयिष्यन्ति सत्कृताः  ॥ ६,१.३७ ॥
दुर्भिक्षकरपीडाभिरतीवोपद्रुता जनाः  ।
गोधूमान्नयवान्नाढ्यान्देशान्यास्यन्ति दुःखिताः  ॥ ६,१.३८ ॥
वेदमार्गे प्रलीने च पाषण्डाढ्ये ततो जने  ।
अधर्मवृद्ध्या लोकानामल्पमायुर्भविष्यति  ॥ ६,१.३९ ॥
अशास्त्रविहितं घोरं तप्यमानेषु वै तपः  ।
नरेषु नृपदोषेण बाल्ये मृत्युर्भविष्यति  ॥ ६,१.४० ॥
भविता योषितां सूतिः पञ्चषट्मप्तवार्षिकी  ।
नवाष्टदशवर्षाणां मनुष्याणां तथा कलौ  ॥ ६,१.४१ ॥
पलितोद्भवश्च भविता तथा द्वादशवार्षिकः  ।
नातिजीवति वै कश्चित्कलौ वर्षाणि विंशतिः  ॥ ६,१.४२ ॥
अल्पप्रज्ञा वृथालिङ्गा दुष्टान्तःकरणाः कलौ  ।
यतस्ततो विनङ्क्ष्यन्ति कालेनाल्पेन मानवाः  ॥ ६,१.४३ ॥
यदायादा हि मैत्रेय हानिर्धर्मस्य लक्ष्यते  ।
तदातदा कलेर्वृद्धिरनुमेया विचक्षणैः  ॥ ६,१.४४ ॥
यदायदा हि पांषडवृद्धिर्मैत्रेय लक्ष्यते  ।
तदातदा कलेर्वृद्धिरनुमेया महात्मभिः  ॥ ६,१.४५ ॥
यदायदा सतां हीनिर्वेदमार्गानुसारिणाम्  ।
तदातदा कलेर्वृद्धिरनुमेया विचक्षणैः  ॥ ६,१.४६ ॥
प्रारंभाश्चावसीदन्ति यदा धर्मभृतां नृणाम्  ।
तदानुमेयं प्राधान्यं कलेर्मैत्रेय पण्डितैः  ॥ ६,१.४७ ॥
यदायाद न यज्ञानामीश्वरः पुरुषोत्तमः  ।
इज्यते पुरुषैर्यज्ञैस्तदा ज्ञेयं कलेर्बलम्  ॥ ६,१.४८ ॥
न प्रीतिर्वेदवादेषु पाषण्डेषु यदा रतिः  ।
कलेर्वृद्धिस्तदा प्राज्ञैरनुमेया विचक्षणैः  ॥ ६,१.४९ ॥
कलौ जगत्पतिं विष्णुंसर्वस्रष्टारमीश्वरम्  ।
नार्चयिष्यन्ति मैत्रेय पाषण्डोपहता जनाः  ॥ ६,१.५० ॥
किं देवैः किं द्विजैर्वेदैः किं शौचे नांबुजन्मना  ।
इत्येवं विप्रवक्ष्यन्ति पाषण्डोपहता जनाः  ॥ ६,१.५१ ॥
स्वल्पांबुवृष्टिः पर्जन्यः सस्यं स्वल्पफलं तथा  ।
फलं तथाल्पसारं च विप्र प्राप्ते कलौ युगे  ॥ ६,१.५२ ॥
शाणीप्रायाणि वस्त्राणि शमीप्राया महीरुहाः  ।
शूद्रप्रायास्तथा वर्णा भविष्यन्ति कलौ युगे  ॥ ६,१.५३ ॥
अणुप्रायाणि धान्यानि चाज्यप्रायं तथा पयः  ।
भविष्यति कलौ प्राप्ते ह्यौशीरं चानुलेपनम्  ॥ ६,१.५४ ॥
श्वश्रूश्वशुरभूयिष्ठा गुरवश्च नृणां कलौ  ।
श्यालाद्य हारिभार्याश्च सृहृदो मुनिसत्तम  ॥ ६,१.५५ ॥
कस्य माता पिता कस्य यथा कर्मानुगः पुमान्  ।
इति चोदाहरिष्यन्ति श्वशुरानुगतानराः  ॥ ६,१.५६ ॥
वाङ्मनःकायगैर्दोषैरभिभूताः पुनः पुनः  ।
नराः पापान्यनुदिनं करिष्यन्त्यल्पमेधसः  ॥ ६,१.५७ ॥
निःसत्त्वानामशौचानां निह्रीकाणां तथा नृणाम्  ।
यद्यद्दुःखाय तत्सर्वं कलिकाले भविष्यति  ॥ ६,१.५८ ॥
निःस्वाध्यायवषट्कारे स्वधास्वाहाविवर्जिते  ।
तदा प्रविरलो धर्मः क्वचिल्लोके निवत्स्यति  ॥ ६,१.५९ ॥
तत्राल्पेनैव यत्नेन पुण्यस्कन्धमनुत्तमम्  ।
करोतियः कृतयुगे क्रियते तपसा हि सः  ॥ ६,१.६० ॥
इति श्रीविष्णुमहापुराणे षष्ठांशे प्रथमोऽध्यायः


_____________________________________________________________


श्रीपराशर उवाच
व्यासश्चाह महाबुद्धिर्यदत्रैव हि वस्तुनि  ।
तच्छ्रूयतां महाभागा गदतो मम तत्त्वतः  ॥ ६,२.१ ॥
कस्मिन्कालेऽल्पको धर्मो ददानि सुमहत्फलम्  ।
मुनीनां पुण्यवादोऽभूत्कैश्चासौ क्रियते सुखम्  ॥ ६,२.२ ॥
संदेहनिर्णयार्थाय वेदव्यासं महामुनिम्  ।
ययुस्ते संशयं प्रष्टुं मैत्रेय मुनिपुङ्गवाः  ॥ ६,२.३ ॥
दृदृशुस्ते मुनिं तत्र जाह्नवीसलिले द्विज  ।
वेदव्यासं महाभागमर्धस्नातं सुतं मम  ॥ ६,२.४ ॥
स्नानावसानं ते तस्य प्रतीक्षन्तो महर्षयः  ।
तस्थुस्तीरे महानद्यास्तरुषण्डमुपाश्रिताः  ॥ ६,२.५ ॥
मग्नोऽथ जाह्नवीतोयादुत्थायाह सुतो मम  ।
शुद्रःसाधुः कलिःसाधुरित्येवं शृण्वतां वचः  ।
तेषां मुनीनां भूयश्च ममज्ज स नदीजले  ॥ ६,२.६ ॥
साधुसाध्विति चोत्थाय शूद्र धन्योसि चाब्रवीत् ॥ ६,२.७ ॥
निमग्नश्च समुत्थाय पुनः प्राह महामुनिः  ।
योषितः साधु धन्यास्तास्ताब्यो धन्यतरोस्तिकः  ॥ ६,२.८ ॥
ततः स्नात्वा यथान्यायमाचान्तं च कृतक्रियम्  ।
उपतस्थुर्महाभागं मुनयस्ते सुतं मम  ॥ ६,२.९ ॥
कृतसंवन्दनांश्चाह कृतासनपरिग्रहान्  ।
किमर्थ मागता यूयमिति सत्यवतीसुतः  ॥ ६,२.१० ॥
श्रीपराशर उवाच
तमूचुःसंशयं प्रष्टं भवन्तं वयमागताः  ।
अलं तेनास्तु तावन्नः कथ्यतामपरं त्वया  ॥ ६,२.११ ॥
कलिःसाध्विति यत्प्रोक्तं शूद्रः साध्विति योषितः  ।
यदाह भगवान्त्साधु धन्याश्चेति पुनः पुनाः  ॥ ६,२.१२ ॥
तत्सर्वं श्रोतुमिच्छामो न चेद्गुह्यं महामुने  ।
तत्कथ्यतां ततो हृत्स्थं पृच्छामस्त्वां प्रयोजनम्  ॥ ६,२.१३ ॥
श्रीपराश उवाच
इत्युक्तो मुनिभिर्व्यासः प्रहस्येदमथाब्रवीत् ।
श्रूयतां भो मुनिश्रेष्ठा यदुक्तं साधुसाध्विति  ॥ ६,२.१४ ॥
व्यास उवाच
यत्कृते दशभिर्वर्षैस्त्रेतायां हायनेन तत् ।
द्वापरे तच्च मासेन ह्यहोरात्रेण तत्कलौ  ॥ ६,२.१५ ॥
तपसो ब्रह्मचर्यस्य जपादेश्च फलं द्विजाः  ।
प्राप्नोति पुरषस्तेन कलिःसाध्विति भाषितम्  ॥ ६,२.१६ ॥
ध्यायन्कृते यजन्यज्ञैस्त्रेतायां द्वापरेर्ऽचयन्  ।
यदाप्नोति तदाप्नोति कलौ संकीर्त्य केशवम्  ॥ ६,२.१७ ॥
धर्मोत्कर्षमतीवात्र प्राप्नोति पुरुषः कलौ  ।
अल्पायासेन धर्मज्ञास्तेन तुष्टोस्म्यहं कलेः  ॥ ६,२.१८ ॥
व्रतचर्यापरैर्ग्राह्या वेदाः पूर्वं द्विजातिभिः  ।
ततःस धर्मसंप्राप्तैर्यष्टव्यं विधिवद्धनैः  ॥ ६,२.१९ ॥
वृथा कथा वृथा भोज्यं वृथेज्या च द्विजन्मनाम्  ।
पतनाय ततो भाव्यं तैस्तु संयमिभिः सदा  ॥ ६,२.२० ॥
असम्यक्करणे दोषस्तेषां सर्वेषु वस्तुषु  ।
भोज्यपेयादिकं चैषां नेच्छाप्राप्तिकरं द्विजाः  ॥ ६,२.२१ ॥
पारतन्त्र्यं समस्तेषु तेषां कार्येषु वै यतः  ।
जयन्ति ते निजांल्लोकान्क्लेशेन महताद्विजाः  ॥ ६,२.२२ ॥
द्विजशुश्रूषयैवैष पाकयज्ञाधिकारवान्  ।
निजाञ्जयति वै लोकाञ्छूद्रो धन्यतरस्ततः  ॥ ६,२.२३ ॥
भक्ष्याभक्ष्येषु नास्यास्ति पेयापेयेषु वै यतः  ।
नियमो मुनिशार्दूलास्तेनासौ साध्वितीरितः  ॥ ६,२.२४ ॥
स्वधर्मस्याविरोधेन नरैर्लब्धं धनं सदा  ।
प्रतिपादनीयं पात्रेषु यष्टव्यं च यथाविधि  ॥ ६,२.२५ ॥
तस्यार्जने महाक्लेशः पालने च द्विजोत्तमाः  ।
तथासद्विनियोगेन विज्ञातं गहनं नृणाम्  ॥ ६,२.२६ ॥
एवमन्यैस्तथा क्लेशैः पुरुषा द्विजसत्तमाः  ।
निजाञ्जयन्ति वै लोकान्प्राजापत्यादिकान्क्रमात् ॥ ६,२.२७ ॥
योषिच्छुश्रूषणाद्भर्तुः कर्मणा मनसा गिरा  ।
तद्धिता शुभमाप्नोति तत्सालोक्यं यतो द्विजाः  ॥ ६,२.२८ ॥
नातिक्लेशेन महता तानेव पुरुषो यथा  ।
तृतीयं व्याहृतं तेन मया साध्विति योषितः  ॥ ६,२.२९ ॥
एतद्वः कथितं विप्रायन्निमित्तमिहागतः  ।
तत्पृच्छतः यथाकामं सव बक्ष्यामि वः स्फुटम्  ॥ ६,२.३० ॥
ऋषयस्ते ततः प्रोचुर्यत्प्रष्टव्यं महामुने  ।
अस्मिन्नेव च तत्प्रश्ने यथावत्कथितं त्वया  ॥ ६,२.३१ ॥
श्रीपराशर उवाच
ततः प्रहस्य तानाह कृष्णद्वैपायनोमुनिः  ।
विस्मयोत्फुल्लनयनांस्तापसांस्तानुपागतान्  ॥ ६,२.३२ ॥
मयैष भवतां प्रश्रो ज्ञातो दिव्येन चक्षुषा  ।
ततोहं वः प्रसंगेन साधुसाध्विति भाषितम्  ॥ ६,२.३३ ॥
स्वल्पेन हि प्रत्यनेनधर्मःसिध्यति वै कलौ  ।
नरैरात्मगुणांभोभिः क्षलिताखिलकिल्बिषैः  ॥ ६,२.३४ ॥
शुद्रैश्च द्विजशुश्रूषातत्परैर्द्विजसत्तमाः  ।
तथा स्त्रीभिरनाया सात्पतिशुश्रूषयैव हि  ॥ ६,२.३५ ॥
ततस्त्रितयमप्येतन्मम धन्यतरं मतम्  ।
धर्मसंपादने क्लेशो द्विजातीनां कृतादिषु  ॥ ६,२.३६ ॥
भवद्भिर्यदभिप्रेतं तदेतत्कथितं मया  ।
अपृष्टेनापि धर्मज्ञाः किमन्यत्क्रियतां द्विजाः  ॥ ६,२.३७ ॥
श्रीपराशर उवाच
ततःसंपूज्य ते व्यासं प्रशशंसुः पुनः पुनः  ।
यथागतन्द्विजा जग्मुर्व्यासोक्तिकृतनिश्चयाः  ॥ ६,२.३८ ॥
भवतोऽपि महाभाग रहस्यं कथितं मया  ।
अत्यन्तदुष्टस्य कलेरयमेको महान्मुणः  ॥ ६,२.३९ ॥
यच्चाहं भवता पृष्टो जगतामुपसंहृतिम्  ।
प्राकृतामन्तरालां च तामप्येष वदामि ते  ॥ ६,२.४० ॥
इति श्रीविष्णुमाहपुराणे षष्ठांशे द्वितीयोऽध्यायः (२)


_____________________________________________________________


श्रीपराशर उवाच
सर्वेषामेव भूतानां त्रिविधः प्रतिसंचरः  ।
नैमित्तिकः प्राकृतिकः तथैवात्यन्तिको लयः  ॥ ६,३.१ ॥
ब्राह्मो नैमित्तिकस्तेषां कल्पान्ते प्रतिसंचरः  ।
आत्यन्तिकस्तु मोक्षाख्यः प्राकृतो द्विपरार्धकः  ॥ ६,३.२ ॥
मैत्रेय उवाच
परार्धसंख्यां भगवन्ममाचक्ष्व यया तु सः  ।
द्विगुणीकृतया ज्ञेयः प्राकृतः प्रतिसंचरः  ॥ ६,३.३ ॥
श्रीपराशर उवाच
स्थानात्स्थानं दशगुणमेकस्माद्रण्यते द्विज  ।
ततोष्टादशमे भागे परार्धमभिधीयते  ॥ ६,३.४ ॥
परार्धद्विगुणं यत्तु प्राकृतःस लयो द्विज  ।
तदाव्यक्तेखिलं व्यक्तं स्वहेतौ लयमेति वै  ॥ ६,३.५ ॥
निमेषो मानुषो योऽसौ मात्रामात्राप्रमाणतः  ।
तैः पञ्चदशभिः काष्ठा त्रिंशत्काष्ठ कला स्मृता  ॥ ६,३.६ ॥
नाडिका तु प्रमाणेन सा कला दश पञ्च च  ॥ ६,३.७ ॥
उन्मानेनांभसःसा तु पलान्यर्धत्रयोदश  ।
मागधेन तु मानेन जलप्रस्थस्तु स स्मृतः  ।
हेममाषैः कृतच्छिद्रचतुर्भिश्चातुरङ्गुलैः  ॥ ६,३.८ ॥
नाडिकाभ्यामथ द्वाभ्यां मुहूर्तो द्विजसत्तम  ।
अहोरात्रं मुहुर्तास्तु त्रिंशन्मासो दिनैस्तथा  ॥ ६,३.९ ॥
मासैर्द्वादशभिर्वर्षमहोरात्रं तुतद्दिवि  ।
त्रिभिर्वर्षशतैर्वर्षं षष्ट्या चैवासुरद्विषाम्  ॥ ६,३.१० ॥
तैस्तु द्वादशसाहस्त्रैश्चतुर्युगमुदाहृतम्  ।
चतुर्युगसहस्रं तु कथ्यते ब्रह्मणो दिनम्  ॥ ६,३.११ ॥
स कल्पस्तत्र मनवश्चतुर्दश महामुने  ।
तदन्ते चैव मैत्रेय ब्राह्मो नेमित्तिको लयः  ॥ ६,३.१२ ॥
तस्य स्वरूपमत्युग्रं मैत्रेय गदतो मम  ।
शृणुष्व प्राकृतं भूयस्तव वक्ष्याम्यहं लयम्  ॥ ६,३.१३ ॥
चतुर्युगसहस्रान्ते क्षीणप्राये महीतले  ।
अनावृष्टिरतीवोग्रा जायते शतवार्षिकी  ॥ ६,३.१४ ॥
ततो यान्यल्पसाराणि तानि सत्त्वान्यशेषतः  ।
क्षयं यान्ति मुनिश्रेष्ठ पार्थिवान्यनुपीजनात् ॥ ६,३.१५ ॥
ततः सभगवान्विष्णु रुद्ररूपधरोऽव्ययः  ।
क्षयाय यतते कर्तुमात्मस्थाःसकलाः प्रजाः  ॥ ६,३.१६ ॥
ततः स भगवान् विष्णुर्भानोः सप्तसु रश्मिषु  ।
स्थितः पिबत्यशेषाणि जलानि मुनिसप्तम  ॥ ६,३.१७ ॥
पीत्वांभांसि समस्तानि प्राणिभूमिगतान्यपि  ।
शोषं नयति मैत्रेय समस्तं पृथिवीतलम्  ॥ ६,३.१८ ॥
समुद्रान्सारितः शैलनदीप्रस्रवणानि च  ।
पातालेषु च यत्तोयं तत्सर्वं नयति क्षयम्  ॥ ६,३.१९ ॥
ततस्तस्यानुभावेन तोयाहारोपबृंहिताः  ।
त एव रश्मयःसप्त जायन्ते सप्त भास्कराः  ॥ ६,३.२० ॥
अधश्चोर्ध्वं च ते दीप्ता स्ततःसप्त दिवाकराः  ।
दहन्त्यशषं त्रैलोक्यं सपातालतलं द्विज  ॥ ६,३.२१ ॥
दह्यमानं तु तैर्दीप्तैस्त्रैलोक्यं द्विज भास्करैः  ।
साद्रिनद्यर्णवाभोगं निस्नेहमभिजायते  ॥ ६,३.२२ ॥
ततो निर्दग्धवृक्षांबुत्रैलोक्यमाखितं द्विज  ।
भवत्येषा च वसुधा कूर्मपृष्ठोपमाकृतिः  ॥ ६,३.२३ ॥
ततः कालाग्निरुद्रोऽसौ भूत्वा सर्वहरोऽनलः  ।
शेषाहिश्वाससंभूतः पातालानि दहत्यधः  ॥ ६,३.२४ ॥
पातालानि समस्तानि स दग्ध्वा ज्वलनो महान्  ।
भूमिमभ्येत्य सकलं बभस्ति वसुधातलम्  ॥ ६,३.२५ ॥
भुवर्लोकं ततःसर्वं स्वर्लोकं च सुदारुणः  ।
ज्वालामालामहावर्तस्तत्रैव परिवर्तते  ॥ ६,३.२६ ॥
अंबरीषमिवाभाति त्रैलोक्यमखिलं तदा  ।
ज्वालावर्तपरिवारमुपक्षीणचराचरम्  ॥ ६,३.२७ ॥
ततस्तापपरीतास्तु लोकद्वयनिवासिनः  ।
कृताधिकारागच्छन्ति महर्लोकं महामुने  ॥ ६,३.२८ ॥
तस्मादपि महातापतप्ता लोकात्ततः परम्  ।
गञ्च्छन्ति जनलोकं ते दशावृत्त्या परैषिणः  ॥ ६,३.२९ ॥
ततो दग्ध्वा जगत्सर्वं रुद्ररूपीजनार्दनः  ।
मुखनिश्वासजान्मेघान्करोति मुनिसत्तम  ॥ ६,३.३० ॥
ततो गजकुलप्रख्यास्तडित्वन्तोऽतिनादिनः  ।
उत्तिष्ठन्ति तथा व्योम्निघोराःसंवर्तका घनाः  ॥ ६,३.३१ ॥
केचिन्नीलोत्पलश्यामाः केचित्कुमुदसन्निभाः  ।
धूम्रवर्णा घनाः केचित्केचित्पीताः पयो धराः  ॥ ६,३.३२ ॥
केचिद्रासभवर्णाभा लाक्षारसनिभास्तथा  ।
केचिद्वैडूर्यसंकाशा इन्द्रनीलनिभाः क्वचित् ॥ ६,३.३३ ॥
शङ्खकुन्दनिभाश्चान्ये जात्यं जननिभाः परे  ।
इन्द्रगोपनिभाः केचित्ततः शखिनिभास्तथा  ॥ ६,३.३४ ॥
मनःशिलाभाः केचिद्वै हरितालनिभाः परे  ।
चाषपत्रनिभाः केचिदुत्तिष्ठन्ते महाघनाः  ॥ ६,३.३५ ॥
केचित्पुरवराकाराः केचित्पर्वतसन्निभाः  ।
कूटागारनिभाश्चान्ये केचित्स्थलनिबा घनाः  ॥ ६,३.३६ ॥
महारावा महाकायाः पूरयन्ति नभःस्थलम्  ।
वर्षन्तस्ते महासारास्तमग्निमतिभैरवम्  ।
शमयन्त्यखिलं विप्र त्रैलोक्यान्तरधिष्ठितम्  ॥ ६,३.३७ ॥
नष्टे चाग्नौ च सततं वर्षमाणा ह्यहर्निशम्  ।
प्लावयन्ति जगत्सर्वमंभोबिर्मुनिसत्तम  ॥ ६,३.३८ ॥
धाराभिरतिमात्राभिः प्लावयित्वाखिलां भुवम्  ।
भुवर्लोकं तथेवोर्धू प्लावयन्ति हि ते द्विज  ॥ ६,३.३९ ॥
अन्धकारीकृते लोके नष्टे स्थावरजङ्गमे  ।
वर्षति ते महामेघा वर्षाणामधिकं शतम्  ॥ ६,३.४० ॥
एवं भवति कल्पान्ते समस्तं मुनिसत्तम  ।
वासुदेवस्य माहात्म्यान्नित्यस्य परमात्मनः  ॥ ६,३.४१ ॥
इति श्रीविष्णुमहापुराणे षष्ठांशे तृतीयोऽध्यायः (३)


_____________________________________________________________


श्रीपराशर उवाच
सप्तर्शिस्थानामाक्रम्य स्थितेंभसि महामुने  ।
एकार्णवं भवत्येतत्त्रैलोक्यमखिलं ततः  ॥ ६,४.१ ॥
मुखनिश्वासजो विष्णोर्वायुस्ताञ्जलदांस्ततः  ।
नाशयन्वाति मैत्रेय वर्षाणामपरं शतम्  ॥ ६,४.२ ॥
सर्वभूतमयोऽचिन्त्यो भगवान्भूतभावनः  ।
अनादिरादिर्विश्वस्य पीत्वा वायुमशेषतः  ॥ ६,४.३ ॥
एकार्णवे ततस्तस्मिञ्छेषशय्यागतः प्रभुः  ।
ब्रह्मरूपधरः शेते भगवानादिकृद्धरिः  ॥ ६,४.४ ॥
जनलोकगतैः सिद्धैः समकाद्यैरभिष्टुतः  ।
ब्रह्मलोकगतैश्चैव चिन्त्यमानो मुमुक्षुभिः  ॥ ६,४.५ ॥
आत्ममायामयीं दिव्यां योगनिद्रां समास्थितः  ।
आत्मानं वासुदेवाख्यं चिन्तयन्मधुसूदनः  ॥ ६,४.६ ॥
एष नैमित्तिको नाम मैत्रेयः प्रतिसंचरः  ।
निमित्तं तत्र यच्छेते ब्रह्मरूपधरो हरिः  ॥ ६,४.७ ॥
यदा जागर्ति सर्वात्मा स तदा चेष्टते जगत् ।
निमीलत्येतदखिलं मायाशय्यां गतेऽच्युते  ॥ ६,४.८ ॥
पद्मयोनेर्दिनं यत्तु चतुर्युगसहस्रवत् ।
एकार्णवीकृते लोके तावती रात्रिरिष्यते  ॥ ६,४.९ ॥
ततः प्रबुद्धो रात्र्यन्ते पुनःसृष्टिं करोत्यजः  ।
ब्रह्मस्वरूपधृग्विष्णुर्यथा ते कथितं पुरा  ॥ ६,४.१० ॥
इत्येष कल्पसंहारोऽवान्तरप्रलयो द्विज  ।
नैमित्तिकस्ते कथितः प्राकृतः शृण्वतः परम्  ॥ ६,४.११ ॥
अनावृष्ट्यादिसंपर्कात्कृते संक्षालने मुने  ।
समस्तेष्वेव लोकेषु पातालेष्वखिलेषु च  ॥ ६,४.१२ ॥
महदादेर्विकारस्य विशेषान्तस्य संक्षये  ।
कृष्णेच्छाकारिते तस्मिन्प्रवृत्ते प्रतिसंचरे  ॥ ६,४.१३ ॥
आपो ग्रसंति वै पूर्वं भूमेर्गन्धात्मकं गुणम्  ।
आत्तगन्धा ततो भूमिः प्रलयत्वाय कल्पते  ॥ ६,४.१४ ॥
प्रणष्टे गन्धतन्मात्रे भवत्युर्वी जलात्मिका  ।
आपस्तदा प्रवृद्धास्तु वेगवत्यो महास्वनाः  ॥ ६,४.१५ ॥
सर्वमापूरयन्तीदं तिष्ठन्ति विचरन्ति च  ।
सलिलेनोर्मिमालेन आलोकान्तात्समन्ततः  ॥ ६,४.१६ ॥
अपामपि गुणो यस्तु ज्योतिषा पीयते तु सः  ।
नश्यन्त्यापस्ततस्ताश्च रसतन्मात्रसंक्षयात् ॥ ६,४.१७ ॥
ततश्चापो हृतरसाज्योतिषं प्राप्नुवन्ति वै  ।
अग्नावस्थे तु सलिले तेजसा सर्वतो वृते  ॥ ६,४.१८ ॥
स चाग्निः सर्वतो व्याप्य चादत्ते तज्जलं तथा  ।
सर्वमापूर्यतेर्चिर्भिस्तदा जगदिदं शनैः  ॥ ६,४.१९ ॥
अर्चिर्भिः संवृते तस्मिंस्तिर्यगूर्ध्वमधस्तदा  ।
ज्योतिषोऽपि परं रूपं वायुरत्ति प्रभाकरम्  ॥ ६,४.२० ॥
प्रलीने च ततस्तस्मिन्वायुभूतेऽखिलात्मनि  ।
प्रनष्टे रूपतन्मात्रे हृतरूपो विभावसुः  ॥ ६,४.२१ ॥
प्रशाम्यति तदाज्योतिर्वायुर्देधूयते महान्  ।
निरा लोके तथा लोके वाय्ववस्थे च तेजसि  ॥ ६,४.२२ ॥
ततस्तु मूलमासाद्य वायुःसंभवमात्मनः  ।
ऊर्ध्वं चाधश्च तिर्यक्च दोधवीति दिशो दश  ॥ ६,४.२३ ॥
वायोरपि गुणं स्पर्शमाकाशो ग्रसते ततः  ।
प्रशाम्यति ततो वायुः खं तु तिष्ठत्यनावृतम्  ॥ ६,४.२४ ॥
अरूपरसमस्पर्शमगन्धं न च मूर्तिमत् ।
सर्वमापूरयच्चैव सुमहात्तत्प्रकाशते  ॥ ६,४.२५ ॥
भूतेन्द्रियेषु युगपद्भूतादौ संस्थितेषु वै  ।
अबिमानात्मको ह्येष भूतादिस्तामसःस्मृतः  ॥ ६,४.२७ ॥
भीतादिं ग्रसते चापि महान्वे बुद्धिलक्षणः  ॥ ६,४.२८ ॥
उर्वी महंश्च जगतः प्रतिन्तर्बाह्यतस्तथा  ॥ ६,४.२९ ॥
एवं सप्त महाबुद्धे क्रमात्प्रकृतयःस्मृताः  ।
प्रत्याहारे तु ताःसर्वाः प्रविशन्ति परस्परम्  ॥ ६,४.३० ॥
येनेदमावृतं सर्वमण्डमप्सु प्रलीयते  ।
सप्तद्वीपसमुद्रान्तं सप्तलोकं सपर्वतम्  ॥ ६,४.३१ ॥
उदकावरणं यत्तु ज्योतिषा पीयते तु तम्  ।
ज्योतिर्वायौ लयं याति यात्याकाशे समीरमः  ॥ ६,४.३२ ॥
आकाशं चैव भूतादिर्ग्रसते तं तथा महान्  ।
महान्तमेभिः सहितं प्रकृतिर्ग्रसते द्विज  ॥ ६,४.३३ ॥
गुमसाम्यमनुद्रिक्तमन्यूनं च महामुने  ।
प्रोच्यते प्रकतिर्हेतुः प्रधानङ्कारणं परम्  ॥ ६,४.३४ ॥
इत्येषा प्रकृतिःसर्वा व्यक्ताव्यक्तस्वरूपिणी  ।
व्यक्तस्वरूपमव्यक्ते तस्मान्मैत्रेय लीयते  ॥ ६,४.३५ ॥
एकः शुद्धोऽक्षरो नित्यःसर्वव्यापी तथा पुमान्  ।
सोऽप्यंशःसर्वभूतस्य मैत्रेय परमात्मनः  ॥ ६,४.३६ ॥
न संति यत्र सर्वेशे नामजात्यादिकल्पनाः  ।
सत्तामात्रत्मके ज्ञेये ज्ञानात्मन्यात्मनः परे  ॥ ६,४.३७ ॥
तद्ब्रह्म परमं धाम परमात्मा स चेश्वरः  ।
स विष्णुःसर्वमेवेदं यतो नावर्तते यतिः  ॥ ६,४.३८ ॥
प्रकृतिर्या मयाख्याता व्यक्ताव्यक्तस्वरूपिणी  ।
पुरुषश्चाप्युभावेतौ लियते परमात्मनि  ॥ ६,४.३९ ॥
परमात्मा च सर्वेषामाधारः परमेश्वरः  ।
विष्णुनामा स वेदेषु वेदान्तेषु च गीयते  ॥ ६,४.४० ॥
प्रवृत्तं च निवृत्तं च द्विविधङ्कर्म वैदिकम्  ।
ताभ्यामुभाभ्यां पुरुषैः सर्वमूर्तिःस इज्यते  ॥ ६,४.४१ ॥
ऋग्यजुःसामभिर्मार्गैः प्रवृत्तेरिज्यते ह्यसौ  ।
यज्ञेश्वरो यज्ञपुमान्पुरुषैः पुरुषोत्तमः  ॥ ६,४.४२ ॥
ज्ञानात्मा ज्ञानयोगेन ज्ञानमूर्तिः स चेज्यते  ।
निवृत्ते योगिभिर्मार्गे विष्णुर्मुक्तिफलप्रदः  ॥ ६,४.४३ ॥
ह्रस्वदीर्घप्लुतैर्यत्तु किञ्चिद्वस्त्वभिधीयते  ।
यच्च वाचामविषयं तत्सर्वं विष्णुरव्ययः  ॥ ६,४.४४ ॥
व्यक्तःस एव चाव्यक्तःस एव पुरुषोत्तमः  ।
परमात्मा च विश्वात्मा विश्वरूपधरोहरिः  ॥ ६,४.४५ ॥
व्यक्ताव्यक्तात्मिका तस्मिन्प्रकृतिःसंप्रलीयते  ।
पुरुषश्चापि मैत्रेय व्यापिन्यव्याहतात्मनि  ॥ ६,४.४६ ॥
द्विपरार्धात्मकः कालः कथितो यो मया तव  ।
तदहस्तस्य मैत्रेय विष्णोरीशस्य कथ्यते  ॥ ६,४.४७ ॥
व्यक्ते च प्रकृतौ लीने प्रकृत्यां पुरुषे तथा  ।
तत्र स्थिते निशा चास्य तत्प्रमाणा महामुने  ॥ ६,४.४८ ॥
नैवाहस्तस्य न निशा नित्यस्य परमात्मनः  ।
उपचारस्तथाप्येष तस्येशस्य द्विजोच्यते  ॥ ६,४.४९ ॥
इत्येष तव मैत्रेय कथितः प्राकृतो लयः  ।
आत्यन्तिकमथो ब्रह्मन्निबोध प्रतिसंचरम्  ॥ ६,४.५० ॥
इति श्रीविष्णुमहापुराणे षष्ठांशे चतुर्थोऽध्यायः (४)


_____________________________________________________________


श्रीपराशर उवाच
आध्यात्मिकादि मैत्रेय ज्ञात्वा तापत्रयं बुधः  ।
उत्पन्नज्ञानवैराग्यं प्राप्नोत्यात्यन्तिकं लयम्  ॥ ६,५.१ ॥
आध्यात्मिकोपि द्विविधः शरीरो मानसस्तथा  ।
शरीरो बहुभिर्भेदैर्भिद्यते श्रुयतां च सः  ॥ ६,५.२ ॥
शिरोरोगप्रतिश्यायज्वरशूलभगन्दरैः  ।
गुल्मार्शः श्वययुश्वासच्छर्द्यादिभिरनेकधा  ॥ ६,५.३ ॥
तथाक्षिरोगातीसारकुष्ठाङ्गामयसंज्ञितैः  ।
भिद्यते देहजस्तापो मानसं श्रोतुमर्हसि  ॥ ६,५.४ ॥
कामक्रोधभयद्वेषलोभमोहविषादजः  ।
शोकासूयावमानेर्ष्यामात्सर्यादिमयस्तथा  ॥ ६,५.५ ॥
मानसोऽपि द्विजश्रेष्ठ तापो भवति नैकधा  ।
इत्येवमादिभिर्भेदैस्तापो ह्याध्यात्मिकः स्मृतः  ॥ ६,५.६ ॥
मृगपक्षिमनुष्याद्यैः पिशाचोरगराक्षसैः  ।
सरीसृपाद्यैश्च नृणां जायते चाधिभौतिकः  ॥ ६,५.७ ॥
शीतवा तोष्णवार्षाबुबैद्युतादिसमुद्भवः  ।
तापो द्विजवरश्रेष्ठैः कथ्यते चाधिदैविकः  ॥ ६,५.८ ॥
गर्भजन्मजराज्ञानमृत्युनारकजं तथा  ।
दुःखं सहस्रशो भेदैर्भिद्यते मुनिसत्तम  ॥ ६,५.९ ॥
सुकुमारतनुर्गर्भे जन्तुर्बहुमलावृते  ।
उल्वसंवेष्टितो भुग्नपृष्ठग्रीवास्थिसंहतिः  ॥ ६,५.१० ॥
अत्यम्लकटुतीक्ष्मोष्णलवणैर्मातृभोजनैः  ।
अत्यन्ततापैरत्यर्थं वर्धमानातिवेदनः  ॥ ६,५.११ ॥
प्रसारणाकुञ्चनादौ नाङ्गानां प्रभुरात्मनः  ।
शकृन्मूत्रमहापङ्कशायी सर्वत्र पीडितः  ॥ ६,५.१२ ॥
निरुच्छ्वासः सचैतन्यः स्मरञ्जन्मशतान्यथ  ।
आस्ते गर्भेऽतिदुःखेन निजकर्मनिबन्धनः  ॥ ६,५.१३ ॥
जायमानः पुरीषासृङ्मूत्रशुक्राविलाननः  ।
प्राजापत्येन वातेन पीड्यमानास्थिबन्धनः  ॥ ६,५.१४ ॥
अधोमुखो वै क्रियते प्रबलैः सूतिमारुतैः  ।
क्लेशान्निष्क्रान्तिमाप्नोति जठरान्मातुरातुरः  ॥ ६,५.१५ ॥
मुर्छामवाप्य महतीं संस्पृष्टो बाह्यवायुना  ।
विज्ञानभ्रंशमाप्नोति जातश्च मुनिसत्तम  ॥ ६,५.१६ ॥
कण्टकैरिव तुन्नाङ्गः क्रकचैरिव दारितः  ।
पूतिव्रणान्निपतितो धरण्यां क्रिमिको यथा  ॥ ६,५.१७ ॥
कण्डूयनेऽपि चाशक्तः परिवर्तेप्यनीश्वरः  ।
स्नानपानादिकाहारमप्याप्नोति परेच्छया  ॥ ६,५.१८ ॥
अशुचिप्रस्तरे सुप्तः कीटद्रंशादिभिस्तथा  ।
भक्ष्यमाणोऽपि नैवैषां समर्थो विनिवारणे  ॥ ६,५.१९ ॥
जन्मदुःखान्यनेकानि जन्मनोनन्तरिणी च  ।
बालभावे यदा प्नोति ह्याधिभौतादिकानि च  ॥ ६,५.२० ॥
अज्ञानतमसाच्छन्नो मूढान्तःकरणो नरः  ।
न जानाति कुतः कोहं क्वाहं गन्ता किमात्मनः  ॥ ६,५.२१ ॥
केनबन्धेन बद्धोहं कारणं किमकारणम्  ।
किं कार्यं किमकार्यं वा किं वाच्यं किं च नोच्यते  ॥ ६,५.२२ ॥
को धर्मः कश्च वाधर्मः कस्मिन्वर्तेऽथ वा कथम्  ।
किं कर्तव्यमकर्तव्यं किं वा किङ्गुणदोषवत् ॥ ६,५.२३ ॥
एवं पशुसमैर्मुढैरज्ञानप्रभवं महत् ।
अवाप्यते नरैर्दुःखं शिश्रोदरपरायणैः  ॥ ६,५.२४ ॥
अज्ञानं तामसो भावः कार्यारंभप्रवृत्तयः  ।
अज्ञानिनां प्रवर्तन्ते कर्मलोपास्ततो द्विज  ॥ ६,५.२५ ॥
नरकं कर्मणां लोपात्फलमाहुर्मनीषिणः  ।
तस्मादज्ञानिनां दुःखमिह चामुत्र चोत्तमम्  ॥ ६,५.२६ ॥
जराजर्जरदेहश्च शिथिलावयवः पुमान्  ।
विचलच्छीर्णदशनो वलिस्नायुशिरावृतः  ॥ ६,५.२७ ॥
दूरप्रनष्टनयनो व्योमान्तर्गततारकः  ।
नासाविवलनिर्यातलोमपुञ्जश्चलद्वपुः  ॥ ६,५.२८ ॥
प्रकटीभूतसर्वास्थिर्नतपृष्ठास्थिसंहतिः  ।
उत्सन्नजठराग्नित्वादल्पाहारोऽप्लचेष्टितः  ॥ ६,५.२९ ॥
कृच्छ्राच्चङ्क्रमणोत्थानशयनासनचेष्टितः  ।
मन्दीभवच्छ्रोत्रनेत्रःस्रवल्लालाविलाननः  ॥ ६,५.३० ॥
अनायत्तैः समस्तैश्च करणेर्मरणोन्मुखः  ।
तत्क्षणेप्यनुभूतानामस्मर्तऽखिलवस्तुनाम्  ॥ ६,५.३१ ॥
सकृदुच्चारिते वाक्ये समुद्भूत महाश्रमः  ।
श्वासकाशसमुद्भूतमहायासप्रजागरः  ॥ ६,५.३२ ॥
अन्येनोत्थाप्यतेऽन्येन तथा संवेश्यते जरी  ।
भृत्यात्मपुत्रदाराणामवामानास्पदी कृतः  ॥ ६,५.३३ ॥
प्रक्षीणाखिलशौचश्च विहाराहारसस्पृहः  ।
हास्यः परिजनस्यापि निर्विण्णाशेषबान्धवः  ॥ ६,५.३४ ॥
अनुभूतमिवान्यस्मिञ्जन्मन्यात्मविचेष्टितम्  ।
संस्मरन्यौवने दीर्घं निश्वसत्यभितापितः  ॥ ६,५.३५ ॥
एवमादीनि दुःखानि जरायामनुबूय वै  ।
मरणे यानि दुःखानि प्राप्नोति शृणुतान्यपि  ॥ ६,५.३६ ॥
श्लथद्ग्रीवाङ्घ्रिहस्तेऽथ व्याप्तो वेपथुना भृशम्  ।
मुहुर्ग्लानिः परवशो मुहुर्ज्ञानलवान्वितः  ॥ ६,५.३७ ॥
हिरण्यधान्यतनयभार्याभृत्यगृहादिषु  ।
एते कथं भविष्यन्तीत्यतीव ममताकुलः  ॥ ६,५.३८ ॥
मर्मभिद्भिर्भहारोगैः क्रकचैरिव दारुणैः  ।
शरैरिवान्तकस्योग्रैश्छद्यमानासुबन्धनः  ॥ ६,५.३९ ॥
परिवर्तितताराक्षो हस्तपादं मुहुः क्षिपन्  ।
संशुष्यमाणताल्वोष्ठपुटो घुरघुरायते  ॥ ६,५.४० ॥
निरुद्धकण्ठो दोषौघैरुदानश्वसापीडितः  ।
तापेन महता व्याप्तस्तृषा चार्तस्तथा क्षुधा  ॥ ६,५.४१ ॥
क्लेशादुत्क्रान्तिमाप्नोति यमकिङ्करपीडितः  ।
ततश्च यातनादेहं क्लेशेन प्रतिपद्यते  ॥ ६,५.४२ ॥
एतान्यन्यानि चोग्राणि दुःखानि मरणे नृणाम्  ।
शृणुष्व नरके यानि प्राप्यन्ते पुरुषैर्मृतैः  ॥ ६,५.४३ ॥
याम्यकिङ्करपाशादिग्रहणं दण्डताडनम्  ।
यमस्य दर्शनं चोग्रमुग्रमार्गविलोकनम्  ॥ ६,५.४४ ॥
करंभवालुकावह्नियन्त्रशस्त्रासिभीषणे  ।
प्रत्येकं नरकेयाश्च यातना द्विज दुःसहाः  ॥ ६,५.४५ ॥
क्रकचैः पाट्यमानानां मूषायां चापि दह्यताम्  ।
कुठारैः कृत्यमानानां भूमौ चापि निखन्यताम्  ॥ ६,५.४६ ॥
शूलेष्वारोप्यमाणानं व्याघ्रवक्त्रे प्रवेश्यताम्  ।
गृध्रैः संभक्ष्यमाणानां द्वीपिभिश्चोपभूज्यताम्  ॥ ६,५.४७ ॥
क्वाथ्यतां तैलमध्ये च क्लिद्यतां क्षारकर्दमे  ।
उच्चान्निपात्यमानानां क्षिप्यतां क्षेपयन्त्रकैः  ॥ ६,५.४८ ॥
नरके यानि दुःखानि पापहेतूद्भवानि वै  ।
प्राप्यन्ते नारकैर्विप्र तेषां संख्या न विद्यते  ॥ ६,५.४९ ॥
न केवलं द्विजश्रेष्ठ नरके दुःखपद्धतिः  ।
स्वगंपि पातभीतस्त क्षयिष्णोर्नास्ति निर्वृतिः  ॥ ६,५.५० ॥
पुनश्च गर्भे भवति जायते च पुनः पुनः  ।
गर्भे विलीयते भूयो जायमानोऽस्तमेति वै  ॥ ६,५.५१ ॥
जातमात्रश्च म्रियते बालभावेऽथ यौवने  ।
मध्यमं वा वयः प्राप्य वार्धके वाथ वा मृतिः  ॥ ६,५.५२ ॥
यावज्जीवति तावच्च दुःखैर्नानाविधैः प्लुतः  ।
तं तु कारणपक्ष्मौघैरास्ते कार्पासबीजवत् ॥ ६,५.५३ ॥
द्रव्यनाशे तथोत्पत्तौ पालने च सदा नृणाम्  ।
भवन्त्यनेकदुःखानि तथैवेष्टविपत्तिषु  ॥ ६,५.५४ ॥
यद्यत्प्रीतिकरं पुंसां वस्तु मैत्रेय जायते  ।
तदेव दुःखवृक्षस्य बीजत्वमुपगच्छति  ॥ ६,५.५५ ॥
कलत्रपुत्रमित्रार्थगृहक्षेत्रधनादिकैः  ।
क्रियते न तथा भूरि सुखं पुंसां यथा सुखम्  ॥ ६,५.५६ ॥
इति संसारदुःखार्कतापतापितचेतसाम्  ।
विमुक्तिपादपच्छायामृते कुत्र सुखं नृणाम्  ॥ ६,५.५७ ॥
तदस्य त्रिविधस्तऽपि दुःखजातस्य वै मम  ।
गर्भजन्मजराद्येषु स्थानेषु प्रभविष्यतः  ॥ ६,५.५८ ॥
निरस्तातिशयाह्लादसुखभावैकलक्षणा  ।
भेषजं भगवत्प्राप्तिरेकान्तात्यन्तिकी मता  ॥ ६,५.५९ ॥
तस्मात्तत्प्राप्तये यत्नः कर्तव्यः पण्डितैर्नरैः  ।
तत्प्राप्तिहेतुर्ज्ञानं च कर्म चोक्तं महामुने  ॥ ६,५.६० ॥
आगमोत्थं विवेकाच्च द्विधा ज्ञानं तदुच्यते  ।
शब्दब्रह्मागममयं परं ब्रह्म विवेकजम्  ॥ ६,५.६१ ॥
अन्धं तम इवाज्ञानं दीपवच्चेन्द्रियोद्भवम्  ।
यथा सूर्यस्तथा ज्ञानं यद्विप्रर्षे विवेकजम्  ॥ ६,५.६२ ॥
मनुरप्याह वेदार्थं स्मृत्वा यन्मुनिसत्तम  ।
तदेतच्छ्रूयतामत्र संबन्धे गदतो मम  ॥ ६,५.६३ ॥
द्वे ब्रह्मणी वेदितव्ये शब्दब्रह्म परं च यत् ।
शब्दब्रह्मणि निष्णातः परं ब्रह्माधिगच्छति  ॥ ६,५.६४ ॥
द्वे वै विद्ये वेदितव्ये इति चाथर्वणी श्रुतिः  ।
परया त्वक्षरप्राप्तिरृग्वेदादिमयापरा  ॥ ६,५.६५ ॥
यत्तदव्यक्तमजरमचिन्त्यमजमव्ययम्  ।
अनिर्देश्यमरूपं च पाणिपादाद्यसंयुतम्  ॥ ६,५.६६ ॥
विभु सर्वगतं नित्यं भूतयोनिरकारणम्  ।
व्याप्य व्याप्तं यतः सर्वं यद्वै पश्यन्ति सूरयः  ॥ ६,५.६७ ॥
तद्ब्रह्म तत्परं धाम तद्ध्येयं मोक्षकांक्षिभिः  ।
श्रुतिवाक्योदितं सूक्ष्मं तद्विष्णोः परमं पदम्  ॥ ६,५.६८ ॥
तदेव भगवद्वाच्यं स्वरूपं परमात्मनः  ।
वाचको भगवच्छब्दस्तस्याद्यस्वाक्षयात्मनः  ॥ ६,५.६९ ॥
एवं निगदितार्थस्त तत्तत्त्वं तस्य तत्त्वतः  ।
ज्ञायते येन तज्ज्ञानं परमन्यत्त्रयीमयम्  ॥ ६,५.७० ॥
अशब्दगोचरस्यापि तस्य वै ब्रह्मणो द्विज  ।
पूजायां भगवच्छब्दः क्रियते ह्युपचारतः  ॥ ६,५.७१ ॥
शुद्धे महाविभूत्वाख्ये परे ब्रह्मणि शब्दिते  ।
मैत्रेय भगवच्छब्दःसर्वकारणकारणे  ॥ ६,५.७२ ॥
संभर्तेति तथा भर्ता भकारोर्थद्वयान्वितः  ।
नेता गमयता स्रष्टा गकारार्थस्तथा मुने  ॥ ६,५.७३ ॥
ऐश्वर्यस्य समग्रस्य वीर्यस्य यशसः श्रियः  ।
ज्ञानवैराग्ययोश्चैव षण्णां भग इतीरणा  ॥ ६,५.७४ ॥
वसंति तत्र भूतानि भूतात्मन्यखिलात्मनि  ।
स च भूतेष्वशेषेषु वकारार्थस्ततोऽव्ययः  ॥ ६,५.७५ ॥
एवमेष महाञ्छब्दो मैत्रेय भगवानिति  ।
परमब्रह्मभूतस्य वासुदेवस्य नान्यगः  ॥ ६,५.७६ ॥
तत्र पूज्यपदार्थोक्तिपरिभाषासमन्वितः  ।
शब्दोऽयं नोपचारेण त्वन्यत्र ह्युपचारतः  ॥ ६,५.७७ ॥
उत्पत्तिं प्रलयं चैव भूतानामागतिं गतिम्  ।
वेत्ति विद्यामाविद्यां च स वाच्यो भगवानिति  ॥ ६,५.७८ ॥
ज्ञानशक्तिबलैश्वयवीर्यतेजांस्यशेषतः  ।
भगवच्छब्दवाच्याति विना हेयैर्गुणादिभिः  ॥ ६,५.७९ ॥
सर्वाणि तत्र भूतानि वसांति परमात्मनि  ।
भूतेषु च स सर्वात्मा वासुदेवस्ततः स्मृतः  ॥ ६,५.८० ॥
खाण्डिक्यजनकायाह पृष्टः केशिध्वजः पुरा  ।
नाभव्याख्यामनन्तस्य वासुदेवस्य तत्त्वतः  ॥ ६,५.८१ ॥
भूतेषु वसते सोंऽतर्वसंत्यत्र च तानि यत् ।
धाता विधाता जगतां वासुदेवस्ततः प्रभुः  ॥ ६,५.८२ ॥
स सर्वभूतप्रकृतिं विकारान्गुणादिदोशांश्च मुने व्यतीतः  ।
अतीतसर्वावरणोखिलात्मा तेनास्तृतं यद्भुवनान्तराले  ॥ ६,५.८३ ॥
समस्तकल्याणगुणात्मकोऽसौ स्वशक्तिलेशावृतभूतवर्गः  ।
इच्छागृहीताभिमतोरुदेहःसंसाधिताशेषजगद्वितो यः  ॥ ६,५.८४ ॥
तेजोबलैश्वर्यमहावबोध सुवीर्यशक्त्यादिगुणैकराशिः  ।
परः पराणां सकला न यत्र क्लेशादयःसंति परावरेशे  ॥ ६,५.८५ ॥
स ईश्वरो व्यष्टिसमष्टिरूपो व्यक्तस्वरूपः  ।
सर्वेश्वरःसर्वदृक्सर्वविच्च समस्तशक्तिः परमेश्वराख्यः  ॥ ६,५.८६ ॥
संज्ञायते येन तदस्तदोषं शुद्धं परं निर्मलमेकरूपम्  ।
संदृश्यते वाप्यवगम्यते वा तज्ज्ञानमज्ञानमतोन्यदुक्तम्  ॥ ६,५.८७ ॥
इति श्रीविष्णुमहापुराणे षष्ठांशे पञ्चमोऽध्यायः (५)


_____________________________________________________________


श्रीपराशर उवाच
स्वाध्यायसंयमाभ्यां स दृश्यते पुरुषोत्तमः  ।
तत्प्राप्तिकारणं ब्रह्म तदेतदिति पठ्यते  ॥ ६,६.१ ॥
स्वाध्यायाध्योगमासीत योगात्स्वाध्यायमावसेत् ।
स्वाध्याययोगसंपत्त्या परमात्मा प्रकाशते  ॥ ६,६.२ ॥
तदीक्षणाय स्वाध्यायश्चक्षुर्योगस्तथा परम्  ।
न मां स चक्षुषा द्रष्टुं ब्रह्मभूतःस शक्यते  ॥ ६,६.३ ॥
मैत्रेय उवाच
भगवंस्तमहं योगं ज्ञातुमिच्छामि तं वद  ।
ज्ञाते यत्राखिलाधारं पश्येयं परमेश्वरम्  ॥ ६,६.४ ॥
श्रीपराशर उवाच
यथा केशिध्वजः प्राह खाण्डिक्याय महात्मने  ।
नजकाय पुरा योग तमहं कथयामि ते  ॥ ६,६.५ ॥
मैत्रेय उवाच
खाण्डिक्य कोऽभवद्ब्रह्मन्को वा केशिध्वजः कृती  ।
कथं तयोश्च संवादो योगसंबन्धकारणात् ॥ ६,६.६ ॥
श्रीपराशर उवाच
धर्मध्वजो वै जनक स्तस्य पुत्रोऽमितध्वजः  ।
कृतध्वजश्च नाम्नासीत्सदाध्यात्मरतिर्नृपः  ॥ ६,६.७ ॥
कृतध्वजस्य पुत्रोऽभूत्ख्यातः केशिध्वजो नृपः  ।
पुत्रोमितध्वजस्यापि खाण्डिक्यजनकोऽभवत् ॥ ६,६.८ ॥
कर्ममार्गेण खाण्डिक्यः पृतिव्यामभवत्पतिः  ।
केशिध्वजोऽप्यतीवासीदात्मविद्याविशारदः  ॥ ६,६.९ ॥
तावुभावपि चैवास्तां विजिगीषू परस्परम्  ।
केशिध्यजेन खाण्डिक्यःस्वराज्यादवरोपितः  ॥ ६,६.१० ॥
पुरोधसा मन्त्रिभिश्च समवेतोऽल्पसाधनः  ।
राज्यान्निराकृतःसोऽथ दुर्गारण्यचरोऽभवत् ॥ ६,६.११ ॥
इयाह सोऽपि सुबहून्यज्ञाञ्ज्ञानव्यपाश्रयः  ।
ब्रह्मविद्यामधिष्ठाय तर्त्तु मृत्युमविद्यया  ॥ ६,६.१२ ॥
एकदा वर्त्तमानस्य यागो योगविदां वर  ।
घर्मधेनुं जघानोग्रः शार्दुलो विजने वने  ॥ ६,६.१३ ॥
ततो राजा हतां श्रुत्वा धनुं व्याघ्रेण चर्त्विजः  ।
प्रायश्चितं स पप्रच्छ किमत्रेति विधीयताम्  ॥ ६,६.१४ ॥
तेप्यूचुर्न वयं विद्म कशेरुः पृच्छतामिति  ।
कशेरुरपि तेनोक्तस्तथैव प्राह भार्गवम्  ॥ ६,६.१५ ॥
शुनकं पृच्छ राजैन्द्र नाहं वेद्मि स वेत्स्यति  ।
स गत्वा कमपृच्छच्च सोऽप्याह शृणु यन्मुने  ॥ ६,६.१६ ॥
न केशरुर्न चैवाहं न चैकःसांप्रतं भुवि  ।
वेत्त्येक एव त्वच्छत्रुः खाण्डिक्यो यो जितस्त्वया  ॥ ६,६.१७ ॥
स चाह तं व्रजाम्येष प्रष्टुमात्मरीपुं मुने  ।
प्राप्त एव महायज्ञो यदि मां स हनिष्यति  ॥ ६,६.१८ ॥
प्रायश्चित्तमशेषेण स चेत्पृष्टो वदिष्यति  ।
ततश्चाविकलो योगो मुनिश्रेष्ठ भविष्यति  ॥ ६,६.१९ ॥
श्रीपराशर उवाच
इत्युक्त्वा रथमारुह्य कृष्णाजिनधरो नृपः  ।
वनं जगाम यत्रास्ते स खाण्डिक्यो महामतिः  ॥ ६,६.२० ॥
तमापतन्तमालोक्य खाण्डिक्यो रिपुमात्मनः  ।
प्रोवाच क्रोधताम्राक्षःसमारोपितकार्मुकः  ॥ ६,६.२१ ॥
खाण्डिक्य उवाच
कृष्णाजिनं त्वं कवचमाबध्यास्मान्हनिष्यसि  ।
कृष्णाजिनधरे वेत्सि न मयि प्रहरिष्यति  ॥ ६,६.२२ ॥
मृगाणां वद पृष्ठेषु मूढ कृष्णाजिनं न किम्  ।
येषां मया त्वाय चोग्राः प्रहिताः शितसायकाः  ॥ ६,६.२३ ॥
स त्वामहं हनिष्यामि न मे जीवन्विमोक्ष्यसे  ।
आतताय्यसि दुर्बुद्धे मम राज्यहरो रिपुः  ॥ ६,६.२४ ॥
केशिध्वज उवाच
खाण्डिक्य संशयं प्रष्टुं भवन्तमहामागतः  ।
न त्वां हन्तुं विचार्यैतत्कोपं बाणं विमुञ्च वा  ॥ ६,६.२५ ॥
श्रीपराशर उवाच
ततःस मन्त्रिभिः सार्धमेकान्ते सपुरोहितः  ।
मन्त्रयामास खाण्डिक्यःसर्वैरेव महामतिः  ॥ ६,६.२६ ॥
तमूचुर्मत्रिणो वध्यो रिपुरेष वशं गतः  ।
हतेऽस्मिन् पृथिवी सर्वा तव वश्या भविष्यति  ॥ ६,६.२७ ॥
खाण्डिक्यश्चाह तान्सर्वानेवमेतन्न संशयः  ।
हतेस्मिन्पृतिवी सर्वा मम वश्या भविष्यति  ॥ ६,६.२८ ॥
परलोकजयस्तस्य पृथिवी सकला मम  ।
न हन्मि चेल्लोकजयो मम तस्य वसुंधरा  ॥ ६,६.२९ ॥
नाहं मन्ये लोकजयादधिका स्याद्वसुंधरा  ।
परलोकजयोऽनन्तःस्वल्पकालो महीजयः  ॥ ६,६.३० ॥
तस्मान्नैनं हनिष्यामि यत्पृच्छति वदामि तत् ॥ ६,६.३१ ॥
श्रीपराशर उवाच
ततस्तमब्युपेत्याह खाण्डिक्यजनको रिपुम्  ।
प्रष्टव्यं यत्त्वाय सर्वं तत्पृच्छस्व वदाम्यहम्  ॥ ६,६.३२ ॥
श्रीपराशर उवाच
ततः सर्वं यथावृत्तं घर्मधेनुवधं द्विज  ।
कथांयत्वा स पप्रच्छ प्रायश्तित्तं हि तद्गतम्  ॥ ६,६.३३ ॥
स चाचष्ट यथान्यायं द्विज केशिध्वजाय तत् ।
प्रायश्चित्तमशेषेण यद्धै तत्र विधीयते  ॥ ६,६.३४ ॥
विदितार्थःस तेनैव ह्यनुज्ञातो महात्मना  ।
यागभूमिमुपागम्य चक्रे सर्वाः क्रियाः क्रमात् ॥ ६,६.३५ ॥
क्रमेण विधिवद्यागं नीत्वा सोऽवभृथाप्लुतः  ।
कृतकृत्यस्ततो भूत्वा चिन्तयामास पार्थिवः  ॥ ६,६.३६ ॥
पूजिताश्च द्विजाःसर्वे सदस्या मानिता मया  ।
तथैवार्थिजनोऽप्यर्थैर्योऽर्जितोऽभिमतैर्मया  ॥ ६,६.३७ ॥
यथार्हमस्य लोकस्य मया सर्वं विचेष्टितम्  ।
अनिष्पन्नक्रियं चेतस्तथापि मम किं यथा  ॥ ६,६.३८ ॥
इत्थं संचिन्तयन्नैव सस्मार स महीपतिः  ।
खाण्डिक्याय न दत्तेति मया वै गुरुदक्षिणा  ॥ ६,६.३९ ॥
स जगाम तदा भूयो रथमारुह्य पार्थिवः  ।
मैत्रेय दुर्गगहनं खाण्डिक्यो यत्र संस्थितः  ॥ ६,६.४० ॥
खाण्डिक्योऽपि पुनर्दृष्ट्वा तमायान्तं धृतायुधम्  ।
तस्थौ हन्तुं कृतमतिस्तमाह स पुनर्नृपः  ॥ ६,६.४१ ॥
भो नाहं तेऽपराधाय प्राप्तः खाण्डिक्य मा क्रुद्धाः  ।
गुरोर्निक्रयदानाय मामवेहि त्वमागतम्  ॥ ६,६.४२ ॥
निष्पादितो मया यागः सम्यक्त्वदुपदेशतः  ।
सोऽहं ते दातुमिच्छामि वृणीष्व गुरुदक्षिणाम्  ॥ ६,६.४३ ॥
श्रीपराशर उवाच
भूयस्य मन्त्रिभिः सार्धं मन्त्रयामास पार्थिवः  ।
गुरुनिष्क्रयकामोऽयं किं मया प्रार्थ्यतामिति  ॥ ६,६.४४ ॥
तमूचुर्मत्रिणो राज्यमशंषं प्रार्थ्यतामयम्  ।
शत्रिभिः प्रार्थ्यते राज्यमना यासितसैनिकैः  ॥ ६,६.४५ ॥
प्रहस्य तानाह नृपःस खाण्डिक्यो महामतिः  ।
स्वल्पकालं महीपाल्यं मादृशैः प्रार्थ्यते कथम्  ॥ ६,६.४६ ॥
एवमेतद्भवन्तोऽत्र ह्यर्थसाधनमन्त्रिणः  ।
परमार्थः कथं कोऽत्र यूयं नात्र विचक्षणाः  ॥ ६,६.४७ ॥
श्रीपराशर उवाच
इत्युक्त्वा समुपेत्यैनं स तु केशिध्वजं नृपः  ।
उवाच किमवश्यं त्वं ददासि गुरुदक्षिणाम्  ॥ ६,६.४८ ॥
बाढमित्येव तेनोक्तः खाण्डिक्यस्तमथाब्रवीत् ।
भवानद्यात्म विज्ञानपरमार्थविचक्षणः  ॥ ६,६.४९ ॥
यदि चेद्दीयते मह्यं भवता गुरुनिष्क्रयः  ।
तत्क्लेशप्रशमायालं यत्कर्म तदुदीरय  ॥ ६,६.५० ॥
इति श्रीविष्णुमहापुराणे षष्ठांशे षष्ठोध्यायः (६)


_____________________________________________________________


केशिध्वज उवाच
न प्रार्थितं त्वया कस्मादस्मद्राज्यमकण्टकम्  ।
राज्यलाभाद्विना नान्यत्क्षत्रियाणा मतिप्रियम्  ॥ ६,७.१ ॥
खाण्डिक्य उवाच
केशिध्वज निबोध त्वं मया न प्रार्थितं यतः  ।
राज्यमेतदशेषं ते यत्र गृध्नन्त्यपण्डिताः  ॥ ६,७.२ ॥
क्षत्रियाणामयं धर्मो यत्प्रजापरिपालनम्  ।
वधश्च धर्मयुद्धेन स्वराज्यपरिपन्थिनाम्  ॥ ६,७.३ ॥
तत्राशक्तस्य मे दोषो नैवास्त्यपहृते त्वया  ।
बन्धायैव भवत्येषा ह्यविद्याप्यक्रमोज्झिता  ॥ ६,७.४ ॥
अल्पोपभोगलिप्सार्थमियं राज्यस्पृहा मम  ।
अन्येषां दोषज सैव धर्मं वै नानुरुध्यते  ॥ ६,७.५ ॥
न याच्ञा क्षत्रबन्धूनां धर्मयैतत्सतां मतम्  ।
अतो न याचितं राज्यमविद्यान्तर्गतं तव  ॥ ६,७.६ ॥
राज्ये गृध्नन्त्यविद्वांसो ममत्वाहृतचेतसः  ।
अहंमानमहापानमदमत्ता न मादृशाः  ॥ ६,७.७ ॥
श्रीपराशर उवाच
प्रहृष्टःसाध्विति ततः प्राह केशिध्वजो नृपः  ।
खाण्डिक्यजनकं प्रीत्या श्रूयतां वचनं मम  ॥ ६,७.८ ॥
केशिध्वज उवाच
अहं ह्यविद्यया कृत्युं तर्तुकामः करोमि वै  ।
राज्यं यागांश्च विविधान्योगैः पुण्यक्षयं तथा  ॥ ६,७.९ ॥
तदिदं ते मनो दिष्ट्या विवेकैश्वर्यतां गतम्  ।
तच्छ्रूयतामविद्यायाःस्वरूपं कुलनन्दन  ॥ ६,७.१० ॥
अनात्मन्यात्मबुद्धिर्या चास्वे स्वमिति या मतिः  ।
संसारतरुसंभूतिबीजमेतद्द्विधा स्थितम्  ॥ ६,७.११ ॥
पञ्चभूतात्मके देहे देही मोहतमोवृतः  ।
अहं ममैतदित्युच्चैः कुरुते कुमतिर्मतिम्  ॥ ६,७.१२ ॥
आकाशवाय्वग्निजलपृथिवीभ्यः पृथक्स्थिते  ।
आत्मन्यात्ममयं भावं कः करोति कलेवरे  ॥ ६,७.१३ ॥
कलेवरोपभोग्यंहि गृहक्षेत्रादिकं च कः  ।
अदेहे ह्यात्मनि प्राज्ञे ममेदमिति मन्यते  ॥ ६,७.१४ ॥
इत्थं च पुत्त्रपौत्त्रेषु तद्देहोत्पादितेषु कः  ।
करोति पण्डितःस्वाम्यमनात्मनि कलेवरे  ॥ ६,७.१५ ॥
सर्वं देहोपभोगाय कुरुते कर्म मानवः  ।
देहश्चान्यो यदा पुंसस्तदा बन्धाय तत्परम्  ॥ ६,७.१६ ॥
मृण्मयं हि यथा गेहं लिप्यते वै मृदंभसा  ।
पार्थिवोऽयं तथा देहो मृदंब्वालेपनस्थितः  ॥ ६,७.१७ ॥
पञ्जभूतत्मकैर्भोगोः पञ्चभूतात्मकं वपुः  ।
आप्यायते यदि ततः पुंसो भोगोऽत्र किं कृतः  ॥ ६,७.१८ ॥
अनेकजन्मसाहस्रीं संसारपदवीं व्रजन्  ।
मोहश्रमं प्रयातोऽसौ वासनरेमुकुण्ठितः  ॥ ६,७.१९ ॥
प्रक्षाल्यते यदा सोस्य रेणुज्ञानोष्णवारिणा  ।
तदा संसारपान्थस्य याति मोहश्रमः शमम्  ॥ ६,७.२० ॥
मोहश्रमे शमं याते स्वस्थान्तःकरणः पुमान्  ।
अनन्यातिशयाबाधं परं निर्वाणमृच्छति  ॥ ६,७.२१ ॥
निर्वाणमय एवायमात्मा ज्ञानमयोऽमलः  ।
दुःखाज्ञानमया धर्माः प्रकृतेस्ते तु नात्मनः  ॥ ६,७.२२ ॥
जलस्य नाग्निसंसर्गस्थालीसंगात्तथापि हि  ।
शब्दोद्रेकादिकान्धर्मांस्तत्करोति यथा नृप  ॥ ६,७.२३ ॥
तथात्मा प्रकृतेःसंगादहंमानादिदूषितः  ।
भजते प्राकृतान् धर्मानन्यस्तेभ्यो हि सोऽव्ययः  ॥ ६,७.२४ ॥
तदेतत्कथितं बीजमविद्याया मया तव  ।
क्लेशानां च क्षयकरं योगादन्यन्न विद्यते  ॥ ६,७.२५ ॥
खाण्डिक्य उवाच
तं ब्रवीहि महाभाग योगं योगविदुत्तम  ।
विज्ञातयोगशास्त्रार्थस्त्वमस्यां निमिसंततौ  ॥ ६,७.२६ ॥
केशिध्वज उवाच
योगस्वरूपं खाण्डिक्य श्रूयतां गदतो मम  ।
यत्र स्थितो न च्यवते प्राप्य ब्रह्मलयं मुनिः  ॥ ६,७.२७ ॥
मन एव मनुष्याणां कारणं बन्धमोक्षयोः  ।
बन्धाय विषयासंगि मुक्त्यै निर्विषयं मनः  ॥ ६,७.२८ ॥
विषयेभ्यः समाहृत्य विज्ञानात्मामनो मुनिः  ।
चिन्तयेन्मुक्तये तेन ब्रह्मभूतं परेश्वरम्  ॥ ६,७.२९ ॥
आत्मभावं नयत्येनं तद्बह्य ध्यायिनं मुनिम्  ।
विकार्यमात्मनः शक्त्या लोहमाकर्षको यथा  ॥ ६,७.३० ॥
आत्मप्रयत्नसापेक्षा विशिष्टा या मनोगतिः  ।
तस्य ब्रह्मणि संयोगो योग इत्यभिधीयते  ॥ ६,७.३१ ॥
एवमत्यन्तवैशिष्ट्ययुक्तधर्मोपलक्षणः  ।
यस्य योगःस वै योगी मुमुक्षुरभिधीयते  ॥ ६,७.३२ ॥
योगयुक्प्रथमं योगी युञ्जानो ह्यभिधीयते  ।
विनिष्पन्नसमाधिस्तु परं ब्रह्मोपलब्धिमान्  ॥ ६,७.३३ ॥
यद्यन्तरायदोषेण दूष्यते चास्य मानसम्  ।
जन्मान्तरैरभ्यसतो मुक्तिः पुर्वस्य जायते  ॥ ६,७.३४ ॥
विनिष्पन्नसमाधिस्तु मुक्तिं तत्रैव जन्मनि  ।
प्राप्नोति योगी योगाग्निदग्धकर्मचयोऽचिरात् ॥ ६,७.३५ ॥
ब्रह्मचर्यमहिंसां च सत्यास्तेयापरिग्रहान्  ।
सेवेत योगी निष्कामो योग्यतां स्वमनो नयन्  ॥ ६,७.३६ ॥
स्वाध्यायशौचसंतोषतपांसि नियतात्मवान्  ।
कुर्वीत ब्रह्मणि तथा परस्मिन्प्रवणंमनः  ॥ ६,७.३७ ॥
एते यमाःसनियमाः पञ्च पञ्च च कीर्तिताः  ।
विशिष्टफलदाः काम्या निष्कामानां विमुक्तिदाः  ॥ ६,७.३८ ॥
एकं भद्रासनादीनां समास्थाय गुणैर्युतः  ।
यमाख्यैर्नियमाख्यैश्च युञ्जीत नियतो यतिः  ॥ ६,७.३९ ॥
प्राणाख्यमनिलं वश्यमभ्यासात्कुरुते तु यत् ।
प्राणायामःसविज्ञेयःसबीजोऽबीज एव च  ॥ ६,७.४० ॥
परस्परेणाभिभवं प्राणापानौ यथानिलौ  ।
कुरुतःसद्विधानेन तृतीयःसंयमात्तयोः  ॥ ६,७.४१ ॥
तस्य चालंबनवतः स्थूलरूपं द्विजोत्तम  ।
आलंबनमनन्तस्य योगिनोऽभ्यसतः स्मृतम्  ॥ ६,७.४२ ॥
शब्दादिष्वनुरक्तानि निगृह्याक्षाणि योगवित् ।
कुर्याच्चित्तानुकारीणि प्रत्याहारपरायणः  ॥ ६,७.४३ ॥
वश्यता परमा तेन जायतेति चलात्मनाम्  ।
इन्द्रियाणामवश्यैस्तैर्न योगी योगसाधकः  ॥ ६,७.४४ ॥
प्राणयामेन पवने प्रत्याहारेण चेन्द्रिये  ।
वशीकृते ततः कुर्यात्स्थितं चेतः शुभाश्रये  ॥ ६,७.४५ ॥
खाडिक्य उवाच
कथ्यतां मे महाभागा चेतसो यः शुभाश्रयः  ।
यदाधारमशेषं तद्धन्ति दोषमलोद्भवम्  ॥ ६,७.४६ ॥
केशिध्वाज उवाच
आश्रयश्चेतसो ब्रह्म द्विधा तच्चस्वभावतः  ।
भूप मूर्तममूर्तं च परं चापरमेव च  ॥ ६,७.४७ ॥
त्रिविधा भावना भूप विश्वमेतन्निबोधताम्  ।
ब्रह्माख्या कर्मसंज्ञा च तथा चैवोभयात्मिका  ॥ ६,७.४८ ॥
कर्मभावात्मिका ह्येकाब्रह्मभावात्मिका परा  ।
उभयात्मिका तथैवान्या त्रिविधा भावभावना  ॥ ६,७.४९ ॥
सनन्दनादयो ये तु ब्रह्मभावनया युताः  ।
कर्मभावनया चान्ये देवाद्याः स्थावरावराः  ॥ ६,७.५० ॥
हिरण्यगर्भादिषु च ब्रह्मकर्मात्मिका द्विधा  ।
बोधाधिकारयुक्तेषु विद्यते भावभावना  ॥ ६,७.५१ ॥
अक्षीणेषु समस्तेषु विशेषज्ञानकर्मसु  ।
विश्वमेतत्परं चान्यद्भेदभिन्नदृशां नृणाम्  ॥ ६,७.५२ ॥
प्रत्यस्तमितभेदं यत्सत्तामात्रमगोचरम्  ।
वचसामात्मसंवेद्यं तज्ज्ञानं ब्रह्मसंज्ञितम्  ॥ ६,७.५३ ॥
तच्च विष्णोः परं रूपमरूपाख्यमनुत्तमम्  ।
विश्वस्वरूपवैरूप्यलक्षणं परमात्मनः  ॥ ६,७.५४ ॥
न तद्योगयुजा शक्यं नृप चिन्तयितुंयतः  ।
ततःस्थूलं हरे रूपं चिन्तयेद्विश्वगोचरम्  ॥ ६,७.५५ ॥
हिरण्यगर्भो भगवान्वासुदेवः प्रजापतिः  ।
मरुतो वसवो रुद्रा भास्करास्तारका ग्रहाः  ॥ ६,७.५६ ॥
गन्धर्वयक्षदैत्याद्यःसकला देवयोनयः  ।
मनुष्याः पशवः शैलाःसमुद्राःसरितो द्रुमाः  ॥ ६,७.५७ ॥
भूप भूतान्यशेषाणि भूतानां ये च हेतवः  ।
प्रधानादिविशेषान्तं चेतनाचेतनात्मकम्  ॥ ६,७.५८ ॥
एकपादं द्विपादं च बहुपादमपादकम्  ।
मूर्तमेतद्धरे रूपं भावनात्रितयात्मकम्  ॥ ६,७.५९ ॥
एतत्सर्वमिदं विश्वं जगदेतच्चराचरम्  ।
परब्रह्मस्वरूपस्य विष्णोः शक्तिसमन्वितम्  ॥ ६,७.६० ॥
विष्णुशक्तिः परा प्रोक्ता क्षेत्रज्ञाख्या तथापरा  ।
अविद्याकर्मसंज्ञान्या तृतीया शक्तिरिष्यते  ॥ ६,७.६१ ॥
यया क्षेत्रज्ञशक्तिःसा वेष्टिता नृपसर्वगा  ।
संसारतापानखिलानवाप्रोत्यतिसंततान्  ॥ ६,७.६२ ॥
तया तिरोहितत्वाच्च शक्तिः क्षेत्रज्ञसंज्ञिता  ।
सर्वभूतेषु भूपाल तारतम्येनलक्ष्यते  ॥ ६,७.६३ ॥
अप्राणवत्सुस्वल्पा सा स्थावरेषु ततोऽधिका  ।
सरीसृपेषु तेभ्योपि ह्यतिशक्त्या पतत्त्रिषु  ॥ ६,७.६४ ॥
पातत्त्रिंभ्यो मृगास्तेभ्यस्तच्छक्त्या पशवोऽधिकाः  ।
पशुभ्यो मनुजाश्चातिशक्त्या पुंसः प्रभाविताः  ॥ ६,७.६५ ॥
तेभ्योपि नागगन्धर्वयक्षाद्या देवता नृप  ॥ ६,७.६६ ॥
शक्रःसमस्तदेवेभ्यस्ततश्चातिप्रजापतिः  ।
हिरण्यगर्भोऽपि ततः पुंसः शक्त्युपलक्षितः  ॥ ६,७.६७ ॥
एतान्यशेषरूपाणि तस्य रूपाणि पार्थिव  ।
यतस्तच्छक्तियोगेन युक्तानि नभसा यथा  ॥ ६,७.६८ ॥
द्वितीयं विष्णुसंज्ञस्य योगिध्येयं महामते  ।
अमूर्तं ब्रह्मणो रूपं यत्सदित्यु च्यते बुधैः  ॥ ६,७.६९ ॥
समस्ताः शक्तयश्चैता नृप यत्र प्रतिष्ठिताः  ।
तद्विश्वरूपवैरूप्यं रूपमन्यद्धरेर्महत् ॥ ६,७.७० ॥
समस्तशक्तिरूपाणि तत्करोति जनेश्वर  ।
देवतिर्यङ्मनुष्यादिचेष्टावन्ति स्वलीलया  ॥ ६,७.७१ ॥
जगतामुपकाराय न सा कर्मनिमित्तजा  ।
चेष्टा तस्याप्रमेयस्य व्यापिन्यव्याहतात्मिका  ॥ ६,७.७२ ॥
तद्रूपं विश्वरूपस्य तस्य योगयुजा नृप  ।
चिन्त्यमात्मविशुद्ध्यर्थं सर्वकिल्बिषनाशनम्  ॥ ६,७.७३ ॥
यथाग्निरुद्धतशिखः कक्षं दहति सानिलः  ।
तथा चित्तस्थितो विष्णुर्योगिनां सर्वकिल्बिषम्  ॥ ६,७.७४ ॥
तस्मात्समस्तशक्तीनामाधारे तत्र चेतसः  ।
कुर्वीत संस्थितिं सा तु विज्ञेया शुद्धधारणा  ॥ ६,७.७५ ॥
शुभाश्रयस्य चित्तस्य सर्वगस्याचलात्मनः  ।
त्रिभावभाघनातीतो मुक्तये योगिनो नृप  ॥ ६,७.७६ ॥
अन्ये तु पुरुषव्याघ्र चेतसो ये व्यापाश्रयाः  ।
अशुद्धास्ते समस्तास्तु देवाद्याः कर्मयोनयः  ॥ ६,७.७७ ॥
मूर्तं भगवतो रूपं सर्वापाश्रयनिस्पृहम्  ।
एषा वै धारण प्रोक्ता यच्चित्तं तत्र धार्यते  ॥ ६,७.७८ ॥
यच्च मूर्तं हरे रूपं यादृक्चिन्त्यं नराधिप  ।
तच्छ्रूयतामनाधारा धारमा नोपपद्यते  ॥ ६,७.७९ ॥
प्रसन्नवदनं चारुपद्मपत्रोपमेक्षणम्  ।
सुकपोलं सुविस्तीर्णललाटफलकोज्ज्वलम्  ॥ ६,७.८० ॥
समकर्णान्तविन्यस्तचारुकुण्डलभूषणम्  ।
कंबुग्रीवं सुवीस्तीर्णश्रीवत्सांकितवक्षसम्  ॥ ६,७.८१ ॥
वलित्रिभङ्गिना मग्ननाभिना ह्युदरेण च  ।
प्रलंबाष्टभुजं विष्णुमथवापि चतुर्भुजम्  ॥ ६,७.८२ ॥
समस्थितोरुजङ्घं च सुस्थिताङ्घ्रिवरांबुजम्  ।
चिन्तयेद्ब्रह्मभूतं तं पीतनिर्मलवाससम्  ॥ ६,७.८३ ॥
किरीटहारकेयूरकटकादिविभूषितम्  ॥ ६,७.८४ ॥
शार्ङ्गशङ्खगदाखड्गचक्राक्षवलयान्वितम्  ।
वरदाभयहस्तं च मुद्रिकारत्नभूषितम्  ॥ ६,७.८५ ॥
चिन्तयेत्तन्मयो योगी समाधायात्ममानसम्  ।
तावद्यावदृढीभूता तत्रैव नृप धारणा  ॥ ६,७.८६ ॥
व्रजतस्तिष्ठतोन्यद्वा स्वेच्छया कर्म कुर्वतः  ।
नापयाति यदा चित्तत्सिद्धां मन्येत तां तदा  ॥ ६,७.८७ ॥
ततः शङ्खगदाचक्रशर्ङ्गीदिरहितं बुधः  ।
चिन्तयेद्भगवद्रूपं प्रशान्तं साक्षसूत्रकम्  ॥ ६,७.८८ ॥
सा यदा धारणा तद्वदवस्थानवती ततः  ।
किरिटकेयूरमुखैर्भूषणै रहितं स्मरेत् ॥ ६,७.८९ ॥
तदेकावयवं देवं चेतसा हि पुनर्बुधः  ।
कुर्यात्ततोऽवयविनि प्रणिधानपरो भवेत् ॥ ६,७.९० ॥
तद्रूपप्रत्यया चैका संततिश्चान्यनिःस्पृहा  ।
तद्ध्यानं प्रथमैरङ्गैः षड्भिर्निष्पाद्यते नृप  ॥ ६,७.९१ ॥
तस्यैव कल्पनाहीनं स्वरूपग्रहणं हियत् ।
मनसा ध्याननिष्पाद्यं समाधिःसोऽभिधीयते  ॥ ६,७.९२ ॥
विज्ञानं प्रापकं प्राप्ये परे ब्रह्मणि पार्थिव  ।
प्रापणीयस्तथैवात्मा प्रक्षीणाशेषभावनः  ॥ ६,७.९३ ॥
क्षेत्रज्ञः करणी ज्ञानं करणं तस्य तेन तत् ।
निष्पाद्य मुक्तिकार्यं वै कृतकृत्यं निवर्तते  ॥ ६,७.९४ ॥
तद्भावभावमापन्नस्ततोऽसौ परमात्मना  ।
भवत्यभेदी भेदश्च तस्याज्ञानकृतो भवेत् ॥ ६,७.९५ ॥
विभेदजनके ज्ञाने नाशमात्यन्तिकं गते  ।
आत्मनो ब्रह्मणो भेदम संतं कः करीष्यति  ॥ ६,७.९६ ॥
इत्युक्तस्ते मया योगः खाण्डिक्य परिपृच्छतः  ।
संक्षेपविस्तराभ्यां तु किमन्यत्क्रियतां तव  ॥ ६,७.९७ ॥
खाण्डिक्य उवाच
कथिते योगसद्भावे सर्वमेव कृतं मम  ।
तवोपदेशेनाशेषो नष्टश्चित्तमलो यतः  ॥ ६,७.९८ ॥
ममेति यन्मया चोक्तमसदेतन्न चान्यथा  ।
नरेद्र गदितुं शक्यमपि विज्ञेयवेदिभिः  ॥ ६,७.९९ ॥
अहं ममेत्यविद्येयं व्यवहारस्तथानयोः  ।
परमार्थस्त्वसंलापो गोचरे वचसां न यः  ॥ ६,७.१०० ॥
तद्गच्छ श्रेयसे सर्वं ममैतद्भवता कृतम्  ।
यद्विमुक्तिप्रदो योगः प्रोक्तः केशिध्वजाव्ययः  ॥ ६,७.१०१ ॥
श्रीपराशर उवाच
यथार्हं पूजया तेन खाण्डिक्येन स पूजितः  ।
आजगाम पुरं ब्रह्मंस्ततः केशिध्वजो नृपः  ॥ ६,७.१०२ ॥
खाण्डिक्योऽपि सुतं कृत्वा राजानं योगसिद्दये  ।
वनं जगाम गोविन्दे विनिवेशितमानसः  ॥ ६,७.१०३ ॥
तत्रैकान्तमतिर्भूत्वा यमादिगुणसंयुतः  ।
विष्ण्वाख्ये निर्मले ब्रह्मण्यवाप नृपतिर्लयम्  ॥ ६,७.१०४ ॥
केशिध्वजो विमुक्त्यर्थं स्वकर्मक्षपणोन्मुखः  ।
बुभुजे विषयान्कर्म चक्रे चानभिसंहितम्  ॥ ६,७.१०५ ॥
अकल्याणोपभोगैश्च क्षीणपापोऽमलस्तथा  ।
अवाप सिद्धिमत्यन्तां तापक्षयफलां द्विज  ॥ ६,७.१०६ ॥
इति श्रीविष्णुमहापुराणे षष्ठांशे सप्तमोऽध्यायः (७)


_____________________________________________________________


श्रीपराशर उवाच
इत्येष कथितःसम्यक्तृतीयः प्रतिसंचरः  ।
आत्यन्तिको विमुक्तिर्या लयो ब्रह्मणि शाश्वते  ॥ ६,८.१ ॥
सर्गश्च प्रतिसर्गश्च वंशमन्वन्तराणि च  ।
वंशानुचरितं चैव भवतो गदितं मया  ॥ ६,८.२ ॥
पुरामं बैष्णवं चैतत्सर्वकिल्बिषनाशनम्  ।
विशिष्टं सर्वशास्त्रेभ्यः पुरुषार्थोपपादकम्  ॥ ६,८.३ ॥
तुभ्यं यथावन्मैत्रेय प्रोक्तं शुश्रुषवेऽव्ययम्  ।
यदन्यदपि वक्तव्यं तृत्पृच्छाद्य वदामि ते  ॥ ६,८.४ ॥
मैत्रेय उवाच
भगवन्कथितं सर्वं यत्पृष्टोसि मया मुने  ।
श्रुतं चैतन्मया भक्त्या नान्यत्प्रष्टव्यमस्ति मे  ॥ ६,८.५ ॥
विच्छिन्नाःसर्वसंदेहा वैमल्यं मनसः कृतम्  ।
त्वत्प्रसादान्मया ज्ञाता उत्पत्तिस्थितिसंक्षयाः  ॥ ६,८.६ ॥
ज्ञातश्च त्रिविधो राशिः शक्तिश्च त्रिविधा गुरो  ।
विज्ञाता सा च कार्त्स्न्येन त्रिविधा भावभावना  ॥ ६,८.७ ॥
त्वत्प्रसादान्मया ज्ञातं ज्ञेयमन्यैरलं द्विज  ।
यदेतदखिलं विष्णोर्जगन्न व्यतिरिच्यते  ॥ ६,८.८ ॥
कृतार्थोहमसंदेहस्त्वत्प्रसादान्महामुने  ।
वर्णधर्मादयो धर्मा विदिता यदशेषतः  ॥ ६,८.९ ॥
प्रवृत्तं च निवृत्तं च ज्ञानं कर्ममयाखिलम्  ।
प्रसीद विप्रप्रवर नान्यत्प्रष्टव्यमस्ति मे  ॥ ६,८.१० ॥
यदस्य कथनायासैर्योऽर्जितोऽसि मया गुरो  ।
तत्क्षम्यतां विशेषोस्ति न सतां पुत्रशिष्ययोः  ॥ ६,८.११ ॥
श्रीपराशर उवाच
एतत्ते यन्मयाख्यातं पुराणं वेदसंमतम्  ।
श्रुतेऽस्मिन्सर्वदोषोत्थः पापराशिः प्रणश्यति  ॥ ६,८.१२ ॥
सर्गश्च प्रतिसर्गश्च वंशमन्वन्तरामि च  ।
वंशानुचरितं कृत्स्नं मयात्र तव कीर्तितम्  ॥ ६,८.१३ ॥
अत्र देवास्तथा दैत्या गन्धर्वोरगराक्षसाः  ।
यक्षविद्याधराःसिद्धाः कथ्यन्तेऽप्सरसस्तथा  ॥ ६,८.१४ ॥
मुनयो भावितात्मानः कथ्यन्ते तपसान्विताः  ।
चातुर्वण्यं तथा पुंसा विशिष्टचरितानिच  ॥ ६,८.१५ ॥
पुण्याः प्रदेशा मेदिन्याः पुण्या नद्योऽथ सागराः  ।
पर्वताश्च महापुण्याश्चरितानि च धीमताम्  ॥ ६,८.१६ ॥
वर्णधर्मादयो धर्मावेदशास्त्राणि कृत्स्नशः  ।
येषां संस्मरमात्सद्यःसर्वपापैः प्रमुच्यते  ॥ ६,८.१७ ॥
उत्पत्तिस्थितिनाशानां हेतुर्यो जगतोऽव्ययः  ।
स सर्वभूतःसर्वात्मा कथ्यते भगवान्हरिः  ॥ ६,८.१८ ॥
अवशेनापि यन्नाम्नि कीर्तिते सर्वपातकैः  ।
पुमान्विमनच्ये सद्यःसिंहत्रस्तैर्मृगैरिव  ॥ ६,८.१९ ॥
यन्नामकीर्तनं भक्त्या विलायनमनुत्तमम्  ।
मैत्रेयासेषपापानां धातूनामिव पावकः  ॥ ६,८.२० ॥
कलिकल्मषमत्युग्रं नरकार्त्तिप्रदं नृणाम्  ।
प्रयाति विलयं सद्यःसकृद्यत्र च संस्मृते  ॥ ६,८.२१ ॥
हिरण्यगर्भदेवेन्द्ररुद्रादित्याश्विवायुभिः  ।
पावकैर्वसुभिः साध्यैर्विश्वेदेवादिभिः सुरैः  ॥ ६,८.२२ ॥
यक्षरक्षोरगैः सिद्धैर्दैत्यगन्धर्वदानवैः  ।
अप्सरोभिस्तथा तारानक्षत्रैः सकलैर्ग्रहैः  ॥ ६,८.२३ ॥
सप्तर्षिभिस्तथा धिष्ण्यैर्धिष्ण्याधिपतिभिस्तथा  ।
ब्रह्मणाद्यैर्मनुष्यैश्च तथैव पशुभिर्मृगैः  ॥ ६,८.२४ ॥
सरीसृपैर्विहङ्गैश्च पलाशाद्यैर्महीरुहैः  ।
वनाग्निसागरसरित्पातालैः ससुराग्निभिः  ॥ ६,८.२५ ॥
शब्दादिभिश्चसहितं ब्रह्माण्डमखिलं द्विज  ।
मेरोरिवाणुर्यस्यैतद्यन्मयं च द्विजोत्तम  ॥ ६,८.२६ ॥
स सर्वः सर्ववित्सर्वस्वरूपो रूपवर्जितः  ।
भगवान्कीर्तितो विष्णुरत्र पापप्रणाशनः  ॥ ६,८.२७ ॥
यदश्वमेधावभृथे स्नातः प्राप्नोति वै फलम्  ।
मानवस्तदवाप्नोति श्रुत्वैतन्मुनिसत्तम  ॥ ६,८.२८ ॥
प्रयागे पुष्करेचैव कुरुक्षेत्रे तथार्ऽणवे  ।
कृतोपवासः प्राप्नोति तदस्य श्रवणान्नरः  ॥ ६,८.२९ ॥
यदग्निहोत्रे सुहुते वर्षेणाप्नोति मानवः  ।
महापुण्यफलं विप्र तदस्य श्रवणात्सकृत् ॥ ६,८.३० ॥
यज्ज्येष्ठसुक्लद्वादश्यां स्नात्वा वै यमुनाजले  ।
मथुरायां हरिं दृष्ट्वा प्राप्नोति पुरुषः फलम्  ॥ ६,८.३१ ॥
तदाप्नोत्यखिलं सम्यगध्यायं यः शृणोति वै  ।
पुराणस्यास्य विप्रर्ष केशवार्पितमानसः  ॥ ६,८.३२ ॥
यमुनासलिलस्नातः पुरुषो मुनिसत्तम  ।
ज्येष्ठामूले सिते पक्षे द्वादश्यां समुपोषितः  ॥ ६,८.३३ ॥
समभ्यर्च्याच्युतं सम्यङ्मथुरायां समादितः  ।
अश्वमेधस्य यज्ञस्य प्राप्नोत्यविकलं फलम्  ॥ ६,८.३४ ॥
आलोक्यर्धिमथान्येषामुन्नीतानां स्ववंशजैः  ।
एतत्किलोचुरप्येषां पितरः सपितामहाः  ॥ ६,८.३५ ॥
कच्चिदस्मत्कुले जातः कालिन्दीसलिलाप्लुतः  ।
अर्तयिष्यति गोविन्दं मथुरायामुपोषितः  ॥ ६,८.३६ ॥
ज्योष्ठामूले सिते पक्षे केनैवं वयमप्युत  ।
परामृद्धिमवाप्स्यामस्तारिताःस्वकुलोद्भवैः  ॥ ६,८.३७ ॥
ज्येष्ठामूले सिते पक्षे समभ्यर्च्य जनार्दनम्  ।
धन्यानां कुलजः पिण्डान्यमुनायां प्रदास्यति  ॥ ६,८.३८ ॥
तस्मिन्काले समभ्यर्च्य तत्र कृष्णं समाहितः  ।
दत्त्वा पिण्डं पितृभ्यश्च यमुनासलिलाप्लुतः  ॥ ६,८.३९ ॥
यदाप्नोति नरः पुण्यं तारयन्स्वपितामहान्  ।
श्रुत्वाध्यायं तदाप्नोति पुराणस्यास्य शक्तितः  ॥ ६,८.४० ॥
एतत्संसारभीरूणां परित्राणमनुत्तमम्  ।
श्राव्याणां परमं श्राव्यं पवित्राणामनुत्तमम्  ॥ ६,८.४१ ॥
दुःस्वप्ननाशनं नॄणां सर्वदुष्टनिबर्हणम्  ।
मङ्गलं मङ्गलानां च पुत्रसंपत्प्रदायकम्  ॥ ६,८.४२ ॥
इदमार्षं पुरा प्राह ऋभवे कमलोद्भवः  ।
ऋभुः प्रियव्रतायाह स च भागुरयेऽबवीत् ॥ ६,८.४३ ॥
भागुरिस्तंभमित्राय दधीचाय स चोक्तवान्  ।
सारस्वताय तेनोक्तं भृगुःसारस्वतेन च  ॥ ६,८.४४ ॥
भृगुणा पुरुकुत्साय नर्मदायै स चोक्तवान्  ।
नर्मदा धृतराष्ट्रायनागायापूरणाय च  ॥ ६,८.४५ ॥
ताभ्यां च नागराजाय प्रोक्तं वासुकये द्विज  ।
वासुकिः प्राह वत्साय वत्सश्चाश्वतराय वै  ॥ ६,८.४६ ॥
कंबलाय च तेनोक्तमेलापुत्राय तेन वै  ॥ ६,८.४७ ॥
पातालं समनुप्राप्तः ततो वेदशिरा मुनिः  ।
प्राप्तवानेतदखिलं स च प्रमतये ददौ  ॥ ६,८.४८ ॥
दत्तं प्रमतिना चैतज्जातुकर्णाय धीमते  ।
जातुकर्णेन चैवोक्तमन्येषां पुण्यकर्मणाम्  ॥ ६,८.४९ ॥
पुलस्त्यवरदानेन ममाप्येतत्स्मृतिं गतम्  ।
मयापि तूभ्यं मैत्रेय यथावत्कथितं त्बिदम्  ॥ ६,८.५० ॥
त्वमप्येतच्छिनीकाय कलेरन्ते वदिष्यसि  ॥ ६,८.५१ ॥
इत्येतत्परमं गुह्यं कलिकल्मषनाशनम्  ।
यः शृणोति नरो भक्त्या सर्वपापैः प्रमुच्यते  ॥ ६,८.५२ ॥
समस्ततीर्थस्नानानि समस्तामरसंस्तुतिः  ।
कृता तेन भवेदेतद्यः शृणोतिदिनेदिते  ॥ ६,८.५३ ॥
कपिलादानजनितं पुम्यमत्यन्तदुर्लभम्  ।
श्रुत्वैतस्य दशाध्यायानवाप्नोति न संशयः  ॥ ६,८.५४ ॥
यस्त्वेतत्सकलं शृणोतिपुरुषः कृत्वा मनस्यच्युतं सर्वं सर्वमयं समस्तजगतामाधारमात्माश्रयम्  ।
ज्ञानज्ञेयमनादिमन्तरहितं सर्वामराणां हितं स प्राप्नोति न संशयोस्त्यविकलं यद्वाजिमेधे फलम्  ॥ ६,८.५५ ॥
यत्रादौ भगवांश्चराचरगुरुर्मध्ये तथान्ते च स ब्रह्मज्ञानमयोऽच्युतोऽखिलजगन्मध्यान्तसर्गप्रभुः  ।
ततसर्वं पुरुषः पवित्रममलं शृण्वन्पठन्वाचयन्प्राप्नोत्यस्ति न तत्फलं त्रिभुवनेष्वेकान्तसिद्धिर्हरिः  ॥ ६,८.५६ ॥
यस्मिन्न्यस्तमनिर्न याति नरकं स्वर्गोऽपि यच्चिन्तने विघ्नो यत्र निवेशितात्ममनसो ब्राह्मोऽपि लोकोऽल्पकः  ।
मुक्तिं चेतसि यःस्थितो मलधियां पुंसां ददात्यव्ययः किं चित्रं यदघं प्रयाति विलयं तत्राच्युते कीर्तिते  ॥ ६,८.५७ ॥
यज्ञैर्यज्ञविदो यजन्ति सततं यज्ञेश्वरं कर्मिणो यं वै ब्रह्ममयं परावरमयं ध्यायन्ति च ज्ञानिनः  ।
यं संचित्य न जायते न म्रियते नो वर्धते हीयते नैवासन्न च सद्भवत्यति ततः किं वा हरेः श्रूयताम्  ॥ ६,८.५८ ॥
कव्यं यः पुतृरूपधृग्विधिहुतं हव्यं च भुक्तं विभुर्देवत्वे भगवाननादिनिधनःसावहास्वधासंज्ञिते  ।
यस्मिन्ब्रह्मणि सर्वशक्तिनिलये मानानि नो मानिनां विष्ठायै प्रभवन्ति हन्ति कलुषं श्रोत्रं स यातो हरिः  ॥ ६,८.५९ ॥
नान्तोस्ति यस्य न च यस्य समुद्भवोऽस्ति वृद्धिर्न यस्य परिणामविवर्जितस्य  ।
नापक्षयं च समुपैत्यविकारि वस्तु यस्तं नतोस्मि पुरुषोत्ममीशमीड्यम्  ॥ ६,८.६० ॥
तस्यैव योनु गुमभुग्बहुधैक एव सुद्धोप्यशुद्ध इव भाति हि मूर्तिभेदैः  ।
ज्ञानान्वितःसकलसत्त्वविभूतिकर्ता तस्मै नमोस्तु पुरुषाय सदाव्ययाय  ॥ ६,८.६१ ॥
ज्ञानप्रवृत्तिनियमैक्यमयाय पुंसो भोगप्रदानपटवे त्रिगुणात्मकाय  ।
अव्याकृताय भवबावनकारणाय वन्दे स्वरूपभवनाय सदाजराय  ॥ ६,८.६२ ॥
व्योमानिलाग्निजलभूरचनामयाय शब्दादिभोग्यविषयोपनयक्षमाय  ।
पुंसःसमस्तकरणैरुपकारकाय व्यक्ताय सूक्ष्मबृहदात्मवते नतोस्मि  ॥ ६,८.६३ ॥
इति विविधमजस्य यस्य रूपं प्रकृतिपरात्ममयं सनातनस्य  ।
प्रदिशतु भगवानशेषपुंसां हरिरपजन्मजरादिकां सिद्धिम्  ॥ ६,८.६४ ॥
इति श्रीविष्णुमहापुराणे षष्ठांशेऽष्टमोऽध्यायः (८)

समाप्तोऽयं षष्ठांशः
इति श्रीविष्णुमहापुराणं समाप्तम्


